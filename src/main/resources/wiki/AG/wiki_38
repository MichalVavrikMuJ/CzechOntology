{"id": "1036532", "url": "https://cs.wikipedia.org/wiki?curid=1036532", "title": "3D ultrazvuk", "text": "3D ultrazvuk\n\n3D ultrazvuk je lékařská ultrazvuková technologie, často používaný v porodnické ultrasonografii (během těhotenství), poskytující troj-dimenzionální obrázek plodu. \n\nUltrazvukové vlny vysílané z ruční sondy mohou jak emitovat ultrazvukové vlny, tak i přijímat ultrazvukové vlny odražené zpět. Ve většině případů, jsou aktivní prvky ultrazvukových snímačů vyrobeny ze speciálních keramických materiálů \n(tzv. piezoelektrických krystalů). Takovýto materiál je schopný vytvářet zvukové vlny, jestliže jimi prochází elektrický proud. Tento proces je ovšem možný i v opačném směru, tedy že pokud snímanou sondu zasáhne zvuková vlna, vytvoří se v sondě elektrický proud. Při použití ultrazvukového snímače je vysílán směrovaný paprsek zvukových vln do lidského těla a tyto zvukové vlny se poté odrážejí od snímaných orgánů zpět do převodníku, který přijaté zvukové vlny mění na elektrický proud a ten se převádí na obraz odpovídající snímanému orgánu. \n\nExistuje několik různých režimů scenování v lékařském a porodnickém ultrazvuku. Standardní režim diagnostiky v porodnictví je ve 2D módu. U scenování plodu ve 3D módu se místo odesílání zvukových vln přímo do orgánů a snímání jejich zpětného odrazu, využívá technologie odesílání zvukové vlny pod různými úhly. \n3D ultrazvuk jako první vyvinul Olaf von Ramm a Stephen Smith na \"Duke University\" v roce 1987.\n\nObecnou nevýhodou všech zobrazovacích metod je ztráta jednoho rozměru, tzn. redukce\ninformace pocházející z objemové jednotky do plošného dvourozměrného obrazu. V ultrazvukové technice se v poslední době objevuje snaha odstranit tento nedostatek změnou \nsnímané roviny během vlastního zobrazení. Dosahuje se toho pohybem sondy během expozice. Sonda se během snímání buď lineárně posunuje, naklání nebo rotuje. Údaje o odrazivosti v jednotlivých rovinách jsou zaváděny do paměti výkonného počítače, který provede matematickou rekonstrukci obrazu. Technologie rekonstrukce obrazu je obdobná jako u jiných moderních zobrazovacích metod. Původní 3D systémy vytvářely objemový obraz pomalu. Současné systémy trojrozměrného zobrazení pracují již v reálném čase. Používá se pro ně označení 4D- zobrazení, přičemž čtvrtým rozměrem se rozumí velmi krátký časový úsek, potřebný k rekonstrukci obrazu. Tento typ 3D- zobrazení bude nesporně výrazným rozšířením diagnostických možností ultrasonografie. \n\nAčkoliv 3D-ultrazvuková technologie může být používána na kterékoliv části těla, běžný \n3D-ultrazvuk se nejčastěji užívá při provádění \nultrazvuku ve 3D u těhotných žen, za účelem snímat jejich nenarozené dítě, jak vypadá, zda kluk či holka. Ovšem v lékařské literatuře jsou tyto, nejčastěji užívané ultrazvuky, používány jako ultrazvuk pro uložení snímku plodu.\n\nPoužití ultrazvukové technologie pro vytvoření památného videa plodu je považováno za nebezpečné. Během ultrazvuku totiž dochází k mírnému ohřevu tkání v těle a v některých případech to může způsobit proniknutí malého množství plynu do tělních tekutin nebo tkání. Tiskový mluvčí jedné firmy prohlásil, že provádění prenatálního (příliš malý plod) ultrazvuku bez lékařského dohledu může vážně ohrozit matku i její dítě. Je tedy otázkou, zda je na místě riskovat zdraví Vašeho dítěte, kvůli památnému videu? Památné video malého plodu je vnímáno jako problém, jelikož neexistuje žádný léčebný přínos oproti běžnému \n2D-ultrazvuku. Dále, neexistuje žádná kontrola nad tím, jak dlouho potrvá skládání jednotlivých snímků. Ovšem FDA (Food and Drug Administration) si je vědomo toho, že spousta firem nabízejí ultrazvukové přístroje pouze pro zobrazování plodů jako památná videa. V některých případech může vytvoření památného videa plodu trvat i 1 hodinu.\n\nPřestože v lékařských učebnicích se můžeme dočíst, že pohlaví plodu je možné určit již ve 12. týdnů těhotenství, většina ultrazvukových center se neodvažuje určovat pohlaví plodu dříve, než ve 20. týdnu těhotenství. Tento časově dlouhý horizont se snaží snížit právě komerční centra s 3D/4D ultrazvukem pro ženy, které se nemohou dočkat, až se dozví pohlaví svého budoucího dítěte a doposud jim ho jejich lékař nebyl schopen říci.\n\nNěkterá ultrazvuková centra se pokouší určit pohlaví již v 15. týdnu těhotenství a to i přesto, že úspěšnost určení v tomto období je pouze 50%. V 16. týdnu je centrum schopno určit plod už s 99% přesností. Proto většina soukromých ultrazvukových center nabízí určení pohlaví plodu od 16. týdnu. Nemocnice toto nabízejí až od 20. týdnu těhotenství, pokud to není pro zdravotní účely nutno zjistit dříve. \n\n3D ultrazvuk se nejlépe provádí ve 24. až 32. týdnu v ideálním případě ve 26. až 30. týdnu těhotenství. Většina ultrazvukových center nabízí nejlepší snímky ve 26. až 28. týdnu.\n\nPo 32. týdnu těhotenství plod sestoupí do pánve. I přesto může být ultrazvukový obraz dobrý, ale vyžaduje to už odborné znalosti ultrazvukových technik. Jasný obraz je tedy možné udělat do konce těhotenství v závislosti na poloze dítěte a množství plodové vody.\n\nPro lepší snímky při 3D ultrazvuku, doporučují ultrazvuková centra nedržet moč, nebo mít plný močový měchýř před samotným 3D ultrazvukem.\n\nProto se doporučuje pití stejného množství vody za den, 14 dní před 3D ulttrazvukem. Je to proto, aby bylo jasně zřejmé množství a rozeznatelnost plodové vody kolem plodu. Ovšem pití velkého množství vody bezprostředně před 3D ultrazvukem nepomůže lepšímu čí jasnějšímu 3D ultrazvuku. \n\nZdroj\n\n[1] https://en.wikipedia.org/wiki/3D_ultrasound\n\n[2] http://www.nibib.nih.gov/science-education/science-topics/ultrasound\n\n[3] http://www.babycentre.co.uk/x557299/what-are-3d-and-4d-ultrasound-scans\n\n[4] https://web.archive.org/web/20141111205615/http://www.gennet.cz/3d-4d-ultra/\n\n[5] http://zena.centrum.cz/deti/tehotenstvi-a-miminko/clanek.phtml?id=775862\n"}
{"id": "1036535", "url": "https://cs.wikipedia.org/wiki?curid=1036535", "title": "Salzmann", "text": "Salzmann\n\nSalzmann, počeštěno též Salcman je příjmení, které se může vztahovat k následujícím osobnostem:\n\n\n\n\n"}
{"id": "1036536", "url": "https://cs.wikipedia.org/wiki?curid=1036536", "title": "Zlodějka knih", "text": "Zlodějka knih\n\nZlodějka knih (v anglickém originále 'The Book Thief') je román australského spisovatele Markuse Zusaka. Příběh je vyprávěn Smrtí a odehrává se v nacistickém Německu. Popisuje vztah mladé dívky se svými pěstouny, ostatními obyvateli jejich okolí a mladého židovského muže, který se skrývá ve svém domě během stupňování druhé světové války. Kniha, publikovaná nejprve v roce 2005, získala řadu ocenění a byla uvedena na seznamu New York Times Best Seller více než 230 týdnů. Podle knihy byl v roce 2013 natočen stejnojmenný film.\n\nDevítiletá Liesel Mermingerová žila v nacistickém Německu v roce 1939. Její matka byla nucena vzdát se svých dvou dětí-Liesel a jejího bratra Wernera. Bratr po cestě zemřel a tím se vypravěč-Smrt-poprvé setkal s Liesel. Na pohřbu Liesel ukradla hrobařskou příručku, která ji fascinovala, i když neuměla číst ani psát.\n\nLiesel dorazila do domu pěstounů v rozrušeném stavu. Vytvořila si pouto se svými novými rodiči, Hansem a Rosou Hubermannovými. Liesel se od Hanse naučila číst a psát a spřátelila se s několika lidmi z ulice-třeba s chlapcem Rudym Steinerem. Zažívali spolu mnoho dobrodružství, z nichž většina se týkala krádeží. Rudy od Liesel často žádal polibek, ale ona to pořád odmítala.\n\nKdyž měla čas, chodila si číst do knihovny starostova domu, kam ji pouštěla starostova žena Ilsa, která truchlí nad ztrátou syna.\n\nJejím dalším přítelem byl Max Vandenburg, Žid, kterého Liesel se svými pěstouny skrývala ve sklepě. Když Max onemocněl, Liesel mu chodila číst a povídat si s ním, čímž mu pomohla uzdravit se.\n\nDo Molchingu přijeli nacisté prohlížet sklepy, aby zjistili, které z nich mohou být použity jako protináletové kryty. Liesel předstírala zranění, aby mohla své pěstouny včas varovat a aby měli čas Maxe skrýt. Max nebyl nalezen a jejich sklep nebyl vybrán jako příliš mělký pro úkryt.\n\nRosa Hubermannová si vydělávala jako pradlena pro bohatší rodiny. Během krize ale začala ztrácet zákazníky a když její služby odmítl i starosta a jeho žena, Liesel se rozhodla krást knihy z jejich knihovny.\n\nPři náletu se rodina jde skrýt do domu Fiedlerů. Liesel během náletu četla lidem ve sklepě, aby je rozptýlila.\n\nPoté Molchingem procházel konvoj Židů a Liesel spatřila průvod nemocných, hladových ubožáků na cestě do koncentračního táboru v Dachau. Hans daroval jednomu starému muži kus chleba, ale oba byli biti a Hans byl nazván židomilem, proto se pak bál, že nacisti budou prohledávat jejich domov. Té noci Max odešel.\n\nVe škole se konala zkouška a Rudy byl vybrán pro jeho inteligenci a jeho atletické schopnosti, aby byl součástí nové \"rasy\" Árijců. Ale jeho rodiče odmítli posílat ho pryč.\n\nV odvetu za jeho epizodu s židy byl Hans přijat do nacistické strany a povolán do armády. Stejně tak Rudyho otec, který odmítl poslat svého syna do árijského programu, trpěl stejným osudem. Hans dostal nelehký úkol ve speciálních Air Raid jednotkách-po náletu sbírat mrtvá těla.\n\nPo dalším náletu, kdy Liesel četla lidem ve sklepě, dostala od Rosy knihu, kterou jí napsal Max. Mluví se v ní o tom, jak se Hitler dostal k moci, a o síle slov a symbolů.\n\nHans si ve službě zlomil nohu a vrátil se domů k rodině, protože byl převelen na úřednickou práci.\n\nKdyž přes Molching procházela další skupina židů, Liesel mezi nimi uviděla Maxe a trvala na tom, že půjde s ním, ale pak byli oba zbiti.\n\nLiesel šla ještě jednou do starostova domu. Vlezla dovnitř oknem, vzala do ruky knihu a sedla si na podlahu. Potom náhle, ve vzteku nad všemi špatnými věcmi, které za svůj život viděla, roztrhala knihu na kusy. Nechala tam vzkaz pro starostovu ženu, že už se tam nikdy nevrátí. O několik dní později dostala od Ilsy černý notes a začala psát svůj vlastní příběh, \"Zlodějku knih\".\n\nO několik dní později, když se ve sklepě zabývala svým příběhem, byla ulice bombardována, celá zničena a ona jediná, kromě otce Rudiho Steinera, který byl mimo město, přežila-Rosa, Hans i Rudy také zemřeli. Její kniha byla hozena do popelářského vozu, ale poté zdvižena Smrtí. Liesel šla žít se starostou a jeho ženou. V roce 1945 se pak vrátil Max.\n\nEpilog ukazuje, že Liesel se odstěhovala do Austrálie a měla děti a vnoučata. Když sama potkala Smrt, dostala od ní ten zápisník, který jako dívka ztratila.\n\nHlavní postava, původně devítiletá dívka adoptovaná Hansem a Rosou Hubermannovými. Má velmi blízko ke svému nevlastnímu otci, který ji naučil číst, a drsnější, ale láskyplný vztah s jeho ženou Rosou. Přátelí se s židem Maxem, spolužákem Rudym a také se starostovou ženou, která jí dovolí číst, půjčovat si a \"krást\" knihy z její knihovny.\n\nLieselin adoptivní otec, hráč na akordeon a malíř pokojů. Naučil Liesel číst a balit cigarety a má ji rád jako vlastní dceru.\n\nLieselina adoptivní matka, pradlena pro bohatší domácnosti. Má velmi ostrý jazyk a poněkud hrubé chování, ale o svou adoptivní dceru se stará velmi dobře a ráda.\n\nLieselin nejlepší kamarád, obdivovatel černošského běžce Jesseho Owense. Je do Liesel zamilovaný a často ji žádá o polibek, což Liesel pokaždé odmítá. Poprvé a naposledy ho políbí, když ho najde mrtvého po bombardování Himmelstrasse.\n\nLieselin přítel, židovský boxer, který se v Hubermannově sklepě skrývá před nacisty. Vytvořil pro ni dvě knížky a později byl odveden nacisty do koncentračního tábora. Jeho otec byl přítel Hanse Hubermanna a padl ve válce-právě od něho se Hans naučil hrát na akordeon.\n\nŽena starosty Molchingu. Syn jí zemřel v první světové válce, kvůli čemuž je stále smutná. Je majitelkou velké knihovny a dovolí Liesel, aby si tam chodila číst.\n\nVypravěčka příběhu. Zajímá ji Lieselin příběh, a tak ji sleduje a komentuje děj během celého příběhu.\n"}
{"id": "1036539", "url": "https://cs.wikipedia.org/wiki?curid=1036539", "title": "Shore", "text": "Shore\n\nShore je příjmení, které se může vztahovat k následujícím osobnostem:\n\n"}
{"id": "1036541", "url": "https://cs.wikipedia.org/wiki?curid=1036541", "title": "Šibice (Hronětice)", "text": "Šibice (Hronětice)\n\nŠibice je část vesnice Hronětice v okrese Nymburk, součást obce Kostomlaty nad Labem. Nachází se ve východní části Hronětic při výjezdu po silnici III. třídy č. 3318 (Hronětice - Nymburk). \n\nŠibice byly patrně vždy součástí panství, které příslušelo ke hradu Mydlovar. Roku 1472 připadly Mydlovary Hynkovi z Poděbrad synovi krále Jiřího. První písemný doklad o existenci Šibic se nachází v Hynkově závěti z roku 1492, jíž odkázal hrad Mydlovary, vesnice Hronětice, Šibice, Lány, Kostomlaty a Drahelice svému levobočkovi Bedřichovi a jeho matce Kateřině Vojtkové ze Strážnice a ze Štítar\n\nPo potlačení povstání českých stavů proti českému králi Ferdinandu I. Habsburskému připadly Šibice císařskému panství Lysá nad Labem. Tehdy zde bylo 8 statků a krčma. Ve třicetileté válce byly Hronětice i Šibice poničeny a z větší části opuštěny. Proto zde nový majitel hrabě Jan Špork nechal vybudovat velký \"panský dvůr\", ke kterému připojil opuštěné pozemky. Šibice se nikdy nestaly samostatnou obcí a později byly připojeny k nedalekým Hroněticím.\n\nBudovy velkostatku byly několikrát přestavěny a dodnes slouží několika firmám.\n"}
{"id": "1036543", "url": "https://cs.wikipedia.org/wiki?curid=1036543", "title": "Rožmberské dominium", "text": "Rožmberské dominium\n\nRožmberské dominium, případně i Vítkovské dominium (odkaz na Vítka I. z Prčice, zakladatele rodu Vítkovců), je označení nejucelenějšího středověkého panství v rámci Českého království na velké části území jižních Čech.\n\nVznik Rožmberského dominia se datuje do roku 1302, kdy došlo ke spojení dvou vítkovských držav: panství po pánech z Krumlova spolu se statky Rožmberků. V čele dominia stála vždy hlava rodu Rožmberků, od 15. století s titulem „vladař domu rožmberského“, jehož sídelním městem byl Český Krumlov.\n\nPraotec Vítkovců Vítek z Prčice (†1194) rozdělil před smrtí své jihočeské panství během tzv. Dělení růží mezi své syny, čímž byly založeny tzv. vítkovské rozrody. Mezi ně se řadili i páni z Krumlova a páni z Rožmberka. Více jak sto let tyto dva příbuzné rody vládly na svých panstvích, avšak roku 1302 krumlovský rozrod vymřel v osobě Voka z Krumlova. Dědictví po svém příbuzném se se souhlasem krále Václava II. ujal Jindřich I. z Rožmberka, jenž následně přesídlil na Krumlov a založil nové vítkovské dominium v čele s Rožmberky.\n\nRožmberkové pro svoje dominium postupně získali mimořádné výsady: tvořilo např. samostatnou berní jednotku a bylo nedělitelné. Rožmberkové měli na svém území soudní práva, měli i právo razit mince.\n\nV době husitských válek byl v čele dominia Oldřich II. z Rožmberka, který obratnou diplomacií se všemi stranami usiloval o klid na svém území. Podařilo se mu vytvořit podmínky pro další rozvoj dominia, který nastal od 2. poloviny 15. století díky novým formám podnikání. K těm patřilo zejména rybnikářství (budování Rožmberské rybniční soustavy), těžba drahých kovů, pivovarnictví.\n\nPo smrti Petra IV. z Rožmberka v roce 1523 se ale dominium dostalo do finančních problémů, které postupně narůstaly a Petr Vok z Rožmberka byl nakonec donucen v letech 1593–1602 asi dvě třetiny dominia postupně prodat; i tak ale zůstal třetím nejbohatším českým velmožem. Centrum dominia se v roce 1602 přesunulo z Krumlova do Třeboně. Po smrti Petra Voka v roce 1611 zdědili dominium podle staré dohody z roku 1484 Švamberkové. Těm byl po českém stavovském povstání veškerý majetek zkonfiskován a Rožmberské dominium tak zaniklo. Jeho území a majetky postupně získal Jan Oldřich z Eggenbergu. Ten v roce 1628 získal titul vévody a pokračovatelem Rožmberského dominia se stalo Krumlovské vévodství.\n\n\n\n"}
{"id": "1036544", "url": "https://cs.wikipedia.org/wiki?curid=1036544", "title": "Ondráček", "text": "Ondráček\n\nOndráček je české příjmení, které se může vztahovat k následujícím osobnostem:\n\n\n\n"}
{"id": "1036545", "url": "https://cs.wikipedia.org/wiki?curid=1036545", "title": "Cristian Chivu", "text": "Cristian Chivu\n\nCristian Eugen Chivu (* 26. října 1980, Reșița) je bývalý rumunský fotbalový obránce a reprezentant. Účastník EURA 2000 a 2008.\n\nV letech 2002, 2009 a 2010 obsadil 1. místo v anketě Fotbalista roku Rumunska. V roce 2002 získal cenu Gouden Schoen v Nizozemsku.\n\nChivu hrál v Rumunsku za FCM Reșița a FC Universitatea Craiova. V létě 1999 odešel do nizozemského AFC Ajax, s nímž vyhrál Eredivisie i nizozemský fotbalový pohár (v rámci double v sezoně 2001/02). V létě 2003 se přesunul do Itálie do klubu AS Roma, s nímž vyhrál v sezoně 2006/07 italský pohár Coppa Italia. Nejslavnější éru své kariéry zažil až po přestupu do týmu Inter Milán, kde posbíral celou řadu prvenství včetně triumfu v Lize mistrů UEFA 2009/10.\n\nChivu reprezentoval Rumunsko v mládežnických kategoriích.\n\nV rumunském reprezentačním A-mužstvu debutoval 18. 8. 1999 v přátelském zápase v Limassolu proti domácímu týmu Kypru, v němž se zrodila remíza 2:2.\n\nZúčastnil se Mistrovství Evropy 2000 v Belgii a Nizozemsku (porážka 0:2 ve čtvrtfinále proti Itálii) a jako kapitán rumunského týmu Mistrovství Evropy 2008 v Rakousku a Švýcarsku (nepostupové třetí místo ve „skupině smrti“ - základní skupině C).\n\nBěhem svého působení v národním týmu vstřelil během 75 zápasů celkem 3 reprezentační branky.\n\n"}
{"id": "1036548", "url": "https://cs.wikipedia.org/wiki?curid=1036548", "title": "Transnacionální radikální strana", "text": "Transnacionální radikální strana\n\nTransnacionální radikální strana je mezinárodní politická organizace vzniklá roku 1988 v Itálii transformací pokrokové liberální Radikální strany (\"Partito Radicale\"). Zasazuje se za lidská práva a svobody, je proti trestu smrti. V Československu se k ní po jejím vzniku přiklonila část protikomunistického disentu. K jejím českým příznivcům patřili například disident John Bok nebo pozdější mediální podnikatel Jaromír Soukup.\n"}
{"id": "1036549", "url": "https://cs.wikipedia.org/wiki?curid=1036549", "title": "Jindřich Kovařík", "text": "Jindřich Kovařík\n\nJindřich Kovařík (12. června 1928 Plzeň – 8. srpna 2019) byl český malíř, ilustrátor, grafik a typograf.\n\nJindřich Kovařík vystudoval v letech 1948–1953 v Praze Státní grafickou školu a Vysokou školu umělecko-průmyslovou pod vedením profesora Josefa Nováka. Od roku 1952 se věnuje knižní ilustraci, většinou pro dětské čtenáře. Jako typograf a ilustrátor pracoval pro celou řadu nakladatelství. Po období svobodného povolání se v letech 1968–1988 stal výtvarným redaktorem nakladatelství Albatros. Své ilustrace publikoval také v časopisech \"Zlatý máj\", \"Mateřídouška\", \"Sluníčko\", \"Ohníček\" a \"Pionýr\". Ilustroval více než 140 publikací a jako spoluautor se podílel na patnácti animovaných kreslených filmech. Byl členem SČUG Hollar, SVU Mánes a od roku 1990 Klubu ilustrátorů dětské knihy. Svou tvorbou byl zastoupen na dvaceti autorských a na více než 130 společných výstavách doma i v zahraničí. Za svou práci získal celou řadu ocenění. Žil v Praze, zabýval se volnou grafikou, malbou, ilustrátorskou a plakátovou tvorbou. Zemřel 8. srpna 2019.\n\n\n"}
{"id": "1036550", "url": "https://cs.wikipedia.org/wiki?curid=1036550", "title": "František Nábělek (botanik)", "text": "František Nábělek (botanik)\n\nFrantišek Nábělek (3. května 1884, Kroměříž – 10. června 1965, Uherské Hradiště) byl český botanik, který vychoval generaci slovenských botaniků. Velkou část své aktivní činnosti byl vysokoškolským pedagogem, působil hlavně na Slovenské univerzitě v Bratislavě.\n\nNarodil se jako nejstarší ze tří bratrů (o deset let mladší bratr Vojtěch vystudoval mimo přírodních věd i lékařství a o dvanáct let mladší bratr Ludvík byl lékařem, sestra Anna Nábělková byla klavírní virtuoska). František Nábělek dokončil roku 1901 gymnaziální studia v Kroměříži a za dalším vzděláním odjel na Vídeňskou univerzitu, kde byl žákem známých botaniků Richarda Wettsteina (Wettsteinův systém rostlin) a Julia Wiesnera. Studia ukončil v roce 1907.\n\nJako čerstvý doktor filozofie (PhDr.) krátce nastoupil na gymnázium v Brně a pak až do roku 1921 vyučoval na gymnáziu v Lipníku nad Bečvou. Během té doby podnikal vědecké cesty, v létech 1909 až 1910 na Blízký východ a v roce 1918 na Balkán, procestoval také mnoho evropských zemí. Z cest si přivezl rozsáhlý materiál, který dále zpracovával téměř 20 let.\n\nOd roku 1921 do roku 1939 opět vyučoval na gymnáziu v Brně. Roku 1925 habilitoval ze systematické botaniky na přírodovědecké fakultě Masarykovy univerzity v Brně, kde byl mezi léty 1925 až 1934 docentem a v létech 1934 až 1939 mimořádným profesorem.\n\nV roce 1939 odešel do tehdejší odtržené Slovenské republiky kde se stal profesorem systematické botaniky na nově založené přírodovědecké fakultě tehdejší Slovenské univerzity v Bratislavě. Mezi roky 1945 až 1947 byl děkanem fakulty a v létech 1947 a 1948 rektorem Slovenské univerzity. V roce 1950 mu byla další pedagogická činnost znemožněna a byl z univerzity propuštěn. Po dobu svého působení na univerzitě se také věnoval vzniku botanického ústavu a botanické zahrady, ve které byl současně ředitelem. Založil také botanickou knihovnu a herbář.\n\nPo nuceném odchodu z univerzity pracoval tři roky ve výzkumném ústavu potravinářském a od roku 1953 byl vedoucím v Arboretu Mlyňany, které přešlo pod správu Slovenské akademie věd. V arboretu zpracoval první ucelený seznam zde rostoucích rostlin „Květena Arboreta Mlyňany“. Roku 1960 odešel na odpočinek na rodnou Moravu, kde 10. června 1965 zemřel.\n\nSlovenskou odbornou veřejností je mu přiznáváno, že vychoval mnoho nových slovenských botaniků. V městské části Bratislavy v Karlově Vsi, kde se nachází univerzitní botanická zahrada, je ulice nesoucí jeho jméno „Nábělkova ulica“.\n\nSvé stěžejní vědecké práce publikoval převážně ještě v době svého působení v Brně kdy mu zbývalo více času na cestování a studium. Po odchodu do Bratislavy byl plně vytížen vyučováním a organizační práci na fakultě i v botanické zahradě a členstvím v mnoha komisích a vědeckých společnostech. Přesto je autorem asi 78 nových druhů rostlin převážně z oblasti Orientu. Jeho standardní autorská zkratka „Nabelek“ je v IPNI uvedena u 148 záznamů.\n\nVýběr z jeho vydaných prací:\nZa nejvýznamnější je považováno jeho pětisvazkové dílo které je dosud významnou pomůckou při studiu flory Orientu\n\n"}
{"id": "1036551", "url": "https://cs.wikipedia.org/wiki?curid=1036551", "title": "Petrásek", "text": "Petrásek\n\nPetrásek je příjmení, které se může vztahovat k následujícím osobnostem:\n\n\n"}
{"id": "1036553", "url": "https://cs.wikipedia.org/wiki?curid=1036553", "title": "Forejt", "text": "Forejt\n\nForejt je příjmení, které se může vztahovat k následujícím osobnostem:\n\n"}
{"id": "1036554", "url": "https://cs.wikipedia.org/wiki?curid=1036554", "title": "Thierry Omeyer", "text": "Thierry Omeyer\n\nThierry Omeyer (* 2. listopad 1976) je francouzský házenkářský brankář, který v současné době hraje za Paris Saint-Germain. Je členem francouzského národního týmu od roku 1999, vyhrál všechny hlavní tituly: mistr světa (třikrát), mistr Evropy (třikrát) a olympijský vítěz (dvakrát).\n\nJe považován za jednoho z nejlepších házenkářských brankářů všech dob, a je třetí brankář, který byl zvolen nejlepším hráčem na světě Mezinárodní házenkářské federace (dalšími jsou Henning Fritz, v roce 2004 a Árpád Sterbik, v roce 2005). V jeho bývalém klubu (THW Kiel), byla jeho přezdívka \"Die Mauer\" (Zeď).\n\nOmeyer začal hrát házenou ve věku devíti let v Cernay (Alsasko). V roce 1994 nastoupil do svého prvního profesionálního klubu – Sélestatu. Jeho procento úspěšnosti bylo 50%, když upoutal pozornost nejlepšího klubu ve francouzském šampionátu, Montpellier. Rychle se stal brankářskou jedničkou, vyhrál pět šampionátů (2002–2006) a pět národních pohárů (2001, 2002, 2003, 2005 a 2006). Největší vrcholem jeho době je vítězství EHF Ligy mistrů z roku 2003. Titul, který nikdy předtím nevyhrál francouzský klub.\n\nV roce 2006 se rozhodl odejít do konkurenceschopnější šampionátu a připojil se k německého klubu THW Kiel, s nímž vyhrál double, bundessligu a národní pohár v letech 2007 a 2008, plus Ligu mistrů v roce 2007 a 2010.\n"}
{"id": "1036556", "url": "https://cs.wikipedia.org/wiki?curid=1036556", "title": "Ivan Minčič", "text": "Ivan Minčič\n\nIvan Minčič (* 14. března 1989, Snina, Československo) je slovenský fotbalový obránce a hráč klubu ŽP ŠPORT Podbrezová. Hraje na postu stopera (středního obránce).\nMinčič hrál za slovenskou reprezentaci do 19 let.\n\n"}
{"id": "1036557", "url": "https://cs.wikipedia.org/wiki?curid=1036557", "title": "43. výsadkový prapor", "text": "43. výsadkový prapor\n\n43. výsadkový prapor je lehký výsadkový prapor typu komando, přičemž v Armádě České republiky je jedinou jednotkou tohoto typu. Dislokován je v Chrudimi. Prapor představuje hlavní expediční sílu Armády České republiky s vysokou mobilitou. Je předurčen k plnění taktických úkolů na území ČR i mimo něj a to samostatně nebo v rámci národního i aliančního uskupení sil. V boji je určen k eliminaci schopností protivníka zejména rychlým manévrem a vedením pohyblivé a rozhodné činnosti při různých druzích operací, za každého počasí a v jakémkoliv terénu a k vedení boje v hloubce sestavy nepřítele.\n\nNa bázi 43. výsadkového praporu má k 1. říjnu 2020 vzniknout v posádce Chrudim výsadkový pluk, třetí manévrový prvek Armády České republiky, doplňující 4. brigádu rychlého nasazení a 7. mechanizovanou brigádu. Výsadkový pluk bude mít ve stavu více než 1000 vojáků a má disponovat novou výzbrojí, například cca stovkou lehkých bojových vozidel, ručními zbraněmi či malými bezpilotními letouny.\n\nPrvní pokus o vznik jednotky letecké pěchoty v československé armádě se datuje k 2. září 1938. S výsadkáři se počítalo hlavně pro destrukční akce v týlu nepřítele. Výcvik první čety měl začít v Milovicích v dubnu 1939. Tyto koncepční práce a nábor dobrovolníků ukončila okupace 15. března 1939. Za druhé světové války působily na území Protektorátu výsadkové zpravodajské a diverzní skupiny vysílané ze „západního“ (viz Zvláštní skupina D a Operace Anthropoid) i „východního“ ústředí československého zahraničního odboje, tj. Londýna a Moskvy. 2. československá paradesantní brigáda v SSSR byla nasazena v bojích Slovenského národního povstání a Karpatsko-dukelské operace.\n\nS přípravnými pracemi na vytvoření výsadkových jednotek poválečné čs. armády se započalo v srpnu 1945, podle návrhu mírové organizace čs. branné moci měla být postavena výsadková brigáda. Zpočátku bylo hlavním úkolem formulování koncepce pro budoucí výsadkové vojsko – zda dát přednost malým skupinám typu commando, určeným převážně k průzkumně-diverzním a sabotážním úkolům, nebo větším jednotkám, schopným plnit takticko-operační úkoly. Koncepční spor byl vyřešen v únoru 1947, preferována byla orientace na malé a střední, dokonale připravené diverzně-sabotážní výsadky. Skupina výsadkových jednotek při velitelství pěchoty zahájila svou činnost v květnu 1947. Jako datum zřízení výsadkového praporu byl určen 1. říjen téhož roku. Ten byl vytvořen v Zákupech u České Lípy a jeho velitelem se stal mjr. Oldřich Talášek.\n\nK 1. říjnu 1949 byl Pěší prapor 71 přejmenován na Výsadkový prapor 71 „Československých parašutistů“. O rok později se stal 71. výsadkovým praporem se stejným čestným názvem. Až do roku 1950 cvičil výsadkový prapor a jeho součásti vojáky pro diverzní, sabotážní a zpravodajské úkoly. Po tomto datu byl změněn na bojovou jednotku schopnou operačního zasazení a jeho výcvik se začal řídit sovětskými předpisy. Postupný přesun výsadkového vojska na východní Slovensko začal již v roce 1950 a dne 1. října 1952 byl vytvořením 22. výsadkové brigády v Prešově ukončen.\n\nZákladem brigády se stal 65., 71. a 72. výsadkový prapor spolu se 173. výsadkovým dělostřeleckým oddílem. K 1. listopadu 1955 bylo zrušeno výsadkové vojsko jako samostatný druh vojska a skončila také činnost velitelství výsadkového vojska, jehož odborné úkoly převzala skupina pro řízení výsadkových jednotek vytvořená na Správě bojové přípravy Generálního štábu. V roce 1960 se do kasáren Leteckého učiliště v Prostějově přemístily velitelství a štáb 22. výsadkové brigády s podpůrnými a zabezpečovacími jednotkami, 71. a 72. výsadkový prapor a nově zřízený 22. výsadkový protitankový oddíl. 1. září 1961 bylo v Chrudimi zřízeno 4. výsadkové výcvikové středisko pro 4. armádu. Úkolem bylo provádění výsadkové přípravy pro ostatní útvary armády. Toto středisko ukončilo svou činnost 15. července roku 1964, ale již o rok později byla do Luštěnic a Chrudimi přemístěna 5. a 6. rota 7. výsadkového pluku ZU jako 1. a 4. výsadková průzkumná rota. Ty byly podřízeny velitelstvím Západního a Středního vojenského okruhu s úkolem provádět hloubkový průzkum. Jako jedny z mála jednotek ČSLA byly již v míru na válečných počtech.\n\nPo invazi vojsk Varšavské smlouvy došlo nejprve 15. října 1968 k přemístění 1. výsadkové průzkumné roty z Luštěnic do Chrudimi a při reorganizaci 22. výsadkové brigády na podzim 1969 přešly obě jednotky do Prostějova a staly se součástí 22. výsadkového pluku. Reorganizací výsadkové brigády na pluk, vynucené Sověty v reakci na odmítnutí kapitulace útvarů brigády při invazi a aktivní přípravě na diverzní akce částí jednotek došlo ke zrušení 71., 72., 65. výsadkového praporu a 173. výsadkového dělostřeleckého oddílu a zařazeny jako 1. (71.) a 2. (65.) výsadkový prapor (o dvou rotách a s jednou baterii) a jako školní 3. (72.) výsadkový prapor a protitankový oddíl. Tímto krokem došlo k deaktivaci 71. výsadkového praporu na téměř dvě dekády.\n\nDne 1. října 1987 byl v posádce Chrudim zřízen 71. úderný výsadkový prapor podřízený velitelství Západního vojenského okruhu. Přihlásil se k tradicím Pěšího praporu 71, první výsadkové jednotky čs. armády vytvořené 1. října 1947. V roce 1989 byl prapor rozšířen na 150 osob a byla mu předána původní bojová zástava a historický název \" 71. výsadkový úderný prapor národního hrdiny Jana Švermy\" (6. 5. 1989).\n\nK dalšímu rozšíření došlo v roce 1991. Tehdy byla vytvořena rota týlového a technického zabezpečení a četa poddůstojnické školy. Prapor byl přejmenován na 71. prapor rychlého nasazení a dne 20. 10. 1991 mu byl vrácen původní historický název z roku 1947 „Československých parašutistů“. V roce 1993 byly počty praporu zvýšeny znovu o 100 % a byla prováděna opatření k naplnění všech rot a samostatných čet praporu na plné počty. Dislokační opatření již v té době naznačovala zcela novou perspektivu, a to nejen perspektivu praporu. Na podzim roku 1993 byl u praporu proveden první výsadkový přeškolovací kurz pro třicet tři nových důstojníků, budoucích příslušníků 4. brigády rychlého nasazení, o jejímž vytvoření bylo v té době již rozhodnuto. 71. prapor rychlého nasazení byl dnem 1. 4. 1994, jako první útvar, vyňat z podřízenosti VVZ TÁBOR a podřízen Inspektorátu pozemního vojska GŠ AČR jako 43. výsadkový mechanizovaný prapor. Stal se tak prvním útvarem nově vznikající Brigády rychlého nasazení.\n\n4. brigáda rychlého nasazení vznikla 1. července 1994, ale její výstavba začala již od 1. ledna 1994. Základem pro výstavbu brigády se stal 43. výsadkový mechanizovaný prapor. Brigáda byla podřízena přímo náčelníkovi Generálního štábu AČR, v roce 1997 přešla do podřízenosti Velitelství pozemního vojska a po jeho transformaci pod Velitelství společných sil. Od 1. ledna 2014 je prapor, v souladu se svým doktrinálním určením, nazýván pouze jako 43. výsadkový prapor. 43. výsadkový prapor má ve 4. brigádě rychlého nasazení poněkud výsadní postavení už od jejího založení. Byl jednotkou, od níž se odvíjela výstavba brigády, a současně jde o jediný výsadkový prapor celé brigády, potažmo AČR. Již od roku 2000 vykonávali všechny velitelské a odborné funkce pouze profesionálové. S rozvojem aktivních záloh roku 2016 vznikla 4. výsadková rota aktivní zálohy a prapor tak opět doplňují i vojáci v záloze.\n\nPrapor má specifickou výzbroj a výstroj a prochází náročným výcvikem podle standardů Severoatlantické aliance. Jednotka je předurčena k plnění speciálních bojových úkolů, jako je ničení a narušování činnosti důležitých prvků sestavy protivníka, vedení průzkumu a provádění vzdušných taktických výsadků. Její příslušníci jsou zařazováni do mírových misí a dalších operací v zahraničí a v případě potřeby plní i úkoly nevojenského charakteru. Prapor je schopen nasazení samostatně i v součinnosti s ostatními jednotkami brigády. Při příležitosti státního svátku České republiky propůjčil dne 28. října 2005 prezident Václav Klaus 43. výsadkovému praporu bojový prapor. Za dobu působení 43. výsadkového praporu v novodobé historii se jeho vojáci zúčastnili mnoha zahraničních operací ať už pod záštitou NATO, OSN nebo EU. Nejvýznamnějšími nasazeními byly zahraniční operace v Bosně a Hercegovině, v Kosovu a Afghánistánu.\n\nV průběhu těchto nasazení se výsadkáři dostávali do bojových kontaktů, např. přestřelky u osady Uglare (Kosovo, 2005) a bitvy ve vádí u vesnice Dundokaj (Afghánistán, 2011).\n\nVzhledem ke své unikátní úloze v rámci 4. brigády rychlého nasazení a i v rámci celých Pozemních sil je struktura a vnitřní organizace 43. výsadkového praporu odlišná od všech ostatních bojových praporů Armády České republiky. Kvůli svému určení je struktura praporu maximálně modulární s důrazem na schopnost působit v úkolových uskupeních jak na stupni četa, tak na stupni rota. Dále pak, vzhledem k doktrinálnímu určení na provádění různých druhů výsadku v hloubce nepřátelské sestavy, disponuje jakákoliv jednotka výsadkového praporu výrazně vyšší palebnou silou než ekvivalentní jednotka mechanizovaná, avšak za podmínek působení bez vozidel, které je pro provádění výsadkových operací charakteristické. Této vlastnosti je dosaženo zejména zřízením čet zbraní na výsadkových rotách a rotou zbraní na stupni prapor. Druhým způsobem je zařazení specifických zbraní do výzbroje praporu, jako například multifunkční tarasnice Carl Gustav M3, nebo lehkého výsadkového minometu ANTOS - LR, které díky svým vlastnostem vhodným pro operace lehkých výsadkových jednotek dávají 43. výsadkovému překvapivou palebnou sílu a flexibilitu použití.\n\n43. výsadkový prapor se člení na tři bojové Výsadkové roty, jednu rotu bojové podpory - Rotu zbraní a v neposlední řadě dvě roty bojového zabezpečení - Velitelskou rotu a Rotu logistiky. Mimo to má k dispozici 4. výsadkovou rotu aktivní zálohy. Dále pak disponuje Štábem pro všestranné zabezpečení provádění operací a Praporním obvazištěm pro základní ošetření v boji (Role 1) před dalším odsunem raněných. \n\nVýsadkové roty jsou základním kamenem každé výsadkové operace, přičemž všechny tyto roty mají stejnou strukturu. V nich se koncentruje většina bojové síly 43. výsadkového praporu. Jsou primárně určené na kinetické úkoly proti nepříteli, a to i na kontaktní boj zblízka uvnitř nepřátelské sestavy. Dle charakteru úkolu mohou působit v rámci sestavy praporu, nebo jako rotní úkolové uskupení, či zcela samostatně.\n\nRota zbraní slouží především k palebné podpoře nasazených výsadkových rot, a to nejtěžšími zbraněmi, kterými prapor disponuje - středními minomety vz. 52 a protitankovými komplety Konkurs. Výjimečně může být hlavním úsilím praporu při specifických operacích. V rámci administrativního členění je součástí Roty zbraní i Skupina odstřelovačů. Ta však v boji působí samostatně nebo jako podpora Výsadkových rot.\n\nVelitelská rota všestranně zabezpečuje velení a řízení praporu v boji i v míru. Zajišťuje výstavbu a střežení míst velení. Mezi specifické schopnosti patří zejména dálkové spojení, a to jak krátkovlnné s využitím odrazu rádiových vln o ionosféru, tak taktické satelitní spojení. V rámci administrativního členění je její součástí i Průzkumná skupina. Ta je však v boji přímo podřízena veliteli praporu a je úkolována zpravodajskou skupinou praporu.\n\nRota logistiky slouží k logistickému zabezpečení praporu v boji i v míru. Jedná se zejména o zabezpečení stravou, municí a výstrojí. Dále pak provádí opravy zbraní a techniky.\n\nŠtáb praporu se dělí na operační a podpůrnou část. Mezi jeho hlavní skupiny patří S1 (personální), S2 (zpravodajská), S3 (operační), S4 (logistická), S5 (plánovací), S6 (spojovací), S7 (výcviková).\n\nPraporní obvaziště je třetí etapou ošetření raněných v boji či výcviku v rámci výsadkového praporu (Combat Life Saver - zdravotník roty - Praporní obvaziště). Je prvním stupněm, který disponuje lékařským personálem, je tedy schopno plnohodnotně plnit zdravotnickou etapu dle určení NATO - Role 1.\n\nJako jediný bojový prapor AČR pořádá 43. výsadkový prapor výběrové řízení pro uchazeče o službu na tomto útvaru. Zájemci o službu u praporu musí projít náročným třídenním sítem disciplín, které každého uchazeče vystaví fyzickému i psychickému stresu. Do výběrového řízení se může přihlásit každý příslušník AČR bez ohledu na délku služby, a to ve dvou kategoriích. Kategorie \"A\" je určena pro uchazeče o službu u bojové části Praporu. Kategorie \"B\" je oproti tomu pro uchazeče o službu u dvou rot bojového zabezpečení nebo na štábu.\n\nÚspěšnost ve výběrovém řízení se za poslední tři roky průměrně pohybuje mezi 50-60% úspěšných uchazečů.\n\nPrvní disciplínou je rozřazovací test z tělesné přípravy, který hned na začátku ukáže, zda jsou uchazeči dostatečně fyzicky zdatní pro službu u praporu. Tento test se skládá ze silové a vytrvalostní části v rozsahu výročního tělesného přezkoušení v příslušné věkové skupině (platí pro kategorii \"B\") s celkovým hodnocením známkou 2. Pro kategorii \"A\" (bojové jednotky) jsou kritéria odlišná v tom, že nejméně známkou 2 musí být hodnocena každá disciplína, a to bez možnosti jejich volby. Nesplněním jakékoli části tohoto testu je uchazeč automaticky vyřazen z výběrového řízení. Jednotlivé minimální limity pro rozřazovací test jsou pro obě kategorie uvedeny ve výše uvedených tabulkách.\nDalší disciplínou je výsadková překážková dráha, která se skládá z několika na sebe navazujících překážek, kde je jednou z nejtěžších překážek 2 metry vysoká zeď i visutá kladina ve výšce 3 m. Tato disciplína má již dva limity a to pro bojové jednotky (výsadkové roty a rota zbraní) a pro jednotky zabezpečení (velitelská rota, rota logistiky a štáb).\n\nTzv. Buddy run na 3 km se zbraní je další disciplínou prvního dne. Jedná se o běh ve dvojici, kdy je pro splnění kritické, aby se dvojice při běhu od sebe neodloučila.\n\nPoslední částí prvního dne jsou vstupní výkonnostní a osobnostní psychotesty.\n\nDruhý den začíná přesunem s kládou ve skupině na 5 km. Tato disciplína je velice fyzicky náročná, avšak nejde zde pouze o test fyzický, ale hlavně o test kolektivní spolupráce.\n\nPřekážková dráha NATO je další destinací druhého dne výběrového řízení, přičemž tato překážková dráha je rozdílná od dráhy pro výsadkáře. Je delší a překážky jsou daleko náročnější na překonání. Ani v této disciplíně není rozhodující čas. Jde zde zejména o překonání strachu z výšek. Už úvodní překážka, 7 metrů vysoký kovový žebřík, je pro některé uchazeče nepřekonatelná bariéra. Po úspěšném splnění tohoto úkolu následuje znovu překonání této překážkové dráhy, ale ve skupině a s kládou, i zde se hodnotí kolektivní spolupráce.\n\nJiž  při těchto disciplínách (běh s kládou, překážková dráha NATO ve skupině a s kládou) se profilují jednotliví uchazeči a jsou pod drobnohledem instruktorů, kteří jejich počínání bedlivě sledují. Hlavně v těchto disciplínách je možné určovat morální a volní vlastnosti jednotlivých uchazečů, což jsou velmi důležitá kritéria pro službu u 43. vpr.\n\nTřetí disciplínou druhého dne je test z plavání. Časový limit zde není stanoven, ale uchazeči musí uplavat 300 m bez známek vyčerpání. Jde v něm zejména o to vyřadit ze skupiny neplavce kvůli pozdějším padákovým seskokům do vody.\n\nDalším krokem výběrového řízení je zrychlený přesun na 10 km se zátěží 15 kg ve skupině. Zde se již značně láme chleba, jelikož po předchozích testech jsou již uchazeči značně unaveni jak psychicky, tak fyzicky a při tomto přesunu se může u některých jednotlivců dovršit míra jejich sebezapření a vzdají svůj boj o to stát se výsadkářem, obzvláště když vědí, co je čeká dále.\n\nNásleduje hodnocení jednotlivých uchazečů mezi sebou, to znamená, že každý napíše svůj osobní názor o dalších uchazečích.\n\nZačátek tohoto dne je velmi brzký, začíná totiž ve skutečně brzkých ranních hodinách, a to pochodem na 35 km se zátěží 25 kg. Tento test je pro mnohé uchazeče velmi náročný, zvláště po předchozích dvou dnech a minimálnímu času na regeneraci a spánek. Všichni uchazeči jsou již k smrti unavení a noční hodiny pro přesun o samotě působí velmi demoralizujícím dojmem, na druhou stranu všichni vědí, že je před nimi poslední den a nechtějí se vzdát ani přes veškerou únavu.\n\nPrakticky ihned po pochodu uchazeči zpracovávají esej na zadané téma a píší hodnocení na sebe sama. Poslední destinací výběrového řízení je přesun skupiny se zraněným na nosítkách na 2 km. Je to neúprosný test, ale je to poslední disciplína a každý si zde sáhne na dno svých fyzických sil. Pro důstojníky dále následuje sada specifických testů, mimochodem přezkoušení ze znalosti angličtiny, protože pro každého důstojníka Výsadkového praporu je znalost tohoto jazyka nepostradatelná.\n\nCelé výběrové řízení je ukončeno vyhodnocením, kde se uchazeči, kteří dokončili všechny disciplíny, dozvědí zda byli úspěšní či nikoli. Ti kteří obstáli se stanou právoplatnými členy 43. výsadkového praporu.\n\nProcentuálně výběrové řízení úspěšně dokončí mezi 50-60% přihlášených uchazečů, což vypovídá o jeho náročnosti. Výběrovým řízením dráha každého výsadkáře začíná, ale zdaleka nekončí. Po nástupu k Praporu musí každý nováček projít kurzem DIV - doplňujícím intenzivním výcvikem, kde získá základní dovednosti ve střelecké a taktické přípravě důležité pro každého výsadkáře. Dalším krokem je absolvování Základního výsadkového kurzu. Teprve po splnění všech těchto kroků získává výsadkář právo nosit vysněný červený baret.\n\n43. výsadkový prapor\n\nObce Ležáků 14\n\nChrudim\n\n537 01\n\ninfo@43vpr.cz\n\naz@43vpr.cz\n\n973 248 217 (personální oddělení)\n\n973 248 204 (personální oddělení alt.)\n\n"}
{"id": "1036559", "url": "https://cs.wikipedia.org/wiki?curid=1036559", "title": "Dělení růží", "text": "Dělení růží\n\nDělení růží je součást vítkovské a tedy i rožmberské rodové mytologie označující rozdělení rodu Vítkovců Vítkem I. mezi pět svých synů, kteří následně založili vlastní tzv. vítkovské rozrody, v závěru 12. století. Ačkoliv tak formálně došlo k rozdělení rodu Vítkovců na pány z Krumlova, pány z Hradce, Rožmberky a na pány z Třeboně, hlásily se tyto nástupnické rozrody nadále k velkému rodu Vítkovců a samotná legenda odkazovala na pospolitost všech \"pánů z Růže\". \n\nAč samotný akt slavnostního rozdělení Vítkem I. není historicky doložen, je i dnes Dělení růží vnímáno jako důležitý mezník v dějinách jižních Čech. \n\nČeský šlechtic a významný dvořan krále Vladislava II. Vítek I. z Prčice ovládl v dobách rané feudální kolonizace českého pohraničí v průběhu druhé poloviny 12. století rozsáhlá území v jižních Čechách. Kvůli rozlehlosti nově nabytých panství zabírajících většinu jižních Čech se Vítek I. před svou smrtí v roce 1194 rozhodl rozdělit rodové statky mezi pět svých synů. \nPodle pověsti tak učinil během slavnostního aktu, během nějž každému ze svých pěti synů přidělil znak s pětilistou šípkovou růží různé barvy a s ním i část jihočeských držav. Třebaže se v průběhu staletí jména jeho synů měnila, v současnosti převládá verze legendy, která nejvíce odpovídá historické realitě. Vítek I. měl čtyři manželské syny Vítka II., Jindřicha, Vítka III. a Vítka IV. a pravděpodobně i jednoho levobočka zvaného Sezema. Všichni Vítkovi synové se následně zvali \"pány z Růže, \"tedy nadále Vítkovci, avšak zároveň se stali zakladateli vlastních rozrodů se starým titulem pánů:\n\n\n\nV nejstarším známém a zároveň nejvíce ahistorickém zápisu figurují namísto původních bratrů bratři Hynek, Sezema, Jan, Hrdoň a Záviš. V jiném pak například Jindřich, Vilém, Smil, Vok a Sezima. \nJelikož ve středověké rožmberské historiografii splynuli páni z Krumlova cíleně v Rožmberky, vytrácejí se z legendy již v 15. století a v 17. století je jejich původní jméno zcela zapomenuto. V legendě o Dělení růží tak páni z Rožmberka vystupují nejenom jako hlavní dědicové Vítka I., ale zároveň jako dědicové krumlovského panství, třebaže v oné době ještě Krumlovský hrad nestál. \n\nNa vyobrazení scény Dělení růží od 16. století objednaných Rožmberky tak Vítek II. starší z Krumlova chybí a naopak jsou zobrazeni páni ze Stráže a páni z Ústí jako dva samostatné a původní rody, třebaže se jedná o mladší větve rodu pánů z Hradce, které se oddělily až ve 13. století. Páni ze Stráže měli v erbu modrou růži na zlatém poli a páni z Ústí, přezdívaní Sezimové z Ústí, s ohledem na shodu jmen a místa jejich sídla bývali ve středověku mylně identifikováni jako potomci původního Sezemy z Ústí, levobočka Vítka I., a v erbu nosili černou růži na zlatém poli. \n\n"}
{"id": "1036560", "url": "https://cs.wikipedia.org/wiki?curid=1036560", "title": "Kratina", "text": "Kratina\n\nKratina je české příjmení, které se může vztahovat k následujícím osobnostem:\n\n\n"}
{"id": "1036562", "url": "https://cs.wikipedia.org/wiki?curid=1036562", "title": "Placodus", "text": "Placodus\n\n\"Placodus\" byl rod plakodonta (druhohorního mořského plaza). Jeho fosilie byly objeveny v Německu v sedimentech triasového stáří (asi 230 milionů let). Na délku měřil asi 2 metry.\n\nByl poset různými hrboly a destičkami, což je pro plakodonty typické. Končetiny měl opatřené plovací blánou, ale kromě toho i další znaky na těle ukazují na vodního živočicha. Hlava byla krátká se třemi typy zubů: vyčnívajícími řezáky v přední části tlamy, zaoblenými stoličkami po stranách a řadou šesti zploštělých stoliček na patře. To dovoluje předpokládat, že se na mělčinách živil měkkýši, které odtrhával ze skal a drtil čelistmi. \"Placodus\" a jeho příbuzní jsou mezi vodními plazy nejméně uzpůsobení k životu v moři. Mezi jeho blízké příbuzné patřil rod \"Henodus\".\n\n\n"}
{"id": "1036564", "url": "https://cs.wikipedia.org/wiki?curid=1036564", "title": "Šel přes potok Cedron k hoře", "text": "Šel přes potok Cedron k hoře\n\nŠel přes potok Cedron k hoře je osmé studiové album skupiny Oboroh. Obsahuje pašijové písně z různých období od středověkých, barokních k současným, včetně vlastní tvorby skupiny. Písně nejsou na albu seřazeny dle doby vzniku, ale podle dějové linky pašijového příběhu. Potok Cedron, který se zmiňuje v názvu alba, protéká mezi Jeruzalémem a Olivetskou horou, na jejímž úpatí je Getsemanská zahrada.\n\nObal vytvořil Přemysl Štěpánek s motivem detailu trnové koruny.\n\n\n\n"}
{"id": "1036565", "url": "https://cs.wikipedia.org/wiki?curid=1036565", "title": "Noci s nepřítelem (Simpsonovi)", "text": "Noci s nepřítelem (Simpsonovi)\n\nNoci s nepřítelem je třetí díl šestnácté řady amerického animovaného seriálu Simpsonovi.\n\nLíze se začnou posmívat kamarádky kvůli nadváze, a tak se rozhodne zhubnout, skoro nejí, jen cvičí. Bart dostane plný počet bodů z písemky, což podle domluvy znamená, že mu mají rodiče uspořádat mejdan. Přes veškerou snahu Margin mejdan skončí fiaskem. Děti začnou na Marge kašlat, ale ona má v sobě neukojený mateřský cit. Nakonec potká Nelsona Muntze, chlapce, který Barta bije, a který pochází z chudých poměrů, matka se o něj nestará a otec rodinu opustil, když byl Nelson malý. Marge se začne o Nelsona starat jako o vlastního syna a nakonec u Simpsonových začne i bydlet, když ho vlastní matka opustí, aby se stala herečkou. Bartovi se to nelíbí a chtěl by ho vystrnadit pryč. Nelson Líze pomůže s otravnými kamarádkami a už se jí nikdo neposmívá kvůli nadváze. Nakonec přichází Nelsonův ztracený otec a dozvídáme se, proč je opustil. Nelsonův otec šel kdysi do krámu, ale koupil si tyčinku s arašídy, na které má alergii. Otekl po nich a dostal se do cirkusu jako zrůda, kde ho nakonec objevil Bart. Nakonec se vrací i Nelsonova matka a rodina je zase pohromadě a u Simpsonových je tomu také tak, Bart si začne mámy vážit a Marge je šťastná.\n"}
{"id": "1036566", "url": "https://cs.wikipedia.org/wiki?curid=1036566", "title": "V Horkách (Východolabská tabule)", "text": "V Horkách (Východolabská tabule)\n\nV Horkách (235 m n. m.) je vrch v okrese Pardubice Pardubického kraje. Leží asi 1 km zsz. od městské části Pardubice-Semtín, na pomezí katastrálních území Semtína a města Lázně Bohdaneč. Geomorfologicky vrch náleží do celku Východolabská tabule, podcelku Pardubická kotlina, okrsku Kunětická kotlina a podokrsku Sršská plošina.\n"}
{"id": "1036567", "url": "https://cs.wikipedia.org/wiki?curid=1036567", "title": "Kratěna", "text": "Kratěna\n\nKratěna je české příjmení, které se může vztahovat k následujícím osobnostem:\n\n\n"}
{"id": "1036569", "url": "https://cs.wikipedia.org/wiki?curid=1036569", "title": "Volby 2015", "text": "Volby 2015\n\nV roce 2015 se uskutečnily tyto volby:\n\n\n"}
{"id": "1036574", "url": "https://cs.wikipedia.org/wiki?curid=1036574", "title": "Hranický", "text": "Hranický\n\nHranický (225 m n. m.) je vrch v okrese Pardubice Pardubického kraje. Leží asi 0,5 km severovýchodně od vsi Dědek, na pomezí katastrálních území města Lázně Bohdaneč a obcí Neratov a Živanice.\n\nGeomorfologicky vrch náleží do celku Východolabská tabule, podcelku Pardubická kotlina, okrsku Kunětická kotlina a podokrsku Bohdanečská brána.\n"}
{"id": "1036576", "url": "https://cs.wikipedia.org/wiki?curid=1036576", "title": "Šebastián z Rostocku", "text": "Šebastián z Rostocku\n\nŠebastián Ignác z Rostocku (24. srpna 1607, Grodków – 9. července 1671, Vratislav) byl římskokatolický duchovní. Mezi lety 1665 a 1671 zastával funkci vratislavského biskupa.\n\nOtec Šebastiána z Rostocku byl řemeslník ve slezském městě Grodków. Šebastián studoval na gymnáziu v Nyse a potom filosofii a teologii na univerzitě v Olomouci. Po vysvěcení na kněze nastoupil jako kanovník v Nyse. Po dobytí města Švédy v roce 1642 byl zajat a odveden do Štětína. Po propuštění byl císařem povýšen do šlechtického stavu, ale vrátil se zpět do Nysy, kde pokračoval v kariéře kněze. Roku 1649 mu byla přidělena služba ve Vratislavi. V tomto městě prožil zbytek života.\n\nPo celou dobu svého působení hrál v rámci vratislavské diecéze významnou administrativní roli. V roce 1653 se stal generálním vikářem a je z velké části jeho zásluhou, že se ve městě začala uplatňovat rekatolizační opatření, stvrzená v rámci vestfálského míru. Celkem 656 protestanských kostelů bylo převzato katolíky.\n\nDosazení kněží do převzatých kostelů bylo provázeno značnými potížemi. Rostock tomuto úkolu zasvětil celý svůj život a to i přes téměř neustálou nepřítomnost tří biskupů, pod kterými sloužil. V roce 1664 byl sám zvolen biskupem a krátce potom byly do jeho rukou svěřeny i světské záležitosti na území diecéze. Pokračoval v úsilí o reorganizaci katolické církve a snažil se potlačovat protikatolické akce protestantských kazatelů.\n\nV roce 1671 podlehl záchvatu mrtvice. Jeho ostatky jsou uloženy v katedrále svatého Jana Křtitele.\n\n"}
{"id": "1036580", "url": "https://cs.wikipedia.org/wiki?curid=1036580", "title": "Terrafugia TF-X", "text": "Terrafugia TF-X\n\nTerrafugia TF-X je koncept/studie létajícího automobilu se schopností VTOL společnosti Terrafugia, která již vyvinula typ Terrafugia Transition. Vývoj byl oznámen 7. května 2013, firma předpokládá zahájení sériové výroby někdy kolem roku 2021.\n\nČtyřmístný TF-X má být vybaven překlopnými rotory podobně jako např. konvertoplán Bell Boeing V-22 Osprey, které mu umožní svislý start a přistání (VTOL), čímž odpadá nutnost rozjezdové/přistávací dráhy. Po vzletu se rotory sklopí a úlohu hlavní pohonné jednotky převezme tlačná vrtule na zádi. Má být vybaven elektromotory se samonabíjecími bateriemi a záchranným padákovým systémem v případě selhání motorů. Stroj bude obsahovat autopilota se schopností automatického přistání v případě potíží a s technologií, která se dokáže vyhnout leteckému provozu, špatnému počasí či zakázaným letovým zónám.\n\nMaximální rychlost se má pohybovat okolo 320 km/h a dolet kolem 500 mil (800 km).\n\n\n"}
{"id": "1036581", "url": "https://cs.wikipedia.org/wiki?curid=1036581", "title": "Sergio Larrain", "text": "Sergio Larrain\n\nSergio Larrain (5. listopadu 1931, Santiago de Chile − 7. února 2012, Ovalle) byl chilský fotograf pracující pro zpravodajskou agenturu Magnum Photos.\n\nNarodil se a vyrůstal v rodině známého jihoamerického architekta, která měla pochopení pro umění a kulturu. Během studia lesnictví na kalifornské univerzitě v Berkley v letech 1949–1953 se začal věnovat i fotografování a prací v kavárně si našetřil na svoji první Leicu. Po cestách v Evropě a Středním východě se v roce 1954 vrátil do Chile a stal se fotografem na volné noze. V letech 1956–57 se stal fotografem brazilského magazínu O Cruzeiro, což mu umožnilo cestovat po Latinské Americe a opět se vrátil do Evropy.\n\nV roce 1958 dostal grant od britské agentury British Council, který mu umožnil pracovat v Londýně. Ve stejném roce se setkal s Henri Cartier-Bressonem, který po zhlédnutí jeho fotografií pouličních dětí navrhl aby pracoval pro agenturu Magnum, jejímž členem se stal v roce 1961. Ve stejný rok se, po dvou letech fotografování pro magazíny v Paříži, vrátil do Chile aby zde na pozvání básníka Pabla Nerudy fotografoval jeho soukromí a blízké. Během 60. let (hlavně v roce 1963) pořídil převážnou většinu fotek dokumentující život ve městě Valparaíso, které byly publikovány jako fotografická esej v roce 1991.\n\nNa začátku 70. let potkal bolivijského mystika a guru Oscara Ichazo a po deseti letech intenzivního fotografování se rozhodl opustit fotografii a věnovat se studiu východních náboženství, kaligrafii, malířství a józe.\n\nHlavní výstava shrnující jeho práci byla uskutečněna v roce 1999 v Institutu moderního umění ve Valencii (IVAM), na jejímž základě byla vydána i souhrnná publikace.\n\n\n"}
{"id": "1036583", "url": "https://cs.wikipedia.org/wiki?curid=1036583", "title": "Třída Cyclone", "text": "Třída Cyclone\n\nTřída Cyclone je třída hlídkových lodí námořnictva Spojených států amerických. Mezi jejich hlavní úkoly patří ochrana pobřežních vod a přístavů, průzkum a přeprava operátorů jednotek Navy SEALs. Celkem bylo postaveno 14 jednotek této třídy. Jediným zahraničním uživatelem třídy jsou Filipíny.\n\nHlídkové lodě třídy \"Cyclone\" byly vyvinuty v druhé polovině 80. let americkou loděnicí Bollinger Shipyards na základě rozsáhle modifikované verze egyptské třídy \"Ramadan\". Plavidla byla určena především pro pobřežní hlídkování a provádění speciálních operací. Oproti svým menším předchůdcům typů PB Mark III a Mark IV měla lepší nautické vlastntosti, schopnost nést čluny RHIB a další vybavení atd. V letech 1993-2000 bylo do služby zařazeno celkem 14 jednotek této třídy.\n\nBěhem služby se ukázalo, že třída \"Cyclone\", především pro své značné rozměry, neodpovídá potřebám Velitelství speciálních operací (Special Operations Command – SOC), které bylo mnohem více spokojeno s novými čluny typu Mark V SOC. Kolem roku 2000 tak byly všechny hlídkové lodě třídy \"Cyclone\" převedeny pod velení amerického námořnictva, které v letech 2004-2005 pět jednotek pronajalo americké pobřežní stráži (\"Tempest\", \"Zephyr\", \"Shamal\" a \"Tornado\") a prototypovou jednotku dlouhodobě pronajalo Filipínám.\n\nVhodné uplatnění se pro tato plavidla nalezlo až po zapojení USA do války proti terorismu na počátku 21. století. Od roku 2003 byly čtyři jednotky nasazeny k hlídkování v Perském a Arabském zálivu a v této roli se velmi osvědčily. Z toho důvodu americké námořnictvo převzalo zpět čtveřici jednotek dříve pronajatých pobřežní střáži a na Blízkém východě nasadilo až 10 jednotek třídy \"Cyclone\". Jelikož byla všechna plavidla intenzivním nasazením značně opotřebena, byla od roku 2009 modernizována s cílem zvýšit jejich bojovou hodnotu a umožnit jejich provoz až do období let 2023-2026.\n\nPlavidla původně navigační radary RASCAR 3400C a SPS-64(V)9. Hlavní palubní výzbroj tvořily dva 25mm kanóny M242 Bushmaster – přední byl umístěn na manuálně ovládané nestabilizované lafetě Mk 38 Mod 1 a zadní ve stabilizované věži Mk 96, ve které byl spřažen se 40mm granátometem Mk 19. Pro operace speciálních jednotek lodě slouží jeden bojový člun RHIB a dva rychlé čluny CRRC. Pohonný systém tvoří čtyři diesely Paxman. Lodní šrouby jsou čtyři. Nejvyšší rychlost dosahuje 35 uzlů.\n\nBěhem nasazení v Perském zálivu byla výzbroj plavidel zesílena o manuálně ovládané 7,62 a 12,7mm kulomety a 40mm granátomety umístěné na univerzálních lafetách. Dále na ně byly instalovány neletální akustické zbraně LRAD (Long Range Acoustic Device), používané například při protipirátských operacích.\n\nRoku 2009 započaly generální opravy a modernizace třídy \"Cyclone\", prováděné loděnicí Bollinger Shipyards. Poslední člun by měl být modernizován do roku 2017. Vylepšeny byly navigační a komunikační systémy (nové navigační radary Furuno a SPS-73(V12) a pohonný systém. Původní 25mm kanóny nahradila dvě stabilizovaná dálkově ovládaná střelecká stanoviště Mk 38 Mod 2 se stejnými 25mm kanóny M242 Bushmaster, k jejichž zaměřování byly instalovány optotronické hlavice Toplite. Výrazné posílení ofenzivních možností plavidel přinesla integrace lehkých protilodních střel BGM-176B Griffin IIB s dosahem 5,6 km. Střely jsou vypouštěny ze dvou čtyřnásobných vypouštěcích zařízení Mk.60 a k jejich navádění slouží optotronická hlavice SSQ-133 BRITE Star II.\n\n\n"}
{"id": "1036584", "url": "https://cs.wikipedia.org/wiki?curid=1036584", "title": "Nezha Bidouaneová", "text": "Nezha Bidouaneová\n\nNezha Bidouaneová (* 18. září 1969 Rabat) je bývalá marocká atletka, dvojnásobná mistryně světa v běhu na 400 metrů překážek.\n\nZískala tři medaile v závodě na 400 metrů překážek na světových šampionátech – v Athénách v roce 1997 a v Edmontonu v roce 2001 zvítězila, v roce 1999 v Seville skončila druhá. V olympijském finále této trati v Sydney v roce 2000 vybojovala bronzovou medaili.\n\n"}
{"id": "1036585", "url": "https://cs.wikipedia.org/wiki?curid=1036585", "title": "Franjo Komarica", "text": "Franjo Komarica\n\nMons. Franjo Komarica (* 3. února 1946 Novakovići, okres Banja Luka, Federativní lidová republika Jugoslávie) je bosenskohercegovský římskokatolický kněz a biskup banjalucký.\n\nNarodil se 3. února 1946 v obci Novakovići v chorvatské rodině Ivovi a Ivce Komaricovým, kteří přivedli na svět jedenáct dětí. Základní školu navštěvoval v Banja Luce, poté vstoupil do nižšího semináře v Záhřebu a následně v Đakovu, kde spolu s pozdějším kardinálem Vinkem Puljićem úspěšně odmaturoval. Po absolvování povinné vojenské služby započal svá studia teologie v Đakovu a pokračoval na Teologické fakultě Leopold-Franzens-Universität Innsbruck.\n\nNa kněze byl vysvěcen 29. června 1972 biskupem Alfredem Pichlerem v trapistickém kostele v Banja Luce. Po vysvěcení odešel dál studovat do Innsbrucku, kde roku 1973 získal magisterský titul a roku 1978 doktorát z liturgie. Kromě teologických studií studoval hudbu a filosofii.\n\nPo dokončení studia byl jmenován profesorem na Vrhbosenské vysoké teologické škole v Sarajevu, kde vyučoval liturgii, pastorační liturgii, pastoraci migrantů a církevní zpěv. Vedl též bohoslovecký a katedrální sbor.\n\nDne 28. října 1985 jej papež Jan Pavel II. jmenoval pomocným biskupem banjaluckým a titulárním biskupem ze Satafis. Biskupské svěcení přijal 6. ledna 1986 z rukou papeže Jana Pavla II., jemuž byli spolusvětiteli kardinálové Agostino Casaroli a Bernardin Gantin.\n\nDne 15. května 1989 byl ustanoven diecézním biskupem banjaluckým. Stal se tak nástupcem biskupa Alfreda Pichlera, který vykonával úřad plných třicet let. Oficiálně převzal diecézi 15. července téhož roku.\n\nNěkolik let poté co převzal biskupský úřad, celá Bosna a Hercegovina a zvláště banjalucká diecéze se ocitla tváří v tvář ozbrojené srbské agresi. Během války v Bosně a Hercegovině diecéze spadala pod srbskou kontrolu. Přes 220 000 katolíků bylo nuceno uprchnout z oblasti nyní známé jako Republika srbská. Nejméně 400 jich bylo zabito, včetně sedmi kněží a řeholnic. V diecézi banjalucké bylo 98 % kostelů a třetina ostatních církevních staveb zničeno. \"Jedná se o etnocidu nebo genocidu\", řekl biskup roku 1996, \"protože přítomnost národa, jejich kultura a náboženství bylo vyhlazeno\". \"Všechny rozeznatelné znaky naší existence jsou zničeny: kostely, kláštery, hřbitovy, památky, jména...\"\n\nZa mimořádně obtížných podmínek bojoval za přežití místního katolického společenství, zároveň ale pomáhal muslimům, kteří byli pronásledováni Srby. Během války, i když byl v domácím vězení a nemohl se pohybovat, snažil se zůstat v kontaktu se svou diecézí. Vysílal například kněze, aby mu podávali informace z různých farností, přičemž se pokoušel navázat kontakt s bosensko-srbskými úředníky. Poslal dopis úředníkům, kde naléhal k zastavení zločinů páchané proti katolíkům v Banja Luce. Na tyto dopisy nikdy nedostal odpověď.\n\nBěhem války i po ní ve své rezidenci hostil bosenskohercegovské muslimy, věřící Srbské pravoslavné církve a zůstavší chorvatské katolické rodiny.\n\nPo válce byl velkým obhájcem lidských práv a zastánce zachování chorvatské a katolické tradice v Bosně a Hercegovině.\n\nNa jeho žádost zde v roce 2005 založily Misionářky milosrdenství (založené Matkou Terezou) svůj první klášter v Bosně a Hercegovině. Dne 16. listopadu 2005 založil v Banja Luce Evropskou akademii. Také nechal založit Centrum pro život a Rodinu lásky.\n\nRoku 2004 byl nominován na kandidáta Nobelovi ceny za mír.\n\n"}
{"id": "1036586", "url": "https://cs.wikipedia.org/wiki?curid=1036586", "title": "Cara Delevingne", "text": "Cara Delevingne\n\nCara Jocelyn Delevingne, přechýleně Cara Delevingnová (* 12. srpna 1992 Londýn), je anglická modelka, herečka a zpěvačka. Jako herečka se nejvíce proslavila rolemi ve filmech \"Papírová města\" (2015) a \"Sebevražedný oddíl\" (2016).\n\nNarodila se v Londýně. Je dcerou Anne Delevingne (rozené Stevens) a Charlese Hamara Delevingne. Navštěvovala Bedales School v Hampshiru. Má dvě starší sestry Chloe a Poppy Delevingne, která se také věnuje modelingu.\n\nV roce 2009 podepsala smlouvu s agenturou Storm Model Management a v roce 2010 se objevila na módních přehlídkách značky Burberry a Clements Ribeiro. V roce 2011 se stala tváří značky Burberry a jejich kolekce jaro/léto 2011. Později se stala i tváří kolekce jaro/léto 2012, společně s hercem Eddiem Redmaynem.\n\nObjevila v reklamních kampaních několika značek včetně kolekce H&M Authenic (2011), Dominic Jones Jewellery (2012), Blumarine, Zara a Chanel. Objevila se na přehlídkách značek Shiatzy Chen, Moschino, Jason Wu, Oscar de la Renta, Burberry, Dolce & Gabbana, Fendi, Stella McCartney, Dsquared a Chanel. V roce 2009 se objevila na titulní straně magazínu \"Vogue\". Během let 2012–2013 předváděla na módních přehlídkách značky Victoria's Secret. V roce 2013 se stala tváří značky Chanel, společně s modelkou Saskiou de Brauw. V září roku 2013 se objevila na titulní straně magazínu \"W\". \n\nV roce 2012 vyhrála cenu British Fashion Award v kategorii Modelka roku.\n\nDne 6. září 2014 byla jmenována ambasadorkou značky Penshoppe. V roce 2015 ukončovala podzimní/zimní přehlídku značky Chanel v Paříži.\n\nV roce 2012 získala menší roli ve filmové adaptaci \"Anny Kareniny\". V roce 2013 se objevila ve videohře \"Grand Theft Auto\" jako DJ. Získala roli po boku Kate Beckinsale a Daniela Bruhla v thrilleru \"S tváří anděla\", který měl premiéru v roce 2014. V dubnu 2014 bylo oznámeno, že získala roli Henrietty v romantickém filmu \"Tulipánová horečka\". Další menší roli získala ve filmu \"Pan\" (2015). \n\nDne 16. září 2014 bylo oznámeno, že si zahraje hlavní roli Margo Roth Spiegelman ve filmové adaptaci románu Johna Greena \"Papírová města\". V roce 2016 se objevila ve filmu \"Sebevražedný oddíl\". Po boku Daneho DeHaana a Rihanny se pak objevila také ve filmu \"Valerian a město tisíce planet\", který byl uveden do kin v roce 2017.\n\nCara Delevingne zpívá, rapuje, věnuje se beatboxu a hraje na bicí a kytaru. V roce 2013 nahrála akustickou cover verzi písničky „Sonnentanz“ od Willa Hearda.\n\nV rozhovoru pro časopis \"Vogue\" uvedla, že v dětství byla zmatena svou sexualitou a představa, že by mohla být homosexuální, ji děsila. Až ve dvaceti letech se poprvé zamilovala do dívky a uznala, že by to měla akceptovat. Jasně však svou orientaci, ať již heterosexuální, bisexuální, nebo homosexuální, nevymezuje, ač byla ve vztahu jak s muži, tak s ženami. K červnu 2015 byla ve vztahu s americkou zpěvačkou Annie Clark, známou spíše pod uměleckým jménem St. Vincent. Dvojice se v září 2016 rozešla. V roce 2018 Cara Delevingne uvedla, že je genderqueer. Navázala vztah s herečkou Ashley Benson.\n"}
{"id": "1036587", "url": "https://cs.wikipedia.org/wiki?curid=1036587", "title": "Lightheory", "text": "Lightheory\n\nLightheory je třetím studiovým albem instrumentálně metalové skupiny Abstract vydaným v roce 2014. Album bylo nahráno během června až července 2014 v Liptovském Mikuláši v nahrávacím studiu (RCR Studio) v aktuální čtyřčlenné sestavě skupiny: Peter \"Lego\" Lengsfeld (doprovodní kytara), Palo Gáblik (sólová kytara), Tomáš \"Julo\" Balon (basová kytara) a Juraj Drugda (bicí). Jako hostující hudebník se na albu podílel dřívější člen skupiny Abstract Miloš \"Milosh\" Fábry (klávesy) a o namluvení textů ke skladbám se postarala dvojice Peter Knitel a Emma Schwarz. Album byl oficiálně vydán 6. srpna 2014 pod vydavatelstvím Pařát Magazine jako příloha k časopisu \"Pařát\" (číslo 59/ročník 15) na CD nosiči a celkem obsahuje 10 instrumentálně-metalových skladeb doplněných o namluvené dialogy a monology.\nAutorem grafického řešení obalu je Marius Sachtikus a nové grafické logo a symbol skupiny Abstract vytvořil Lukáš Lancko z grafického studia Isisdesignstudio.\nNázev alba napadl Petera „Lega“ Lengsfelda až po delší době, protože zpočátku se mu nic co vymyslel, nelíbilo. Stále hledal něco nové, co bude korespondovat se skupinou a zároveň také i s jejími skladbami. Každá ze skladeb je jiná, svojská, jako louče světla lámající se při doteku s vodní hladinou. A při téhle myšlence ho konečně napadl název alba „Lightheory“ (teorie světla).\nDalší zajímavostí alba je skutečnost, že poprvé v historií skupiny Abstract jsou některé ze skladeb doplněné o namluvené dialogy anebo monology přičemž přímou souvislost mezi sebou mají akorát skladby „Fluorescent Tube“, rozdělené do třech častí dotýkajících se tématu světla.\n\nV roce 2015 vznikli ke dvěma skladbám z alba i videoklipy. Jednalo se v pořadí třetí a čtvrtý videoklip skupiny Abstract. Třetí videoklip ke skladbě \"Silhouettes\" režíroval Maťo \"Kovis\" Kováč a čtvrtý videoklip skupiny ke skladbě Fluorescent tube part 1. režíroval Mino Mosses.\n\n\n"}
{"id": "1036589", "url": "https://cs.wikipedia.org/wiki?curid=1036589", "title": "Daimí Perniá", "text": "Daimí Perniá\n\nDaimí Perniá Figueroa (* 27. prosince 1976) je bývalá kubánská atletka, mistryně světa v běhu na 400 metrů překážek z roku 1999.\n\nV roce 1999 zvítězila na mistrovství světa v Seville v závodě na 400 metrů překážek ve svém osobním rekordu 52,89. O rok později doběhla v olympijském finále na této trati do cíle na čtvrtém místě. Ve finále běhu na 400 metrů překážek na světovém šampionátu v Edmontonu v roce 2001 skončila třetí.\n\n"}
{"id": "1036592", "url": "https://cs.wikipedia.org/wiki?curid=1036592", "title": "Šotyš", "text": "Šotyš\n\nŠotyš (též skotská, německy \"\", francouzsky \" \") je starý středoevropský tanec. Je považován za jednoho z předchůdců dnešní polky.\n\nPrvní šotyš zaznamenal ve své sbírce tanců vycházející v letech 1609–1621 anglický skladatel působící v severním Německu William Brade (1560–1630) pod názvem \"Schottische Tantz\". Jeho původ je nejasný, muzikologové vedle skutečně skotského původu uvažují i francouzské nebo středoevropské kořeny. Původní šotyš byl třídobý, v průběhu 1700 však převážil 2/4 nebo 2/8 rytmus s cézurou po osmém taktu a šotyš se stal jedním z nejběžnějších řadových tanců (contredanse).\n\nVe střední Evropě v letech 1830–1840 přispěl šotyš ke vzniku polky. Varianta polky zvaná třasák (4 takty polkového kroku v páru + 2 takty samostatného kroku s jednou až dvěma otočkami partnerky nebo obou partnerů, což je prvek původního šotyše) se pak rozšířila ve 40. a 50. letech 19. století jako salónní i pololidový tanec ve střední Evropě, Skandinávii, Francii i anglosaských zemích pod názvy \"German polka\", \"Schottisch (bohème)\", \"chotis\" \"schottis\" nebo \"polka tremblante\". Ve střední Evropě i celosvětově vznikla řada vzájemně se překrývajících variant polky i šotyše a již ve 2. polovině 19. století bylo obtížné oba tance spolehlivě rozlišit; obecně se šotyš vyznačuje volnějším, polka pak rychlejším tempem.\n\nPod názvem \"écossaise\" se šotyš objevuje v řadě skladeb klasicistní a romantické hudby přelomu 18. a 19. století. Mezi významné autory šotyše v rámci klasické hudby patřili například Josef Jelínek, Vojtěch Jírovec, Friedrich Kuhlau, Johann Ludwig Böhner, Heinrich Marschner, ale také Ludwig van Beethoven (5 různých skladeb s názvem Écossaise, pro klavír například \"Skotské tance (6 Écossaises)\" WoO 83 (s orchestrem), 1806; \"Écossaise\" WoO 86, 1825), Carl Maria von Weber (\"Sechs Ecossaisen\", 1802), Franz Schubert (celkem asi 80 écossaises v různých sbírkách) nebo Fryderyk Chopin (\"Trois écossaises\" op. 72, cca 1829).\n\nTanec existoval (a mnohde stále existuje) ve variantách párového, řadového i kolového tance.\n"}
{"id": "1036593", "url": "https://cs.wikipedia.org/wiki?curid=1036593", "title": "Pero Sudar", "text": "Pero Sudar\n\nMons. Pero Sudar (* 3. července 1951, Bare) je bosenský římskokatolický kněz a pomocný biskup Horní Bosny.\n\nNarodil se 3. července 1951 v Bare. Základní školu navštěvoval ve svém rodném městě a v Seonici. Poté nastoupil na jezuitské gymnázium v Záhřebu a poté byl v Dubrovníku. V Sarajevu se věnoval filosofickým a teologickým studiím. Na kněze byl vysvěcen 29. června 1977. Po roce pastorační praxe ve farnosti v Komušini, byl poslán ke studiu kanonického práva do Říma. Na Papežské univerzitě Gregoriana a Papežské univerzitě Urbaniana získal doktorát z kanonického práva.\n\nPo svém návratu do Sarajeva, na podzim roku 1985 byl jmenován soudním vikářem a členem kurie. V letním semestru roku 1986 začal vyučovat ve Vrhbosně katolickou teologii a na podzim roku 1989 byl jmenován děkanem a rektorem místního semináře.\n\nDne 28. května 1993 jej papež Jan Pavel II. jmenoval pomocným biskupem Horní Bosny a titulárním biskupem ze Selie. Biskupské svěcení přijal 6. ledna 1994 z rukou arcibiskupa Vinka Puljiće a spolusvětiteli byli kardinál Franjo Kuharić a biskup Ćiril Kos. Dne 18. října 2019 papež František přijal jeho rezignaci z funkce pomocného biskupa.\n\n"}
{"id": "1036594", "url": "https://cs.wikipedia.org/wiki?curid=1036594", "title": "Snadné je žít", "text": "Snadné je žít\n\nSnadné je žít (2001) je debutové album skupiny Mig 21. Obsahuje celkem třináct skladeb, jejichž délka dosahuje úhrnem 44:04 minut.\n\nNa albu jsou nahrány tyto písně:\n"}
{"id": "1036595", "url": "https://cs.wikipedia.org/wiki?curid=1036595", "title": "Javory v Arnoltově", "text": "Javory v Arnoltově\n\nJavory v Arnoltově jsou dva památné stromy javory kleny (\"Acer pseudoplatanus\"), které rostou za Arnoltovem asi 450 m sv. od obce v severozápadní části CHKO Slavkovský les. Koruny stromů sahají do výšky 21 m a 18,5 m, obvody kmenů měří 292 cm a 420 cm (měření 2012). Oba javory jsou chráněny od roku 2012 jako biologicky významné stromy.\n"}
{"id": "1036596", "url": "https://cs.wikipedia.org/wiki?curid=1036596", "title": "Autorotace", "text": "Autorotace\n\nAutorotace (samovolná rotace) je režim letu vrtulníků, vírníků nebo rotorem vybavených konvertoplánů, při němž není nosný rotor poháněn motorovou jednotkou. U vírníků není standardně nosný rotor poháněn motorem, využívá autorotaci.\nPři běžném motorovém letu jde proud vzduchu přes rotorový disk svrchu, při autorotaci proudí vzduch zespodu a udržuje listy rotoru v pohybu, zatímco stroj (vrtulník) pomalu klesá. \n\nDíky autorotaci je možné s vrtulníkem bezpečně přistát např. při selhání motoru. V USA musí všechny jednomotorové vrtulníky pro certifikaci prokázat schopnost bezpečného přistání autorotací.\nPři autorotaci nevzniká krouticí moment, který by bylo třeba vyrovnávat (motor totiž není zapojen).\n\nNejdelší doba letu autorotací v historii byla dosažena v roce 1972 francouzským pilotem Jeanem Bouletem na helikoptéře Aérospatiale SA 315B Lama. Ve výšce 12 440 metrů mu při teplotě −63 °C „zhasl“ motor, který pak nešel nahodit. Boulet díky autorotaci bezpečně přistál.\n\n"}
{"id": "1036601", "url": "https://cs.wikipedia.org/wiki?curid=1036601", "title": "Kostel svaté Anny (Olešná)", "text": "Kostel svaté Anny (Olešná)\n\nKostel (kaple) svaté Anny v Olešné na Tachovsku je dílem pražského architekta Antonína Barvitia. Nachází se v dezolátním stavu a hrozí mu zřícení, nicméně od roku 2010 je chráněn jako kulturní památka České republiky. Kostel je ve vlastnictví soukromého majitele.\n\nJednolodní novorománská stavba vznikla na náklady knížete Lövensteina na místě kaple zaniklého zámku v letech 1884–1886. Architekt Antonín Barvitius, který je mimo jiné autorem kostela svatého Václava na Smíchově, pro ni restauroval oltáře z původní kaple. Dnes jsou však zničené.\n\nPoslední mše se v kostele konala 28. července 1946. V roce 2008 jej zastupitelstvo městysu Stráž odmítlo převzít do svého majetku. Získal jej tak soukromý majitel.\n"}
{"id": "1036604", "url": "https://cs.wikipedia.org/wiki?curid=1036604", "title": "Tomo Vukšić", "text": "Tomo Vukšić\n\nMons. Tomo Vukšić (* 9. ledna 1954, Studenci) je bosenský římskokatolický kněz, biskup a vojenský ordinář Bosny a Hercegoviny.\n\nNarodil se 9. ledna 1954 v Studenci. Filosofii a teologii studoval v Sarajevu. V letech 1977-1978 absolvoval povinnou vojenskou službu. Dne 3. prosince 1979 přijal svěcení na jáhna arcibiskupem Markem Jozinovićem. Na kněze byl vysvěcen 29. června 1980 biskupem Petarem Čulem. Byl farním vikářem katedrály v Mostaru. Na Papežském východním institutu roku 1984 dosáhl magisterského titulu z ekumenické teologie a roku 1986 na Papežské univerzitě Urbaniana doktorátu z kanonického práva.\n\nV letech 1986-1988 byl tajemníkem diecéze a biskupa Pavaa Žaniće. Poté byl znovu studentem Papežském východním institutu kde získal doktorát s tezí „Vztahy mezi katolíky a pravoslavnými v Bosně a Hercegovině v letech 1878 - 1903“.\n\nPo návratu domů byl také předsedou Teologického institutu v Mostaru, profesor na Teologickém institutu v Dubrovníku, vice-rektor semináře v Sarajevu, soudní vikář diecéze Mostar-Duvno, ředitel Katolické tiskové agentury Biskupské konference Bosny a Hercegoviny.\n\nByl generálním vikářem diecéze Mostar-Duvno.\n\nDne 1. února 2011 jej papež Benedikt XVI. jmenoval biskupem a vojenským ordinářem nově vzniklého ordinariátu. Biskupské svěcení přijal 2. dubna 2011 z rukou kardinála Vinka Puljiće a spolusvětiteli byli biskup Ratko Perić a biskup Franjo Komarica.\n\nMá výbornou znalost italštiny, ovládá také němčinu a francouzštinu.\n\n"}
{"id": "1036605", "url": "https://cs.wikipedia.org/wiki?curid=1036605", "title": "Cyklokoptéra", "text": "Cyklokoptéra\n\nCyklokoptéra (anglicky \"cyclocopter\" nebo \"cyclogyro\") je koncept letadla podobného vrtulníku, které na rozdíl od něj používá cykloidní rotory sestávající ze dvou či více listů rotujících kolem horizontální osy. Tyto rotory zajišťují jak vztlak, tak i tah. Cyklokoptéra dokáže svisle vzlétnout a přistát (VTOL) nebo viset ve vzduchu podobně jako helikoptéra. Při visu opisují listy kružnici, při dopředném či zpátečném letu cykloidu (při uspořádání rotorů jako na obrázku vpravo). Cyklokoptéra má vysokou manévrovatelnost.\n\nCyklokoptéry by neměly být zaměňovány za neúspěšná letadla s Flettnerovými rotory, která měla jinou aerodynamiku. Používala válcová křídla, která měla zajistit využití Magnusova jevu.\n\n"}
{"id": "1036608", "url": "https://cs.wikipedia.org/wiki?curid=1036608", "title": "Alexisonfire", "text": "Alexisonfire\n\nAlexisonfire byla pětičlenná, post-hardcorová kapela, která v roce 2001 vznikla v St. Catharines, Ontario, Kanada. Členy kapely byli George Pettit (vokály), Dallas Green (kytara, piáno, vokály), Wade MacNeil (kytara, vokály), Chris Steele (basová kytara) a Jordan Hastings (bubny, bicí).\n\nSvou hudbu popisují jako \"\"zvuk dvou katolických vysokoškolaček v duelu na nože\"\" (odkaz na jejich píseň A Dagger Through the Heart of St. Angeles\", také jako inspirace na obálku jejich debutového alba).\n\nKdyž kapela vyšla z undergroundu v roce 2001, zaujala kritiky a jejich eponymní album si od kritiků v Kanadě vysloužilo zlatou desku. Od té doby kapela vydala 3 další studiová alba: Watch Out! (2004), Crisis (2006) a Old Crows/Young Cardinals (2009), všechna si vysloužila platinovou desku. V srpnu 2011 se na jejich webu objevila zpráva, že z důvodu odchodu dvou členů kapely, započne před jejím oficiálním rozpadem poslední turné na rozlučku.\n\nAlexisonfire vznikla ke konci roku 2001 poté, co se rozpadly tři jiné kapely. Pettit hrál na basu v metalové kapele Condemning Salem, Green byl zpěvákem a kytaristou v Helicon Blue a MacNeil se Steelem hráli v punkové kapele Plan 9. Kapely se rozešly zhruba ve stejném období, a tito členové společně nabrali bubeníka Jesseho Ingelevicse aby zformovali kapelu Alexisonfire.\n\nJméno kapely bylo odvozeno od Alexis Fire, což byla unikátní striptérka, zároveň také hadí žena. Když zjistila, že její jméno takto využívají jako název své kapely, vyhrožovala žalobou pro porušení autorských práv. Později se však přišlo na to, že přezdívka nebyla registrována a tak se nic více nedělo.\n\nKapela vydala v roce 2002 své první EP, Math Sheet Demos. Název tohoto EP měl také své odůvodnění, tím bylo, že bubeník kapely Jesse Ingelevics CD zabalil do svého úkolu matematiky. Kapelu dostihla její první pauza, když se dostali do pozornosti Grega Belowa a Mitche Joela, kteří společně zakládali svůj label s názvem Disort Entertainment a hledali talentované umělce. Below pracoval u hudebního vydavatelství EMI a tak toho využil, nahrál kapelu a dal jim nabídku.\n\n31. října 2002, Aexisonfire bylo vydáno. Kapela se vydala na turné, dvakrát projela Kanadu a začala své působiště šířit i do USA a Evropy, kde si zahrála společně s kapelami jako Billy Talent, GWAR, Juliana Theory, Godsmack a Glassjaw.\n\nV září 2005 si Alexisonfire vysloužila zlatou desku, značící více než 50 000 prodejů. V lednu 2014 vyšla remasterovaná verze alba, tentokrát pod Dine Alone Records.\n\nAlexisonfire přilákala díky úspěchu svého debutového alba velkou pozornost hlavních labelů. Když ale zvažovali tvorbu druhého alba, cítili, že kvůli uměleckým důvodům by měli zůstat nezávislí, což jim zaručí lepší šance určení svého vlastního směru. Watch Out! bylo vydáno 29. června 2004 a okamžitě vylétlo na povrch. Dostalo se na šestou příčku Nielsen Soundscan Top 200 a v Kanadě získalo zlatou desku za pouhých dvanáct týdnů\n\n14. června 2005 vydala kapela na webu oznámení, že bubeník Jesse Ingelvics opouští kapelu. Oznámení vysvětlilo, že kapela a Jesse se od sebe pomalu oddělovali a on sám chtěl trávit více času se svou rodinou a snoubenkou.\n\nNa turné společně s Johnny Trauntem a The Blood Roses v Glasgow v roce 2005, každý člen těchto tří kapel měl na sobě vytetováno slovo \"\"Yeti\"\". V epizodě MuchMusic, Pettit a Green odhalili, že inspirace \"Yetti\" tetování přišla z filmu Garyho Oldmana z roku 1988, The Firm.\n\nV srpnu 2006, kapela vydala své třetí studiové album Crisis, což byl dle AllMusic jejich prozatím nejlepší počin. Pro podporu alba kapela podnikla turné napříč Kanadou spolu s kapelami Every Time I Die, Cancer Bats a Attack in Black. Ihned potom se vrhli na Americké turné s kapelami Moneen, Cancer Bats a A Change of Pace. Najednou byli jednou z nejpopulárnějších kapel v Kanadě. V interview vokálista George Pettit řekl, že si není jistý ohledně směru, kterým se bude kapela ubírat při tvorbě nového alba.\n\nPřestože byli obvykle na turné s kapelou Anti-Flag, Norma Jean byla pro chvíli jejich náhrada. Nakonec se Anti-Flag vrátili spolu s kapelou Saosin a The Bled. Na jejich UK turné v listopadu 2007, byla kapela doprovázena kapelami Saosin a The Ghost of a Thousand.\n\nV červnu 2008 se začaly kolem kapely šířit pověry, že je na kraji rozpadu. To vše nakonec bylo označeno jako malý vtip, který se trochu vymkl kontrole a oficiální vyjádření bylo takové, že kapela zůstává po kupě a momentálně pracuje na materiálech pro jejich nové nahrávky.\n\n20 prosince 2008 na show v Hamiltonu, Ontariu kapela odhalila název jejich nového alba. Kapela začala album Old Crows / Young Cardinals nahrávat v únoru 2009 a v březnu již bylo skoro hotovo a ještě tentýž měsíc bylo potvrzeno, že se kapela upsala Dine Alone Records. Kapela byla potvrzena pro Warped Tour 2009. Při Warped Tour, kapela hrávala i pro neziskovou organizaci Music Saves Lives, kde se setkala s fanoušky, kteří díky dárcovství krve získali VIP vstup.\n\n20 dubna, kapela vydala první singl \"Young Cardinals\" na rádiu, 15 května 2009 dostal singl i videoklip. 22. září 2009, Dallas Green oznámil chystající se EP s názvem Dog's Blood.\n\nNa podzim 2009 se kapela vydala na Eastpak Antidote Tour v Evropě společně s Anti-Flag, Four Year Strong a The Ghost of a Thousand, a v říjnu bylo oznámeno, že podpoří na turné Billy Talent v Kanadě spolu s Against Me!.\n\nV únoru 2010 se kapela vydala hrát na Live City Yaletown, ale po 10 sekundách prvního singlu museli vystoupení zrušit, protože audience prolomila barikádu a několik lidí bylo pošlapáno a utrpěli zlomeniny. Kapela se vrátila do Vancouveru. V září 2010 vydala kolekci písní dostupnou pouze skrze iTunes jako digitální CD. CD obsahovalo krom písní také interview s kapelou. V listopadu poté vyšla digitální verze z jejich Aussie Tour 7\", kde byly dva covery, původně od Midnight Oil a The Saints.\n\nV roce 2010 Dallas Green informoval kapelu o jeho záměru opustit kapelu. Souhlasil s tím, že nevydá oficiální prohlášení, dokud se kapela neporadí o své budoucnosti. V srpnu 2011 kapela oznámila svůj rozpad, George Pettit zmínil Dallasův záměr se věnovat svému projektu City and Colour, Wade MacNeilův odchod do jiné kapely a další důvody, které k rozpadu kapely vedly. Rozpad kapely prý podle slov Pettita nebyl vůbec přátelský.\n\nV červnu 2012, Green oznámil, že byl v kontaktu s ostatními členykapely Alexisonfire a že s MacNeilem probíral detaily ohledně posledních výstupů kapely, protože když naposledy hráli, nikdo nevěděl, že je to naposledy. V prosinci 2012 kapela vyrazila na své rozlučkové turné po Kanadě, UK, Austrálii a Brazílii. V prosinci 2013 kapela vydala limitovaný vinylový boxset, který čítal pouhých 1000 kusů. Byl vyprodán během 30 minut.\n"}
{"id": "1036610", "url": "https://cs.wikipedia.org/wiki?curid=1036610", "title": "Horseball", "text": "Horseball\n\nHorseball (česky také \"Horsbal\") je týmová míčová hra, kterou hráči hrají jezdící na koni. Úkolem soupeřících týmů je skórovat co nejvíce košů, hra je založena na kombinaci pravidel koňského póla, basketbalu a rugby. Hra vznikla ve 30. letech 20. století ve Francii modernizací argentinského národního sportu \"pato\" a patří mezi devět jezdeckých sportů oficiálně patřících pod Mezinárodní federaci pro jezdecké sporty.\nOd počátku 18. století byla podobná hra s názvem pato (v překladu kachna) populární v Argentině. Místo míče se ovšem ke hře používala opravdová kachna a při hře docházelo často ke smrtelným úrazům, na konci téhož století byla tudíž hra oficiálně zakázána. Principy hry převzal horseball, přesto se argentinské pato v Jižní Americe stále hraje a od roku 1953 si drží statut argentinského národního sportu.\nHru hrají dva týmy po čtyřech hráčích (plus dva eventuální střídající). Týmy mohou být smíšené, pokud není řečeno jinak. Probíhá na obdélníkovém hřišti 60-75 m dlouhém a 20-30 m širokém na měkkém povrchu, nejčastěji písku. Jejich cílem je do překonat hřiště nejméně třemi přihrávkami a dostat míč do koše. Na horseballový míč je typicky napojeno šest kožených rukojetí pro snazší odebrání míče.\n\nBěhem hry musí hráči dodržovat základní pravidla:\nBránící soupeř se snaží vytlačit útočícího protihráče vytlačit mimo hřiště nebo mu sebrat míč. Je povoleno také přihrávat dozadu. Pokud míč upadne, mohou ho zvednout hráči před pádem směřující k místu, kde míč spadl. Toto pravidlo se stanovilo, aby nedocházelo ke kolizím mezi hráči. Během zvedání míče se hráč také nemůže zvednout ze sedla. Při faulování následují tři druhy trestů podle závažnosti přestupku - trestný hod z pěti nebo deseti metrů či pouze rozehrávka z místa zakázaného zákroku.\nHra se hraje zejména ve Francii a v okolních zemích. První mistrovství Evropy bylo uspořádáno v roce 1992 v Paříži. Ženská kategorie byla poprvé přidána v roce 2003 v italském Albano Terme, od stejné doby se konají též šampionáty pro sportovce pod 16 let. První Mistrovství světa v horseballu se konalo roku 2008 v portugalském Ponte de Lima a od té doby se pořádá každé čtyři roky. Nejčastějším vítězem světových soutěží je Francie.\n\nČleny Mezinárodní horseballové federace jsou Francie, Velká Británie, Belgie, Německo, Rakousko, Itálie, Španělsko, Portugalsko, Brazílie, Nizozemsko, USA a Kanada. Jejím cílem je budoucí zařazení sportu na seznam olympijských disciplín.\n\nČeská republika prozatím není členem Mezinárodní horseballové federace a tento sport se v naší zemi takřka neprovozuje.\n\n"}
{"id": "1036611", "url": "https://cs.wikipedia.org/wiki?curid=1036611", "title": "Egypt Central", "text": "Egypt Central\n\nEgypt Central je americká alternativní metalová kapela z Memphisu, Tennessee. Skupina byla založena 2. října 2002 a její název je odvozen od silnice nacházející se právě v Memphisu. Rok nahrávali ve svém rodném městě, a po 8 vystoupeních zaujali původního prezidenta Lava Records, Jasona Floma. Ten kapele dal nabídku po tom, co viděl jejich živá vystoupení.\n\nEponymní album kapely bylo nahráno s producentem Joshem Abrahamem (Velvet Revolver, Korn, Limp Bizkit, Staind, Linkin Park, atd.) v Los Angeles. Album zastihlo mnoho opoždění, až bylo nakonec vydáno v roce 2008. Na podporu alba byly vydány dva singly „You Make Me Sick“ a „Taking You Down“. Obě písně nakonec i skončily jako soundtrack ke hře WWE SmackDown vs. Raw 2009. „Over and Under“ hrála také ve filmu \"The Condemned\", kde si zahrál slavný wrestler Stone Cold Steve Austin. Kapela si zahrála po boku známých skupin jako Disturbed, Seether, Sevendust, Hurt, Red, In This Moment a mnoho dalších.\n\nEgypt Central dokončili práci na svém druhém studiovém albu v prosinci roku 2010 s producentem Skidd Millsem. Nakonec album bylo vydáno v březnu 2011. Album bylo všeobecně velmi kladně hodnoceno. Měsíc před vydáním alba byl do éteru vpuštěn úvodní singl. Od března do května byla kapela na turné American Dream tour společně s Cold a Kopek. Kapela měla i své turné Down the Hole, na kterém jej doprovázely Abused Romance a Candlelight Red v červnu a později v červenci s Burn Halo a Red Line Chemistry. K pár dalším festivalům se můžou připočíst i turné s Hinder, Saving Abel a Adelitas Way v srpnu. Doprovázeli také Pop Evil na několika vystoupeních konajících se v září. Předskakovali skupině Staind na Thanksgiving Hangover v listopadu a v prosinci se připojili k Puddle of Mudd a Pop Evil na X Nutcracker Eleven v Expo Gardens.\n\n3. prosince 2012 po roce nečinnosti, basista Joey Chicago na Facebooku oznámil, že zpěvák John Falls a kytarista Jeff James od kapely odchází, což pro kapelu samotnou znamená konec. Joey Chicago, společně s bubeníkem Blake Allisonem založili kapelu s názvem Devour The Day. V roce 2014 bylo v otevřeném dopise na Facebooku sděleno, že se chystá album původně nevydaných písní s názvem \"Murder in the French Quarter\". Vydání bylo naplánováno na srpen 2014 a znamenalo oficiální konec Egypt Central.\n\nDne 1. dubna 2019 se na Facebooku objevilo tajemné teaser video. Zdá se, že hlavolam obsahuje novou hudbu spolu s tajemnou zprávou 06 06 19. Video bylo znovu zveřejněno 6. května 2019. 6. června 2019 Egypt Central vydal „Raise the Gates“ jako nový singl, který potvrzuje shledání. Není známo, zda se jedná o jednu skladbu, nebo zda se úplně reformovala. 18. června 2019 se na Facebooku i Instagramu objevil další záhadný teaser s novým datem 07 05 19. [8] Dne 5. července 2019 Egypt Central vydal na svém Youtube kanálu skladbu \"Dead Machine\".\n\n\njambase.com\n"}
{"id": "1036612", "url": "https://cs.wikipedia.org/wiki?curid=1036612", "title": "Protokolová datová jednotka", "text": "Protokolová datová jednotka\n\nProtokolová datová jednotka ( ) má v telekomunikacích následující významy: \n\n\nProtokolové datové jednotky se používají v jednotlivých vrstvách referenčního modelu ISO/OSI takto:\n\n\nProtokolová datová jednotka MAC neboli MPDU je zpráva (protokolová datová jednotka) vyměňovaná mezi entitami Media Access Control (MAC) při komunikaci ve vrstvovém systému podle referenčního modelu ISO/OSI.\n\nV systémech, kde MPDU může být větší než služební datová jednotka MAC (MSDU), může MPDU obsahovat několik MSDU díky agregaci paketů. V systémech, kde je MPDU menší než MSDU může být naopak jedna MSDU rozdělena do několika MPDU díky segmentaci paketů.\n\nV oblasti počítačových sítí s přepojováním paketů lze významu protokolové datové jednotky (PDU) nejlépe porozumět ve vztahu se služební datovou jednotkou (SDU).\n\nVlastnosti nebo služby sítě jsou implementovány v jednotlivých „vrstvách“. Například posílání jedniček a nul kabelem nebo optickým vláknem zajišťuje fyzická vrstva; skládání jedniček a nul do bloků a jejich bezpečná doprava na správné místo v rámci jednoho spoje zajišťuje linková vrstva; předávání bloků dat přes několik propojených sítí zajišťuje síťová vrstva a doručení dat správné aplikaci na cílovém systému zajišťuje transportní vrstva.\n\nMezi vrstvami (nebo mezi aplikací a nejvyšší vrstvou) se prostřednictím rozhraní předávají služební datové jednotky. Aplikace nebo vyšší vrstva rozumí struktuře dat v SDU; nižší vrstva bere SDU jako datový obsah, kterému nerozumí a který má dopravit svému protějšku na cílovém systému. Protokol vrstvy přidá pro splnění tohoto úkolu k SDU data potřebná pro tuto činnost. Může to být číslo portu pro identifikaci aplikace, síťová adresa pro směrování PDU sítí, kód pro identifikaci typu dat v paketu nebo informace pro detekci a opravu chyb. Všechny tyto přídavné informace spolu se služební datovou jednotkou z vyšší vrstvy tvoří Protokolovou datovou jednotku této vrstvy. PDU je tedy strukturovaná informace předávaná odpovídající protokolové vrstvě po trase, kterou data putují, která entitě příslušné vrstvy umožňuje vykonávat svoji funkci nebo službu. Odpovídající vrstva nebo „protějšek“ dekóduje data, vybalí původní služební datovou jednotku, rozhodne, zda je bezchybná, kam ji dál poslat, atd. Pokud se nejedná o nejnižší (fyzickou) vrstvu, bude PDU dodána protějšku prostřednictvím služeb nižších vrstev v protokolovém zásobníku. Když vrstva, která PDU vytvořila, ji předává přes rozhraní nižší vrstvě, která toto PDU pouze doručuje (a proto nerozumí interní struktuře PDU), PDU se stane služební datovou jednotkou nižší vrstvy. Díky existenci více vrstev se doplňování adresních a řídicích informací (což nazýváme zapouzdřením) k SDU pro vytvoření PDU a předání tohoto PDU další nižší vrstvě jako SDU několikrát opakuje, dokud není dosažena nejnižší vrstva, která provede přenos dat fyzickým médiem ve formě elektrického nebo optického signálu.\n\nVýše popsaný proces se podobá poštovnímu systému, ve kterém vkládáme dopis (SDU) do obálky, na které je napsaná adresa (adresní a řídicí informace), čímž se vytvoří PDU. Odesílající poště stačí rozdělit zásilky podle směrovacích čísel do poštovních pytlů, takže adresa na obálce nebude viditelná, čímž se ze zásilky stane SDU. Poštovní pytel je označen směrovacím číslem cílové pošty, a tak se stane PDU, dokud není uložen s jinými pytli do bedny, čímž se i z něj stane SDU; bedna je označena oblastí, do které mají být všechny v ní uložené pytle přepraveny, čímž se z bedny stane PDU. Když bedna dosáhne cíl podle svého označení, je otevřena a pytle (SDU) vyjmuty, čímž se z nich stanou PDU, které jsou rozeslány podle směrovacího čísla cílové pošty. Po otevření poštovního pytle jsou dopisy SDU, ale jakmile se doručují podle adresy pro konečné doručení, stanou se z nich PDU. Když adresát nakonec otevře obálku, získá SDU nejvyšší úrovně, což je vlastní dopis.\n\n\n"}
{"id": "1036616", "url": "https://cs.wikipedia.org/wiki?curid=1036616", "title": "Venturiho efekt", "text": "Venturiho efekt\n\nVenturiho efekt (nebo také hydrodynamický či aerodynamický paradox) je jev pojmenovaný po italském fyziku Giovannim Battistovi Venturim (1746–1822). Vychází ze skutečnosti, že tlak v proudící tekutině je nepřímo úměrný rychlosti proudění tekutiny.\n\nAby menším průřezem trubice prošlo za jednotku času stejné množství kapaliny (jinak by docházelo k hromadění), musí proudění zrychlit (formula_1 viz rovnice kontinuity). Aby byl splněn všeobecně platný zákon zachování energie, musí být takto získaná kinetická energie vyrovnána snížením tlaku (formula_2).\nVztah pro pokles tlaku u Venturiho trubice plyne přímo z Bernoulliho rovnice.\n\nTotéž platí i pro plyny. Např. podvozky monopostů Formule 1 jsou konstruovány tak, aby pod nimi docházelo k zesílení Venturiho efektu. Vzduch se pod podvozkem urychluje, vzniká podtlak, který přitlačuje automobil k vozovce (přítlak), což zvyšuje stabilitu vozu. K Venturiho efektu dochází i např. ve městech, kde volnému proudění vzduchu brání výškové budovy, vítr tak v zúžených prostorech vane rychleji. Podobný jev nastává v přírodě v úzkých kaňonech, soutěskách či horských průsmycích.\n\n\n"}
{"id": "1036634", "url": "https://cs.wikipedia.org/wiki?curid=1036634", "title": "MFK Snina", "text": "MFK Snina\n\nMFK Snina (celým názvem: Mestský futbalový klub Snina) je slovenský fotbalový klub, který sídlí ve městě Snina v Prešovském kraji na východě Slovenska. Založen byl v roce 1927 pod názvem ŠK Snina. Od sezóny 2014/15 působí ve třetí fotbalové lize, sk. Východ. Klubové barvy jsou žlutá, zelená a bílá.\n\nSvé domácí zápasy odehrává na městském stadionu Snina s kapacitou 6 000 diváků.\n\nOficiálně byl klub založen v roce 1927, ačkoli se ve Snině fotbal hrál již dříve. V průběhu své historie se několikrát změnil název. Doposud nejúspěšnější éra klubu panovala v letech 1967 – 1990, kdy klub dotoval strojírenský podnik Vihorlat. V sezoně 1975/76 se klub dostal až do semifinále Slovenského poháru.\n\n1. ledna 1995 přešel fotbalový klub pod správu města.\n\nZdroj: \n\n\n\nZdroj: \n\n\n\nZdroj: \n\n"}
{"id": "1036647", "url": "https://cs.wikipedia.org/wiki?curid=1036647", "title": "Magical Formula", "text": "Magical Formula\n\nMagical Formula je hra pro počítače Commodore 64 z roku 1997. Naprogramoval ji český vývojář Michal Bačík ze skupiny New Entry. Grafiku vytvořil Nikaj Eijk a hudbu složil Martin Schutte.\n\nJedná se o plošinovku, v níž hráč ovládá šneka Sonnyho. Ten žil se svojí rodinou na šnečí louce a zrovna dovršil věk, aby si vzal svoji dívku Dawny. Avšak louka byla napadena ďábelskými kostlivci. Ti vyrabovali domy, pobili dobytek a unesli šnečí ženy. Louka pak žila nějaký čas v zármutku, až se objevil šnečí čaroděj, který nabídl svou pomoc. K tomu však potřebuje kouzelné předměty - svitky, huby či pytle mincí. Pak bude moci provést mocné kouzlo, které pomůže přivést šnečí ženy zpět. Vyšle proto Sonnyho najít tyto předměty.\n\nV každé levelu hráč plní určitý úkol, jako třeba pobít nepřátel, posbírat všechny předměty či porazit bosse. Někdy je těch úkolů více.\n\n"}
{"id": "1036649", "url": "https://cs.wikipedia.org/wiki?curid=1036649", "title": "Pavel Albert", "text": "Pavel Albert\n\nPavel Albert (1557, Radolfzell am Bodensee – 6. května 1600, Nisa) byl biskup vratislavský a kníže niský.\n\nNarodil se roku 1557 v Radolfzell am Bodensee, Georgovi Albertovi a Anně Etschenreutin. Roku 1575 začal studovat na Collegium Germanicum v Římě. Roku 1582 začal studovat v Boloni, kde získal doktorát z teologie. Poté byl převeden do vratislavské kapituly. Byl kanovníkem kapituly svatého Kříže, apoštolským protonotářem a biskupským rádcem. Roku 1591 se stal správcem Niského knížectví.\n\nPo smrti biskupa Ondřeje Jerina byl císařským kandidátem na jeho nástupce. Nicméně, kapitula zvolila Bonaventuru Hahna. V této situaci rozvinul diplomatickou ofenzivu ve Vídni. Císař Rudolf II. požádal papeže Klementa VIII. a ten 19. února 1599 biskupa Hanhna dovedl k rezignaci. Kapitula vybrala Pavla Alberta. Byl zvolen 5. května 1599 a papežem potvrzen 17. září stejného roku. Biskupské svěcení bylo odloženo z důvodu nemoci světitele kardinála Františka z Ditrichštejna z Olomouce. Zemřel před svěcením a byl pochován v kapli svatých Petra a Pavla v kostele svatého Jakuba v Nise.\n\n"}
{"id": "1036654", "url": "https://cs.wikipedia.org/wiki?curid=1036654", "title": "Rastislav Bokor", "text": "Rastislav Bokor\n\nRastislav Bokor (* 1. října 1967) je bývalý slovenský fotbalista.\n\nV československé lize hrál za TJ Spartak TAZ Trnava. Nastoupil v 1 ligovém utkání.\n"}
{"id": "1036655", "url": "https://cs.wikipedia.org/wiki?curid=1036655", "title": "Norbert Kusý", "text": "Norbert Kusý\n\nNorbert Kusý (* 3. února 1966 Hlohovec) je bývalý slovenský fotbalista.\n\nV československé lize hrál za TJ Spartak TAZ Trnava. Dne 30. dubna 1989 nastoupil v 1 ligovém utkání.\n\n"}
{"id": "1036656", "url": "https://cs.wikipedia.org/wiki?curid=1036656", "title": "Komínový efekt", "text": "Komínový efekt\n\nKomínový efekt je fyzikální jev proudění (stoupání) teplého vzduchu svislou dutinou způsobený rozdílnou teplotou na obou koncích dutiny. Komínový efekt se uplatňuje v komínech jako komínový tah odvádějící spaliny, větracích a jiných šachtách, chladicích věží i vertikálních prostorách v budovách.\n\nVzduch opouštějící dutinu (komín) má nižší hustotu než chladnější vzduch okolního prostředí a stoupá proto vzhůru působením vztlaku. Teplý vzduch opouštějící dutinu v ní působí podtlak, který způsobuje nasávání teplého vzduchu dolním koncem dutiny. Čím vyšší je rozdíl teplot a výška konstrukce (např. komínu), tím vyšší je rozdíl hustoty vzduchu (vztlak) a výsledný komínový efekt. Příliš úzké a dlouhé dutiny (uvádí se poměr 1:187) však komínový efekt potlačují.\n\nDíky komínovému efektu dochází během topné sezóny v budovách (které nejsou nikdy dokonale uzavřeny) k cirkulaci vzduchu, kdy teplejší vzduch stoupá nahoru a chladnější vzduch proniká okny, dveřmi nebo průduchy či netěsnostmi dovnitř. V případě nekvalitní izolace stropu a množství netěsností dochází v domech k velkým ztrátám tepla.\nV létě se v menším měřítku vyskytuje proces obrácený, kdy vzduch ochlazovaný komínem je těžší než horký venkovní vzduch a klesá proto komínem dovnitř budovy. Obrácený tah může přinášet zápach komína do budovy a v případě zatopení bránit odvodu spalin, které se místo do komína šíří do vytápěné místnosti.\n\nKomínový efekt může např. živit rozsáhlý oheň, být v domě příčinou zápachu z kanalizace apod.\n\nKomínový efekt má důležitý význam i v tzv. solárních věžích - druhu solární elektrárny. Sluncem ohřátý vzduch je tahem komínu nasáván do úzké věže/komína, kde stoupá vzhůru a roztáčí lopatky turbín.\n\n"}
{"id": "1036657", "url": "https://cs.wikipedia.org/wiki?curid=1036657", "title": "Petar Rajič", "text": "Petar Rajič\n\nMons. Petar Rajič (* 12. června 1959, Toronto) je chorvatský římskokatolický kněz, arcibiskup a apoštolský nuncius.\n\nNarodil se 12. června 1959 v Torontu, Liberanovi a Dominice Rajičovým, chorvatským imigrantům pochazející z Bosny a Hercegoviny. Byl první ze tří dětí. Základní a středoškolské vzdělání získal na katolických školách ve svém rodném městě. Poté studoval na místní univerzitě urbanismus, kterou ukončil roku 1982.\n\nPo škole nemohl najít dobře placenou práci na Torontských úřadech pro urbanismus, a tak zanechal příjemnou kariéru, která před ním čekala a rozhodl se zasvětit svůj život Bohu.\n\nProto se obrátil na tehdejšího biskupa Mostar-Duvno, Pavaa Žaniće aby ho přijmul jako kandidáta na kněze v rodném kraji jeho rodičů. Biskup ho přivítal a nabídl mu studovat filosofii a teologii v Římě. Nicméně chtěl poznat církev v Chorvatsku a zároveň zlepšit své znalosti chorvatského jazyka. Rozhodl se studovat v Vrhbosňanském semináři v Sarajevu.\n\nPo dokončení škol byl 30. listopadu 1986 vysvěcen arcibiskupem Markem Jozinovićem na jáhna a 29. června 1987 byl biskupem Pavaem Žanićem vysvěcen na kněze.\n\nJako mladý kněz působil nejprve krátce v chorvatské farnosti v Torontu, a poté ho biskup Žanić poslal na další studia do Říma. Na Papežské lateránské univerzitě studoval kanonické právo. Poté byl přijmut na Papežskou církevní akademii. Studium kanonického práva zakončil obhajobou disertační práce a získal doktorský titul.\n\nDne 1. července 1993 vstoupil do diplomatických služeb Svatého stolce. Kromě chorvatštiny a angličtiny ovládá, italštinu a francouzštinu.\n\nPrvní diplomatické zkušenosti získal na apoštolských nunciaturách v Íránu a Litvě.\n\nPoté byl přesunut do Vatikánu, kde pracoval ve Státním sekretariátu v Sekci pro obecné záležitosti. Od července 2001 do prosince 2009, byl členem Rady Vatikánského televizního centra (Centro Televisivo Vaticano, CTV).\n\nV červnu 2003 byl členem oficiálního doprovodu papeže Jana Pavla II., na pastorační návštěvě Chorvatska.\n\nDne 1. července 1994 mu byl udělen titul Kaplana Jeho Svatosti a 9. září 2003 titul Preláta Jeho Svatosti.\n\nDne 2. prosince 2009 jej papež Benedikt XVI. jmenoval titulárním arcibiskupem ze Sarsenterumu, apoštolským nunciem v Bahrajnu, Kuvajtu, Kataru a apoštolským delegátem na Arabském poloostrově.\n\nBiskupské svěcení přijal 23. ledna 2010 z rukou kardinála Tarcisia Bertoneho a spolusvětiteli byli kardinál Vinko Puljić a biskup Ratko Perić.\n\nDne 27. března 2010 byl jmenován apoštolským nunciem Jemenu a Spojených arabských emirátů.\n\nDne 15. června 2015 byl jmenován apoštolským nunciem v Angole.\n\nDne 15. června 2019 byl jmenován apoštolským nunciem v Litvě a 6. srpna 2019 nunciem v Estonsku a Lotyšsku.\n\n"}
{"id": "1036658", "url": "https://cs.wikipedia.org/wiki?curid=1036658", "title": "Divoká jízda (film, 1960)", "text": "Divoká jízda (film, 1960)\n\nDivoká jízda (v americkém originále: The Wild Ride) je americký kriminální film z roku 1960. Režisérem filmu je Harvey Berman. Hlavní role ve filmu ztvárnili Jack Nicholson, Georgianna Carter, Robert Bean, Carol Bigby a John Bologni.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1036668", "url": "https://cs.wikipedia.org/wiki?curid=1036668", "title": "Strašení (film)", "text": "Strašení (film)\n\nStrašení (v americkém originále: The Terror) je americký hororový film z roku 1963. Režisérem filmu je kvinteto Roger Corman, Francis Ford Coppola, Monte Hellman, Jack Hill a Jack Nicholson. Hlavní role ve filmu ztvárnili Boris Karloff, Jack Nicholson, Dick Miller, Sandra Knight a Dorothy Neumann.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1036669", "url": "https://cs.wikipedia.org/wiki?curid=1036669", "title": "Petrášek", "text": "Petrášek\n\nPetrášek je české příjmení, které se může vztahovat k následujícím osobnostem:\n\n\n"}
{"id": "1036671", "url": "https://cs.wikipedia.org/wiki?curid=1036671", "title": "Brána do pekla (film)", "text": "Brána do pekla (film)\n\nBrána do pekla (v americkém originále: Back Door to Hell) je americký válečný film z roku 1964. Režisérem filmu je Monte Hellman. Hlavní role ve filmu ztvárnili Jimmie Rodgers, Jack Nicholson, John Hackett, Annabelle Huggins a Conrad Maga.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1036674", "url": "https://cs.wikipedia.org/wiki?curid=1036674", "title": "Gorgidas", "text": "Gorgidas\n\nGorgidas (starořecky \"Γοργίδας\") byl thébský vojevůdce, který proslul jako zakladatel elitní jednotky thébské armády zvané Svatý oddíl. Oddíl, čítající asi 300 mužů, složil kolem roku 378 př. n. l. z homosexuálních párů. Jednotka se vyznamenala v bitvě u Leukter proti Spartě roku 371 př. n. l., v roce 338 př. n. l. byla ale kompletně zničena v bitvě u Chairóneie proti Filipu II. Makedonskému.\n"}
{"id": "1036677", "url": "https://cs.wikipedia.org/wiki?curid=1036677", "title": "Josef I. Adam ze Schwarzenbergu", "text": "Josef I. Adam ze Schwarzenbergu\n\nJosef I. Adam ze Schwarzenbergu celým jménem \"Josef Adam Jan Nepomuk\" (25. prosinec 1722 Vídeň – 17. února 1782 Vídeň) byl rakouský a český šlechtic, významný politik a úředník Habsburské monarchie, vládnoucí kníže z rodu Schwarzenbergů a 9. vévoda krumlovský. Za jeho vlády byl významně přestavěn Český Krumlov, rozvíjeno hospodářství a především založen Schwarzenberský penzijní fond pro zaměstnance.\n\nJosef Adam se narodil jako jediný a vytoužený syn knížete Adama Františka a princezny Eleonory Amálie roku 1722. Jeho početí předcházel slavný příběh o dlouholetém odloučení obou manželů, které ukončilo až náhodné setkání v katedrále sv. Víta u kaple svatého Jana Nepomuckého. Manželé se následně udobřili a konečně zamilovali. Z této události pak měl vzejít právě Josef Adam. K připomínce udobření obou manželů a tedy i záchraně rodu, nesou od narození Josefa Adama všichni mužští potomci schwarzenberského rodu ve svém jméně i jméno \"Jana Nepomuckého\". Zároveň byla po jeho narození vysvěcena nová kaple Jana Nepomuckého při kostele sv. Víta v sídelním městě rodu Českém Krumlově.\n\nŠťastné dětství však ukončila tragická nehoda, která významně ovlivnila Josefovo mládí. Když bylo malému následníkovi 10 let, postřelil jeho otce během tzv. \"Císařského honu\" nešťastnou náhodou císař Karel VI., načež kníže smrtelnému zranění podlehl. \"Schwarzenberské dominium \"se tak ocitlo ve velmi tíživé situaci. Ačkoliv Karel VI. pociťoval vinu a mladého Josefa Adama podporoval, zadlužení dominia bylo neodvratitelné. Byli proto jmenováni poručníci a jeho matka Eleonora Amálie se chopila nad dominiem regentství.\n\nPo úmrtí své matky roku 1741 byl Josef Adam prohlášen za plnoletého a přebíral tak veškerý majetek v době, kdy vrcholily Války o rakouské dědictví. Třebaže bylo tehdejší hospodářství v troskách, podařilo se mladému knížeti díky podstatným reformám zahájit postupný ekonomický rozkvět panství a jeho 50letá vláda se stala symbolem prosperity. Během jeho vlády byla zahájena těžba grafitu na Českokrumlovsku a do své nynější podoby monumentálně přestavěn zámek Český Krumlov. Byl vystavěn jedinečný Plášťový most a zároveň nové Zámecké barokní divadlo. Vévodský dvůr v Českém Krumlově se měl v oné době rovnat i císařskému dvoru ve Vídni.\n\nJiž v roce 1741 pojal Josef I. Adam za choť princeznu Marii Terezii z Lichtenštejna, přičemž manželské soužití bylo podle svědectví nadmíru šťastné a vzešlo z něj 8 dětí. Dědic Jan Nepomuk I. se narodil již jeden rok po svatbě. Právě Josefovi I. Adamovi se podařilo roku 1746 rozšíření knížecího titulu na všechny příslušníky rodu, tedy i nevládnoucí, kteří od té doby mohou dodnes nosit tituly knížat a kněžen (případně \"princů \"a \"princezen \"pro odlišení od knížete vládnoucího)\".\"\n\nKníže Josef I. Adam také zastával po vzoru otce a děda významné funkce u císařského dvora. Mimo členství v tajné radě monarchie dosáhl za Marie Terezie a Josefa II. až na funkci nejvyššího císařského hofmistra. Obdržení této tehdy spíše ceremoniální funkce však vzbudilo nesouhlas dalších úředníků, jelikož kníže docílil podstatných změn kompetencí svého úřadu.\n\nJosef I. Adam proslul stejně jako jeho předci a potomci silným sociálním cítěním. Největším činem, který významně ovlivňoval v následujících staletích prosperitu Schwarzenberského dominia, regionu a konečně i místních podniků až do roku 1950, bylo založení Schwarzenberského penzijního fondu pro knížecí úředníky a zaměstnance roku 1765.\n\nPo smrti své matky nechal roku 1741 kníže Josef I. Adam vybudovat malou hrobku při kapli sv. Jana Nepomuckého v Českém Krumlově, kam byly uloženy její ostatky. Její srdce a srdce jeho otce však byla uložena do malého výklenku při vlevo v kapli sv. Jana Nepomuckého. Byla tak založena tradice pohřbívání srdcí krumlovských vévodů do \"Srdeční hrobky \"v kostele svatého Víta.\n\nSám kníže zemřel ve Vídni. Ostatky byly, mimo srdce, uloženy v tamní rodinné hrobce v augustiniánském kostele. Svou jedinou ženu Marii Terezii přežil o 29 let.\n\nOženil se 22. srpna 1741 v Bohosudově u Teplic s Marií Terezií z Lichtenštejna (28. 12. 1721 – 19. 1. 1753 Vídeň na neštovice), dcerou Josefa Jana Adama z Lichtenštejna, (25. 5. 1690 Vídeň – 17. 12. 1732 Valtice), lichtenštejnského knížete (1721-1732) a jeho třetí manželky (sňatek 3. srpna 1716 Vídeň) hraběnky Marie Anny z Oettingen-Spielbergu (12. 9. 1693 Vídeň – 15. 4. 1729 Hlohov). Narodilo se jim devět dětí (5 synů, 4 dcery):\n\n\n\n"}
{"id": "1036687", "url": "https://cs.wikipedia.org/wiki?curid=1036687", "title": "Piazza del Duomo", "text": "Piazza del Duomo\n\nPiazza del Duomo je častý název náměstí v několika italských městech, na nichž se nachází katedrála, případně jiný významný chrám. \"Piazza\" v italštině znamená náměstí a \"duomo\" dóm, neboli katedrálu.\n\n"}
{"id": "1036689", "url": "https://cs.wikipedia.org/wiki?curid=1036689", "title": "Casa das Histórias Paula Rego", "text": "Casa das Histórias Paula Rego\n\nCasa das Histórias Paula Rego je umělecké muzeum a galerie portugalské malířky Pauly Rego (* 1935) ve městě Cascais, ležícím cca 30 km západně od Lisabonu. Stavba je dílem architekta Eduarda Souto de Moury, držitele Pritzkerovy ceny za rok 2011. Muzeum bylo otevřeno v roce 2009 za přítomnosti umělkyně a prezidenta republiky Aníbala Cavaco Silvy. V muzeu je stálá expozice děl Pauly Rego a ročně se zde konají dvě krátkodobé výstavy.\n\nCharakteristickým prvkem souboru staveb galerie a muzea Paula Rego je jejich červená barva, kontrastující s okolní zelení. Architekt Eduardo Souto de Moura vycházel při nárhu z místní historické architektury a inspiroval se stavbami ve městě Cascais, které navrhl architekt Raul Lino. Inspirací mu byly i gotické, manuelské a maurské prvky Královského paláce (Palácio Nacional de Sintra), vybudovaného počátkem 15. století ve městě Sintře a také architektura cisterciáckého kláštera Alcobaça.\n\nStavba, které dominují dvě jehlanovité věže, nepřesahující okolní vzrostlé stromy, se rozkládá na ploše 3 307 m² a je z červeného, monolitického, ve hmotě obarveného betonu. Výstavba proběhla v letech 2005–2008 a bylo při ní použito 3 810 m³ betonové směsi obarvené 18 t barevného pigmentu. Interiér stavby je opatřen světlou omítkou, na podlahy byla použita šedomodrá mramorová dlažba z místních zdrojů. Kromě výstavních a technických prostorů se v budově nachází též obchod, kavárna s atriem a přednášková místnost pro 200 posluchačů.\n\n\n"}
{"id": "1036690", "url": "https://cs.wikipedia.org/wiki?curid=1036690", "title": "Optická propustnost", "text": "Optická propustnost\n\nPropustnost je optická vlastnost materiálu, která popisuje, jaké množství světla bylo propuštěno materiálem v poměru k množství, které na materiál dopadlo. \n\nSvětlo, které nebylo propuštěno, bylo buď odraženo nebo pohlceno.\n\nPropustnost závisí na:\nJaký je rozdíl mezi průhledným a průsvitným?\n\nK měření propustnosti je možné použít několik metod. Zvolená metoda závisí na požadované veličině propustnosti:\n\n\n"}
{"id": "1036695", "url": "https://cs.wikipedia.org/wiki?curid=1036695", "title": "Ghoncheh Ghavami", "text": "Ghoncheh Ghavami\n\nGhoncheh Ghavami (* 1989) je íránsko-britská studentka práv. Období od června do listopadu 2014 strávila v íránském vězení. Zatčena byla po své účasti na demonstraci v Teheránu požadující, aby ženy mohly sledovat volejbalový zápas mužů. Byla obviněna ze spojení s opozicí a kontaktů se zahraničními televizními kanály, rozsudek však nebyl vynesen. Petici za její propuštění podepsaly statisíce lidí. Dne 23. listopadu 2014 byla propuštěna na kauci.\n\nZprávy z počátku listopadu 2014 uváděly, že byla odsouzena k ročnímu vězení. Rozsudek kritizovala lidskoprávní organizace Amnesty International, která Ghoncheh Ghavami označila za vězeňkyni svědomí. \n\nGhoncheh Ghavami je studentkou práv na univerzitě v Londýně. V roce 2013 se vrátila do Íránu, kde se chtěla aktivně zapojit do kampaně na podporu ženských práv. Ženy v Íránu nesmějí sledovat některé mužské sportovní zápasy, například volejbalová nebo fotbalová utkání.\n\n"}
{"id": "1036696", "url": "https://cs.wikipedia.org/wiki?curid=1036696", "title": "Étienne Gailly", "text": "Étienne Gailly\n\nÉtienne Gailly (22. listopadu 1922, Beringen — 3. listopadu 1971, Genval) byl belgický voják a atlet, držitel bronzové medaile z maratonského běhu na olympiádě 1948.\n\nZ nacisty okupované Belgie uprchl do Anglie a vstoupil do výsadkářských jednotek, s nimž se zúčastnil osvobození vlasti v roce 1944. Na londýnskou olympiádu se přihlásil jako maratonec. Přestože nepatřil k favoritům (byl to jeho první soutěžní maraton v životě), držel se celý závod v popředí a na Stadion Wembley přiběhl jako první. Tam mu ale došly síly, začal klopýtat a z běhu přešel do chůze, postupně ho předstihli Argentinec Delfo Cabrera a domácí Thomas Richards. Gailly se za cílem zhroutil a byl převezen do nemocnice, takže se ani neobjevil na stupních vítězů.\n\nNa domácím mistrovství Evropy v atletice 1950 skončil Gailly na osmém místě. Pak narukoval do korejské války a v bitvě u Haktang-ni utrpěl vážné zranění, které ukončilo jeho sportovní kariéru. Jeho bratr Pierre Gailly ve válce padl.\n\n"}
{"id": "1036698", "url": "https://cs.wikipedia.org/wiki?curid=1036698", "title": "I-TEC Maverick", "text": "I-TEC Maverick\n\nI-TEC Maverick je létající automobil vyvinutý floridskou křesťanskou organizací I-TEC (Indigenous Peoples' Technology and Education Center). Jedná se vlastně o terénní buggy vybavenou tlačnou vrtulí vzadu pro vytváření dopředného tahu a padákovým kluzákem pro vytváření vztlaku. Kluzák (křídlo) je během letu stabilizován dlouhou flexibilní tyčkou, aby se zabránilo jeho namotání do vrtule.\n\nČasopis \"Popular Mechanics\" udělil projektu v roce 2009 ocenění Breakthrough Award. Stroj získal certifikaci FAA – kategorie S-LSA (Special – Light Sport Aircraft), E-LSA (Experimental – Light Sport Aircraft resp. E-AB – Experimental Amateur-Built).\n\n\n\n"}
{"id": "1036699", "url": "https://cs.wikipedia.org/wiki?curid=1036699", "title": "Plymouthská kolonie", "text": "Plymouthská kolonie\n\nPlymouthská kolonie byla anglická kolonie v Severní Americe, která existovala mezi lety 1620 a 1691. První město kolonie byl New Plymouth, který se nacházel v místě dříve pojmenovaném a prozkoumaném kapitánem Johnem Smithem. Toto město se dnes nazývá Plymouth (bez New). Plymouthská kolonie v době svého největšího rozmachu zabírala území odpovídající jihovýchodní části dnešního státu Massachusetts.\n\nKolonie byla založena anglickými puritány (Otcové poutníci), kteří sem poprvé připluli na lodi Mayflower. Plymouthská kolonie má zvláštní místo v amerických dějinách. Na rozdíl od Jamestownské kolonie většinu původních osadníků tvořili lidé prchající před náboženským pronásledováním, kteří hledali místo, kde by mohli svobodně vyznávat svou víru. To je dodnes jeden ze základních principů, na kterých jsou postaveny dnešní USA. V Plymouthské kolonii také vznikly některé tradice, které ovlivnily americkou kulturu, jako je svátek Den díkůvzdání.\n"}
{"id": "1036701", "url": "https://cs.wikipedia.org/wiki?curid=1036701", "title": "Marlene Weingärtnerová", "text": "Marlene Weingärtnerová\n\nMarlene Weingärtnerová (* 30. ledna 1980 Heidelberg) je bývalá německá profesionální tenistka. Ve své kariéře vyhrála na okruhu WTA Tour jeden deblový turnaj. V rámci okruhu ITF získala tři tituly ve čtyřhře.\n\nNa žebříčku WTA byla ve dvouhře nejvýše klasifikována v únoru 2002 na 36. místě a ve čtyřhře pak v lednu 2005 na 34. místě.\n\nV německém fedcupovém týmu debutovala v roce 1997 čtvrtfinálem Světové skupiny proti České republice, v němž vyhrála nad Richterovou a podlehla Gerši. Němky vypadly po porážce 2:3 na zápasy. V soutěži nastoupila ke třem mezistátním utkáním s bilancí 1–3 ve dvouhře a 0–1 ve čtyřhře.\n\nTřikrát si zahrála finále juniorského grandslamu a pokaždé z něj odešla poražena. Na French Open 1995 ji přehrála Amélie Cocheteuxová. V dalších dvou případech na US Open 1996 a Australian Open 1997 pak podlehla vždy chorvatské juniorce Mirjaně Lučićové.\nMezi významné zápasy se zařadilo utkání úvodního kola na Australian Open 2003 proti americké obhájkyni titulu Jennifer Capriatiové, v němž se ocitla na hranici vyřazení. Američanka již vedla 6–2 a 4–1. Přesto dokázala německá hráčka průběh otočit a do druhé fáze postoupila po výsledku 2–6, 7–6(6) a 6–4. Na grandslamu skončila ve třetím kole.\n\nNa nejvyšší grandslamové úrovni se ve dvouhře nejdále probojovala do čtvrtého kola. Poprvé si osmifinále zahrála na Australian Open 2002 a na antukovém French Open 2004. Ve stejné sezóně postoupila do svého jediného singlového finále na okruhu WTA Tour, když ji v boji o titul balijského Commonwealth Bank Tennis Classic zdolala ruská hráčka Světlana Kuzněcovová.\n\nProfesionální kariéru ukončila na srpnovém US Open 2005 poté, co v důsledku déletrvajících zranění skončila na několika předchozích turnajích v prvním kole.\n\nKrátký návrat na dvorce učinila v červenci 2008, když nastoupila do čtyřhry alpského turnaje to play Gastein Ladies. Po boku Rakušanky Sandry Klemenschitsové vypadla ve čtvrtfinále s čínskou dvojicí Sü I-fan a Čang Šuaj.\n\n"}
{"id": "1036717", "url": "https://cs.wikipedia.org/wiki?curid=1036717", "title": "Google Analytics", "text": "Google Analytics\n\nGoogle Analytics (zkráceně GA) je nástroj od společnosti Google, který umožňuje vlastníkům webových stránek získávat statistická data o uživatelích svého webu. Díky této službě je možné sledovat aktuální i historickou návštěvnost, chování uživatelů a jejich vlastnosti; konverze, prodeje a další. Statistiky ukazují, že téměř 50 % webových stránek užívá ke sledování návštěvnosti právě Google Analytics, což z něj dělá nejpoužívanější nástroj v této oblasti služeb.\n\nSlužba Google Analytics byla spuštěna v listopadu 2005 pro všechny uživatele. Kvůli příliš vysokému zájmu byly registrace omezeny pouhý týden po spuštění. S postupným navyšováním kapacit zavedl Google loterijní pozvánkový model. Před srpnem 2006 posílal Google pozvánky, jak kapacity dovolovaly; od poloviny srpna 2006 byla služba zpřístupněna pro všechny.\n\nPoslední verze GA užívá asynchronní kód, který je víc citlivý a přesný, a je díky němu možné sledovat i velmi krátké aktivity na stránce. Předchozí verze prodlužovala načítání stránky, a tak často bývala z výkonnostních důvodů umisťována před koncový </body> HTML tag. Nový kód lze umístit do záhlaví stránky, protože jakmile je spuštěn, běží na pozadí paralelně společně s načítáním stránky a nezpůsobuje tak problémy při načítání.\n\nV dubnu 2011 Google zpřístupnil novou verzi GA, ve které přibyly další možnosti vlastních reportů a nový design. Tato verze byla později updatována a přibyla možnost analýzy v reálném čase a graf zobrazující tok uživatelů.\n\nExistují dvě verze - základní, bezplatná (Standard) a placená (Premium), přičemž už základní verzi je možné využívat pro komerční i nekomerční účely. Omezení oproti placené verzi se týká především limitů a kvót pro požadavky na server - u základní verze se jedná o 10 milionů, u placené o 1 miliardu hitů za měsíc. Zpracování požadavků nad tento rámec není zaručeno. Další omezení je aktuálnost dat - podrobně je možné v základní verzi sledovat pouze data starší 24 hodin, u placené již starší 4 hodin.\n\nPremium verze je dostupná pouze v několika státech světa - USA, Kanada, Francie, Německo, Španělsko, Velká Británie a Japonsko - v Česku tedy zatím není.\n\nPro zavedení GA je potřeba se nejdříve přihlásit k účtu analytics a zde zkopírovat tzv. fragment měřicího kódu, jenž je nutno umístit na každou stránku, která se má měřit. Je doporučeno fragment vkládat do záhlaví.\n\nTento kód je pro všechny weby stejný, jediné, kde se pro různé servery liší, je 3. řádek, kde se nastavuje identifikační číslo uživatele a serveru. Po nahrání tohoto kódu na server je základní konfigurace hotova a GA začíná přijímat první data, ta budou však ve statistikách vidět až za 24 hodin. Mezi tato zpracovávaná data patří:\n\nNávštěvnost jednotlivých stránek\n\nSystém\nPo další aktivaci a úpravách je možné sledovat i demografické údaje:\n\nDemografické údaje\n\nUdálosti (angl. Event Tracking) slouží k měření „interakce uživatele s obsahem, které lze měřit nezávisle na načítání webové stránky nebo obrazovky“. Jedná se například o stažení souboru, prokliky bannerů, spuštění videa, proklik odkazu na e-mailový kontakt a další.\nUdálosti mají až pět parametrů, přičemž první dva jsou povinné:\n\nNázev pro skupinu objektů, které se mají sledovat.\nŘetězec, který je unikátní pro každou kategorii, používá se pro popis akce vykonané s webovým objektem.\nNepovinný řetězec, pomocí kterého lze data dále roztřídit.\nCeločíselná hodnota, kterou lze použít, aby dodala číselná data pro provedené události uživatelem.\nBooleanovská hodnota, pokud je nastavena na true, nebude událost započítávána do míry okamžitého opuštění.\n\nV GA jsou určitá omezení a kvóty na požadavky na servery. Měsíčně je možné odesílat pouze 10 milionů požadavků, cokoliv nad tento rámec nemusí být zpracováno. Při měsíční návštěvnosti 1 milionu uživatelů a průměrně zobrazených 10 stránkách na návštěvu se server pohybuje na hranici limitu. Podle některých zdrojů není problém toto číslo překročit ani u serverů s nižší návštěvností - například u serverů s vyšším koeficientem Page per Visit (počet zobrazených stránek za návštěvu). Pokud server navíc aktivně používá sledování událostí (angl. Event Tracking) a s každou zobrazenou stránkou tak na server posílá více požadavků (není nemožné se dostat až na 10 požadavků), je možné vyčerpat limit velice snadno:\n\nŘešení pro servery, které překročí kvóty, je mnoho, ale každé z nich má své úskalí. Jedním z možných řešení je navzorkování návštěv pomocí direktivy _setSampleRate:\n\nVýše uvedený kód nastaví vzorkování na 60 procent.\n\nPokud je z nějakého důvodu nevhodné shromažďovaná data upravovat vzorkováním, je možné přestat sledovat některé nedůležité události, případně je sloučit a dostat se tak na přijatelnější počet požadavků při každém PageView. V Premium verzi GA je limit požadavků z 10 milionů měsíčně posunut na 1 miliardu.\n\nKvůli tomu, že GA používají JavaScript, který běží na straně klienta (uživatele), je třeba počítat s tím, že si jej uživatelé mohou snadno zablokovat. Uživatel si může vypnout JavaScript úplně, čímž si ale může omezit funkčnost některých prvků webu, které jsou na JavaScriptu závislé - běžně to jsou například našeptávače ve vyhledávaní, které asynchronně přistupují k databázi na základě uživatelem zadaných počátečních písmen. Další možností pro uživatele jsou doplňky pro internetové prohlížeče. Některé, jako je například Google Analytics Opt-out Browser Add-on, blokují jen JavaScript od GA. Doplněk Ghostery blokuje celou škálu trackerů podobných GA a má tak širší uplatnění.\n\nI přes silně monopolní postavení GA, existují alternativy. Některé jsou zdarma pro servery s menším provozem – například Clicky, Mixpanel. Piwik.org je zdarma, pokud je provozován na vlastním serveru, SaaS řešení je už zpoplatněno.\n\n"}
{"id": "1036718", "url": "https://cs.wikipedia.org/wiki?curid=1036718", "title": "Proláž", "text": "Proláž\n\nProláž je technika koláže, která kombinuje obraz, z něhož je vyříznuta některá snadno rozpoznatelná část, s jiným obrazem vloženým do takto vytvořené masky. Jedná se tedy o prolnutí obrazu do chybějící části obrazu jiného. V příručkách bývá tato technika nesprávně zaměňována s roláží\nJiří Kolář, který tuto techniku koláže vynalezl, ji zpočátku nazýval také Interkoláž, v pozdějších cyklech jako Magritáž ( s odkazem na dadaisty a surrealistické obrazy René Magritta).\n\nJednoduché formy interkoláže, vytvořené počátkem 60. let, kombinovaly například obrysy příborů s abstraktní malbou (Jiří Kolář, Italské příbory, 1961) \n\nJedním z nejobsáhlejších a nejbohatších cyklů je Kolářova \"Ornitologie moderního umění\",\nkde jsou na šedesáti tabulích ptáků z přírodopisného atlasu ponechány pouze jejich siluety a tělo nahrazují dobře známé reprodukce moderních malířů.\n\nMagritáž je typ variabilní proláže, poprvé použitý Jiřím Kolářem v cyklu \"Triumf Baudelairův\" (1985-87), v níž je do stejných fotografií Vítězného oblouku na náměstí Étoile v Paříži vkomponován obraz některého známého ženského aktu. V roce dvoustého výročí Francouzské revoluce užil Kolář v podobném cyklu Metamorfózy Marianny obraz její bysty a místo obličeje vložil jiné ženské figury převzaté z dějin moderního malířství.\n\nOtvorová koláž formálně předchází prolážím, výtvarného účinku dosahuje vytvořením otvorů, které volají po vyplnění obrazem nebo textem.\n\n"}
{"id": "1036721", "url": "https://cs.wikipedia.org/wiki?curid=1036721", "title": "Nothosaurus", "text": "Nothosaurus\n\nNothosaurus (\"falešný ještěr\") byl masožravý vodní plaz, který žil během období triasu. Na délku měřil asi 3 metry a tím se stal největší ze své čeledi. Byl hojný – byl nalezen v Evropě, v Africe, Číně, Rusku a na území Izraele. Žil před 230 miliony lety. Notosauři byly v triasu velmi rozšíření (např. rody \"Lariosaurus\" nebo \"Keichousaurus\").\n\nMěl dlouhou a malou lebku se zubatými čelistmi, díky nim \"Nothosaurus\" chytal ryby. Měl dlouhý krk a ocas, štíhlé tělo s čtyřmi nohami. Na nohou měl plovací blány. Přední nohy měl kratší než zadní, což je znak, který je užitečnější při pohybu na souši než při plavání ve vodě. To znamená, že zřejmě značnou část doby trávil na pobřeží, stejně jako například dnešní tuleni.\nStylem života se podobal tomuto savci a živil se i stejnou potravou.\n\n\"Nothosaurus\" je znám už od roku 1834 a byl objeven po celé Evropě a vědci v průběhu času vytvořili mnoho synomym:\n\nChondriosaurus \"Meyer, 1838\"\n\nChonchriosaurus \"Meyer, 1838\"\n\nChonchiosaurus \"Meyer, 1834\"\n\nDracodontosaurus \"Agassiz, 1846\"\n\nDracosaurus \"Agassiz, 1846\"\n\nDracosaururus \"Romer, 1966\"\n\nElmosaurus \"Huene, 1957\"\n\nKolposaurus \"Skuphos, 1893\"\n\nMenodon \"Meyer, 1838\"\n\nOligolycus \"Fristch, 1894\"\n\nOpeosaurus \"Meyer, 1847\"\n\nParanothosaurus \"Peyer, 1939\"\n\nShingyisaurus \"Young, 1965\"\n\n"}
{"id": "1036722", "url": "https://cs.wikipedia.org/wiki?curid=1036722", "title": "Bauyržan Džolčijev", "text": "Bauyržan Džolčijev\n\nBauyržan Renatuly Džolčijev (kazašsky Бауыржан Ренатұлы Жолшиев; * 8. května 1990, Frunze, Kyrgyzská SSR, SSSR) je kazašský fotbalový záložník a reprezentant, naposledy hráč klubu FC Astana.\nHrál za mládežnickou reprezentaci Kazachstánu do 21 let.\nV A-mužstvu reprezentace Kazachstánu debutoval 1. 6. 2012 v přátelském zápase v Almaty proti týmu Kyrgyzstánu (výhra 5:2).\n\n"}
{"id": "1036724", "url": "https://cs.wikipedia.org/wiki?curid=1036724", "title": "Elena Pampulovová", "text": "Elena Pampulovová\n\nElena Pampulovová, bulharsky: Елена Пампулова, \"Elena Pampulova\", známá také jako Elena Wagner či Elena Pampoulova-Bergomi, (* 17. května 1972 Sofie) je bývalá profesionální tenistka pocházející z Bulharska. Rodnou zemi reprezentovala do roku 1996, kdy začala nastupovat za Německo. Profesionální kariéru ukončila v sezóně 2001. Ve své kariéře vyhrála na okruhu WTA Tour jeden singlový a tři deblové turnaje. V rámci okruhu ITF získala dvanáct titulů ve dvouhře a osm ve čtyřhře.\n\nNa žebříčku WTA byla ve dvouhře nejvýše klasifikována v září 1996 na 62. místě a ve čtyřhře pak v témže měsíci na 38. místě.\n\nJediný singlový titul na okruhu WTA zaznamenala v premiérovém ročníku Commonwealth Bank Tennis Classic 1994 z kategorie Tier III, jenž se konal v indonéské Surabaje. Ve finále jí za stavu 2–6 a 6–0 skrečovala japonská hráčka Ai Sugijamová.\n\nV bulharském fedcupovém týmu debutovala v roce 1988 utkáním 1. kola Světové skupiny proti Maltě, v němž přispěla k postupu 2:1 na zápasy vyhranou dvouhrou. Za balkánské družstvo startovala naposledy ve vítězné baráži Světové skupiny 1992 proti Maďarsku. Po pětileté pauze nastoupila za německé družstvo do čtvrtfinále Světové skupiny 1997 proti České republice. Přes deblovou výhru s Barbarou Rittnerovou odešly Němky poraženy 2:3 na zápasy. Druhé a poslední utkání za „německé barvy“ odehrála ve čtvrtfinále druhé Světové skupiny 1999 proti Japonkám, které znamenalo postup do semifinále po výhře 3:2. V soutěži celkově nastoupila k dvanácti mezistátním utkáním s bilancí 5–6 ve dvouhře a 3–2 ve čtyřhře.\n\nBulharsko také reprezentovala na barcelonských Letních olympijských hrách 1988 vedle Kateriny a Magdaleny Malejevových. V soutěži dvouhry vypadla v úvodním kole s Japonkou Manou Endovou po dvou nezvládnutých tiebreacích.\n\nPo dlouhodobém vztahu se 11. července 2006 provdala za švýcarského bankéře Christiana Bergomiho. Pampulovová se přestěhovala do Švýcarka, kde se věnovala investičnímu bankéřství. V roce 2008 se do manželství narodil syn Alex Bergomi.\n\n"}
{"id": "1036731", "url": "https://cs.wikipedia.org/wiki?curid=1036731", "title": "MFK Vyškov", "text": "MFK Vyškov\n\nMFK Vyškov (celým názvem: Městský fotbalový klub Vyškov) je český fotbalový klub, který sídlí ve Vyškově v Jihomoravském kraji. Založen byl v roce 1921 pod názvem SK Vyškov. Svůj současný název nese od roku 2012. Od sezony 2014/15 hraje Moravskoslezskou fotbalovou ligu (3. nejvyšší soutěž). Klubové barvy jsou modrá a bílá.\n\nNejvětším úspěchem klubu je účast ve třetí nejvyšší soutěži. V rámci Československa to bylo naposled v ročníku 1956, Vyškov tak na třetiligovou příslušnost navázal po 58 letech v nižších soutěžích.\n\nSvé domácí zápasy odehrává na stadionu Za parkem s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\nPoznámky:\n\nMFK Vyškov „B“ je rezervní tým Vyškova. Největšího úspěchu dosáhl klub v sezóně 2015/16, kdy svou skupinu I. B třídy Jihomoravského kraje vyhrál a postoupil do I. A třídy.\n\n\nZdroj: \n\n\n\nZdroj: \n\nMFK Vyškov „C“ je druhým rezervním týmem Vyškova, který byl založen před sezonou 2018/19, v níž začal nastupovat v nejnižší soutěži na Vyškovsku (IV. třída).\n\n\nZdroj: \n\n\n\nZdroj: \n\n\n"}
{"id": "1036737", "url": "https://cs.wikipedia.org/wiki?curid=1036737", "title": "ATP World Tour Finals 2014 – mužská dvouhra", "text": "ATP World Tour Finals 2014 – mužská dvouhra\n\nSoutěže mužské dvouhry na Turnaji mistrů 2014 v Londýně se zúčastnilo osm nejlepších tenistů v klasifikaci žebříčku Emirates ATP. Dvojnásobným obhájcem titulu byl srbský hráč číslo jedna a trojnásobný vítěz Novak Djoković, který turnaj opět ovládl. Vytvořil na něm také nový rekord, když mu v základní skupině tři soupeři dokázali odebrat nejméně gamů v historii, a to pouhých devět her. Překonal tak McEnroea a Lendla, kteří v základní fázi ztratili 14 her.\n\nSvětová dvojka a šestinásobný vítěz Roger Federer po semifinále výhře, kdy odvrátil čtyři Wawrinkovy mečboly, nenastoupil do závěrečného boje pro bolest zad. Již postupem do semifinálové fáze vyrovnal Lendlův rekord dvanácti účastí mezi poslední čtyřkou hráčů. Poprvé se tak ve 45leté historii turnaje finálový duel neodehrál. Před vyprodanou nedělní arénou se basilejský rodák publiku omluvil: „\"Bohužel musím oznámit, že nejsem schopný dnes hrát finále proti Novakovi. Včera v závěru zápasu se Stanem jsem si poranil záda. Jsem velmi zklamaný a doufám, že se budu brzy cítit lépe.\"“ Teprve potřetí v kariéře odstoupil ze zápasu, když jich na svém kontě měl více než 1 200. Ani jednou přitom utkání neskrečoval. Do sezóny 2015 Srb vstupoval s náskokem 1 810 bodů před Federerem.\n\nCelkově čtvrtá trofej z Turnaje mistrů připadla Djokovićovi, který se stal na závěrečné události prvním tenistou po 27 letech, jenž vyhrál tři ročníky za sebou. Hattrick před ním získali pouze Ivan Lendl v letech 1985–1987 a na počátku turnaje Ilie Năstase mezi roky 1971–1973. K neuskutečněnému souboji srbský hráč sdělil: „\"Tohle samozřejmě není cesta, jak bych chtěl vyhrát. Nebudu oslavovat tenhle titul, ale celou sezonu. A tahle trofej je korunou roku … Je mi Rogera líto. Jsem v tenisu deset let a Roger s Rafou jsou největšími soupeři, kteří do hry dávají vždy sto procent … Škoda, mohl to být skvělý duel mezi světovou jedničkou a dvojkou.\"“ Federera čekala pět dnů poté premiérová účast ve finále Davisova poháru proti Francii na lillské antuce.\n\nMísto finále si Djoković zahrál prodloužený exhibiční set proti Andymu Murraymu, který vyhrál poměrem gamů 8–5.\n\n\n"}
{"id": "1036738", "url": "https://cs.wikipedia.org/wiki?curid=1036738", "title": "ATP World Tour Finals 2014 – mužská čtyřhra", "text": "ATP World Tour Finals 2014 – mužská čtyřhra\n\nSoutěže mužské čtyřhry na Turnaji mistrů 2014 v Londýně se zúčastnilo osm nejlepší párů tenistů v klasifikaci dvojic žebříčku Emirates ATP. Obhájcem titulu byla španělská dvojice David Marrero a Fernando Verdasco, jejíž členové se ale na závěrečný turnaj nekvalifikovali.\n\nČtvrtou trofej ze závěrečné události roku si připsal nejlepší pár světa amerických bratrů Boba a Mikea Bryanových po finálové výhře nad chorvatsko-brazilskými turnajovými sedmičkami Ivanem Dodigem a Marcelem Melem. Po rovnocenném rozdělení úvodních dvou sad 6–7 a 6–2, rozhodl o vítězích až supertiebreak poměrem míčů [10–7].\n\n\n"}
{"id": "1036740", "url": "https://cs.wikipedia.org/wiki?curid=1036740", "title": "Kunětická kotlina", "text": "Kunětická kotlina\n\nKunětická kotlina je geomorfologický okrsek ve východní části Pardubické kotliny, ležící v okrese Pardubice v Pardubickém kraji.\n\nÚzemí okrsku se nachází zhruba mezi sídly Staré Ždánice (na severu), Stéblová (na severovýchodě), Kunětice (na východě), Přelovice (na jihozápadě) a Křičeň (na severozápadě) a nivou Labe na jihu. Uvnitř okrsku leží město Lázně Bohdaneč, větší obce Srch, Ráby a Rybitví a městské části krajského města Pardubice.\n\nUrčujícím prvkem Kunětické kotliny je Labe, to však mělo původně koryto v odlišném místě. Ještě během risského zalednění protékalo Labe Urbanickou brázdou, tzn. od Hradce Králové se stáčelo na západ k Chlumci nad Cidlinou, nikoliv na jih do Pardubic. Současný stav se patrně vytvořil až před 20 000 lety, tedy z geologického hlediska velmi nedávno.\n\nOkrsek Kunětická kotlina (dle značení Jaromíra Demka VIC–1C–2) náleží do celku Východolabská tabule a podcelku Pardubická kotlina.\n\nV podrobnějším členění Balatky a Kalvody se Kunětická kotlina dále člení na podokrsky Bohdanečská brána na západě, Semtínská kotlina na jihu, Sršská plošina uprostřed a na východě a Sezemická kotlina (v Demkově členění samostatný okrsek) na východě.\n\nKotlina sousedí s dalšími okrsky Východolabské tabule: Smiřická rovina na severu, Východolabská niva na východě a jihu, Kladrubská kotlina na západě a Dobřenická plošina na severozápadě.\n\nNejvyšším bodem Kunětické kotliny, potažmo celé Pardubické kotliny, je \"Kunětická hora\" (307 m n. m.).\n\n"}
{"id": "1036742", "url": "https://cs.wikipedia.org/wiki?curid=1036742", "title": "Bonaventura Hahn", "text": "Bonaventura Hahn\n\nBonaventura Hahn (1540, Hlohov – 29. června 1602, Olomouc) byl římskokatolický duchovní. Mezi lety 1596 a 1599 byl vratislavským biskupem.\n\nOtec Bonaventury Hahna byl rektorem městské školy v Hlohově a později vratislavským biskupským kancléřem. Bonaventura Hahn vychodil gymnázium v Nise a dále studoval ve Vídni a Ingolstadtu, kde v roce 1571 získal doktorát z filozofie.\n\nRoku 1574 se stal kanovníkem vratislavské kapituly. V roce 1575 odcestoval z pověření biskupa Ondřeje Jerina do Říma, kde absolvoval \"Collegium Romanum\" a roku 1577 byl vysvěcen na kněze. O rok později se stal doktorem obojího práva na univerzitě v Bologni.\n\nPo smrti biskupa Jerina byl Bonaventura Hahn 5. prosince 1596 zvolen biskupem. Jeho protikandidát Pavel Albert však vyvinul diplomatické tlaky ve Vídni a císař Rudolf II. požádal papeže Klementa VIII., aby Hahna dovedl k rezignaci. Stalo se tak 19. února 1599 a kapitula následně zvolila biskupem Pavla Alberta. Bonaventura Hahn odešel do Olomouce, kde později zemřel. Jeho ostatky jsou uloženy v katedrále svatého Jana Křtitele ve Vratislavi.\n\n"}
{"id": "1036744", "url": "https://cs.wikipedia.org/wiki?curid=1036744", "title": "The Kinks Choral Collection", "text": "The Kinks Choral Collection\n\nThe Kinks Choral Collection je album Raye Daviese a pěveckého sboru Crouch End Festival Chorus. Ve Spojeném království bylo vydáno 15. června 2009 a ve Spojených státech 10. listopadu 2009. Obsahuje několik studiových nahrávek skladeb Raye Daviese, z nichž všechny kromě jedné byly též nahrány jeho kapelou The Kinks.\n\nAlbum začíná verzemi sedmi singlů The Kinks, těch méně známých (jako jsou „Shangri-La“ nebo „Celluloid Heroes“) i těch nejúspěšnějších (například „You Really Got Me“ nebo „Waterloo Sunset“). Také obsahuje titulní skladbu z Daviesova sólového alba \"Working Man's Café\" (2007), šest skladeb z alba The Kinks \"The Kinks Are the Village Green Preservation Society\" (1968) a končí verzí známého singlu The Kinks „All Day and All of the Night“.\n\nAlbum bylo ve Spojeném království 7. prosince 2009 znovu vydané a obsahovalo Daviesův vánoční singl „Postcard From London“, na kterém se podílela také Chrissie Hynde.\n\nAutorem všech skladeb je Ray Davies.\n"}
{"id": "1036747", "url": "https://cs.wikipedia.org/wiki?curid=1036747", "title": "Ondřej Jerin", "text": "Ondřej Jerin\n\nOndřej Jerin (1540, Riedlingen – 5. listopadu 1596, Nisa) byl římskokatolický duchovní, v letech 1585–1596 biskup vratislavský.\n\nOndřej Jerin pocházel z měšťanské rodiny. Studoval v \"Dillingenu an der Donau\", Lovani a na Collegium Germanicum v Římě, kde byl vysvěcen na kněze. Zpočátku byl kaplanem švýcarské gardy, později získal titul z filozofie na univerzitě v Bologni. Po návratu do Švábska nastoupil na místo pastora v Dillingenu.\n\nRoku 1570 jej papežská komise přeřadila do vratislavské kapituly a o pět let později se stal kanovníkem v Nise. Mezi lety 1574 a 1575 byl ve Vratislavi rektorem semináře. Roku 1578 se stal proboštem katedrální kapituly a 1. července 1585 byl zvolen vratislavským biskupem. Svěcení proběhlo 3. února 1586.\n\nOndřej Jerin za svého života pečoval o rozvoj řeholního života v diecézi a kladl velký důraz na záležitosti semináře. Byl také mecenášem umění. Pro svého synovce koupil pozemek v Sestřechovicích, kde nechal zbudovat honosné sídlo. Dnes jsou z něj však jen ruiny. Zachovala se pouze barevná výzdoba. Další palác pro svou rodinu nechal zbudovat blízko Pačkova. Největší investicí však byla rekonstrukce zámku v Otmuchově. Kromě jiného nechal také rozšířit městské hradby v Nise a Wiązówě. Jeho ostatky jsou uloženy v katedrále svatého Jana Křtitele.\n\n"}
{"id": "1036752", "url": "https://cs.wikipedia.org/wiki?curid=1036752", "title": "Mistrovství Evropy v hokejbalu 1995", "text": "Mistrovství Evropy v hokejbalu 1995\n\nMistrovství Evropy v hokejbalu 1995 bylo 1. mistrovství Evropy v hokejbalu v hokejbale mužů, které se konalo 25. - 28. května v Bratislavě na Slovensku.\n"}
{"id": "1036753", "url": "https://cs.wikipedia.org/wiki?curid=1036753", "title": "Vítězslava Klimtová", "text": "Vítězslava Klimtová\n\nVítězslava Klimtová (25. ledna 1941, Praha - 10. září 2016) byla česká malířka, ilustrátorka, grafička a spisovatelka.\n\nVítězslava Klimtová se narodila v Praze, ale dětství prožila v severních Čechách. Maturovala zde na Střední uměleckoprůmyslové škole bižuterní v Jablonci nad Nisou a pak pokračovala v externím studiu na Vysoké škole uměleckoprůmyslové v Praze, kterou pod vedením textilní výtvarnice Ludmily Kybalové a malíře Jaroslava Nušla ukončila roku 1976. Poté se po dlouhou řadu let živila drobnou užitou a propagační grafikou a knižními a časopiseckými ilustracemi. V časopisech publikovala i své fejetony.\n\nOd roku 1968 spolupracovala s nakladatelstvím Práce a od roku 1982 s nakladatelstvím Panorama. Je autorkou pohádkových leporel, omalovánek, kalendářů, kuchařek, pohlednic a lexikonů pohádkových bytostí. Vyniká v akvarelu a v posledních letech se věnuje také olejomalbě. Vytvořila také více než sedm stovek loutek, které vystavuje v tzv. \"Pohádkových zemích\" (trvalé i putovní výstavy loutek).\n\n\n\n\n"}
{"id": "1036755", "url": "https://cs.wikipedia.org/wiki?curid=1036755", "title": "Andros (Bahamy)", "text": "Andros (Bahamy)\n\nAndros je součástí Bahamských ostrovů. Je tradičně označován jako ostrov (oficiální název \"Andros Island\"), ale ve skutečnosti jde o skupinu stovek ostrovů oddělených úzkými mělkými průlivy. Největším z nich je North Andros se 3349 km². Celý Andros má rozlohu 5957 km² a je zdaleka největším bahamským ostrovem. Žije však na něm pouze okolo osmi tisíc obyvatel, soustředěných v úzkém pásu podél východního pobřeží, kde leží také hlavní město Andros Town. Zbytek ostrova je pokryt deštným pralesem a mangrovy, Andros zásobuje zbytek Baham dřevem a pitnou vodou.\n\nMezi Androsem a sousedním ostrovem New Providence se nachází hlubokomořský příkop známý jako Tongue of the Ocean, dosahující až dvoukilometrové hloubky. Ostrov lemuje Andros Barrier Reef, třetí nejdelší korálový útes na světě. Pro rovinaté vnitrozemí Androsu jsou charakteristické četné modré díry, sladkovodní jezírka vzniklá jako závrty. V lesích ostrova roste množství vzácných vanilovníků. Endemickými druhy ptáků jsou kukačka Merlinova a žluva \"Icterus northropi\". Andros leží v oblasti hurikánů, obzvlášť ničivý zasáhl ostrov v září 1929 a dostal název \"Great Andros Island Hurricane\".\n\nPůvodními obyvateli ostrova byli Taínové, kteří vymřeli na choroby zavlečené Evropany. Ostrovu pak vládli Španělé a Angličané, byl také pirátskou základnou. V roce 1718 se stal součástí britské kolonie Bahamy. Své výzkumy zde konal přírodovědec Mark Catesby. Tradičním zdrojem obživy byl rybolov a sběr mořských hub, v moderní době převládl turistický průmysl. Návštěvníci vyhledávají zdejší čisté a klidné pláže, modré díry lákají vyznavače potápění (byl mezi nimi i Jacques-Yves Cousteau, který zde natočil množství záběrů do svých přírodopisných filmů), sportovní rybáři loví na mušky albulu liščí. V obci Fresh Creek se nachází výzkumný ústav Atlantic Undersea Test and Evaluation Center, který patří americkému námořnictvu. Domorodci se vyznačují svérázným folklórem, typické jsou pestré batikované kroje, na ostrově se tradují legendy o záhadných zvířatech \"lusca\" (obří lidožravá chobotnice) a \"chickcharney\" (vysoký kráčivý pták, příběhy o něm jsou zřejmě inspirovány již vymřelým druhem obří nelétavé sovy \"Tyto pollens\").\n\n"}
{"id": "1036756", "url": "https://cs.wikipedia.org/wiki?curid=1036756", "title": "Ralph Krueger", "text": "Ralph Krueger\n\nRalph Krueger (* 31. srpna 1959, Winnipeg, Kanada) je bývalý kanadsko-německý lední hokejista a později hokejový trenér. Narodil se v Kanadě, má německý pas.\nRalph Krueger je pověstný motivátor, vydal knihu \"Teamlife - Beyond Setbacks to Success\", která se stala bestsellerem.\n\nJako hráč nastupoval za Düsseldorfer EG a odehrál 45 zápasů v západoněmecké reprezentaci. V roli trenéra působil v Německu, Rakousku na klubové úrovni a v NHL v klubu Edmonton Oilers. Jako hlavní kouč vedl v letech 1998–2010 švýcarskou hokejovou reprezentaci. Jako člen realizačního týmu byl při vítězství Kanaďanů na olympiádě 2014 v Soči.\n\nV roce 2014 opustil hokejovou trenéřinu a stal se předsedou/motivačním koučem anglického fotbalového týmu Southampton FC, který měl poté „raketový start“ do sezony 2014/15 Premier League, kdy se držel na 2. místě za vedoucí Chelsea FC. Do Southamptonu ho zlákala švýcarská majitelka Katharina Liebherr.\n\nByl vybrán jako trenér výběru Evropy pro Světový pohár v ledním hokeji 2016, který dovedl k překvapivému postupu do finále.\n\nJeho syn Justin Krueger hraje hokej za SC Bern.\n\n"}
{"id": "1036757", "url": "https://cs.wikipedia.org/wiki?curid=1036757", "title": "Helheim (rozcestník)", "text": "Helheim (rozcestník)\n\nHelheim může znamenat:\n\n"}
{"id": "1036758", "url": "https://cs.wikipedia.org/wiki?curid=1036758", "title": "Lev Nowakowski", "text": "Lev Nowakowski\n\nLev Nowakowski (28. června 1913 – 31. října 1939) byl polským římskokatolickým duchovním. Zemřel mučednickou smrtí, a římskokatolickou církví byl blahořečen.\n\nLev Nowakowski se narodil v Bytomi v Polsku v červnu roku 1913. Studoval bohosloví ve Włocławku a 20. června 1937 přijal kněžské svěcení. Následně dále studoval, postupně v Lublinu a na Gregoriánské univerzitě v Římě. V roce 1939 se vrátil do Polska. Po vypuknutí druhé světové války byl zatčen kněz z jeho rodné farnosti, a Lev převzal jeho povinnosti. Dne 24. října 1939 byl však zatčen také, a v noci 31. října byl zastřelen. Pohřben byl do hromadného hrobu.\n\nV roce 1999 byl papežem Janem Pavlem II. blahořečen.\n\n"}
{"id": "1036759", "url": "https://cs.wikipedia.org/wiki?curid=1036759", "title": "Barthold Georg Niebuhr", "text": "Barthold Georg Niebuhr\n\nBarthold Georg Niebuhr (27. srpna 1776 Kodaň – 2. ledna 1831 Bonn) byl německý historik antického Říma, politik a diplomat, profesor Berlínské univerzity a člen Pruské akademie věd. Je považován za jednoho z otců moderní historiografie a vůdčího dějepisce své doby. Jeho hlavním historickým dílem jsou \"Římské dějiny\" (\"Römische Geschichte\", 1812). V letech 1816 až 1816 sloužil jako pruský velvyslanec v Římě.\n"}
{"id": "1036762", "url": "https://cs.wikipedia.org/wiki?curid=1036762", "title": "Jilm u Leistnerovy hájovny", "text": "Jilm u Leistnerovy hájovny\n\nJilm u Leistnerovy hájovny je památný strom jilm drsný (\"Ulmus glabra\") na okraji lesního porostu vedle zbytků stavby bývalé pohodnice. Strom roste při cestě k památníku umučených žen, asi 300 m západně od odbočky zelené značené turistické cesty (Zaječí vrch) ze silnice Čistá – Prameny. Strom s nízkým, silně rozbrázděným kmenem má měřený obvod 358 cm, výšku 23 m (měření 2012). Kmen i větve, z nichž některé sahají až na zem, jsou silně porostlé mechem. Za památný byl vyhlášen v roce 2012 jako strom významný stářím a vzrůstem.\n\n\n"}
{"id": "1036764", "url": "https://cs.wikipedia.org/wiki?curid=1036764", "title": "Michael Wolgemut", "text": "Michael Wolgemut\n\nMichael Wolgemut (též Wohlgemuth; 1434, Norimberk – 30. listopadu 1519, Norimberk) byl německý malíř a grafik, v jehož dílně se učil i Albrecht Dürer. \n\nWolgemut se vyučil u svého otce Valentina Wolgemuta (zemřel 1469 nebo 1470) a jako asistent Hanse Pleydenwurffa v Norimberku. V roce 1471 pracoval v Mnichově u Gabriela Malesskircheranda. Neúspěšně se soudil s jeho dcerou pro porušení závazku zasnoubení a poté se vrátil do rodinné dílny v Norimberku, kterou mezitím po otcově smrti vedla matka. Roku 1472 se oženil s vdovou Hanse Pleydenwurffa a převzal jeho dílnu. Jeho nevlastní syn, Wilhelm Pleydenwurff, zde pracoval jako asistent a později Wolgemutův partner, ale zemřel roku 1494, kdy mu ještě nebylo 40 let. Wolgemutova žena Barbara zemřela roku 1500 a jejich manželství zůstalo bezdětné. Se svou druhou ženou Christinou († 1550) měl Wolgemut děti, ale není o nich nic známo.\n\nVýznam Wolgemuta nespočívá pouze v jeho vlastním díle, ale zejména ve velkém rozsahu činnosti dílny, kterou vedl a množství tovaryšů, které zaměstnával. Vznikaly zde složité vyřezávané retábly se skupinami postav ve vysokém reliéfu, zdobené zlacením a malbou a rozměrné oltářní obrazy. Jedním z jeho zákazníků byl saský kurfiřt Fridrich III. Moudrý. Albrecht Dürer u něj absolvoval školení v letech 1486-89. Katolická encyklopedie uvádí, že přítelem Wolgemuta a jedním z jeho řezbářů byl Veit Stoss. Během posledních deseti let života již Wolgemut maloval málo. Zemřel ve vysokém věku 85 let roku 1519.\nWolgemut ve své době pozvedl v Německu řemeslný standard. Jeho dřevořezy využívaly pokroku ve zpracování rytin a jsou významné pro jejich svěží a obratné využití ke znázornění objemu a stínování. Nejlepší tisky byly prodávány samostatně a kolorovány. Dodávky dřevořezů vydavatelům knih v Norimberku podle Wolgemutových kresebných návrhů představovaly významnou část produkce dílny. Později byly poněkud přehlíženy, protože Dürerovy dřevořezy je umělecky překonaly. \n\nDvě velké a bohatě ilustrované knihy, vydané tehdy největším německým vydavatelstvím Anton Koberger v Norimberku, využily dřevoryty Wolgemuta a Wilhelma Pleydenwurffa. První z nich byla \"Schatzbehalter der wahren Reichthumer des Heils\" (1491), druhá Schedelova \"Historia mundi\" (též Liber Chronicarum, Buch der Kroniken, 1493), známá jako \"Norimberská kronika\", ceněná právě pro pozoruhodný soubor celkem 1809 živých ilustrací. Wolgemut a Pleydenwurff dostali první objednávku ilustrací v letech 1487-88 a další objednávku na uspořádání textu a ilustrace v prosinci 1491. Je pravděpodobné, že autorsky se na knize podílel i mladý Albrecht Dürer. Roku 1492 dokonce smlouva stanovila, že nakladatel Koberger uskladní dřevoryty v zamčené místnosti. Frontispis knihy z roku 1490 je ve sbírkách British Museum. Některé dvoustránkové dřevoryty mají rozměr 34,2 x 50 cm. Jak bylo obvyklé, mnohé listy s vyobrazením měst, bitev nebo králů byly užity v knize vícekrát s nepatrně obměněným textem. Mezi vedutami evropských měst je také nejstarší známý pohled na Prahu (dřevořez 19x53 cm).\n\nJe pravděpodobné, že Wolgemut jako tovaryš cestoval do Flander. Jeho obrazy vykazují vliv Rogier van der Weydena, Dierica Boutse a Alberta van Ouwatera. Nejstarší známé Wolgemutovo dílo je retábl složený ze čtyř panelů, datovaný 1465, nyní ve sbírce Mnichovské pinakotéky. Roku 1479 vytvořil oltář pro kostel Pany Marie ve Zwickau a obdržel vysokou odměnu 1400 guldenů. Jedním z jeho největších děl byl velký retábl, složený z množství desek zobrazujících lokální světce a určený pro augustiniánský klášter v Norimberku, který je nyní uložen v muzeu.\n\nRoku 1501 obdržel Wolgemut velkou zakázku na výzdobu radnice v Goslaru, která sestávala z deskových obrazů na strop a závěsných obrazů temperou na plátně. Wolgemut byl velmi ceněn jako portrétista a dodnes je uznáván pro realistické ztvárnění a detailní propracování svých obrazů.\n\nJednou z jeho posledních prací, doloženou smlouvou, je retábl ve Schwabachu, dokončený roku 1508.\n\n\n"}
{"id": "1036766", "url": "https://cs.wikipedia.org/wiki?curid=1036766", "title": "Žalmy III. – Pozvedám své oči k horám", "text": "Žalmy III. – Pozvedám své oči k horám\n\nŽalmy III. – Pozvedám své oči k horám je sedmé studiové album skupiny Oboroh vydané v roce 2011. Po 18 letech jde o třetí album skupiny, které se věnuje zhudebněným biblickým Žalmům. Předchozí album \"Spatřujeme světlo – Žalmy 2\" bylo vydáno v roce 1993. Texty Žalmů jsou převzaty z českého ekumenického překladu.\n\n\n\n"}
{"id": "1036769", "url": "https://cs.wikipedia.org/wiki?curid=1036769", "title": "Daman pralesní", "text": "Daman pralesní\n\nDaman pralesní (\"Dendrohyrax dorsalis\"), také \"tlustoš západoafrický\", je savec z řádu damanů, který žije v tropických deštných lesích západní a střední Afriky.\n\nDaman pralesní je zvíře velikosti králíka, se zavalitým tělem a krátkýma nohama, váží okolo 3 kg. Má dlouhou hrubou šedohnědě zbarvenou srst, na zádech je výrazná lysina lemovaná bílými chlupy. Nachází se zde pachová žláza, jejíž výměšek slouží ke komunikaci. Prodloužené horní řezáky připomínají sloní kly. Od ostatních damanů se tento druh snadno rozezná podle neosrstěného čenichu. Daman pralesní je vývojově nejstarším druhem damanů.\n\nO jeho životě se ví málo: je to plaché zvíře obývající neprostupné pralesy, navíc je aktivní pouze v noci. Většinu života tráví v korunách stromů a živí se listím. Ve větvích se pohybuje velmi obratně, šplhání mu usnadňují přilnavé polštářky na chodidlech. Žije převážně samotářsky, ozývá se hlasitým vrzavým křikem.\n\nHlavním predátorem damanů pralesních je kočka zlatá.\n\nV guinejské rezervaci Bossou byli pozorováni mladí šimpanzi, kteří damany pralesní chytají, ale neubližují jim a hrají si s nimi jako lidé s domácími mazlíčky.\n\n\n"}
{"id": "1036770", "url": "https://cs.wikipedia.org/wiki?curid=1036770", "title": "Difuzor", "text": "Difuzor\n\nDifuzor nebo difusor je trubice nebo kanál s postupně se zvětšujícím průřezem ve směru toku kapaliny či proudění plynu, de facto rozptylovač.\nPoužívá se např. v karburátorech. Využívá tzv. Venturiho efektu.\n\nFotografický difuzor nebo difuzér je rozptylná plocha, která mění světelné podmínky při fotografování.\n\nAutomobilový difuzor je speciálně tvarovaná část podvozku, která zlepšuje aerodynamické vlastnosti vozidla, de facto rozšiřující se kanál směrem k zádi (nemusí být ani uzavřený, neboť jeho spodní část může tvořit samotná vozovka). Vzduch nasávaný pod automobil se zde urychluje a díky Bernoulliho rovnici má nižší tlak než okolní vzduch. Kvůli podtlaku vzniká síla, která se snaží vůz přitlačit k vozovce (přítlak). Difuzor proudící vzduch usměrňuje a vzadu zpomaluje na rychlost blízkou okolnímu proudění. Díky tomu snižuje vzdušné turbulence v úplavu (oblasti za vozidlem, kde se oba proudy mísí). Difuzor svým regulativním účinkem snižuje odpor vzduchu. Čím větší je difuzor, tím větší je přítlak.\n\nVyužívá se zejména v automobilovém sportu, ale uplatnění nachází i v sériově vyráběných automobilech.\n\nFotografický difuzor nebo difuzér (softbox) je rozptylná plocha, která mění světelné podmínky při fotografování. Rozptyluje světlo, čímž osvítí scénu měkčím světlem. Čím menší je difuzér, tím kontrastnější je výsledný snímek. Uplatnění najde například v portrétní, produktové, reportážní a makrofotografii.\n\nU svítidel se jako difuzor obvykle označuje průsvitný kryt z opálového (mléčně zakaleného) skla nebo plastu, který rozptyluje světlo tak, aby svítidlo působilo jako plošný zdroj světla. Zpravidla zároveň také chrání světelný zdroj před mechanickým poškozením, znečištěním a vlhkostí. Funkci difuzoru může mít také reflektor, tedy odrazová plocha, tvořící „límec“ nebo „zastřešení“ svítidla.\n\n"}
{"id": "1036773", "url": "https://cs.wikipedia.org/wiki?curid=1036773", "title": "Králův mlýn", "text": "Králův mlýn\n\nSamota Králův mlýn () se nacházela severozápadně od nynějších Maxiček na potoce Napajedla (též Krippenbach, Královomlýnský potok, Mlýnský potok).\n\nPrvní zmínka o mlýně, který zde fungoval od počátku jako pila je z r. 1577. Osídlení na tomto místě je tedy starší než osada Maxičky. V roce 1624 zde usídlil Rudolf rytíř z Bünau dva rolníky - zahradníky (Guth a Fritsche). Tehdy se toto místo nazývalo „Krumme Stellige“ (nebo také „Krummstellen“). Hlavním důvodem tohoto osídlení bylo zajištění provozu na tudy procházející větvi tzv. Solné stezky. Ještě během třicetileté války byla v r. 1632 tato osada i s pilou zničena. Až v letech 1826 -1827 zde nechala správa thunských lesů postavit novou pilu a lesovnu. Pila sloužila až do r. 1872, kdy definitivně ukončila provoz a její zchátralá budova byla r. 1895 zbořena. V té době již byl zde poměrně čilý turistický ruch, a to jak ze saské, tak z české strany. Již r. 1860 obdržel hajný povolení k podávání občerstvení a v r. 1897 získal jeho nástupce koncesi na čepování piva, což znamenalo založení hostince. Za 1. sv. války v r. 1916 došlo k uzavření hranice se Saskem, čímž poklesla výrazně návštěvnost hostince. Po 1. sv. válce byla část hostinských pokojů obsazována lesními dělníky. Ty pak za 2. sv. války vystřídali francouzští zajatci.\n\nPo r. 1945 nebyl hostinec provozován a krátce zde pobývala strážní jednotka československé armády. Po jejím odchodu objekt chátral a po vybudování hraničního pásma se ocitl „za dráty“, proto byl v polovině 50. let zbořen. Na leteckých snímcích z roku 1953 jsou ještě patrné zachovalé střechy jak hostince tak stodoly. Po zrušení hraničního pásma v r. 1966 se ruiny staly zdrojem stavebního materiálu. V té době připomínalo někdejší mlýn jen torzo vodního kola (snad původního?) v zasypaném zkráceném náhonu. Po r. 1990 zde skautský oddíl vytvořil tábořiště pro letní tábor a provedl sanaci zbytku ruin a okolí. Postupně byl za přispění Státních lesů vybudován přístřešek pro turisty a jako atrakce byl obnoven zkrácený náhon a v něm funkční model vodního kola.\n\nÚdolí, v němž se Králův mlýn nacházel, je velice bohaté na vodní zdroje, které nejsou vodárensky využívány. Vzhledem k tomu, že zde nejsou žádné zdroje znečištění, je voda z těchto pramenů pitná ve vysoké kvalitě. Přístupné jsou prameny: Křenkův pramen, U napajedla, Markétin pramen, Skautský pramen, Studánka sedmilhářů a pramen Nad převisem.\nZhruba 400m od Králova mlýna se nachází rybník zadržující vodu pro mlýn. Tento rybník je přírodní památka ev. č. 2101 Rybník u Králova mlýna ustanovená na ochranu ohrožených druhů rostlin, živočichů a mokřadních biotopů. Zde je jedno ze dvou míst výskytu žabníčku vzplývavého na českém území.\n\nU potoka mezi Královým mlýnem a státní hranicí se nalézají pískovcové skalní útvary s velkým převisem zvaným „Klondajk“.\n\n"}
{"id": "1036778", "url": "https://cs.wikipedia.org/wiki?curid=1036778", "title": "Všerubský průsmyk", "text": "Všerubský průsmyk\n\nVšerubský průsmyk (německy ) je průsmyk ve Všerubské vrchovině, který tvoří hranici mezi Českým lesem a Šumavou. Nadmořská výška je 510 m n. m.\n\nVšerubský průsmyk leží mezi Kdyní na severovýchodě a Všeruby na jihozápadě, kousek severovýchodně od Brůdku. Od Všerub vede k průsmyku takzvaná Všerubská brána s nejvyšším vrcholem Jezvinec, od Kdyně k němu vede Kdyňská brázda.\n\nZároveň leží Všerubský průsmyk na hlavním evropském rozvodí mezi Labem a Dunajem.\n\nVšerubský průsmyk ale není nejnižším sedlem mezi Českým lesem a Šumavou. Tím je sedlo východně od Nového Klíčova, které se nachází 2,9 km západo-severozápadně od Všerubského průsmyku. Toto sedlo má nadmořskou výšku 496 m n. m. a je zároveň klíčovým sedlem pro krušnohorský Klínovec, který odděluje od jeho mateřského vrcholu Velkého Javoru.\n\nPrůsmyk byl odedávna důležitou cestou spojující Čechy a Bavorsko, vedla jím středověká cesta z Prahy do Řezna.\n\nV roce 1040 se v průsmyku či v jeho blízkosti utkalo útočící německé vojsko Jindřicha III. Černého s připraveným českým vojskem Břetislava I. v bitvě u Brůdku, která skončila rozhodným vítězstvím českého vojska, protože německé jízdní vojsko v lesním terénu doplněném o připravené zátarasy nedokázalo účinně využít své přednosti.\n"}
{"id": "1036780", "url": "https://cs.wikipedia.org/wiki?curid=1036780", "title": "Eva Pfaffová", "text": "Eva Pfaffová\n\nEva Pfaffová (* 10. února 1961 Königstein) je bývalá německá profesionální tenistka. Ve své kariéře vyhrála na okruhu WTA Tour pět turnajů ve čtyřhře. V rámci okruhu ITF získala jeden titul ve dvouhře a čtyři ve čtyřhře.\n\nNa žebříčku WTA byla ve dvouhře nejvýše klasifikována v listopadu 1983 na 17. místě a ve čtyřhře pak v červenci 1988 na 16. místě.\n\nVe světovém tenisu na sebe nejdříve upozornila deblovými výkony. Kvalitní atletická příprava a další vyhranost postupně znamenaly prosazení se i v soutěžích dvouher. \n\nV západoněmeckém fedcupovém týmu debutovala v roce 1982 utkáním 1. kola Světové skupiny proti Portugalsku, v němž přispěla ve čtyřhře k postupu 3:0 na zápasy. Ve finále Poháru federace 1983 proti Československu vyhrála debla s Kohdeovou-Kilschovou nad dvojicí Iva Budařová a Marcela Skuherská, a to za rozhodnutého stavu. Němky tak odešly poraženy 1:2 na zápasy. V soutěži nastoupila k osmi mezistátním utkáním s bilancí 1–0 ve dvouhře a 8–1 ve čtyřhře.\n\nNa nejvyšší grandslamové úrovni si zahrála finále ženské čtyřhry Australian Open 1982. Spolu s krajankou Claudií Kohdeovou-Kilschovou z něho odešly poraženy od amerického páru Martina Navrátilová a Pam Shriverová. Jako poražená deblová finalistka skončila také na Turnaji mistryň 1983, kde s Kohdeovou-Kilschovou opět nestačily na dominantní Navrátilovou se Shriverovovou ve dvou setech.\n\nPremiérovou trofej z okruhu WTA získala na únorovém Oakland 1983 v Oaklandu, když ve finále ženského debla s Kohdeovou-Kilschovou přehrály americko-australský pár Rosie Casalsová a Wendy Turnbullová po třísetovém dramatu 6–4, 4–6 a 6–4. Během kariéry také získala tituly z okruhu Virginia Slims, například na VS of Dallas 1988 po boku Američanky Lori McNeilové porazily americkou dvojici Gigi Fernándezová a Zina Garrisonová.\n\nV osmifinále Canadian Open 1983 nevyužila proti Navrátilové mečbol a zápas prohrála poměrem 5–7 v rozhodujícím setu.\n\n"}
{"id": "1036783", "url": "https://cs.wikipedia.org/wiki?curid=1036783", "title": "Red (hudební skupina)", "text": "Red (hudební skupina)\n\nRed (často také R3D), je americká křesťanská rocková skupina z Nashville v Tennessee, založená v roce 2004. Zpěvákem skupiny je Michel Barnes, kytaristou Anthony Armstrong a basistou Randy Armstrong. Jsou známí svým křesťanským rockem, který míchají s dalšími různými prvky jiných stylů, například s alternativním rockem, metalem, nebo hard rockem.\n\nZprvu hráli v kapele také Jasen Rauch a Andrew Hendrix. Členové se později vystřídali; v roce 2006 byl Hendrix nahrazen Haydenem Lambem, ten odešel v roce 2014 a vystřídal jej Joe Rickard. Přestože Rauch v roce 2009 skupinu opustil, stále jí do roku 2015 pomáhal při skládání písní.\n\nSkupina vydala pět studiových alb: \"End of Silence\" (2005), \"Innocence & Instinct\" (2009), \"Until We Have Face\" (2011), \"Release the Panic\" (2013) a \"Of Beauty And Rage\" (2015). První dvě alba skupině získaly nominaci na cenu Grammy pro nejlepší rock gospelové album, a \"Until We Have Faces\" získalo druhé místo v žebříčku \"Billboard 200\".\n\nSkupina Red byla založena dvojčaty (kytaristou Anthonym a basistou Randym) Armstrongovými, zpěvákem Michaelem Barnesem, bubeníkem Andrew Hendrixem a kytaristou Jasen Rauchem. Dle brožury u alba \"End of Silence\" byl Rauch hlavním skladatelem.\n\nRed podepsali smlouvu s nezávislou produkční společností Roba Gravese. Po nahrání několika demo singlů se kapela zapsala pod vydavatele od Sony BMG, \"Essential Records\". Po Hendrixovu odchodu z kapely skupina po dlouhém hledání vybrala Haydena Lamba (dvojče původního kytaristy skupiny Paramore, Huntera Lamba). Pro debutové album \"End Of Silence\" byl po dobrých zkušenostech jako producent zvolen znovu Rob Graves.\n\nKdyž byli tázáni, zda jsou křesťanskou skupinou, Anthony Armstrong odpovědělː „Jsme křesťané v kapele, ale pokud lidé říkají, že jsme křesťanská kapela, tak se za to nestydíme.“\n\nV rozhovou s \"Always Acoustic\" mluvil Jasen Rauch o významu názvu kapely. Prý to není žádná zkratka, je to jednoduše Red, a nápad byl Hendrixův.\n\nKapela je velice známá pro svá energická živá vystoupení, kterých bylo od vydání \"End of Silence\" přes dva tisíce. Kopií tohoto alba a alba \"Innocence & Instinct\" dohromady prodali přes 700 000. Red občas nabízí lístky na \"Acoustic Experience\", což fanouškům umožňuje navštívit turné bus kapely a poslechnout si akustické verze dříve, než vystoupí na hlavní show.\n\nDebutové album kapely bylo vydáno v roce 2006 a bylo nominováno při 49. ročníku Grammy v kategorii nejlepší Rock Gospelové. První singl alba („Breathe Into Me“) vystřelil na 15. pozici v \"U.S. Mainstream Rock\" žebříčku a v roce 2007 vyhrál cenu \"Rock Recorded Song of the Year\" (\"Nahraná Rocková Píseň Roku\") na 38. výročním předání cen \"Dove Awards\".\n\nPřes rok 2007 byla kapela na turné spolu s kapelami Three Days Grace, Breaking Benjamin a Candlebox. 27. listopadu havarovala dodávka kapely i s přívěsem na I-24. Jednalo se o velkou nehodu a bubeník Hayden Lamb utrpěl zranění ramene, kvůli kterým se nemohl zúčastnit turné.\n\nNa 40. výročním předání \"Dove Awards\" vyhráli Red se svou písní „Lost“ hlasování o nejlepší nahranou rockovou píseň.\n\nPíseň „Let Go“ se objevila ve hře Baja 1000 od Activision, a „Pieces“ hrála v traileru filmu \"Zrození šampióna.\"\n\nDruhé album kapely \"Innocence & Instinct\" bylo vydáno 10. února 2009 a v \"Billboard 200\" se objevilo na 15. místě s 39 000 prodanými kopiemi v prvním týdnu vydání. Album se dostalo do vyšších příček, než kde bylo to původní, a od kritiků sklidilo velmi dobrá hodnocení. Během prvního týdne vydání se dostalo také na páté místo v iTunes žebříčku alb všeobecných žánrů.\n\nAlbum obsahuje deset písní. Tentýž den byla vydána také Deluxe Edice s dalšími čtyřmi nahrávkami navíc, zahrnujíc „Forever“, videoklip k písni „Death Of Me“, fotogalerii a dokumentární video „Making of Innocence & Instinct“, popisující dění v zákulisí během nahrávání alba. Spoluautorem písně „Shadows“ byl Benjamin Burnley.\n\nKdyž v listopadu 2008 vyšel singl „Fight Inside“, Red se díky němu stali první křesťanskou kapelou v historii \"Radio & Records\", jejíž debutová píseň skončila v žebříčku na prvním místě.\n\nKapela pro fanoušky na webu uspořádala hru, kde museli hráči hledat skryté webové stránky a hesla. V době kdy byl čas vydání se zobrazila tajná finální stránka, na které byly plakáty, videa a nevydaná píseň.\nAlbum bylo inspirováno bouračkou jejich dodávky s přívěsem na dálnici. Lamb se zranil, což vyústilo k jeho odchodu z kapely a později byl nahrazen Joe Rickardem. Přítel Lamba, hledající novou kapelu po tom co opustil původní kapelu The Wedding.\n\nRickard byl do té doby pouze studiovým bubeníkem.Skrytý význam klipu „Death of Me“ vysvětlil Randy v interview s \"NewReleaseTuesday\": „Použili jsme dvojčata a dvojníka zpěváka Michaela Barnese jako symbolizaci dvou protikladných sil. Ve videu lze vidět jak je positivní stránka naháněna tou negativní, kdy to ke konci vyústí v souboj. Souboj však nijak neskončí. To protože v životě se neustále s něčím potýkáme, i když na některé věci odpovědi nalezneme.“\n24. září kapela odstartovala své nové stránky, které používá jako hlavní středisko pro komunikaci se svými fanoušky. Chvíli na to kapela na kyte.com oznámila, že Joe je novým členem a Hayden kvůli zraněním a své rodině z kapely odchází. Rauch však stále zůstává s kapelou v kontaktu a pokračuje v psaní písní.\n\nV roce 2009 se kapela vydala na turné se Saving Abel, Pop Evil a Taddy Porter. Na webu potom oznímili, že se vydají na nové turné Nothing and Everything s kapelami Pillar a The Wedding, které začne v lednu 2010. V březnu hráli na turné s Breaking Benjamin, Thousand Foot Krutch a Chevelle.\nDále vyhlásili turné na duben a květen se Skillet a The Letter Black s názvem Awake and Alive Tour, druhá část.\nKapela za album Innocence & Instinct vyhrála cenu pro album roku.\n\nAlbum bylo vydáno v únoru 2011. Kapela vydala skrze facebook teaser video, kde byl na hořícím papíře název alba. Zpěvák oznámil, že producent zůstane stále Rob Graves, podílející se i na dvou předchozích albech. 9. prosince 2010 byly všem fanouškům, kteří zaslali fotku své tváře zaslány kódy, díky kterým si mohli stáhnout píseň „Feed the Machine“ a 6. února byl spuštěn nový web, na kterém byla z fotek vytvořena mozaika. Red se dostali do show Conana O'Briena a předvedli svůj první live výstup v TV a objevili se také v Tonight Show. Album se dostalo na druhou příčku Billboard chart. V polovině února byla „Feed the Machine“ hrána na většině radiostanic. Prodalo se více než 100 000 kopií. „Start Again“ vyhrála ocenění Dove pro nejlepší rockovou píseň 2011.\nRed bylo součástí WinterJam lineupu, později spojily síly s Hinder na jejich květnovém All American Nightmare turné. V červnu započali své Kill Th3 Machin3 turné se skupinami Fiasco, Taddy Porter, Red Jumpsuit Apparatus a Evans Blue. V září 2011 se zúčastnili Rock Allegiance turné s Buckcherry, Papa Roach, Puddle of Mudd, P.O.D., Crossfade a Drive A. Po skončení okamžitě zopakovali turné Kill Th3 Machin3, tentokrát s Brian „Head“ Welchem, Echoes the Fall a Icon for Hire. Red byli první kapela co vstoupila do Loudwire's Cage Match Hall of Fame, kde porazili kapely jako Skillet, Seether a Nickelback.\nV únoru 2012 byli na turné The Redvolution s Thousand Foot Krutch, Manafest, Nine Lashes a Kiros.\n\nRelease the Panic (2012–2014)\n10. července 2012, Red oznámili práci na novém albu. Tentokrát byl producentem Howard Benson a vydáno bylo 5. února 2013. Na webu \"jesusfreakhideout.com\" se objevil název alba a také potvrzení data vydání.\nRed zahráli na WinterJam 2013 turné spolu s TobyMac, Matthew Westem atd. Red také vydali antologii s názvem \"Who We Are: The Red Anthology\". Dostalo se na 7. příčku Billboard chart se cca 41 000 prodanými kusy.\nJoe Rickard skončil své působení v kapele 26. ledna 2014. Dokončil s kapelou remix alba \"Release the Panic: Re-Calibrated\", poté jeho místo zastoupil Dan Johnson\nNa albu je 6 písní z alba \"Release the Panic\" a taky píseň, která na původním albu nebyla. Vydáno bylo 29. dubna 2014.\n\nV lednu oznámili, že se vrátí do studia hned jakmile dokončí turné a začnou pracovat na novém albu. Tentokrát bude producentem opět Rob Graves, který s nimi spolupracoval na prvních třech albech.\n"}
{"id": "1036788", "url": "https://cs.wikipedia.org/wiki?curid=1036788", "title": "Krailling", "text": "Krailling\n\nKrailling je obec ležící v zemském okrese Starnberg v německém Bavorsku. Žije zde 7 500 obyvatel. Obcí, která je součástí mnichovské aglomerace, protéká řeka Würm. Česká republika zde má uloženy státní hmotné rezervy v podobě pohonných hmot.\n"}
{"id": "1036789", "url": "https://cs.wikipedia.org/wiki?curid=1036789", "title": "Lipský knižní veletrh", "text": "Lipský knižní veletrh\n\nLipský knižní veletrh je druhý největší knižní veletrh v Německu a nejslavnější veletrh konající se v Lipsku.\n\nPočátky veletrhu sahají až do 17. století. Od roku 1632 byl největším knižním veletrhem v Německu, o tuto pozici ho po roce 1945 připravil Frankfurtský knižní veletrh. Po roce 1989 se Lipský knižní veletrh přestěhoval do nového veletržního areálu, od roku 1995 se souběžně s ním odehrává také Antikvariátní veletrh. Česká republika byla hlavním hostem veletrhu roku 1995 a 2019. \n\n"}
{"id": "1036791", "url": "https://cs.wikipedia.org/wiki?curid=1036791", "title": "Naděžda Tolokonnikovová", "text": "Naděžda Tolokonnikovová\n\nNaděžda Andrejevna Tolokonnikova (: \"\", * 7. listopadu 1989 Norilsk, Sovětský svaz) je ruská studentka filozofie, nezávislá umělkyně a politická aktivistka. Je bývalou členkou punkové skupiny Pussy Riot a politicky angažované street artové skupiny Vojna. \n\nNarodila se ve městě Norilsk v Krasnojarském kraji. Od roku 2007 je studentkou filosofie na Lomonosovově univerzitě v Moskvě. Je vdaná za Pjotra Verzilova ze skupiny Vojna, se kterým má dceru Geru (* 2008).\n\nNa jaře 2007 se společně se svým manželem Pjotrem Verzilovem stala členkou radikální umělecké skupiny Vojna a zúčastnila se několika jejích performancí. V únoru 2008 se podílela na protestní akci „Mrdáme za Medvídka, dědice trůnu“ (\"Ебись за наследника Медвежонка\") v moskevském přírodovědeckém muzeu, která se konala den před zvolením Dmitrije Medveděva do funkce ruského prezidenta. Při této performanci provozovalo sex ve veřejně přístupné muzejní místnosti pět manželských párů, včetně Pjotra Verzilova a Tolokonnikovové, která při tom byla ve vysokém stupni těhotenství. Skupina prohlásila svou akci za satiru na adresu Dmitrije Medveděva, který ve svém projevu vyzval ruské obyvatelstvo ke zvýšení reprodukce. Od ledna do února 2011 se Tolokonnikovová zúčastnila provokativní akce \"Polib odpad\" (rusky Лобзай мусора), při kterém jednotliví členové Vojny líbali na veřejnosti příslušníky ruské policie. \n\nOd roku 2011 byla také členkou feministické punkové protestní skupiny Pussy Riot. V srpnu 2012 byla spolu s dalšími členkami této skupiny odsouzena na dva roky vězení za výtržnictví v moskevské katedrále Krista Spasitele. Organizace Amnesty International označila nepodmíněný trest vězení za nepřiměřeně tvrdý a Tolokonnikovovou prohlásila za politickou vězeňkyni. Také ruská organizace na podporu lidských práv „Svaz solidarity s politickými vězni“ ji považovala za politického vězně. \n\nSvůj trest vězení si Tolokonnikovová odpykávala v trestaneckém táboře IK-14 v Mordvinsku. 23. září 2013 zahájila na protest proti nelidským podmínkám ve vězení hladovku. Prostřednictvím svého manžela poslala ruským médiím otevřený dopis, ve kterém popsala nesnesitelné poměry v trestanecké kolonii. Vězeňkyně musí pracovat 16-17 hodin denně, ženy jsou podle ní bity, morálně ponižovány, polévány studenou vodou, dostávají špatné jídlo a nemají k dispozici základní hygienické potřeby. Následné kontroly ruské Federální vězeňské služby a prokuratury tyto informace v zásadě potvrdily. V prosinci 2013 byly Tolokonnikovová a Aljochinová propuštěny z vězení na základě amnestie ruské Státní dumy. Poté Tolokonnikovová oznámila svůj odchod ze skupiny Pussy Riot. Spolu s Marií Aljochinovou pak založily občanské sdružení Zona prava (Зона Права), které má za cíl právní, psychologickou a informační podporu vězňů v Rusku a chce dosáhnout větší otevřenost a humánnější podmínky v celém ruském soudním a vězeňském systému.\n\nV listopadu 2014 řekla Tolokonnikovová v rozhovoru pro britský list The Guardian na adresu českého prezidenta Zemana, že se podle ní chová jako „typický patriarchální hlupák“.\n\n\nV roce 2013 o Tolokonnikovové a ostatních odsouzených členkách Pussy Riot natočili režiséři Mike Lerner a Maksim Pozdorovkin film .\n"}
{"id": "1036803", "url": "https://cs.wikipedia.org/wiki?curid=1036803", "title": "Tony Sylva", "text": "Tony Sylva\n\nTony Mario Sylva (* 17. května 1975, Guédiawaye, Senegal) je bývalý francouzsko-senegalský fotbalový brankář. Působil ve Francii, aktivní hráčskou kariéru ukončil v roce 2010 v tureckém klubu Trabzonspor.\n\nBěhem své kariéry hrál ve Francii za AS Monaco, odkud hostoval v týmech Gazélec Ajaccio, SAS Épinal a AC Ajaccio. V červenci 2004 se stal hráčem Lille OSC. V květnu 2008 využil článek 17 přestupního řádu FIFA (tzv. Websterovo pravidlo, smlouvu měl do roku 2009) a odešel do tureckého Trabzonsporu , kde v roce 2010 skončil. Poté ukončil kariéru.\n\nTony Sylva debutoval v národním týmu Senegalu v roce 1999. Celkem absolvoval v letech 1999–2008 v národním týmu Senegalu 83 zápasů.\n\n"}
{"id": "1036804", "url": "https://cs.wikipedia.org/wiki?curid=1036804", "title": "Karel Bartošík", "text": "Karel Bartošík\n\nKarel Bartošík také Karel Bartosik (* 27. června 1942, Tamworth, Spojené království) je zlatník a šperkař českého původu, působící v Londýně. Věnuje se tvorbě miniaturních žánrových předmětů, šperku a nádobí.\n\nNarodil se za války českým rodičům v exilu ve Velké Británii, kde jeho otec Adolf Bartošík pracoval. Po válce vyrůstal v Praze. V letech 1957 – 1961 vystudoval Střední odbornou šperkařskou školu v Jablonci nad Nisou a roku 1967 se vystěhoval do Anglie. V Londýně pracoval pět let v dílně avantgardního zlatníka Andrewa Grimy. Roku 1973 si otevřel vlastní ateliér a získal první ocenění v soutěži British design. Hlásí se k české národnosti, mluví dobře česky a pravidelně navštěvuje Českou republiku. Je členem klubu esperantistů. \n\nVěnuje se převážně miniaturním žánrovým pracím, šperkařství, kuřáckým potřebám, galanterii a bibelotům, které zpracovává často s fotografickým realismem, kaligrafickou přesností a humornou nadsázkou. Dále tvoří sportovní ceny, trofeje, nádobí a příbory. \nObdivuje uměleckou a řemeslnou virtuozitu Benvenuta Celliniho a Karla Fabergé. \n\nJe zastoupen v mnoha veřejných i soukromých sbírkách v Evropě, například ve Victoria & Albert Museu v Londýně, ve sbírce prince Charlese, v USA i v Asii.\nUspořádal na dvě desítky samostatných výstav, mj. roku 2010 také v České republice ve Slováckém muzeu v Uherském Hradišti.\n\nKarel Bartošík shrnul výběr svých nejlepších děl do tří fotoknih:\n\n"}
{"id": "1036813", "url": "https://cs.wikipedia.org/wiki?curid=1036813", "title": "Zdeněk Čurilla", "text": "Zdeněk Čurilla\n\nZdeněk Čurilla (* 22. dubna 1966) je bývalý český fotbalista. Po skončení aktivní kariéry působí na regionální úrovni jako trenér.\n\nV československé lize hrál za Bohemians Praha a Duklu Praha. Nastoupil v 54 ligových utkáních a dal 6 gólů. V nižších soutěžích hrál i za SK Kladno.\n\n"}
{"id": "1036816", "url": "https://cs.wikipedia.org/wiki?curid=1036816", "title": "Miroslav Mihálik", "text": "Miroslav Mihálik\n\nMiroslav Mihálik (* 4. září 1969) je bývalý slovenský fotbalista.\n\nV československé lize hrál za Plastiku Nitra. Nastoupil v 1 ligovém utkání.\n\n"}
{"id": "1036823", "url": "https://cs.wikipedia.org/wiki?curid=1036823", "title": "İsmail Köybaşı", "text": "İsmail Köybaşı\n\nİsmail Köybaşı (* 10. července 1989, İskenderun) je turecký fotbalový obránce a reprezentant hrající v klubu Beşiktaş JK.\nİsmail Köybaşı nastupoval za turecké mládežnické výběry od kategorie do 19 let.\n\nV A-týmu Turecka debutoval 12. 8. 2009 v přátelském utkání v Kyjevě s domácím týmem Ukrajiny (výhra 3:0).\n\n"}
{"id": "1036827", "url": "https://cs.wikipedia.org/wiki?curid=1036827", "title": "Caner Erkin", "text": "Caner Erkin\n\nCaner Erkin (* 4. října 1988, Balıkesir) je turecký fotbalový obránce a reprezentant hrající v klubu Fenerbahçe SK.\nMimo Turecko působil na klubové úrovni v Rusku.\nCaner Erkin nastupoval za turecké mládežnické výběry od kategorie do 17 let.\nZúčastnil se Mistrovství světa hráčů do 17 let 2005 v Peru, kde mladí Turci obsadili konečné 4. místo.\n\nV A-mužstvu Turecka debutoval 26. 5. 2006 v německé Bochumi v přátelském utkání proti týmu Ghany (remíza 1:1).\n\n"}
{"id": "1036830", "url": "https://cs.wikipedia.org/wiki?curid=1036830", "title": "Mateus Shkreta", "text": "Mateus Shkreta\n\nMateus Shkreta (* 16. dubna 1994) je albánský fotbalový útočník a mládežnický reprezentant, který momentálně hraje za albánský klub KS Kastrioti Krujë, kde hostuje z řeckého týmu PAS Giannina. Prošel mládežnickými výběry Sparty Praha a Teplic.\n\nV létě 2013 byl na testech v českém prvoligovém celku FC Vysočina Jihlava, ale neuspěl.\n\n"}
{"id": "1036835", "url": "https://cs.wikipedia.org/wiki?curid=1036835", "title": "Jízda v bouři", "text": "Jízda v bouři\n\nJízda v bouři (v americkém originále: Ride in the Whirlwind) je americký westernový film z roku 1966. Režisérem filmu je Monte Hellman. Hlavní role ve filmu ztvárnili Jack Nicholson, Millie Perkins, Cameron Mitchell, Harry Dean Stanton a Katherine Squire.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1036837", "url": "https://cs.wikipedia.org/wiki?curid=1036837", "title": "Kaan Ayhan", "text": "Kaan Ayhan\n\nKaan Ayhan (* 10. listopadu 1994, Gelsenkirchen) je turecko-německý fotbalový obránce, hráč klubu FC Schalke 04 na hostování v mužstvu Eintracht Frankfurt. V mládežnických kategoriích reprezentoval obě země, Německo i Turecko.\nMůže hrát v obraně nebo na postu defensivního středopolaře.\nReprezentoval Německo v kategorii U16, U17 a U18.\nS německou sedmnáctkou získal stříbrnou medaili na Mistrovství Evropy hráčů do 17 let v květnu 2011 v Srbsku po finálové porážce 2:5 s Nizozemskem.\nZúčastnil se i následného červnového Mistrovství světa hráčů do 17 let v Mexiku v témže roce, kde Německo získalo bronzové medaile.\n\nZa tureckou sedmnáctku odehrál v roce 2009 dva přátelské zápasy s Rumunskem (výhry 6:3 a 3:2).\n\nV říjnu 2013 byl povolán do turecké reprezentace U21.\n\n\n"}
{"id": "1036838", "url": "https://cs.wikipedia.org/wiki?curid=1036838", "title": "Střelba (film)", "text": "Střelba (film)\n\nStřelba (v americkém originále: The Shooting) je americký westernový film z roku 1966. Režisérem filmu je Monte Hellman. Hlavní role ve filmu ztvárnili Warren Oates, Will Hutchins, Millie Perkins, Jack Nicholson a B. J. Merholz.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1036841", "url": "https://cs.wikipedia.org/wiki?curid=1036841", "title": "Masakr na svatého Valentýna", "text": "Masakr na svatého Valentýna\n\nMasakr na svatého Valentýna (v americkém originále: The St. Valentine's Day Massacre) je americký kriminální film z roku 1967. Režisérem filmu je Roger Corman. Hlavní role ve filmu ztvárnili Jason Robards, George Segal, Ralph Meeker, Jean Hale a Jan Merlin.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1036842", "url": "https://cs.wikipedia.org/wiki?curid=1036842", "title": "Martin Gerstmann", "text": "Martin Gerstmann\n\nMartin Gerstmann (8. března 1525, Slezská Boleslav – 23. června 1585, Nisa) byl římskokatolický duchovní, v letech 1574–1585 seděl na vratislavském biskupském stolci. Byl také slezským zemským hejtmanem.\n\nMartin Gerstmann pocházel z rodiny protestantského soukeníka. Studoval ve Frankfurtu nad Odrou a na Padovské univerzitě, kde získal titul doktora práv. V Padově konvertoval na katolickou víru, od roku 1561 byl kanovníkem vratislavské kapituly a od roku 1571 jejím děkanem. V roce 1558 se stal kancléřem olomouckého biskupství a následně tajemníkem císaře Maxmiliána II. a vychovatelem jeho synů. Roku 1571 byl povýšen do šlechtického stavu. 1. července 1574 jej kapitula zvolila biskupem vratislavské diecéze. Jako správce diecéze pečoval o dobré vztahy s protestanty a prosazoval svobodu vyznání v rámci diecéze. V roce 1580 přijal stanovisko Tridentského koncilu.\n\nBiskup Gerstmann zemřel v roce 1585 a jeho ostatky jsou uloženy v kostele svatého Jakuba v Nise.\n\n"}
{"id": "1036844", "url": "https://cs.wikipedia.org/wiki?curid=1036844", "title": "Podlomená vůle", "text": "Podlomená vůle\n\nPodlomená vůle (v americkém originále: Psych-Out) je americká filmová komedie z roku 1968. Režisérem filmu je Richard Rush. Hlavní role ve filmu ztvárnili Susan Strasberg, Dean Stockwell, Jack Nicholson, Bruce Dern a Max Julien.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1036849", "url": "https://cs.wikipedia.org/wiki?curid=1036849", "title": "Ersan Gülüm", "text": "Ersan Gülüm\n\nErsan Adem Gülüm (* 17. května 1987, Melbourne) je australsko-turecký fotbalový obránce od roku 2016 hrající v čínském klubu Hebei China Fortune. Reprezentoval Austrálii a od roku 2013 obléká dres národního týmu Turecka.\nHraje na postu stopera (středního obránce).\nErsan Gülüm nastupoval za australský výběr U23 v kvalifikaci na LOH 2008.\n\nV A-týmu Turecka debutoval 10. 9. 2013 v Bukurešti v kvalifikačním utkání s domácím týmem Rumunska (výhra 2:0).\n\n"}
{"id": "1036853", "url": "https://cs.wikipedia.org/wiki?curid=1036853", "title": "Královský palác v Miláně", "text": "Královský palác v Miláně\n\nKrálovský palác v Miláně ( \"Palazzo Reale\" di Milano, \"Königlicher Palast Mailand\") je městský palác v Miláně. Sídlili zde mj. habsburští panovníci Lombardie. Rezidence se nachází v jihovýchodní části Dómovém náměstí.\n\nSoučasná podoba vnějších i vnitřních částí paláce pochází z doby panování Marie Terezie. Po sjednocení Itálie pod žezlem dynastie Savojských byl palác povýšen na městský zámek, avšak v roce 1919 jej královská rodina předala italskému státu.\n\nJiž v době vzniku milánského Dómového náměstí bylo východní křídlo budovy zkráceno. Ve 30. letech 20. století došlo k dalšímu omezení: asi 60 metrů dlouhého křídla padlo za oběť zřízení fašistického Palazzo dell’Arengario.\n\n15. srpna 1943 zámek utrpěl těžké škody po britských leteckých náletech, při nichž se zřítil strop v hale Karyatid. Renovace zámku probíhala zpočátku pomalu a částečně. Teprve po přelomu tisíciletí byl zámek kompletně zrestaurován.\n\n\n"}
{"id": "1036854", "url": "https://cs.wikipedia.org/wiki?curid=1036854", "title": "Piazza del Duomo (Milán)", "text": "Piazza del Duomo (Milán)\n\nPiazza del Duomo (\"Dómové náměstí\") je hlavní \"piazza\" (městské náměstí) v italském Miláně. Svůj název získal po své dominantě, katedrále Narození Panny Marie (italsky prostě \"Duomo\").\n\nNáměstí se nachází v samém středu města, a to jak ve smyslu geografickém, tak svým uměleckým, kulturním a společenským významem. Má tvar pravidelného obdélníku o celkové rozloze 17 000 m, který se rozkládá od západu k východu. Na náměstí se nachází několik významných milánských budov (významných pro celou Itálii), stejně jako nejprestižnější obchodní instituce.\n\nNáměstí původně vzniklo ve 14. století, od té doby postupně prošlo mnoha stavebními upravovami (podobně jako katedrála, jejíž výstavba od položení základního kamene po dokončení trvala asi 600 let), ovšem celkový koncept ve své současné podobě je dílem architekta Giuseppe Mengoniho z druhé poloviny 19. století. Monumentální stavby, které ohraničují náměstí (s výjimkou katedrály a královského paláce) byly navrženy Mengonim. Zřejmě nejzajímavějším Mengoniho příspěvkem na náměstí je oblouk do Galerie Viktora Emanuela II.\n\nPůvod \"Piazza del Duomo\" je možné vysledovat v době Azzone Viscontiho (milánského z let 1329 až 1339). Roku 1330, Azzone nařídil demolici hostinců, které obklopovaly dva tehdejší hlavní chrámy v Miláně, \"Basilica di Santa Maria Maggiore\" a \"Basilica di Santa Tecla\", a vytvořil tak náměstí s tržištěm, zvané \"Piazza dell'Arengo\", které předznamenalo podobu dnešního \"Piazza del Duomo\". Náměstí dostalo svůj tehdejší název podle \"arengaria\" (známého též jako \"\"broletto\"\"), tj., sídla místní správy. Z původního náměstí \"Piazza dell'Arengario\" se však žádná ze staveb nedochovala.\n\nAzzonův nástupce Gian Galeazzo Visconti náměstí dále rozšířil, když nařídil demolici biskupského domu (roku 1385) a baptistery \"San Giovanni alle Fonti\" (roku 1387). V následujících dekádách se náměstí příliš nerozvíjelo, avšak jedna ze dvou bazilik – \"Santa Maria Maggiore\" – byla zbourána poté, co započaly práce na výstavbě katedrály. Roku 1458, papež Pius II. udělil Francescu Sforzovi a společnosti odpovědnou za stavbu katedrály \"Veneranda fabbrica del Duomo di Milano\" souhlas k demolici baziliky Svaté Tekly, z důvodu vytvoření prostoru, který by odpovídal velkoleposti dómu. Poněkud nesmyslně byla v následujících letech bazilika částečně renovována, aby byla poté v polovině 16. století definitivně zbourána.\n\nDalší velká změna námějstí proběhla ve druhé polovině 18. století, kdy architekt Giuseppe Piermarini zcela přepracoval někdejší arengario na moderní královský palác (\"Palazzo Reale di Milano\"). Vedlejším efektem Piermariniho návrhu byl vznik nového menšího náměstíčka přiléhajícího k \"Piazza del Duomo\", čímž rozšířil otevřený prostor náměstí.\n\n"}
{"id": "1036856", "url": "https://cs.wikipedia.org/wiki?curid=1036856", "title": "40. ročník People's Choice Awards", "text": "40. ročník People's Choice Awards\n\n40. ročník People's Choice Awards se konal dne 8. ledna 2014 v Nokia Theatre v Los Angeles. Předávání cen moderovali Beth Behrs a Kat Dennings a bylo živě vysíláno na americkém televizním kanálu CBS. Nominace byly oznámeny 5. listopadu 2013.\n\nNejvíce cen si odnesla Sandra Bullock, která proměnila čtyři ze svých pěti nominací, včetně ceny za nejlepší filmovou herečku.\n\n"}
{"id": "1036857", "url": "https://cs.wikipedia.org/wiki?curid=1036857", "title": "Baltazar z Promnic", "text": "Baltazar z Promnic\n\nBaltazar z Pomnic (1488 – 20. ledna 1562 Nisa) byl vratislavský biskup a od roku 1540 slezský zemský hejtman.\n\nBaltazar se narodil jako druhý syn Kašpara z Promnic. Po studiu na Wittenberské univerzitě, kde získal licenciát z práva se dal na církevní dráhu. Roku 1534 se stal proboštem u svatého Kříže ve Vratislavi a o čtyři roky později arcijáhnem vratislavské katedrály.\n\nPo smrti biskupa Jakuba ze Salzy zvolila kapitula Baltazara z Promnic jeho nástupcem. Společně s biskupským stolcem získal také pozici slezského zemského hejtmana. V otázkách víry byl Baltazar značně benevolentní a proto mohli být s jeho zvolením spokojení i slezští protestanti.\n\nBaltazar z Promnic zemřel 20. ledna 1562 a jeho ostatky jsou uloženy v bazilice svatého Jakuba v Nise.\n\n"}
{"id": "1036862", "url": "https://cs.wikipedia.org/wiki?curid=1036862", "title": "Christo Projkov", "text": "Christo Projkov\n\nMons. Christo Projkow (* 11. března 1946, Sofie) je bulharský řeckokatolický kněz a biskup eparchie sv. Jana XXIII. v Sofii.\n\nNarodil se 11. března 1946 v Sofii. Po absolování základní školy se rozhodnul následovat povoální ke kněžství. Dne 6. září 1970 byl biskupem Kyrilem Kurteffem vysvěcen na jáhna. Na kněze byl vysvěcen 23. května 1971 biskupem Metodiem Dimitrovem Stratievem. Roku 1980 byl poslán do Říma, studovat na Papežský východní institut, ke studoval kanonické právo. Roku 1982 byl jmenován farářem katedrály Panny Marie Nanebevzaté v Sofii. V prosinci 1991 se začal zabývat novinami \"La verità - Veritas\".\n\nDne 18. prosince 1993 jej papež Jan Pavel II. jmenoval titulárním biskupem z Briuly a biskupem koadjutorem Apoštolského exarchátu Sofie. Biskupské svěcení přijal 6. ledna 1994 z rukou papeže Jana Pavla II. a spolusvětiteli byli arcibiskup Giovanni Battista Re a arcibiskup Josip Uhač.\n\nDne 5. září 1995, papež přijal rezignaci biskupa Metodiho Dimitrova Stratieva a stejného dne nastoupil na jeho místo. Stejného roku se stal předsedou Bulharské biskupské konference. Je předsedou výborů:\n\nDne 15. listopadu 2007, mu byl udělen čestný titul Velkokříže Pro Merito Melitensi. Roku 2009 jej papež Benedikt XVI. jmenoval poradcem Kongregace pro východní církve.\n\nDne 11. října 2019 byl exarchát povýšen na eparchii a on nadále pokračuje vě funkcí biskupa této eparchie.\n\n"}
{"id": "1036863", "url": "https://cs.wikipedia.org/wiki?curid=1036863", "title": "Lily Donaldsonová", "text": "Lily Donaldsonová\n\nLily Monica Donaldsonová (* 27. ledna 1987, Londýn) je britská modelka. Vyrůstala v londýnské čtvrti Camden, jako šestnáctiletou ji objevila modelingová agentura Select Model Management. Pózovala v reklamních kampaních značek Dolce & Gabbana, Burberry nebo Victoria's Secret, objevila se na obálce časopisu \"Vogue\". V letech 2005 až 2010 žila v New Yorku. Byla jednou z osmi špičkových modelek, které vystoupily v rámci závěrečného ceremoniálu londýnské olympiády.\n\n"}
{"id": "1036870", "url": "https://cs.wikipedia.org/wiki?curid=1036870", "title": "Jakub ze Salzy", "text": "Jakub ze Salzy\n\nJakub ze Salzy (srpen 1481, pravděpodobně Pisarzowice blízko Lubaně – 25. srpna 1539, Nisa) byl vratislavský biskup.\n\nJakub ze Salzy pocházel z hornolužické šlechty. Studoval v Lipsku, Boloni a Ferraře, kde roku 1508 získal doktorát z obojího práva. Od roku 1511 byl hejtmanem Hlohovského knížectví a od roku 1512 kanovníkem hlohovské kapituly a děkanem kapituly svatého Kříže ve Vratislavi. Orok později se stal scholastikem katedrální kapituly a 1. září 1520 byl zvolen biskupem. Papež poté z politických důvodů více než rok zdržoval schválení volby. Biskupského svěcení se Jakubovi ze Salzy dostalo až 17. prosince 1521.\n\nZa doby jeho episkopátu se ve Slezsku rozvíjel protestantismus. Z katolické víry konvertovala dokonce celá biskupova rodina, katolíkem zůstal pouze Jakub ze Salzy. Snažil se udržet jednotu církve a proto proti protestantům otevřeně nevystupoval. Považoval se za nadřízeného všech slezských duchovních. Tento přístup sice pomohl vyhnout se konfliktu, ovšem urychlil postup reformace ve Slezsku.\n\nOstatky Jakuba ze Salzy jsou uloženy v kostele svatého Jakuba v Nise.\n\n"}
{"id": "1036873", "url": "https://cs.wikipedia.org/wiki?curid=1036873", "title": "Dům U Rytířů (Litomyšl)", "text": "Dům U Rytířů (Litomyšl)\n\nDům U Rytířů je podobně jako většina domů na litomyšlském náměstí zasazen do dlouhé a úzké, ještě gotické parcely. Tvoří součást řadové zástavby domů. Situován je uprostřed náměstí, téměř naproti radniční věži. Patří mezi nejstarší a nejhodnotnější domy města a díky zachovalé původní výzdobě fasády a části interiéru i mezi skvosty renesanční městské architektury v Čechách. Svým stylovým pojetím odkazuje na umělecký okruh Pernštejnského dvora v Pardubicích. A právě díky svému uměleckému významu byl již v roce 1958 prohlášen za kulturní památku. V objektu, jenž je v majetku města, sídlí Městská galerie Litomyšl, která zde pořádá krátkodobé výstavy výtvarného umění.\n\nDům začal přetvářet do dnešní renesanční podoby pravděpodobně sám pro sebe kamenický mistr Blažek a to po velkém požáru, který zachvátil téměř celé město v roce 1540. Dokončen byl zřejmě již v roce 1546.\n\nČást ze své renesanční podoby ztratil dům drobnými i zásadnějšími úpravami. První výraznější proměna, která změnila jeho vnější podobu, proběhla v roce 1814, kdy byl původní – patrně vysoký renesanční štít – nahrazen empírovou atikou.\n\nPrvní dokumentované restaurátorské práce na objektu proběhly v roce 1962. Kvůli narušené statice domu byly nahrazeny tři arkádové pilíře v podloubí výdusky z umělého kamene. Úkol byl zadán sochaři, který v Litomyšli z důvodu perzekuce komunistickou stranou restauroval se svými kolegy fasádu renesančního zámku – Olbramu Zoubkovi. \n\nJeden z původních pilířů je uložen v Regionálním muzeu v Litomyšli a v současné době je jej možné vidět ve stálé expozici muzea.\nBydlení sloužil dům až do počátku sedmdesátých let 20. století. Mezi lety 1975–1977 proběhla v domě rozsáhlá rekonstrukce za účelem zbudování stálé expozice malíře Josefa Matičky, který věnoval za této podmínky městu rozsáhlou sbírku vlastních obrazů a část kolekce vlastní sbírky českého umění poloviny 20. století (mimo jinými i díla E. Filly, J. Čapka, J. Lady a dalších).\nBěhem rekonstrukce byl v místnosti orientované do náměstí v prvním patře objeven raně renesanční kazetový strop, sedile mezi okny a raně renesanční meziokenní pilíře s bohatě zdobenými hlavicemi s vegetativními vzory. Mimořádnost objevu dokládají i fragmentárně zachované zbytky původní polychromie (barevnosti). Restaurátorské práce na obnově památky byly opět zadány Olbramu Zoubkovi, který je i autorem desky s nápisem: GALERIE JOSEFA MATIČKY umístěné u vstupu do galerie.\n\nPo dokončení obnovy předního traktu a připojením prostor 1. patra sousední budovy zde vznikla výstavní síň Josefa Matičky. Fungovala zde jen několik let. Již v roce 1985 i přes podmínky uvedené v darovací smlouvě byla Matičkova díla uložena do depozitu a prezentována jen příležitostně. Prostory začalo využívat tehdejší Muzeum a galerie v Litomyšli, následně od roku 2004 jeho nástupnická organizace Městská galerie Litomyšl pro krátkodobé výstavy. A je tomu tak doposud.\n\nPoslední restaurátorské práce na fasádě proběhly v roce 2000. Provedli je studenti dnešní Fakulty restaurování Univerzity Pardubice pod vedením Jindřicha Plotici. Kamenné prvky fasády byly zpevněny, očištěny, chybějící prvky byly domodelovány a doplněny. V současné době město připravilo projekt na rekonstrukci galerie, při které by došlo i k zapojení doposud nevyužívaného zadního traktu. S jeho rekonstrukcí se počítalo již v letech sedmdesátých, avšak tato etapa nakonec nebyla nikdy zrealizována. Autorem současného návrhu je brněnská architektonická kancelář Kuba & Pilař architekti.\n\nFasáda jednopatrového domu zakončeného sedlovou střechou je tvořena z kamenných kvádrů. Horizontálně je členěna dvěma oblouky podloubí zdobenými archivoltami a plastickým palmetovým vzorem. Členící zájem se soustředil na okna a vlys nad nimi. Okna lemují kanelované pilastry, spočívající na podokenních římsách, které jsou pokryty reliéfy akantů a vejcovců a podpírají je kanelované měkké konsolky.\n\nNejpozoruhodnějším prvkem průčelí je však reliéfní figurální výzdoba, které vévodí postavy dvou rytířů, od nichž se odvíjí název domu. Kromě nich jsou zde dvě postavy mužů v dobovém civilním oděvu, objímající sloupy – jeden drží knihu, druhý měšec.\n\nSložitě profilované nadokenní římsy s palmetkami a vejcovcem se na obou koncích zalamují. Plochy mezi římsami a okny pokrývají reliéfy fantastických zvířat (delfínů, jednorožců, lvů a bestií, jež mají lidskou hlavu, lví tlapy, křídla a ocas), v mezerách mezi nimi se nacházejí hlavy vousáčů.\n\nMezi nadokenní římsou a hlavní římsou probíhá vlys, uprostřed se dvěma lvy, po stranách se dvěma koulemi, mezi nimiž jsou půlkruhové archivolty s bohatou, částečně figurální tematikou zobrazující Tritona, gryfa a nereidku.\nCelkovou symboliku postav a fasády se stále nepodařilo dostatečně odhalit. Podrobnější stylový průzkum fasády však ukázal, že reliéfní práce na průčelí domu nepocházejí z rukou jednoho mistra, ale podíleli se na ní nejméně dva kameníci.\n\nZbytky renesanční podoby domu se dochovaly i v jeho interiéru. Nejnovější restaurátorský průzkum z roku 2012 ukázal, že se na valené renesanční klenbě v chodbě přízemí pod omítkou nachází původní renesanční výmalba. Oproti tomu z fotografií pořízených v roce 1973 lze vyčíst, že se na klenbě chodby nacházela historizující nástěnná malba z 2. poloviny 19. století. Nový průzkum však důkazy o této výmalbě nepřinesl, malba tedy byla pravděpodobně při rekonstrukci v roce 1977 odstraněna a klenba zabílena.\n\nV místnosti v patře situované do náměstí stojí za pozornost renesanční kazetový strop, který byl zhotoven ze smrkového dřeva pocházejícího, dle dendrochronologického průzkumu, ze stromů pokácených mezi lety 1534–1537.\nMezi okny se také dochovaly meziokenní pilíře a část podokenního sedile. Boky pilířů, hlavice i patky byly bohatě zdobeny kamenickým ornamentem a polychromovány ostrými tóny červené, žlutozelené a zelenomodré. Podokenní lavice se dochovala pouze částečně. Ze zachovalého profilu lavice byl sňat sádrový negativ a podle něj byla pořízena forma. Lavice byla poté vydusána z odpovídající tvárné směsi a povrchově upravena.\n\nSoučasný název domu, který se původně jmenoval \"Zlaté truby\", je odvozen od reliéfních postav kamenných rytířů na fasádě a poprvé jej použil Alois Jirásek ve své povídce \"U rytířů\" (1879). Ta byla vydána v knize \"Maloměstská historie\", která obsahuje další dvě povídky zachycující dobovou atmosféru města – \"Na staré poště\" a \"Filosofská historie\". \nProstředí Litomyšle bylo A. Jiráskovi velmi blízké, po celých 14 let (1874–1888) působil na místním gymnáziu jako pedagog zeměpisu a dějepisu.\n\n"}
{"id": "1036875", "url": "https://cs.wikipedia.org/wiki?curid=1036875", "title": "39. ročník People's Choice Awards", "text": "39. ročník People's Choice Awards\n\n39. ročník People's Choice Awards se konal 9. ledna 2013 v Nokia Theatre v Los Angeles v Kalifornii. Předávání bylo vysíláno stanicí CBS a přes Xbox Live. Ceremoniál moderovala Kaley Cuoco. Nominace byly oznámeny v listopadu roku 2012.\n\nKaty Perry předávání dominovala, poté, co si odnesla nejvíce ocenění na jednu osobu. Získala čtyři ceny, včetně ceny za nejoblíbenější ženskou umělkyni. Film Hunger Games získal 5 cen.\n\n"}
{"id": "1036880", "url": "https://cs.wikipedia.org/wiki?curid=1036880", "title": "Boehringer Ingelheim", "text": "Boehringer Ingelheim\n\nSpolečnost Boehringer Ingelheim založil Albert Boehringer v roce 1885 v německém městě Ingelheim am Rhein.\n\nSkupina Boehringer Ingelheim patří mezi 20 největších farmaceutických společností světa. Je největší farmaceutickou firmou v Německu, která provozuje vědecký výzkum, a je členem vlivného svazu těchto společností (\"Bundesverband der forschenden Farmaunternehmen\"). Ústředí má stále v Ingelheimu ve spolkové zemi Porýní-Falc. Provozuje však 140 poboček po celém světě, v nichž v průměru roku 2018 pracovalo 50 370 zaměstnanců. \n\nHlavní oblasti zájmu společnosti jsou respirační, kardiovaskulární, tromboembolická, cerebrovaskulární a onkologická onemocnění, dále pak Parkinsonova choroba, diabetes, HIV a hepatitida.\n\nOd svého založení v roce 1885 je společnost výlučně v rodinném vlastnictví. Vedení společnosti bylo od roku 2009 do konce června 2016 v rukou externího manažera Andrease Barnera. Od 1. července 2016 je předsedou výkonného managementu společnosti zástupce rodiny Hubertus von Baumbach (* 1967), syn Ericha von Baumbach, který byl zetěm zakladatele společnosti Alberta Boehringera.\n\nSpolečnost se věnuje výzkumu, vývoji, výrobě a prodeji inovačních produktů vysoké léčebné hodnoty pro humánní a veterinární lékařství. Boehringer Ingelheim je řádným členem Evropské federace farmaceutických společností a asociací. Logo společnosti Boehringer Ingelheim představuje stylizované ztvárnění centrální části císařského paláce Karla Velikého.\n\nV roce 2018 dosáhla společnost obratu ve výši 17,498 miliardy eur, provozního zisku 3,472 miliardy eur a koncernového zisku 2,075 miliardy eur.\n\nBoehringer Ingelheim působí v oblasti humánních léčiv, péče o zdraví zvířat a biofarmaceutických přípravků. Součástí společnosti je pět výzkumných a vývojových pracovišť a 20 výrobních závodů ve 13 zemích. Výzkumná a vývojová zařízení se nacházejí v Biberachu (Německo), Ridgefieldu (Connecticut, USA), Vídni (Rakousko), Kobe (Japonsko) a Miláně (Itálie). Ve výzkumu a vývoji společnosti Boehringer Ingelheim pracuje více než 7 000 zaměstnanců.\n\n"}
{"id": "1036891", "url": "https://cs.wikipedia.org/wiki?curid=1036891", "title": "Annelise Cobergerová", "text": "Annelise Cobergerová\n\nAnnelise Cobergerová (nepřechýleně Annelise Coberger, * 16. září 1971, Christchurch) je novozélandská lyžařka, která ve slalomu vybojovala stříbro na Zimních olympijských hrách 1992 v Albertville. Cobergerová je první Novozélanďankou a vůbec první ženou z Jižní hemisféry, která získala medaili na zimních olympijských hrách.\n\nCobergerová má skotské, německé, ruské a norské předky. Lyžovat začala v 11 letech a v 15 letech se přesunula do Spojených států amerických v rámci programu vyhledávání a rozvoje talentů. Pod vedením trenéra Roberta Zallmana její kariéra začala stoupat.\n\nNejenže jako první Novozélanďanka vyhrála závod Evropského poháru, v letech 1991 a 1992 vyhrála ve slalomu celý seriál.\n\nPřesto na začátku sezony 1991/92 neměla žádného sponzora a musela si hradit náklady sama.\n\nVe světovém poháru vyhrála jediný závod, slalom v Hinterstoderu v lednu 1992. Díky tomu se stala jednou z hvězd své země a dokonce přiměla novozélandskou televizi, aby zařadila do svého programu přímý přenos slalomu z olympijských her v Albertville. Na sjezdovce v Méribelu byla Cobergerová po opatrnějším výkonu v prvním kole slalomu až na osmém místě, ale po agresivní druhé jízdě, které předcházelo tříhodinové čekání, se posunula na stříbrný stupínek a dosáhla na historické stříbro. O necelou půlsekundu ji porazila Rakušanka Petra Kronbergerová, třetí skončila Bianca Fernándezová Ochoaová ze Španělska.\n\nVýbornou jízdu na mistrovství světa v roce 1993 pokazila až v samotném závěru, kdy už na dohled od cíle minula branku a byla diskvalifikována. Sezonu 1992/93 zakončila na druhém místě ve světovém poháru slalomářek. Na svých druhých a posledních olympijských hrách v Lillehammeru v roce 1994 vypadla v prvním kole slalomu.\n\nV roce 1995 ukončila kariéru a stala se policistkou. Žije v Christchurchi s manželem Sonnym Taitem a dcerami Zoe a Zarou.\n\nV roce 2003 byla uvedena do Novozélandské sportovní síně slávy.\n"}
{"id": "1036903", "url": "https://cs.wikipedia.org/wiki?curid=1036903", "title": "Šlikovský palác ve Vídni", "text": "Šlikovský palác ve Vídni\n\nŠlikovský palác ve Vídni ( \"Palais Schlick\" in Wien) se nachází v 9. vídeňském městském obvodě Alsergrund na nároží ulic „Turecké“ (Türkenstraße) č. 25 a „Šlikovské“ (Schlickgasse) č. 1.\n\nV letech 1270 až 1788 na místě dnešního paláce stával Rabenstein, \"Wiener Hochgericht\", Vídeňský hrdelní soud. Popraviště sestávalo z kruhové cihlové podesty, na níž byli odsouzenci stínáni.\n\nV letech 1856-58 vybudoval architekt Carl Tietz nájemný palác pro Františka Jindřicha hraběte Šlika na místě tehdy nezavezeného glacise. Stavbu provedl stavební mistr Anton Grünn.\n\nPětipodlažní rohový dům, postavený v raně historizujícím slohu, je zvláštní svou kruhovou nárožní věží. Věž byla původně o jedno patro nižší a končila korodonovu římsou se zubořezovým vlysem obou fasád. Nejvyšší patro věže bylo navýšeno teprve roku 1872, je ovšem o něco nižší, aby bylo dosaženo původního dojmu zvýšené postranního čela paláce. Věž díky vodorovným obvodovým balkónům působí silnějším horizontálním členěním než postranní průčelí.\n\nMezi okny jednotlivých pater nárožní věže stojí pilastry, jež jsou ve čtvrtém patře osazeny karyatidami. Nad kvádrovým suterénem stoupá pásová římsa se zubořezovým dekorem do žlábkovaného průčelí. Přídavná románská kruhová okna s prostým rovným okenní stříška jsou rámována pilastry pouze v půdním patře. Střed průčelí do Türkenstraße je zvýrazněn tříosými kruhovými portály. Tři okenní stříšky obou nad nimi ležících pater vystupují propojenými balkóny a čtvrté patro třemi samostatnými balkóny.\n\n\n"}
{"id": "1036908", "url": "https://cs.wikipedia.org/wiki?curid=1036908", "title": "Pohár federace 1983", "text": "Pohár federace 1983\n\nPohár federace 1983 byl 21. ročník týmové tenisové soutěže žen v Poháru federace, největší každoročně hrané kolektivní soutěže v ženském sportu. Turnaj se odehrál mezi 17. až 24. červencem 1983 na otevřených antukových dvorcích. Dějištěm se stal tenisový klub Albisguetli ve švýcarském Curychu.\n\nVítězem se stalo Československo ve složení Hana Mandlíková, Helena Suková, Iva Budařová a Marcela Skuherská pod vedením nehrajícího kapitána Jana Kukala. Československý tým porazil v boji o titul západoněmecké družstvo, které hrálo v sestavě Claudia Kohdeová-Kilschová, Bettina Bungeová, Eva Pfaffová a Petra Keppelerová. Nehrajícím kapitánem byl Klaus Hofsass. Československo tak v soutěži získalo druhou trofej.\n\nPoprvé od roku 1972 se do finále neprobojovaly Spojené státy nebo Austrálie.\n\nTurnaj zahrnoval kvalifikační kolo, jehož vítězové postoupili do hlavního turnaje hraného vyřazovacím systémem. Z něho vzešel celkový vítěz Poháru federace. Poražení z prvního kola a kvalifikace odehráli turnaj útěchy.\n\nVítězné týmy z kvalifikačního kola postoupily do hlavního turnaje. Poražená družstva pak odehrála turnaj útěchy.\nPoražení z prvního kola odehráli turnaj útěchy.\n"}
{"id": "1036910", "url": "https://cs.wikipedia.org/wiki?curid=1036910", "title": "Tung Č’-ming", "text": "Tung Č’-ming\n\nTung Č’-ming (; * leden 1937 Wej-chaj, Šan-tung, Čína) je čínský paleontolog obratlovců, jeden ze zakladatelů čínské paleontologické školy ve druhé polovině 20. století. Proslavil se zejména popisem velkého množství čínských dinosaurů (např. rody \"Shunosaurus\", \"Datousaurus\", \"Omeisaurus\", \"Archaeoceratops\", \"Tianchisaurus\", \"Nanshiungosaurus\" ad.). Od roku 1962 pracuje v pekingském Institutu paleontologie obratlovců a paleoantropologie (IVPP). Ve svém výzkumu se zaměřuje zejména na dávné ekosystémy z období střední jury. Je také autorem několika knih, převážně s tematikou dinosaurů.\n\n"}
{"id": "1036912", "url": "https://cs.wikipedia.org/wiki?curid=1036912", "title": "R. Ans FC", "text": "R. Ans FC\n\nRoyal Ans Football Club byl belgický fotbalový klub sídlící ve městě Ans. Klub byl založen v roce 1925 jako \"Ans Football Club\". V roce 1951 byl přejmenován na \"Royal Ans Football Club\". V letech 1942 až 1967 hrál klub v profesionálních ligových soutěžích. Klub se musel v roce 2014 kvůli dluhům sloučit s klubem R. RFC Montegnée, díky sloučení byl založen nový klub \"Racing Ans-Montegnée FC\".\n"}
{"id": "1036913", "url": "https://cs.wikipedia.org/wiki?curid=1036913", "title": "Rozkaz č. 270", "text": "Rozkaz č. 270\n\nRozkaz č. 270 byl vydaný 16. srpna 1941 samotným Stalinem, který byl v té době zastával funkci Lidového komisaře obrany. Rozkaz v podstatě zakazoval vojákům vzdát se do zajetí. Vyžadoval také, aby byl každý, kdo se bez odporu vzdá nepříteli a nepokusí se o útěk nebo probití se z obklíčení, na místě zastřelen jako narušitel vojenské přísahy. Rodiny důstojníků, kteří se vzdali, měly být považovány za rodinné příslušníky „dezertérů, kteří porušili přísahu a zaprodali svou Vlast“.\n\nRozkaz byl vydán v období probíhajících těžkých bojů na západě SSSR po sérii těžkých porážek, které vedly k zajetí několika stovek tisíc sovětských vojáků. Kromě nařízení v něm Stalin rozebíral chování důstojníků, jednak těch, kteří po obklíčení svých jednotek vedli úspěšný boj s nepřítelem a probili se k vlastním jednotkám, jakož i případy zbabělosti a neschopnosti důstojníků, kteří opustili své jednotky a vzdali se nepříteli bez boje. V textu Stalin zmínil zbabělost generálů Kačalovova, Ponedelina a Kirillova, která však nebyla založena na pravdě. Kačalov, velitel 28. armády, padl při ústupových bojích. Ponedelin i Kirillov kryli ústup jiných jednotek a se ctí plnili rozkazy. Jejich zajetí bylo nezvratným důsledkem kritické vojenské situace. Nazývat jejich jednání zbabělostí proto nebylo vůbec objektivní. Sovětské velení předpokládalo, že se Kačalov vzdal. Jeho žena byla zatčena a poslána do tábora nucených prací. I přesto, že jeho tělo bylo identifikováno v roce 1944, nebyl zproštěn obvinění až do roku 1956. Rozkaz se zabýval i zbabělostí a neschopností důstojníků, která vede ke zbytečným ústupům nebo dezorganizaci jednotek. Účinnost rozkazu nebyla zpočátku příliš velká, v průběhu měsíce nacisté obklíčili a zajali několik set tisíc sovětských vojáků v bitvě o Kyjevský kotel. Jejich nejvyšší velitelé se nevzdali, ale padli v boji nebo při pokusech o probití se k vlastním jednotkám.\n\nRozkaz č. 270 měl ale společně s pozdějším rozkazem č. 227 nezanedbatelný vliv na zvýšení urputnosti sovětské obrany. Vojáci a zejména důstojníci po čase zjistili, že poté co se vzdají, budou jejich rodiny v zázemí pronásledovány, pokud se ze zajetí dostanou živí, budou vyšetřováni a souzeni zvláštními jednotkami NKVD, které je buď odsoudí k trestu smrti nebo pošlou do trestných oddílů - tzv. štrafbatů.\n\nVelkou chybou rozkazu bylo, že nedefinoval podmínky, za jakých hrozí vojákům tresty smrti. Nerozlišoval mezi těmi, kteří se vzdali rychle a dobrovolně bez odporu a mezi těmi, kteří už neměli jinou možnost pokud nechtěli přijít o život v nesmyslném nebo nerovném boji. Celkem bylo během druhé světové války odsouzeno a následně zastřeleno za dezerci 376 300 sovětských vojáků. Mnoho dalších bylo pro podezření ze špionáže, po tom, co se probili z obklíčení, odesláno do trestních jednotek. Na základě rozhodnutí byli rodinní příslušníci (manželky a děti) důstojníků, kteří se vzdali, považováni za společensky nebezpečné a byli zatčeni, internováni a přesunuti do odlehlých částí země. Pykat za zajetí nepřítelem museli i vojáci, kteří se vzdali před vydáním rozkazu. Mnozí, které osvobodili sovětské nebo Spojenecké síly byly souzeni podle tohoto rozkazu i po válce a směřovali z německých táborů do sovětských Gulagů. Generálové Ponedelin i Kirillov byli v 50. letech popraveni. Rehabilitováni byli až po Stalinově smrti.\n\nNásledky rozkazu postihly i samotnou Stalinovu rodinu. Jeho syn Jakov Džugašvili, poručík dělostřelectva, se dostal do zajetí během bojů u Vitebsku a v zajetí později zemřel. Jeho manželka a děti byly zatčeni NKVD a až do konce války internováni v táboře pro rodinné příslušníky důstojníků, kteří dezertovali.\n"}
{"id": "1036914", "url": "https://cs.wikipedia.org/wiki?curid=1036914", "title": "Albert Boehringer", "text": "Albert Boehringer\n\nAlbert Boehringer (německy \"der Erste\", česky „první“; 11. srpna 1861, Stuttgart – 11. března 1939, Nieder-Ingelheim) byl německý podnikatel v oborech chemie a farmacie. V roce 1885 založil v Ingelheimu chemickou továrnu, která byla základem celosvětového farmaceutického koncernu Boehringer Ingelheim, jenž je dodnes vlastněn členy jeho rodiny.\n\nAlbert Boehringer byl vnukem Christiana Boehringera. Christian Friedrich Boehringer založil v roce 1817 ve Stuttgartu rodinnou farmaceutickou společnost, která později přesídlila do Mannheimu. Její následnická firma Boehringer Mannheim byla v roce 1997 převzata skupinou Hoffmann-La Roche.\n\nPůvodně malá ingelheimské továrna vyráběla vinný kámen a organické kyseliny: vinnou, mléčnou a citrónovou. Albert Boehringer ale v roce 1893 objevil, že kyselina mléčná se dá ve velkém měřítku vyrábět biotechnologicky, s pomocí bakterií. V roce 1905 se firma začala zabývat výrobou farmaceutických chemikálií.\n\nSpolečnost se dále trvale rozvíjela, v roce 1939, kdy Albert Boehringer zemřel, měla už 1500 zaměstnanců.\n\nAlbert Boehringer patřil k průkopníkům sociální péče o zaměstnance a odpovědnosti zaměstnavatelů v Německu (například podnikové zdravotní pojištění, 14 dní dovolené, příspěvek na dopravu, podnikové penzijní spoření).\n\nZa Boehringerovy zásluhy v oblasti chemie a průmyslového užití mu byl krátce po padesátých narozeninách udělen čestný titul komerční rada. 11. srpna 1921 se stal čestným občanem tehdejší obce Nieder-Ingelheim a získal čestný doktorát matematicko-přírodovědecké fakulty Freiburské univerzity. V roce 1926 jej Ludwig-Maximilians-Universität v Mnichově, kde studoval a byl členem Corps Franconia, jmenovala čestným „občanem“ (\"Ehrenbürger der Universität\").\n\nZakladatel firmy Albert Boehringer zemřel v roce 1939 ve věku 78 let. Vedení firmy převzali jeho synové Albert (\"der Zweite\",„druhý“) a Ernst Boehringer společně se zetěm Juliem Liebrechtem.\n\n"}
{"id": "1036915", "url": "https://cs.wikipedia.org/wiki?curid=1036915", "title": "R. RFC Montegnée", "text": "R. RFC Montegnée\n\nRoyal Racing Football Club Montegnée byl belgický fotbalový klub sídlící v komuně Montegnée ve městě Saint-Nicolas. V roce 1915 byly ve městě založeny kluby \"Gooslin Football Club\", \"Montegnée Football Club\" a \"Espérance Football Club Montegnée\", všechny se sloučily v roce 1918 do jedno celku pod názvem \"Racing Football Club Montegnée\". V sezóně 1930/31 si klub poprvé a naposled zahrál v nejvyšší soutěží, z třináctého místa z ní sestoupil zpět do nižšího ligového patra. V roce 1954 se klub přejmenoval na \"Royal Racing Football Club Montegnée\". Klub se musel v roce 2014 kvůli dluhům sloučit s klubem R. Ans FC, díky sloučení byl založen nový klub \"Racing Ans-Montegnée FC\".\n"}
{"id": "1036920", "url": "https://cs.wikipedia.org/wiki?curid=1036920", "title": "Chylomikron", "text": "Chylomikron\n\nChylomikron je lipoproteinová částice o průměru 0,1–1 mikrometru (respektive až 107 kDa) a o velmi nízké hustotě (méně než cca 0,95–1 g/ml). Z lipoproteinových částic (chylomikrony, VLDL, IDL, LDL, HDL) je největší, ale dosahuje nejmenšího zastoupení proteinové složky.\n\nSložení chylomikronů je definováno takto:\n\nLipidy vstřebávané z potravy vstupují do buněk střevního epitelu, kde z nich vznikají drobné kapičky známé jako chylomikrony. Následně vstupují do lymfatické soustavy. Na povrch se nabalí malé množství apolipoproteinů, které chylomikron pomáhají ve vodním prostředí stabilizovat a zabraňují tomu, aby se lepily na stěny lymfatických cév. Vyjma triglyceridů (jednoduchých tuků) se formou chylomikronů do lymfatické soustavy dostává i většina vstřebávaných fosfolipidů i cholesterolu. Chylomikrony se následně s lymfou vlévají do krve, a tak může po tučném jídle dosahovat koncentrace chylomikronů až 1–2 % krevní plazmy (ta se navíc díky tomu barví do žluta). Po asi hodině však hladina chylomikronů opět velmi rychle klesá s tím, jak se tuky ukládají do tukové tkáně a do jater (aktivitou epiteliální lipoprotein lipázy). \n"}
{"id": "1036921", "url": "https://cs.wikipedia.org/wiki?curid=1036921", "title": "Dopravní podnik města Jihlavy", "text": "Dopravní podnik města Jihlavy\n\nDopravní podnik města Jihlavy, a.s. (DPMJ) je akciová společnost, která je dopravcem v městské hromadné dopravě na území statutárního města Jihlava. Jejím jediným akcionářem je město Jihlava.\n\nMěstská autobusová doprava v Jihlavě zahájila provoz v roce 1943. Je provozování již od počátku jako doplněk k trolejbusové (do roku 1948 tramvajové) dopravě v Jihlavě.\nV současné době DPMJ provozuje 8 linek autobusové dopravy. Linky jsou označeny čísly 3, 4, 5, 6, 7, 8, 10, 12, 31 a 32. Většina spojů je provozována jako nízkopodlažní.\nOd roku 2011 je část provozu zajištěna vozidly na stlačený zemní plyn CNG.\n\nCelkem 31 ks\n\nTrolejbusová doprava v Jihlavě navázala na předchozí tramvajovou dopravu provozovanou do roku 1948.\nV současné době DPMJ provozuje 7 linek trolejbusové dopravy. Linky jsou označeny písmeny A, B, C, D, E, F a N (noční linka) . Všechny spoje jsou provozovány jako nízkopodlažní.\n\nCelkem 29 ks\n\n\n\n"}
{"id": "1036925", "url": "https://cs.wikipedia.org/wiki?curid=1036925", "title": "Jan IV. Roth", "text": "Jan IV. Roth\n\nJan IV. Roth (30. listopadu 1426, Wemding − 21. ledna 1506, Nisa) byl římskokatolický biskup. V letech 1490–1497 zastával funkci slezského zemského hejtmana. Byl vynikajícím řečníkem, humanistou a podporovatelem vědy a umění.\n\nJan Roth se narodil do rodiny bavorského ševce. Studoval v Římě, kde se seznámil s italskými humanisty včetně Enea Silvia a v roce 1459 v Padově, kde se stal rektorem a v roce 1460 získal doktorát.\n\nStal se tajemníkem krále Ladislava Pohrobka a po jeho smrti rádcem Fridricha III. Od roku 1460 do roku 1466 byl děkanem pasovské katedrály a poté byl českým a uherským králem Matyášem Korvínem jmenován ordinářem vratislavské kapituly. V roce 1468 se stal biskupem levantským a vyslancem v Římě a Benátkách.\n\nJan Roth seděl na vratislavském biskupském stolci v letech 1482–1506 a mezi lety 1490–1497 byl slezským zemským hejtmanem. V roce 1497 svolal synodu a později se stal obětí pokusu o atentát. Jako biskup uspořádal celkem tři diecézní synody a podporoval vydávání misálů, breviářů, liturgických knih a zpěvníků. Za svůj život shromáždil rozsáhlou sbírku knih. Vyznal se také v oblasti financí. Během svého episkopátu získal pro diecézi několik zastavených nemovitostí a zámků.\n\nJan Roth zemřel 21. ledna 1506 a jeho ostatky jsou uloženy v katedrále svatého Jana Křtitele. Z jeho veliké knihovny se do dnešních dnů zachoval pouze malý počet svazků.\n\n"}
{"id": "1036928", "url": "https://cs.wikipedia.org/wiki?curid=1036928", "title": "Helga Masthoffová", "text": "Helga Masthoffová\n\nHelga Masthoffová, rodným příjmením Niessenová (* 11. listopadu 1941 Essen) je bývalá západoněmecká tenistka a držitelka několika rekordů německého fedcupového družstva. Ve své kariéře vyhrála dvanáct singlových a osm deblových turnajů. Ve světovém žebříčku byla ve dvouhře nejvýše hodnocena v roce 1970 na 6. místě.\n\nNa Letních olympijských hrách 1968 v Mexico City, kde se tenis objevil poprvé od roku 1924 v roli ukázkového sportu, vyhrála turnaj v ženské dvouhře, spolu s Eddou Budingovou také v ženské čtyřhře a po boku Jürgena Faßbendera vybojovala stříbrnou medaili ze smíšené čtyřhry.\n\nPředstavovala nejúspěšnější hráčku Spolkové republiky Německo do nástupu éry Steffi Grafové. Přes horší pohyblivost a menší razanci základních úderů přehrávala soupeřky minimem chyb. Vysoký vzrůst znamenal velký dosah na dvorci. \n\nVe fedcupovém týmu Západního Německa debutovala v roce 1965 utkáním 1. kola Světové skupiny proti Itálii, v němž skrečovala dvouhru a jediný bod Němek uhrála s Orthovou ve čtyřhře. V Poháru federace 1966 a 1970 se s družstvem probojovala do finále, z nichž vždy odešlo Německo poraženo. Poslední zápas odehrála ve čtvrtfinále Světové skupiny 1977 proti Austrálii. V soutěži nastoupila ke třiceti třem mezistátním utkáním s bilancí 23–10 ve dvouhře a 15–8 ve čtyřhře.\n\nV rámci německého týmu je držitelkou nejvyššího počtu odehraných mezistátních střetnutí (33), celkového počtu vítězných zápasů (38) i výher ve čtyřhře (15). Celkově se zúčastnila jedenácti ročníků.\n\nNa nejvyšší grandslamové úrovni si zahrála finále na French Open 1970, v němž nestačila na favorizovanou Australanku Margaret Courtovou po setech 2–6 a 4–6. Spolu s Kathy Harterovou se o titul opět utkala v ženském deblu French Open 1976, kde dvojici přehrála Francouzka Gail Sherriffová Loverová se zástupkyní uruguayského tenisu Fiorellou Bonicelliovou ve třech sadách 4–6, 6–1 a 3–6. Na svém dominantním povrchu – antuce, se navíc probojovala do semifinále Roland Garros v letech 1972 a 1974.\n\nV letech 1972–1974 dosáhla na tři tituly z German Open bez přerušení, když v posledním případě zdolala ve finále československou hráčku Martinu Navrátilovou 6–4, 5–7 a 6–3. Jako poražená finalistka dohrála v ročníku 1971, když nestačila na Američanku Billie Jean Kingovou 3–6 a 2–6.\n\nBud Collins ji zařadil do první světové desítky v letech 1970, 1971 a 1973.\n\n\n"}
{"id": "1036933", "url": "https://cs.wikipedia.org/wiki?curid=1036933", "title": "Sovětská invaze do Polska", "text": "Sovětská invaze do Polska\n\nSovětská invaze do Polska byla vojenská operace zahájená Sovětským svazem 17. září 1939 bez formálního vyhlášení války. Šestnáct dní poté, co nacistické Německo zaútočilo na Polsko ze západu, provedl Sovětský svaz útok z východu. Invaze skončila 6. října rozdělením území Polska mezi Německo a Sovětský svaz a zánikem Druhé Polské republiky.\n\nNa počátku roku 1939 zahájil Sovětský svaz jednání s Velkou Británií, Francií, Polskem a Rumunskem o spojenectví proti nacistickému Německu. Jednání selhala kvůli sovětské neústupnosti, neboť Sovětský svaz žádal, aby, jako součást kolektivní bezpečnosti, Polsko a Rumunsko umožnilo průchod sovětských vojsk přes svá území. Neúspěšný výsledek zmíněných jednání přivedl 23. srpna Sovětský svaz k uzavření smlouvy o neútočení s Německem. Smlouva obsahovala tajný protokol rozdělující sféry vlivu v severní a střední Evropě. Týden po podpisu smlouvy německá vojska vtrhla ze severu, západu a jihu do Polska. Podle plánů dopracovaných ve třicátých letech (Plan Zachód) měla polská vojska ustoupit na jihozápad, kde byla připravena dlouhá obrana Rumunského předmostí, a očekávat britskou a francouzskou podporu a pomoc. Rudá armáda provedla invazi do oblasti Kresy v souladu s ujednáními tajného protokolu ze 17. srpna. Sovětská vláda oznámila, že tak činí k ochraně Ukrajinců a Bělorusů, kteří žijí ve východních částech Polska, protože polský stát se pod náporem nacistického Německa zhroutil a není schopen zaručit bezpečnost vlastních občanů. Polská vláda, konfrontována s otevřením druhé fronty, vyhodnotila obranu Rumunského předmostí jako neudržitelnou a nařídila urychlenou evakuaci všech jednotek do neutrálního Rumunska.\n\nRudá armáda s velkou převahou překonala polský odpor, dosáhla svých operačních cílů a vzala do zajetí přibližně 230 000 polských vojáků. Sovětský svaz území obsazená Rudou armádou anektoval a v listopadu 1939 se přibližně 13,5 milionu dřívějších polských občanů žijících na anektovaném území stalo občany Sovětského svazu. Neprodleně byla zahájena kampaň sovětizace, která zahrnovala zmanipulované volby, jejichž výsledek sovětská vláda využila k ospravedlnění anexe východních polských území. Hromadné popravy a tisíce uvězněných posloužily k potlačení opozice. Stovky tisíc obyvatel byly deportovány v letech 1939 až 1941 na Sibiř a do okrajových částí Sovětského svazu ve čtyřech největších vlnách.\n\nSovětské síly okupovaly východní Polsko do léta 1941, kdy byly vytlačeny německými jednotkami postupujícími na východ v rámci \"Operace Barbarossa\". Oblast zůstala okupována nacisty až do léta 1944, kdy ji obsadila Rudá armáda. Dohody učiněné v Jaltě dovolily Sovětskému svazu připojit téměř všechna polská území obsazená v důsledku Paktu Ribbentrop-Molotov. Jako náhradu dostala Polská lidová republika přibližně polovinu území Východního Pruska a také území východně od linie Odra-Nisa. Sovětský svaz zahrnul většinu anektovaných území do Ukrajinské a Běloruské sovětské socialistické republiky. V srpnu 1945, po skončení druhé světové války v Evropě, se Sovětský svaz a Polsko dohodly na průběhu hranice. Dohoda uznávala \"status quo\" jako vzájemnou hranici s výjimkou oblasti okolo Białystoku a malých částí Haliče východně od řeky San okolo Przemyślu, které byly navráceny Polsku.\n\nVýsledek Pařížské mírové konference učinil jen málo pro snížení územních aspirací zemí v oblasti. Józef Piłsudski požadoval posun polských hranic co nejdále na východ, aby vytvořil Polskem vedenou federaci jako protiváhu imperiálním ambicím Ruska či Německa. Ve stejné době bolševici začali získávat převahu v ruské občanské válce a zahájili postup západním směrem na sporná území. Pohraniční střety v roce 1919 velmi rychle vyústily v polsko-sovětskou válku v roce 1920. Po polském vítězství v bitvě u Varšavy Sověti požádali o mírová jednání, která byla zakončena příměřím v říjnu 1920. Strany uzavřely 18. března 1921 v Rize mírovou smlouvu, která rozdělila sporná území mezi Polsko a Sovětské Rusko. Sověti nabídli polské mírové delegaci značné územní ústupky a meziválečná sovětsko-polská hranice se velmi přibližovala hranici mezi Ruskem a Polsko-litevskou unií před prvním dělením Polska v roce 1772. Důsledkem mírové smlouvy bylo opuštění teze o vítězství bolševické revoluce v mezinárodním měřítku; tento koncept byl sovětskými vůdci na dvacet let pozapomenut.\n\nS úmyslem čelit hrozící německé agresi, začal Sovětský svaz, Francie a Velká Británie v polovině března 1939 s výměnou návrhů týkajících se možné politické a vojenské spolupráce. Polsko se rozhovorů neúčastnilo, neboť se obávalo, že jakékoli sblížení se Sovětským svazem by vyvolalo německou reakci. Trojstranné rozhovory se zaměřily na případné záruky poskytnuté středoevropským a východoevropským zemím v případě německé agrese. Sověti nedůvěřovali britským ani francouzským nabídkám kolektivní bezpečnosti, protože obě země nedokázaly zasáhnout proti nacionalistům v době občanské války ve Španělsku a nedokázaly uchránit Československo před expanzí nacistického Německa. Sověti též podezřívali Francii a Británii, že by se držely stranou v případném německo-sovětském konfliktu. Důsledkem bylo, že Sověti usilovali o pevné vojenské spojenectví, které by jim zajistilo podporu v případě útoku na jejich území. Sovětský svaz trval na vytvoření sféry vlivu táhnoucí se od Finska po Rumunsko, která měla sloužit jako nárazníková zóna, a požadoval vojenskou podporu, která měla přijít v případě útoku na Sovětský svaz či na zemi v navrhované sféře sovětského vlivu. Sovětský svaz rovněž požadoval právo intervenovat v zemích ve sféře vlivu v případě, že by byla ohrožena jejich bezpečnost. Rozhovory o vojenské spolupráci zahájené v polovině srpna uvázly ve chvíli, kdy Sověti požadovali průchod jednotek do Polska v případě německého útoku. V době, kdy se Britové a Francouzi snažili přimět polskou vládu k souhlasu, jednání nepokračovala. Poláci se domnívali, že kdyby umožnili vstup Rudé armády na polská území, sovětské jednotky by už nikdy neodešly, proto vládní místa souhlas odepřela. Sověti navrhli nebrat v úvahu polská stanoviska a dokončit trojstranná jednání bez ohledu na polské námitky. To Britové odmítli, protože se domnívali, že takový krok by přiměl Polsko posílit německo-polské vztahy.\n\nMezitím němečtí představitelé tajně naznačovali sovětským diplomatům, že Německo by mohlo poskytnout lepší podmínky dohody než Británie a Francie. Sověti zahájili s Německem jednání o ekonomické spolupráci, zatímco trojstranná jednání zůstávala neuzavřena. Na přelomu července a srpna 1939 byla dojednána většina podmínek plánované sovětsko-německé ekonomické spolupráce a projednána možná politická dohoda. Strany dospěly 19. srpna 1939 k závěru ohledně obchodní dohody, která plánovala výměnu surovin za německé zbraně, vojenské technologie a stroje pro civilní výrobu. O dva dny později Sověti zastavili trojstranné rozhovory. Sovětský svaz a Německo podepsaly dohodu o vojenské a politické spolupráci – pakt Ribbentrop-Molotov – 24. srpna. Dohoda o neútočení doprovázela obchodní dohodu a obsahovala tajný protokol rozdělující státy severní a východní Evropy do vlivových sfér. Sovětská sféra původně zahrnovala Lotyšsko, Estonsko a Finsko. Polsko mělo být rozděleno, oblasti východně od řeky Pisy, Narew, Visly a Sanu připadly Sovětskému svazu. Sověti zvětšili obranný prostor na západě, dostali možnost získat zpět území odstoupená Rižským mírem a sjednotit Bělorusy a Ukrajince pod vládou sovětů.\n\nDen po podpisu paktu francouzští a britští vojenští vyjednavači naléhavě požadovali setkání se svým sovětským partnerem Vorošilovem. Ten jim 25. srpna vzkázal: „ve světle změněné politické situace nemůže z pokračujících rozhovorů vzejít nic užitečného.“ Týž den byla podepsána Polsko-britská obranná smlouva. Touto smlouvou Británie zaručila nezávislost a zavázala se k obraně Polska.\n\nHitler se pokusil odradit Brity a Francouze od zasahování do nadcházejícího konfliktu a 26. srpna navrhl v budoucnu poskytnout síly wehrmachtu Británii k dispozici. O půlnoci 29. srpna německý ministr zahraničí Joachim von Ribbentrop předal britskému velvyslanci Neville Hendersonovi seznam podmínek, které by v souvislosti s Polskem údajně zajistily mír. Podle návrhů mělo Polsko předat Německu Danzig (Gdańsk) a v polském Koridoru by se do roka měl konat plebiscit v němž by hlasovali obyvatelé k roku 1919 (ne novější). Když se polský vyslanec Józef Lipski dostavil 30. srpna k Ribbentropovi a prohlásil, že není zmocněn nic podobného podepsat, Ribbentrop jej propustil. Němci oznámili, že Polsko odmítlo německé nabídky a jednání s Polskem skončila.\nNěmecké jednotky v polských uniformách zinscenovaly 31. srpna blízko pohraničního města Gleiwitz přepadení vysílačky. Následujícího dne ráno Hitler nařídil zahájení útoku na Polsko (začal 1. září ve 4:45).\n\nVlády Anglie a Francie vyhlásily 3. září Německu válku, ale nebyly schopny poskytnout Polsku významnou podporu. Ačkoli Poláci dosáhli v pohraničních bitvách několika dílčích úspěchů, německá technická, taktická a početní převaha donutila polské armády k ústupu od hranic směrem na Varšavu a Lvov. 10. září vydal vrchní velitel maršál Edward Rydz-Śmigły rozkaz ke všeobecnému ústupu jihovýchodním směrem k rumunskému předmostí. Krátce po zahájení invaze začali vrcholní němečtí představitelé vyzývat Sověty, aby splnili svoje závazky a napadli Polsko od východu. Německý velvyslanec v Moskvě Friedrich Werner von der Schulenburg a sovětský ministr zahraničí Molotov si vyměnili řadu diplomatických telegramů, přesto si však Sověti s invazí dávali načas. Zaměstnávaly je pohraniční konflikty s Japonskem a potřebovali čas k mobilizaci Rudé armády. Vyčkáváním s invazí na úplný rozpad Polska sledovali určitou diplomatickou výhodu. Nevyhlášenou válku mezi Sovětským svazem a Japonskem ukončil 15. září podpis smlouvy Molotov–Tódžó s příměřím účinným od následujícího dne.\n\nMolotov předal 17. září 1939 polskému velvyslanci v Moskvě Grzybowskému následující deklaraci:\nV rozhlasovém projevu Molotov prohlásil všechny smlouvy mezi Sovětským svazem a Polskem neplatnými, neboť polská vláda opustila svůj lid a přestala existovat. Tentýž den překročila Rudá armáda polskou hranici.\n\nRáno 17. září působily polské správní úřady v celé oblasti šesti východních vojvodství a také fungovaly v částech dalších pěti vojvodství; školy ve východním Polsku byly v polovině září otevřeny. Jednotky polské armády působily ve dvou oblastech - na jihu (Tomaszów Lubelski, Zamość, Lwów), a ve středu (Varšava, Modlin a na březích řeky Bzury). Úporná polská obrana a nedostatek pohonných hmot přinutila Němce zastavit postup a fronta se stabilizovala v oblastech východně od linie Augustów – Grodno – Białystok – Kobryń – Kowel – Żółkiew – Lwów – Żydaczów – Stryj – Turka. Železniční spojení fungovalo přibližně na třetině státu a stále fungovalo osobní i nákladní dopravní spojení s pěti sousedními státy (Litva, Lotyšsko, Sovětský svaz, Rumunsko, Maďarsko). V Pińsku pokračovala výroba několika letadel PZL.37 Łoś v továrně PZL, která byla přesunuta z Varšavy. Francouzská námořní loď dopravující tanky Renault R35 připlula do rumunské Constanțy, další loď s dělostřeleckým vybavením právě opustila Marseille. Celkem sedmnáct francouzských lodí s vojenským materiálem, které směřovaly do Constanțy a Galați, vezlo padesát tanků, dvacet letadel a množství munice a TNT. V polském držení stále byla velká města – Varšava, Lvov, Vilno, Grodno, Łuck, Tarnopol a Lublin (dobyt Němci 18. září). Leszek Moczulski udává počet 750 000 vojáků sloužících v Polské armádě (polští historici Czesław Grzelak a Henryk Stańczyk udávají sílu 650 000 vojáků), v tom dvě motorizované brigády (jedna z nich – Varšavská obrněná motorizovaná brigáda – do bojů dosud nezasáhla) a 14. září se začali přesouvat na jih, aby se připojili k Armádě Krakov a dvacet šest pěších divizí.\nI když byla polská armáda poničena týdny bojů, zůstávala stále impozantní silou. Polský historik Leszek Moczulski popsal polskou armádu k 17. září 1939 jako dost silnou na to, aby dlouhodobě vzdorovala wehrmachtu a větší než je většina evropských armád. Na trase Baranowicze – Łuniniec – Równe probíhal ve dne v noci transport sil ze severovýchodního koutu země směrem k Rumunskému předmostí (mezi nimi 35. záložní pěší divize pod velením plukovníka Jarosława Szafrana a tzv. skupiny Grodno plukovníka Bohdana Hulewicze. Druhá největší bitva záříjové kampaně - bitva o Tomaszów Lubelski – začala v den sovětské invaze.\n\nPodle Leszka Moczulského přibližně 250,000 polských vojáků bojovalo ve středním Polsku, 350,000 se chystalo bránit Rumunské předmostí, 35,000 bylo v severním Polesí a 10,000 bojovalo na baltském pobřeží, na poloostrově Hel a ve Gdyni. Kvůli probíhajícím bojům v okolí Varšavy, pevnosti Modlin, na Bzuře, v okolí Zamośće, Lwówa a Tomaszówa Lubelského, bylo mnoho německých divizí odveleno zpět na místa bojů. Pod kontrolou polských úřadů zůstávala oblast o rozloze 140,000 km široká přibližně 200 kilometrů a 950 kilometrů dlouhá – od Daugavy až ke Karpatům. Polské Radio Baranowicze a Radio Wilno přestaly 16. září po náletu Luftwaffe vysílat, ale Radio Lwów a Radio Warszawa II 17. září stále vysílaly.\n\nRudá armáda vtrhla do východních oblastí Polska se sedmi polními armádami v síle mezi 450.000 a 1.000.000 vojáků, rozdělenými do dvou frontů. Běloruskému frontu velel Michail Kovaljov, Ukrajinskému frontu velel Semjon Timošenko. Polský obranný Plán Zachód předpokládal, že Sovětský svaz zůstane během konfliktu s Německem neutrální. Proto polské velení rozmístilo většinu vojsk na západě, aby čelila německé agresi. K obraně východní hranice zůstalo méně než 20 oslabených brigád, které čítaly okolo 20 tisíc příslušníků Sboru ochrany hranic. Když do Polska vtrhla 17. září Rudá armáda, polské velení právě ustupovalo bojem směrem k Rumunskému předmostí, kde se vojska měla přeskupit a očekávat britskou a francouzskou pomoc.\n\nNa počátku sovětské invaze zvažoval Rydz-Śmigły vydání rozkazu pohraničním vojskům na východě země k obraně, avšak předseda vlády Felicjan Sławoj Składkowski a prezident Ignacy Mościcki jej od této myšlenky odradili.\n\nVe 4:00 17. září nařídil Rydz-Śmigły stažení polských vojsk a boje pouze v sebeobraně. Avšak německá invaze těžce poškodila polské systémy spojení, což působilo jednotkám potíže. V důsledku zmatků došlo ke střetům polských a sovětských jednotek v pohraničních oblastech. Generál Wilhelm Orlik-Rückemann, který od 30. srpna velel Sboru ochrany hranic, nedostal od svého ustanovení žádné pokyny. Výsledkem bylo, že jeho síly napadaly sovětské jednotky až do rozpuštění Sboru 1. října.\n\nPolská vláda nekapitulovala a odmítla vyjednávat o příměří a namísto toho nařídila všem jednotkám opuštění Polska a reorganizaci ve Francii. Den po zahájení sovětské invaze překročila polská vláda hranice Rumunska. Polské síly pokoušely dosáhnout rumunského předmostí, když čelily německým útokům na jednom křídle a občas se střetávaly se sovětskými jednotkami na druhém. Ve dnech, kdy vojska plnila rozkaz k evakuaci, Němci porazili polskou Armádu Krakov a Armádu Lublin v bitvě u Tomaszówa Lubelského. Sovětské jednotky se často setkaly s německými partnery postupujícími opačným směrem, při tom v poli několikrát spolupracovaly. \"Wehrmacht\" předal Brestskou pevnost, kterou 17. září obsadil po bitvě o Brest sovětské 29. tankové brigádě. Německý generál Heinz Guderian a sovětský velitel Semjon Krivošejn uspořádali v Brest-Litevsku 22. září společnou vojenskou přehlídku. Lwów (nyní Lviv) padl 22. září, několik dní poté,co Němci přenechali vedení bojových operací Sovětům Sovětské jednotky dobyly 19. září Wilno (dnešní Vilnius) po dvoudenní bitvě a obsadily 24. září Grodno po čtyřdenních bojích. Do 28. září dosáhla Rudá armáda předem dohodnuté hraniční linie na řekách Narew, Západní Bug, Visla a San.\n\nNehledě na taktické vítězství Poláků 28. září v bitvě o Szack, výsledek střetnutí nenechával nikoho na pochybách. Dobrovolníci, domobrana a po ústupu reorganizované jednotky bránily Varšavu do 28. září a modlinská pevnost severně od Varšavy padla následující den po úporné šestidenní obraně. 1. října, v jednom z posledních střetnutí, zatlačily sovětské jednotky Poláky v bitvě o Wytyczno do lesů. Několik izolovaných polských jednotek udrželo pozice dlouho poté, co byly obklíčeny, například Sarnská opevněná oblast na Volyni se udržela do 25. září. Poslední jednotkou polské armády, která se vzdala byla Samostatná skupina Polesí, jíž velel generál Franciszek Kleeberg. Kleeberg kapituloval 6. října po čtyřdenní bitvě o Kock, kterou záříjová kampaň skončila.\n\nVjačeslav Molotov ve zprávě přednesené Nejvyššímu sovětu uvedl: „Krátký úder německé armády následované Rudou armádou stačil na to, aby nezůstalo nic z té odporné kreatury, kterou byla Versailleská smlouva.“\n\nSituaci zkomplikovala reakce neetnických Poláků. Mnoho Ukrajinců, Bělorusů a Židů vítalo sovětská vojska. Na východním předměstí Brestu se seběhli místní komunisté, aby uvítali sovětské vojáky chlebem a solí. Pro tuto příležitost byl vztyčen triumfální oblouk tvořený dvěma tyčemi ozdobenými smrkovými větvemi a květinami. Dlouhý pruh rudé látky napnutý mezi tyčemi nesl slogan v ruštině velebící Sovětský svaz a vítající Rudou armádu. Reakci místních obyvatel zmínil Lev Zacharovič Mechlis, který řekl Stalinovi, že lidé na Západní Ukrajině vítali Sověty jako „opravdové osvoboditele“. Organizace ukrajinských nacionalistů se vzbouřila a komunističtí partyzáni organizovali protipolská místní povstání (například ve Skidelu).\n\nReakce Francie a Británie na invazi a anexi východního Polska byla zdrženlivá, protože ani jedna strana si nepřála okamžitou konfrontaci se Sovětským svazem. Podle podmínek Polsko-britské obranné smlouvy z 25. srpna 1939 Britové slíbili podporu, pokud evropská mocnost napadne Polsko. Tajný protokol upřesňoval, že evropskou mocností se rozumí Německo. Když polský vyslanec Edward Raczyński připomněl ministru zahraničí lordu Halifaxovi existenci smlouvy, dostalo se mu neomalené odpovědi, že je věcí Británie, jestli vyhlásí válku Sovětskému svazu. Ministerský předseda Neville Chamberlain zvažoval veřejný závazek obnovení polského státu, ale nakonec vydal jen všeobecný odsudek. Tento postoj reprezentoval britský pokus udržet rovnováhu: bezpečnostní zájmy Británie zahrnovaly obchod se Sovětským svazem, který sloužil válečnému úsilí, a možnost budoucího anglo-sovětského spojenectví proti Německu. Veřejné mínění v Británii bylo rozpolceno; veřejnost zčásti invazi odsuzovala, zčásti shledával sovětské nároky v oblasti oprávněnými.\n\nAčkoli Francie slíbila Polsku pomoc včetně letecké podpory, sliby nebyly splněny. Francouzsko-polská spojenecká smlouva byla uzavřena v roce 1921 a několikrát doplňována. Smlouva neměla příliš velkou podporu francouzského armádního velení a vzájemné vztahy se během dvacátých a třicátých let zhoršily. Podle francouzského náhledu, německo-sovětské spojenectví je křehké a jasné odsouzení nebo protiopatření nejsou zájmem ani Polska ani Francie. Když sověti vtrhli do Polska, Francie a Británie usoudily, že okamžitě nemohou pro Polsko nic udělat, a začaly rozvíjet dlouhodobé plány. Francie podnikla na začátku září váhavou ofenzivu v Sársku, ale po porážce Polska se 4. října stáhla za Maginotovu linii.\n\nV rozhlasovém projevu 1. října Winston Churchill prohlásil:\n\nV říjnu 1939 Molotov zpravil Nejvyšší sovět o počtu 737 mrtvých a 1 862 raněných během tažení, ačkoli polští specialisté udávají až 3 000 mrtvých a 8 000–10 000 raněných. Na polské straně zemřelo 3 000–7 000 vojáků během bojů s Rudou armádou a 230 000–450 000 padlo do zajetí. Sověti mnohdy nedodrželi sjednané podmínky složení zbraní. Několikrát slíbili Polákům svobodu a po složení zbraní je uvěznili.\n\nOkamžikem invaze přestal Sovětský svaz uznávat polský stát. Žádná ze stran nevyhlásila formálně válku; toto rozhodnutí mělo vážné důsledky a Smigly-Rydz byl za ně kritizován. Sověti zabili desítky tisíc polských válečných zajatců, některé ještě během tažení. Sověti 24. září zabili 42 pacientů a personálu vojenské nemocnice ve vsi Grabowiec nedaleko Zamośće. Sověti také povraždili všechny důstojníky zajaté po bitvě u Szacku 28. září 1939. Více než 20 tisíc polských vojáků a civilistů v zahynulo během Katyňského masakru. V mnoha vězeních NKVD byli vězni vystaveni mučení, zvláště v menších městech.\n\nPoláci a sověti obnovili diplomatické styky v roce 1941, po uzavření dohody Sikorski–Majskij, ale sověti je znovu přerušili v roce 1943 poté, co Poláci požadovali nezávislé vyšetřování nedávno objevených pohřebních jam v Katyni. Sověti poté tlačili západní spojence k uznání prosovětské loutkové vlády v čele s Wandou Wasilewskou v Moskvě.\n\nSovětský svaz podepsal s Německem 28. září 1939 Smlouvu o přátelství, spolupráci a hranicích, přitom došlo ke změně tajných dodatků paktu Ribbentrop-Molotov. Litva byla přesunuta do sféry sovětského vlivu a hranice v Polsku byla posunuta východně ve prospěch Německa. Touto smlouvou, často popisovanou jako čtvrté dělení Polska, získal Sovětský svaz téměř všechna území východně od řek Pisa, Narew, Západní Bug a San. To zahrnovalo okolo 200 000 km² obývaných 13,5 miliony polských občanů. Hranice tvořená touto smlouvou zhruba odpovídala Curzonově linii navržené Brity v roce 1919. Tohoto momentu Stalin úspěšně využil při jednáních se západními spojenci na Teheránské a Jaltské konferenci. Rudá armáda původně zasela zmatek mezi místními tvrzením, že přichází zachránit Polsko před nacisty. Její postup překvapil místní společenství a jejich vůdce, kteří postrádali pokyny jak reagovat na sovětskou invazi. Poláci a Židé zpočátku upřednostňovali sovětský režim před německým. Avšak sověti brzo začali zavádět svou ideologii do místního života. Například začaly konfiskace, znárodňování a přerozdělování soukromého a polského státního vlastnictví.\n\nBěhem dvou let, které následovaly anexi, sověti uvěznili přibližně 100 000 polských občanů. Kvůli nemožnosti přístupu do sovětských archivů, se po mnoho let počty polských občanů deportovaných na Sibiř z oblastí východního Polska pouze odhadovaly. Stejně tak se odhadovaly počty zabitých. V různých pracích byla udávána různá čísla, mezi 350 000 a 1 500 000 deportovaných na Sibiř a mezi 250 000 a 1 000 000 mrtvých, tato čísla zahrnovala především civilisty. Po otevření sovětských tajných archivů po roce 1989 se ukázala spodní hranice odhadů bližší pravdě. V srpnu 2009, u příležitosti sedmdesátého výročí sovětské invaze, polský Institut národní paměti oznámil, že jeho vědečtí pracovníci snížili odhady deportovaných na Sibiř z jednoho milionu na 320 000 a odhadli, že 150 000 Poláků zahynulo pod sovětskou nadvládou v době války.\n\nZe 13,5 milionu obyvatel žijících čerstvě anektovaných územích tvořili Poláci největší etnickou skupinu, avšak Bělorusové a Ukrajinci společně tvořili více než 50% populace.\n\nAby se posílilo zdání právoplatnosti, byly na připojených územích uspořádány 26. října volby do zastupitelských orgánů Ukrajiny a Běloruska (sovětů). Bělorusové a Ukrajinci byli v Polsku pod rostoucím tlakem polonizace a polská vláda rovněž rozhodně potlačovala jejich separatistická hnutí, takže pociťovali jen malou loajalitu k Polskému státu. Avšak ne všichni Bělorusové a Ukrajinci byli nadšeni režimem, který způsobil ukrajinského hladomoru. Všeobecně, chudí vítali Sověty, zatímco střední vrstvy stály spíše v opozici, nehledě na podporu vlastního znovusjednocení. Sověti rychle zavedli politiku sovětizace včetně násilné kolektivizace celé oblasti.\n\nNa celé západní Ukrajině a v západním Bělorusku Sověti rychle zavedli politiku sovětizace. V jejím rámci bezohledně zrušili politické strany a spolky a popravili či uvěznili jejich vůdce jako \"nepřátele lidu\". Rovněž potlačili protipolskou Organizaci ukrajinských nacionalistů, která od dvacátých let aktivně vystupovala proti polskému režimu a usilovala o zřízení jednotného ukrajinského státu. Přesto událostmi ze září 1939 historie Ukrajiny a Běloruska neskončila, nakonec obě země po rozpadu Sovětského svazu v roce 1991 dosáhly samostatnosti.\n\nSovětská cenzura později potlačila zmínky o podrobnostech invaze v roce 1939 a jejích důsledcích. Politbyro od počátku operaci nazývalo \"osvobozovací kampaní\" a ani později sověti neopustili tuto linii. Nehledě na publikování kopií tajných dodatků ke smlouvě Ribbentrop-Molotov, po desetiletí sovětská oficiální místa popírala jejich existenci. Existence tajného protokolu byla popírána až do roku 1989. Cenzura působila i v Polsku, aby nic nenarušilo obraz polsko-sovětského přátelství prosazovaný oběma komunistickými režimy. Oficiální politika připouštěla jen takový výklad, který vykreslil sovětské tažení roku 1939 jako znovusjednocení Bělorusů a Ukrajinců a osvobození Poláků ze jha oligarchického kapitalismu. Úřady tvrdě potlačily každý pokus o zkoumání či výuku. Invazí se zabývalo několik samizdatových publikací a například i protestsong \"Ballada wrześniowa\" Jacka Kaczmarského z roku 1982.\n\nJako připomínku uzavření paktu Ribbentrop-Molotov vyhlásil v roce 2008 Evropský parlament 23. srpen Evropským dnem památky obětí stalinismu a nacismu.\n\n\n\n\n"}
{"id": "1036934", "url": "https://cs.wikipedia.org/wiki?curid=1036934", "title": "IBeacon", "text": "IBeacon\n\niBeacon je trademark společnosti Apple, který označuje technologii pro proximity komunikaci elektronických zařízení.\n\nTechnologie iBeacon byla uvedena v roce 2013 jakožto ucelený systém sloužící především pro indoor navigaci. Je tvořen sítí nízkoenergetických Bluetooth (BLE 4.0) vysílačů, tzv. beaconů či spotů, které dokáží mobilním zařízením předávat identifikační informace. Ty mohou dále zpracovávat aplikace nainstalované v mobilních zařízeních a využívat je pro následné zobrazení libovolného obsahu.\nTechnologie nalezla využití především v marketingu, ale také v rámci turistického ruchu či u úřadů nebo kulturních institucí.\n\nApple provozuje technologie ve svých Apple Storech nebo na konferencích. K testování spotů přistoupila také britská společnosti Virgin, která s jejich pomocí upozorňuje pasažéry na vyzvednutí palubních vstupenek. Za průkopníka technologie je považována také Coca-Cola, která ji využila již v několika svých kampaních.\nV České republice se testování technologie věnuje například OD Kotva a využívá ji například také muzeum voskových figurín Grévin Praha. \n\nPodle výzkumu provedeného společností ABI Research v roce 2014 se odhaduje, že během příštích 5 let vzroste trh s technologií a zařízeními iBeacon přibližně na 60 milionů kusů. Během pěti let by tak trh měl dosáhnout objemu cca 500 milionů dolarů (10 miliard korun).\n"}
{"id": "1036935", "url": "https://cs.wikipedia.org/wiki?curid=1036935", "title": "Jan Nepomuk I. ze Schwarzenbergu", "text": "Jan Nepomuk I. ze Schwarzenbergu\n\nJan Nepomuk I. ze Schwarzenbergu, (3. července 1742 Postoloprty – 5. listopadu 1789 Hluboká nad Vltavou) byl knížetem z rodu Schwarzenbergů, poslední kníže před rozdělením rodu na \"primogenituru\" a \"sekundogenituru\", 10. vévoda krumlovský a inciátor stavby Schwarzenberského plavebního kanálu.\n\nJan Nepomuk I. se narodil jako prvorozený syn Josefa I. Adama, knížete ze Schwarzenbergu a krumlovského vévody a princezny Marie Terezie, dcery Josefa Johanna Adama z Lichtenštejna roku 1742 v Postoloprtech.\n\nOproti svému otci a dědovi Adamu Františkovi nikdy nezastával vysoké funkce u císařského dvora a věnoval se výhradně správě hospodářství. Přestože vládl pouhých 7 let, byla jeho krátká vláda pro dominium velmi podstatná. Započal totiž velké množství reforem v oblasti hospodářství. Během jeho panování začala výsadba nových kulturních plodin, například jetele a vojtěšky, a především došlo k významné systematizaci v lesnictví a k cílené výsadbě lesů.\n\nNejpodstatnějším činem jeho života však bylo zahájení stavby Schwarzenberského plavebního kanálu pod vedením Josefa Rosenauera, čímž bylo propojeno povodí Vltavy a Dunaje a následně plaveno dříví do celé monarchie. Schwarzenberský plavební kanál tak v následujících dvou stoletích významně ovlivňoval hospodářství nejenom \"Schwarzenberského dominina\", ale i velké části jižních Čech a potažmo i všech regionů, v nichž fungovaly podniky zásobované šumavským dřívím, v Českých a rakouských zemích.\n\n14. července 1768 se oženil s Marii Eleonorou z Öttingen-Wallersteinu, která mu porodila 13 dětí a z toho 4 syny, již se dožili dospělosti. Podle klauzule ze závěti jeho praděda Ferdinanda Viléma Eusebia, bylo po Janově smrti Dominium a rod rozděleno na dvě části mezi prvorozeného syna Josefa II. a Karla I. Filipa. Jeho smrtí se tak schwarzenberský rod rozdělil na dvě větve – na starší \"hlubocko-krumlovskou\" a mladší \"orlickou\".\n\nJan Nepomuk I. zemřel na svém zámku na Hluboké. Jeho tělo bylo pohřbeno v Třeboni a jeho srdce podle tradice uloženo v Srdeční hrobce krumlovských vévodů v Českém Krumlově.\n\nRozdělení rodu na dvě větve počínaje jeho smrtí roku 1789 bylo ukončeno až rokem 1986 v osobě Karla Schwarzenberga.\n\n\n\n"}
{"id": "1036937", "url": "https://cs.wikipedia.org/wiki?curid=1036937", "title": "Lhotka (Východolabská tabule)", "text": "Lhotka (Východolabská tabule)\n\nLhotka (225 m n. m.) je vrch v okrese Pardubice Pardubického kraje. Leží asi 2 km severovýchodně od obce Kladruby nad Labem, na pomezí katastrálních území vsi Komárov a obce Strašov.\n\nGeomorfologicky vrch náleží do celku Východolabská tabule, podcelku Pardubická kotlina a okrsku Kladrubská kotlina, jehož je to nejvyšší bod. \n\nPodle podrobnějšího členění Balatky a Kalvody, které okrsek Kladrubská kotlina nezná, náleží vrch do okrsku Přeloučská kotlina.\n"}
{"id": "1036942", "url": "https://cs.wikipedia.org/wiki?curid=1036942", "title": "Rudolf z Rüdesheimu", "text": "Rudolf z Rüdesheimu\n\nRudolf z Rüdesheimu (1402, Rüdesheim nad Rýnem − 17. ledna 1482, Vratislav) byl německý římskokatolický biskup a papežský legát.\n\nRudolf z Rüdesheimu studoval v letech 1422–1426 na univerzitě v Heidelbergu, kde získal magisterský titul. Další studium nastoupil v Itálii, kde dosáhl doktorátu z kanonického práva a stal se rotským auditorem. Byl proboštem mohučské a wormské diecéze. Během působení ve Wormsu se zúčastnil basilejského koncilu, na kterém poznal budoucího papeže Eneu Silvia. Jeho následník Pavel II. a císař Fridrich III. svěřovali Rudolfovi důležité úkoly a složitá vyjednávání.\n\nPius II. jej roku 1463 jmenoval biskupem lavantským a v roce 1468 mu byla svěřena vratislavská diecéze. V té době její obyvatelé bojovali proti českému králi Jiřímu z Poděbrad, který byl exkomunikován, avšak svou pozici vládce si udržel. Následná válka trvala po zbytek králova života a skončila až olomouckým mírem z roku 1479, o který se Rudolf Rüdesheimský značně zasloužil.\n\nBiskup se snažil zažehnat válečné škody a trval na důležitosti vzdělávání kněží. Jeho činy zaznamenaly synody v letech 1473 a 1475. Rudolf z Rüdesheimu zemřel v roce 1482 a jeho ostatky jsou uloženy v katedrále svatého Jana Křtitele ve Vratislavi.\n"}
{"id": "1036950", "url": "https://cs.wikipedia.org/wiki?curid=1036950", "title": "Michael Romberg", "text": "Michael Romberg\n\nMichael (Michal) Borisovič Romberg (18. dubna 1918, Poltava, Ukrajina – 15. června 1982, Praha) byl československý malíř, ilustrátor, grafik, typograf, scénograf, kostýmní výtvarník a pedagog ruského původu.\n\nMichael Romberg se narodil v Poltavě na Ukrajině, kam se jeho rodiče (oba výtvarníci) přestěhovali z Petrohradu. Roku 1925 celá rodina emigrovala do Československa do Mukačeva na Podkarpatskou Rus. Michaila nechali rodiče zapsat do Ruského gymnázia s internátem a přípravnými třídami na úrovni základní školy v Moravské Třebové. Roku 1935 odjel Michail do Prahy, aby zde pod vedením profesorů Zdeňka Kratochvíla a Františka Kysely studoval na Umělecko-průmyslové škole, kterou zakončil maturitou roku 1941. Během studií se stýkal s emigrantským ruským prostředím, věnoval se ikonografii a podílel se na freskové výzdobě pravoslavné kaple Zesnutí přesvaté Bohorodice v Praze na Olšanských hřbitovech a na restaurátorských pracích v pravoslavném Chrámu svatého Petra a Pavla v Karlových Varech.\n\nRoku 1944 odjel na Slovensko a zúčastnil se Slovenského národního povstání. Později působil v partyzánském odboji na Příbramsku a pomáhal Rudé armádě při osvobozování Československa. V létě roku 1945 se však dostal do transportu do Sovětského svazu. V Budapešti se mu ale podařilo uprchnout a pak se nějaký čas skrýval v Brně.\n\nPo roce 1945 přerušil Michail většinu styků s ruským emigrantským prostředím a snažil se splynout s prostředím českým (podepisoval se například jako Michal). Intenzivně se věnoval knižním ilustracím a v průběhu dalších let ilustroval více než dvě stě titulů především od ruských autorů, ale i od českých klasiků, dále pohádkových knih, knih s folklórní tematikou a také učebnic ruštiny i hudební výchovy. Jeho ilustrační tvorba vychází z ruského lidového umění a z avantgardní grafiky 20. let.\n\nRoku 1950 se oženil s malířkou Dagmar Kunzovou, která s ním později spolupracovala na grafické úpravě knih.Od roku 1952 začal spolupracovat s Národním divadlem v Praze jako scénograf a kostýmní výtvarník a od roku 1957 také s filmem a později i s televizí. Začal působit jako pedagog na katedře scénografie na Divadelní fakultě Akademie múzických umění (DAMU) v Praze u profesora Františka Tröstera. Roku 1968 byl jmenován docentem kostýmního výtvarnictví a po smrti profesora Tröstera se stal na DAMU vedoucím katedry scénického výtvarnictví.\n\nV oblasti výstavnictví se podílel například na Výstavě slovenského folklóru v Praze, Československého folklóru v Bernu a na výtvarném řešení expozic na brněnských veletrzích. Ve spolupráci s profesorem Vladimírem Sychrou vytvořil gobelíny pro slavnostní síň Karolina. Jako ilustrátor získal celkem šestkrát ocenění v československé soutěži o Nejkrásnější knihu roku.\n\n\n"}
{"id": "1036953", "url": "https://cs.wikipedia.org/wiki?curid=1036953", "title": "38. ročník People's Choice Awards", "text": "38. ročník People's Choice Awards\n\n38. ročník People's Choice Awards se konal 11. ledna 2012 v Nokia Theatre v Los Angeles v Kalifornii. Ceremoniál moderovala Kaley Cuoco a byl vysílán televizní stanicí CBS.\n\nKaty Perry proměnila pět ze sedmi nominací, včetně ceny za nejoblíbenější ženskou umělkyni. Film \"Harry Potter a Relikvie smrti – část 2\" získala čtyři ceny, včetně ceny za nejoblíbenější film. Seriál Jak jsem poznal vaši matku získal tři ceny, včetně ceny za nejoblíbenější komediální seriál. Seriál Lovci duchů získal dvě ceny, včetně ceny za nejoblíbenější dramatický seriál.\n\n8. listopadu 2011 byli oznámeny nominace. Film \"Harry Potter a Relikvie smrti – část 2\" obdržel nejvíce nominací tento rok a to devět. Seriál Glee a zpěvačka Katy Perry obdrželi sedm nominací. Herečka Nina Dobrev získala nominaci na cenu v kategorii nejoblíbenější herečka v dramatickém seriálu tím, že byla vepsána mezi nominované fanoušky a tím se stala první osobou, která byla tímto způsobem zapsaná.\n\n"}
{"id": "1036957", "url": "https://cs.wikipedia.org/wiki?curid=1036957", "title": "London Bridge (rozcestník)", "text": "London Bridge (rozcestník)\n\nLondon Bridge může znamenat:\n\n"}
{"id": "1036959", "url": "https://cs.wikipedia.org/wiki?curid=1036959", "title": "Taraf de Haïdouks", "text": "Taraf de Haïdouks\n\nTaraf de Haïdouks (rumunsky Taraful haiducilor) je rumunská cikánská lidová kapela (taraf) z města Clejani. Proslavila se zejména ve francouzsky mluvícím světě. Lidoví hudebníci (\"lăutari\"), kteří kapelu založili, své první album \"Musiques de Tziganes de Roumanie\" (\"Hudba rumunských cikánů\") vydali v roce 1991, i když mnozí z nich nahrávali již předtím. Publikují zejména pod hlavičkou nezávislého vydavatelství Crammed Discs. Neomezují se jen na čistý folklór, hráli už například po boku klasického kvarteta Kronos Quartet. Primášem kapely byl až do své smrti roku 2002 houslista Nicolae Neacșu.\n"}
{"id": "1036960", "url": "https://cs.wikipedia.org/wiki?curid=1036960", "title": "Velmi nízkodenzitní lipoprotein", "text": "Velmi nízkodenzitní lipoprotein\n\nVelmi nízkodenzitní lipoprotein (z angl. VLDL—\"very low-density lipoprotein\") je lipoproteinová částice, která vzniká v játrech a dosahuje velikosti asi 35–100 nm. Základ tvoří jednoduché tuky - triglyceridy, ty jsou obklopeny fosfolipidy, cholesterolem, cholesteryl estery a jistými apolipoproteiny. Z apolipoproteinů je nejvýznamnější apolipoprotein B (ApoB) – stabilizuje VLDL částici. Velmi nízkodenzitní lipoproteiny se uvolňují z jaterních buněk do krevního oběhu. Z krve je VLDL odstraňován činností lipoprotein lipázy, schopné degradovat triacylglyceroly. VLDL částice postupně ztrácí své lipidové i některé proteinové složky a stává se IDL částicí, tzv. lipoproteinem intermediární hustoty. Ta se dále mění na LDL částici, tzv. „zlý“ cholesterol. \n\nJe pozorováno, že zvýšená produkce VLDL je spojena s vyšší tvorbou LDL a přispívá tak k rozvoji aterosklerotických plátů. S VLDL souvisí i další onemocnění. Poškozená sekrece VLDL (a tedy jejich hromadění v játrech) vede k onemocnění jaterní steatóza.\n"}
{"id": "1036964", "url": "https://cs.wikipedia.org/wiki?curid=1036964", "title": "Petr II. Novák", "text": "Petr II. Novák\n\nPetr II. Novák († 6. února 1456, Otmuchów) byl biskupem vratislavským a knížetem niským.\n\nPetr II. pocházel z vesnice Nowaki v okolí Nisy. Datum jeho narození není známo. Studoval kanonické právo ve Vídni, kde také získal doktorát. V roce 1427 se stal kancléřem biskupa Konráda. Od roku 1436 působil jako kanovník ve Vratislavi a byl správcem vratislavské katedrály. Roku 1438 jej král Albrecht II. jmenoval svým osobním kaplanem. V letech 1437–1445 byl biskupem a generálním vikářem, od roku 1442 pak proboštem katedrální kapituly. Po smrti biskupa Konráda se stal diecézním administrátorem a následně byl jmenován biskupem. Za dobu svého působení dokázal diecézi oddlužit a vykoupit množství zastavených vesnic. Nově založil okolo 120 farních kostelů, které byly zničeny během husitských válek. V roce 1453 pozval do Vratislavi Jana Kapistránského, který poté tři měsíce kázal ve slezských městech.\n\nPetr II. Novák zemřel v roce 1456. Jeho ostatky jsou uloženy ve vratislavské katedrále.\n\n"}
{"id": "1036966", "url": "https://cs.wikipedia.org/wiki?curid=1036966", "title": "Eduard Feireisl", "text": "Eduard Feireisl\n\nProf. RNDr. Eduard Feireisl, DrSc. (* 16. prosince 1957, Kladno) je český matematik, jenž se zaměřuje na matematickou analýzu, rovnice hydrodynamiky a teorii parciálních diferenciálních rovnic. Působí jako vědecký pracovník na oddělení evolučních diferenciálních rovnic Matematického ústavu AV ČR.\n\nV letech 1973–1977 studoval gymnázium v Novém Strašecí. Poté studoval matematickou analýzu na Matematicko-fyzikální fakultě Univerzity Karlovy v Praze, kde v roce 1982 získal titul doktora přírodních věd. Interní aspiranturu absolvoval v Matematickém ústavu Československé akademie věd v roce 1986. V průběhu 80. let pracoval jako odborný asistent na Katedře matematiky Fakulty strojní ČVUT v Praze. V roce 1989 absolvoval půlroční pobyt na univerzitě v Oxfordu. Doktorskou práci obhájil roku 1999 v Akademii věd ČR. V roce 2011 byl jmenován profesorem na Matematicko-fyzikální fakultě UK. Přednášel na univerzitách ve francouzském Besançonu a Nancy, v americkém Ohiu či v Mnichově.\n\nEduard Feireisl publikoval řadu výsledků v oblasti analýzy matematických modelů v mechanice stlačitelných tekutin. V roce 2012 obdržel od Evropské rady pro výzkum (ERC) grant na studium matematického modelování pohybu a výměny tepla v plynech. Podílí se na organizaci matematického života v České republice, kde se zasloužil o zřízení Nečasova centra pro matematické modelování, které vzniklo jako vědecké sdružení usilující o rozvoj základního a aplikovaného výzkumu a výchovu studentů magisterského a doktorského studia v aplikované matematice. Eduard Feireisl působí ve vědecké radě pro oblast matematiky v Nadačním fondu Neuron na podporu vědy.\n\n\n"}
{"id": "1036969", "url": "https://cs.wikipedia.org/wiki?curid=1036969", "title": "AGM-176 Griffin", "text": "AGM-176 Griffin\n\nAGM/BGM-176 Griffin je označení rodiny lehkých protizemních a protilodních střel krátkého dosahu vyvinutých americkým koncernem Raytheon. Střelu je možné odpalovat z letadel, hladinových lodí a také z pozemních baterií. Zásah střely působí díky její poměrně malé hlavici jen omezené vedlejší škody. Střela je vyráběna od roku 2008 do února 2014 již bylo dodáno 2000 kusů. Střely Griffin byly bojově použity v Iráku a Afghánistánu.\n\nSpolečnost Raytheon vyvinula naváděné pumy AGM-176A Griffin jako lehkou a přesnou munici pro vyzbrojení gunshipů nasazovaných do speciálních operací a bezpilotních letounů. Zamýšleny byly jako levné modulární střely využívající komponenty jiných výrobků, například protitankových střel FGM-148 Javelin. Střely AGM-176A Griffin byly zavedeny do výzbroje gunshipů amerického letectva AC-130W Stinger II a americké námořní pěchoty KC-130J Harvest Hawk.\n\nOd počátku bylo počítáno s vývojem druhé verze BGM-176B Griffin v podobě řízené střely poháněné raketovým motorem, schopné vypouštění ze země, z vrtulníků, letadel a hladinových lodí. Střela BGM-176B Griffin má délku 1100 mm a průměr 140 mm (5,5 palců). Celková hmotnost střely činí pouhých 20,5 kg. Naváděcí soustava střel kombinuje poloaktivní laserové navedení a navedení s pomocí GPS. K ničení pohyblivých cílů střely vyžadují jejich ozáření laserem. Střely jsou vybaveny tříštivo-trhavou hlavicí o hmotnosti 5,9 kg.\n\nNámořnictvo Spojených států amerických přijalo střely Griffin Block IIB kvůli zajištění obrany proti malým plavidlům (např. pašeráckým a pirátským člunům, nebo útočným člunům Íránských revolučních gard). Jejich ničení protilodními střelami Harpoon by bylo neekonomické a navíc těžších střel nese každá válečná loď obvykle jen osm kusů, zatímco u střel Griffin jich mohou být desítky.\n\nAmerické námořnictvo nejprve plánovalo vyzbrojit lehkými protilodními střelami plavidla pro pobřežní boj Littoral Combat Ship. Ta mohou nést několik modulárních sad výzbroje pro různé typy nasazení, přičemž součástí sady ASuW (Anti Surface Warfare) měly být vyvíjené střely NLOS-LS v počtu až 135 kusů. Po zrušení vývoje střel NLOS-LS v roce 2010 byly jako jejich dočasná náhrada vybrány střely Griffin IIB odvozené od leteckých naváděných pum AGM-176A. Jedno plavidlo LSC mělo obvykle nést 45 střel Griffin IIB. Výběr tohoto typu střel pro plavidla LSC ovšem vyvolal vlnu kritiky, zejména pro jejich krátký dolet střel Griffin a absenci autonomního naváděcího režimu na základě termovize, potřebného k boji proti většímu počtu pohybujících se cílů (V boji by byly omezeny počtem laserových značkovačů.). Americké námořnictvo tak dne 8. dubna 2014 oznámilo, že v modulární sadě ASuW budou použity konkurenční protilodní střely AGM-114L Longbow Hellfire.\n\nPrvními plavidly amerického námořnictva, které byly střelami Griffin vyzbrojeny se staly hlídkové lodě třídy \"Cyclone\", které nesou dvě šestinásobná vypouštěcí zařízení typu Mk 60 Griffin Missile System (GMS). Perspektivně je se střelami Griffin počítáno rovněž pro nové útočné čluny typu Mark V SOC.\n\nVývoj střel pokračuje verzí Griffin ER (jinak též SeaGriffin) s dosahem prodlouženým na 20 km. Tyto střely mají výkonnější raketový motor s měnitelným vektorem tahu. Zdokonalený naváděcí systém je doplněn infračerveným senzorem a střely jsou vybaveny datalinkem pro příjem rádiových korekcí za letu. Pozemní zkoušky této verze střely byly zahájeny na konci roku 2014.\n\n"}
{"id": "1036972", "url": "https://cs.wikipedia.org/wiki?curid=1036972", "title": "Továrna automobilů Start", "text": "Továrna automobilů Start\n\nIng. Fr. Petrášek, Továrna automobilů Start (1924–1931), Petrášek a Věchet, Továrna motorových automatů (1919–1922) a František Petrášek a spol. (1922–1924), byl československý výrobce automobilů.\n\nFrantišek Petrášek (1877–1932) a Vojmír Věchet založili v roce 1919 v obci Kukleny (dnes části statutárního města Hradec Králové) společnost \"Petrášek a Věchet, Továrna motorových automatů \" a začali se zabývat vývojem automobilů. Značka vozů mělo znít \"PAV\" nebo \"Petrá\" ale první vůz firmy byl poprvé představen na pražském autosalonu v roce 1921 pod značkou \"Start\". V roce 1922, se změnou právní formy, firma změnila název na \"František Petrášek a spol.\" a přesídlila do Hradce Králové. Od roku 1924 se název změnil na \"Ing. Fr. Petrášek, Továrna automobilů Start\". Výroba automobilů skončila v roce 1931. V roce 1932 bylo v Československu registrováno 158 osobních a 24 užitkových vozidel značky Start.\n\nPrvním modelem byl vůz \"B\", odpovídající modelu vyráběném v předchozí Petráškově firmě Perfekt. Pohon obstarával vodou chlazený řadový dvouválec o objemu 1106 cm³ a rozvodem SV.\n\nModel \"C\" disponoval čtyřválcem o objemu 1460 cm³ a výkonem 20 koní. Karoserie poskytovala prostor pro čtyři osoby. Oba modely měly žebřinový rám, tuhé nápravy, třírychlostní převodovku a hliníkové písty. Vyráběny byly verze limuzína, taxi a lehká užitková verze.\n\nV roce 1926 přišla továrna s vylepšeným modelem \"C\" a také s novým typem označeným \"D 2 Baby\". K pohonu sloužil vzduchem chlazený dvouválec o objemu 815 cm³. Zákazník mohl zvolit otevřenou nebo uzavřenou dvou, tří či čtyřmístnou karoserii.\n\nTyp \"E 4\" byl představen na podzim 1928. Vůz poháněl vodou chlazený čtyřválec s objemem 1453 cm³ a výkonem 24 koní. V roce 1929 společnost představila na pražském autosalonu prototyp s vzduchem chlazeným čtyřválcovým motorem o objemu 1000 cm³.\n\n"}
{"id": "1036975", "url": "https://cs.wikipedia.org/wiki?curid=1036975", "title": "Průliv Desátého stupně", "text": "Průliv Desátého stupně\n\nPrůliv Desátého stupně () je asi 150 km široký průliv v Indickém oceánu, kde odděluje dvě souostroví patřící Indii, severně ležící Andamany od jižních Nikobar. Průliv propojuje vody Bengálského zálivu nacházející se západně od souostroví s vodami Andamanského moře na východě. Své jméno získal průliv orientovaný východ-západ podle toho, že leží podél desátého stupně severní zeměpisné šířky.\n\nPoměrně úzká a frekventovaná vodní cesta průlivem má velký strategický význam. Prochází přes ní zboží přepravované z Bengálského a Perského zálivu do jihovýchodní Asie, Číny, Japonska i Koreje. Indie, od níž jsou Andamany a Nikobary zhruba dvojnásobně vzdálené (asi 1200 km) než od pevniny jihovýchodní Asie, si jejich význam uvědomuje a posiluje v této oblasti své vojenské prostředky.\n"}
{"id": "1036991", "url": "https://cs.wikipedia.org/wiki?curid=1036991", "title": "Beta-blokátor", "text": "Beta-blokátor\n\nBeta-blokátory (ATC kód C07, \"β-blokátory\") představují skupinu léčiv cílených na β-adrenergní receptor. Tyto receptory se nacházejí na povrchu buněk srdeční a hladké svaloviny, na stěnách dýchacích cest a tepen, v ledvinách i v dalších tkáních, jež jsou napojeny na sympatický nervový systém a jsou v okamžiku stresu aktivovány adrenalinem. Beta-blokátory jsou schopné bránit vazbě adrenalinu (a dalších hormonů) na tyto receptory a bránit tak účinkům těchto hormonů na lidský organismus.\n\nTato vlastnost z nich dělá vhodná léčiva pro pacienty se srdeční arytmií (pro prevenci opakovaného srdečního infarktu) či vysokým krevním tlakem.\n\nPrvní klinicky použitelné beta-blokátory popsal roku 1962 sir James W. Black — propranolol a pronethalol. Tato léčiva vyvolala revoluci v léčbě anginy pectoris a podle některých objev sira Blacka představuje jeden z nejdůležitějších objevů klinické medicíny a farmakologie 20. století.\n\nBeta-blokátory brání účinku přirozených tělních katecholaminů – adrenalinu a noradrenalinu. Tyto látky se za normálních okolností váží na β-adrenergní receptor, součást sympatického nervového systému, jenž má na starosti odpověď „fight or flight“ (v překladu „bojuj či uteč“). Jsou známy tři typy β-adrenergních receptorů – β, β a β. β-adrenergní receptory se nacházejí hlavně v srdci a v ledvinách. β-adrenergní receptory dominují v plicích, trávicí soustavě, játrech, děloze, hladké svalovině cév a v příčně pruhované svalovině. β-adrenergní receptory jsou typické pro tukové buňky. Beta-blokátory mohou účinkovat neselektivně na všechny tyto skupiny receptorů, anebo jsou specifické pro jednu z těchto skupin.\n"}
{"id": "1036998", "url": "https://cs.wikipedia.org/wiki?curid=1036998", "title": "Róbert Polievka", "text": "Róbert Polievka\n\nRóbert Polievka (* 9. června 1996) je slovenský fotbalový záložník a mládežnický reprezentant, od léta 2017 hráč klubu MŠK Žilina.\n\nOdchovanec FK Dukla Banská Bystrica, v létě 2014 se dostal do A-týmu.\nV červnu 2015 podepsal po sestupu Dukly Banská Bystrica do druhé ligy tříletý kontrakt s prvoligovým klubem DAC Dunajská Streda.\n\nNa jaře 2017 hostoval v klubu z Banskobystrického kraje ŠPORT Podbrezová. V létě 2017 v DAC skončil a přestoupil do MŠK Žilina. Opačným směrem putoval Lukáš Čmelík.\n\nPolievka nastupoval za slovenské mládežnické reprezentace U19 a U21.\n\n"}
{"id": "1036999", "url": "https://cs.wikipedia.org/wiki?curid=1036999", "title": "Rudolf Chloupek", "text": "Rudolf Chloupek\n\nRudolf Chloupek (* 15. září 1951 Brno) je český politik a pedagog, v letech 2014 až 2018 primátor města Jihlavy, od roku 2012 zastupitel Kraje Vysočina, člen ČSSD.\n\nPo absolvování SVVŠ vystudoval v letech 1970 až 1975 obor technická analytická a fyzikální chemie na Vysoké škole chemicko-technologické v Pardubicích (získal tak titul Ing.). Později v letech 1982 až 1988 navíc vystudoval matematiku a chemii na Pedagogické fakultě Univerzity Karlovy v Praze (získal tak titul Mgr.). Na PedF UK v Praze pak ještě v letech 2000 až 2003 absolvoval obor školský management a získal titul PaedDr.\n\nV letech 1977 až 1980 pracoval jako samostatný chemik a chemický inženýr v Agrochemickém podniku Jihlava, následně vyučoval v letech 1980 až 1987 na SOU Telč. Jako pedagog působil také na ZŠ Brtnice (1987 až 1990) a na ZŠ Dušejov, kde byl také ředitelem (1990 až 1995).\n\nMezi lety 1995 a 2000 byl zaměstnancem Školského úřadu Jihlava, kde vedl organizační oddělení. V letech 2000 až 2013 pracoval jako ředitel ZŠ Kollárova v Jihlavě. Od roku 2001 také soukromě podniká v oblasti zprostředkování obchodu a služeb.\n\nVzhledem ke své politické funkci byl předsedou dozorčí rady Teniscentra Jihlava (2003 až 2007), v němž je od roku 2011 členem představenstva. Od roku 2011 je také členem dozorčí rady HC Dukla Jihlava a členem dozorčí rady Správy městských lesů Jihlava. Od roku 2005 se též angažuje jako člen výboru ve Společenství vlastníků jednotek pro dům Havlíčkova 22 v Jihlavě.\n\nRudolf Chloupek je ženatý a má dvě děti. Žije v Jihlavě.\n\nDo politiky se pokoušel vstoupit, když v komunálních volbách v roce 1998 kandidoval jako nestraník za ODA do Zastupitelstva města Jihlavy na kandidátce subjektu \"Sdružení ČSNS, ODA, NK\", ale neuspěl. Zastupitelem se nestal ani ve volbách v roce 2002 jako nestraník za ČSSD. V roce 2004 vstoupil do ČSSD, v níž do roku 2014 předsedal městskému výboru v Jihlavě. Je také členem Okresního výkonného výboru ČSSD Jihlava a Krajského výkonného výboru ČSSD Kraj Vysočina).\n\nJako člen ČSSD kandidoval v komunálních volbách v roce 2006. Stal se prvním náhradníkem, avšak ještě v roce 2006 po rezignaci jednoho ze svých kolegů nakonec zastupitelem města. Ve volebním období 2006 až 2010 zároveň pracoval jako předseda Finančního výboru. V prosinci 2008 byl zvolen neuvolněným členem rady města. V komunálních volbách v roce 2010 byl lídrem kandidátky ČSSD. Obhájil post městského zastupitele a v listopadu 2010 se stal náměstkem primátora pro školství, kulturu, tělovýchovu, zdravotnictví a životní prostředí. Také ve volbách v roce 2014 byl lídrem kandidátky ČSSD a rovněž obhájil mandát zastupitele města. Po koaličních vyjednáváních byl dne 4. listopadu 2014 zvolen primátorem statutárního města Jihlavy.\n\nDo vyšší politiky se pokoušel vstoupit, když v krajských volbách v roce 2008 kandidoval za ČSSD do Zastupitelstva Kraje Vysočina, ale neuspěl. Krajským zastupitelem se stal až po volbách v roce 2012. Zároveň byl člen Finančního výboru. V krajských volbách v říjnu 2016 kandidoval za ČSSD znovu, mandát však již neobhájil, umístil se jako první náhradník krajského zastupitele. Právě z pozice náhradníka pak mandát krajského zastupitele získal 1. listopadu 2016 po rezignaci Petra Krčála.\n\nVe volbách do Poslanecké sněmovny PČR v roce 2010 kandidoval v Kraji Vysočina za ČSSD, ale neuspěl.\n\nVe volbách do Senátu PČR v roce 2016 kandidoval za ČSSD v obvodu č. 52 – Jihlava. Se ziskem 10,55 % hlasů skončil na 5. místě a do druhého kola nepostoupil. V komunálních volbách v roce 2018 obhajoval z 5. místa kandidátky ČSSD post zastupitele města Jihlavy. Mandát zastupitele obhájil, i když strana získala jen dvě křesla (vlivem preferenčních hlasů totiž skončil druhý). Koalici však složilo druhé uskupení \"\"FÓRUM JIHLAVA\"\" (tj. hnutí STAN a nezávislí kandidáti), třetí ODS, čtvrté uskupení \"\"ŽIJEME JIHLAVOU!\"\" (tj. TOP 09, Zelení a Piráti) a šestá KDU-ČSL. Novou primátorkou byla dne 2. listopadu 2018 zvolena Karolína Koubová.\n"}
{"id": "1037000", "url": "https://cs.wikipedia.org/wiki?curid=1037000", "title": "Starokatolický kostel (Děčín)", "text": "Starokatolický kostel (Děčín)\n\nStarokatolický kostel byl vystavěn na severním okraji Děčína na počátku 30. let 20. století, nalézá se na úpatí Stoličné hory na skalnaté vyvýšenině zvané Šibeniční (také Popravčí) vrch (157 m n. m.) v blízkosti silnice Děčín - Hřensko. K pseudorománské lodi přiléhá moderní hranolová věž s okny ve zvonovém patře. V minulých desetiletích kostel vystřídal několik uživatelů.\n\nV září 1989 vyhořel, jeho střecha se zřítila, po požáru již nebyl využíván. Od roku 2008 jej vlastní soukromá firma.\n\nKostel byl vybudován v roce 1934. Pod místní starokatolickou farnost patřili i věřící z Mostecka, Chomutovska a Kadaňska. Starokatolická církev jej však vlastnila jen do roku 1945. Po odsunu Němců, který zdecimoval počty jejích věřících, jej získala Církev československá husitská. V roce 1958 byl propůjčen pravoslavné církvi a využívali jej přesídlenci ze Sovětského svazu. Od roku 1976 fungoval kostel jako depozitář lidového nábytku Okresního muzea v Děčíně, které nechalo opravit jeho střechu. Byl však několikrát vykraden, a muzeum proto depozitář zrušilo.\n\nV září 1989 vyhořel, propadla se mu střecha. Po roce 1990 požádala starokatolická církev o jeho vrácení, neboť jej chtěla opravit, aby mohl znovu plnit svou bohoslužebnou funkci. K opravě však neměla dostatek finančních prostředků. V letech 2002-2004 byla zazděna okna i vstup.\n\nV roce 2008 kostel za půl milionu korun získala firma Good Times. Její záměry se stavbou jsou však nejasné.\n"}
{"id": "1037001", "url": "https://cs.wikipedia.org/wiki?curid=1037001", "title": "Spheron", "text": "Spheron\n\nSpheron je počítačová hra z roku 1992. Naprogramoval ji Michal Bačík pro počítače Commodore 64. Na hudbě se, vedle Bačíka, podílel Robert Jendrisak. \n\nJedná se o 2D plošinovku. Hráč ovládá balónek a jeho cílem je dostat se na konec levelu ve stanoveném časovém limitu. Musí přitom nasbírat dostatečný počet diamantů a dávat pozor na pasti a nepřátele. Hra celkem obsahuje 23 levelů a za rychlost zkompletování a posbírané diamanty dostává hráč skóre.\n\n"}
{"id": "1037002", "url": "https://cs.wikipedia.org/wiki?curid=1037002", "title": "Katja Ebbinghausová", "text": "Katja Ebbinghausová\n\nKatja Ebbinghausová, rodným příjmením Burgemeisterová (* 1. června 1948 Wiesbaden) je bývalá západoněmecká profesionální tenistka, pohybující se na okruzích v letech 1969–1982. Ve své kariéře vyhrála jeden singlový a čtyři deblové turnaje.\n\nV 70. letech představovala ve Spolkové republice Německo ženskou dvojku za Helgou Masthoffovou. V roce 1977 byla na žebříčku WTA pro dvouhru klasifikována na 19. místě. \n\nPoté, co se v roce 1977 vrátila na dvorce Evonne Goolagongová po krátké mateřské dovolené, vyřadila ji Němka v úvodním kole Canadian Open. Australanka se následně odhlásila z US Open 1977, kde v předchozích čtyřech ročnících vždy skončila jako poražená finalistka.\n\nVe fedcupovém týmu Západního Německa debutovala v roce 1970 utkáním 2. kola Světové skupiny proti Švýcarsku, v němž dopomohla k postupu Němek deblovou výhrou v páru s Hoslovou. Daný ročník se družstvo v Poháru federace 1970 probojovalo až do finále, kde nestačilo na Austrálii 0:3 na zápasy. Poslední zápas odehrála ve druhém kole Světové skupiny 1979 proti Spojeným státům, kde prohrála čtyřhru s Hanikovou. V soutěži nastoupila k dvaceti dvěma mezistátním utkáním s bilancí 10–2 ve dvouhře a 9–5 ve čtyřhře.\n\nNa nejvyšší grandslamové úrovni se pětkrát probojovala do čtvrtfinále dvouhry. Na French Open 1972 v něm podlehla 6–3 a 8–6 krajance Helze Masthoffové, na Roland Garros 1973 nestačila na favorizovanou Margaret Courtovou po setech 2–6 a 3–6 a další ročník 1974 utrpěla porážku 7–5, 6–7 a 6–3 od Raquel Giscafréové. Na US Open 1975 ji hladce vyřadila Virginia Wadeová 6–3 a 6–0. Poslední prohra mezi osmičkou hráček se datuje z lednového Australian Open 1977, kde skončila na raketě Kerry Reidové poměrem 6–0 a 6–4.\n\nV ženské čtyřhře si po boku Francouzky Gail Chanfreauové zahrála o titul na French Open 1974, kde je přehrál americko-sovětský pár Chris Evertová a Olga Morozovová po setech 4–6, 6–2 a 1–6.\n\nNarodila se roku 1948 jako Katja Burgemeisterová v západoněmeckém Wiesbadenu. Po sňatku s Dieterem Ebbinghausem přijala mužovo příjmení. Manželství bylo rozvedeno v roce 1974. Do roku 1977 žila devět let v Mnichově, odkud se přestěhovala do Hamburku.\n\n"}
{"id": "1037004", "url": "https://cs.wikipedia.org/wiki?curid=1037004", "title": "Michal Máslík", "text": "Michal Máslík\n\nMichal Máslík (* 1993 Nymburk) je český student na Imperial College London.\n\nVystudoval Gymnázium Bohumila Hrabala v Nymburce, kde se během studia zúčastnil fyzikální a matematické olympiády, soutěží ve francouzském jazyce a také práce ve studentském parlamentu. Po maturitě v roce 2012 byl přijat na Imperial College London. Zde studuje elektrické a elektronické inženýrství, obor, kterému se věnuje od dětství. V letech 2013 a 2014 získal ocenění pro nejlepšího studenta ročníku, zároveň získal praxi v bance Merrill Lynch.\n"}
{"id": "1037009", "url": "https://cs.wikipedia.org/wiki?curid=1037009", "title": "Marco De Vito", "text": "Marco De Vito\n\nMarco De Vito (* 14. ledna 1991) je italský fotbalový obránce, hráč klubu FK Dukla Banská Bystrica. Hraje na postu stopera (středního obránce). Jeho fotbalovým vzorem je krajan Marco Materazzi, oblíbeným týmem Inter Milán.\nMimo Itálie působil v Chorvatsku a na Slovensku.\n\nJeho bratr Giovanni pracuje jako fotbalový agent.\n\nJako dorostenec hrál v Itálii za AC ChievoVerona.\nDe Vito pak působil v klubech z nižších soutěží: Mezzocorona, ASD Villafranca a SC Marsala 1912. V únoru 2013 zamířil do druholigového chorvatského týmu NK Imotski. Imotski na konci sezony 2012/13 sestoupil z druhé ligy a De Vito později odešel na testy do FK Dukla Banská Bystrica, které dopadly úspěšně. Stal se prvním rozeným Italem v 1. slovenské lize.\n\n\n"}
{"id": "1037011", "url": "https://cs.wikipedia.org/wiki?curid=1037011", "title": "Nothosauroidea", "text": "Nothosauroidea\n\nNothosauři (Nothosauroidea) je skupina vyhynulých mořských plazů, kteří žili během období triasu. Jejich typickým zástupcem je Nothosaurus. Velikostí se lišili: Lariosaurus dorůstal 1 metru, zatímco Nothosaurus i čtyř metrů.\n\nMěli silné nohy s plovacími blánami, které se hodí spíše pro suchozemské tvory než pro mořské plazy. Tyto nohy jim dovolovali opustit moře a vydat se na pláž, kde museli naklást vejce (což je dosti primitivní znak). Pak měli dlouhý krk a malou lebku, vhodnou pro chytání ryb, a dlouhý ocas, který jim pomáhal při pohybu. Částečně svým vzhledem připomínali plesiosaury, kteří je později nahradili.\n\nDělili se na dva podřády: Pachypleurosauria a Nothosauria.\n\n"}
{"id": "1037014", "url": "https://cs.wikipedia.org/wiki?curid=1037014", "title": "Follow (album, Tortharry)", "text": "Follow (album, Tortharry)\n\nFollow je v pořadí osmé album death-metalové skupiny Tortharry. Bylo vydáno ve spolupráci s Metalgate dne 22. listopadu 2013.\n\n\n\n"}
{"id": "1037015", "url": "https://cs.wikipedia.org/wiki?curid=1037015", "title": "David Pope Anderson", "text": "David Pope Anderson\n\nDavid Pope Anderson (* 1955 Oakland, Kalifornie, USA) je americký vědecký výzkumník na \"University of California\", \"Houston\" a mimořádným profesorem počítačových věd na houstonské univerzitě. Je vedoucím softwarových projektů distribuovaných výpočtů SETI@home, BOINC, Bossa a Bolt.\n\nNejprve získal bakalářský titul z matematiky na wesleyanské univerzitě. Poté magisterský a doktorandský (PhD) titul na wisconsinsko-madisonské univerzitě. Během postgraduálního studia vydal čtyři výzkumné práce z oblasti počítačové grafiky. Jeho doktorandský výzkum obsahoval zlepšení specifikace atributové gramatiky a implementaci počítačových protokolů.\n\nV letech 1985 až 1992 byl v Berkeley asistentem oddělení informatiky (\"UC Berkeley Computer Science Department\"), kde se mu dostalo od Národní vědecké nadace (NSF) ocenění PYI. Během tohoto období řídil několik výzkumných projektů:\n\nV letech 1992 až 1994 pracoval v Sonic Solutions, kde vyvíjel \"Sonic System\", první distribuovaný systém pro profesionální digitální editaci zvuku.\n\nV roce 1994 vynalezl \"„Virtual Reality Television“\", televizní systém, který umožňuje divákům určovat jejich virtuální pozici a orientaci. Za tento vynález mu byl v roce 1996 udělen patent.\n\nV roce 1994 vyvinul jeden z prvních systémů pro spolupráci filtrování. Dále vyvinul webové stránky \"rare.com\", které poskytují doporučování filmů založené na jejich hodnocení uživateli.\n\nOd rok 1995 do roku 1998 byl technickým ředitelem Tunes.com, kde vyvinul webové systémy pro vyhledávání hudby na základě jejich filtrování, akustiky a jiných projevů.\n\nV roce 1995 se spoji s Davidem Gedyem a Danem Werthimerem při vytváření SETI@home, prvním dobrovolnickým výpočetním projektem. Od té doby SETI@home řídí.\n\nOd roku 2000 do roku 2002 působil jako ředitel společnosti \"United Devices\". Tato společnost vyvinula software pro distribuované výpočty.\n\nV roce 2002 vytvořil \"Berkeley Open Infrastructure for Network Computing\" (BOINC) pro projekt \"Network Computing\", který rozvíjí softwarovou platformu open-source pro dobrovolnické práci na počítači.\n\nProjekt financuje NSF a realizuje se ve středisku \"UC Berkeley Space Sciences Laboratory\". BOINC se používá asi 100 projektů, včetně SETI@home, Einstein@home, Rosetta@home, Climateprediction.net a IBM World Community Grid.\n\nProgram je používán jako platforma pro několik distribuovaných aplikací v tak rozmanitých oblastech, jako je matematika, medicína, molekulární biologie, klimatologie a astrofyzika.\n\nAnderson se zapojil do projektu Stardust@home, který s 23 tisíci dobrovolníků identifikuje přes internet mezihvězdné prachové částice. Tento přístup bývá nazýván distribuované myšlení.\n\nV roce 2007 Anderson představil trhu dva nové softwarové projekty: Bossa (\"middleware\" pro distribuované myšlení) a Bolt (\"framework\" pro webové školení a vzdělávání v rámci dobrovolnických výpočtů a distribuovaného myšlení).\n\n"}
{"id": "1037016", "url": "https://cs.wikipedia.org/wiki?curid=1037016", "title": "Stálobarevnost (textil)", "text": "Stálobarevnost (textil)\n\nStálobarevnost znamená odolnost barev materiálů vůči ztrátě barevného odstínu čili vyblednutí. Tento termín se používá při barvení textilií. V běžném životě se obvykle používá v souvislosti s oděvy. První známé použití tohoto termínu se datuje do roku 1916. \n\nObecně platí, že před použitím čisticích prostředků obsahujících bělidla, jako je třeba Savo, by se měla stálobarevnost oděvů předem vyzkoušet. \n\nStálobarevnost se hodnotí dvěma způsoby, a to na šedé či modré stupnici. V prvním případě na stupnici od 1 do 5, kde stupeň 5 znamená nejvyšší stálobarevnost. Modrá stupnice má 8 stupňů a nejvyšší stálobarevnost představuje stupeň 8.\n\nHodnotí se stálobarevnost: \n\nPoužívají se i speciální zkoušky stálobarevnosti.\n\n\n"}
{"id": "1037023", "url": "https://cs.wikipedia.org/wiki?curid=1037023", "title": "ABC FC", "text": "ABC FC\n\nABC Futebol Clube je brazilský fotbalový klub z města Natal, byl založen v roce 1915. Klubové barvy jsou bílá a černá.\n\nSvé domácí utkání hrál na Estádio Maria Lamas Farache (Frasqueirão) s kapacitou 15 800 diváků (resp. 18 000), po výstavbě nového stadionu Arena das Dunas pro Mistrovství světa ve fotbale 2014 hraje své domácí zápasy zde (společně s klubem América FC).\n\n"}
{"id": "1037026", "url": "https://cs.wikipedia.org/wiki?curid=1037026", "title": "Kostel svatého Bernarda z Clairvaux (Řisuty)", "text": "Kostel svatého Bernarda z Clairvaux (Řisuty)\n\nKostel svatého Bernarda z Clairvaux ve vsi Řisuty na Lounsku se nachází na místě původního gotického svatostánku. Na počátku 18. století prošel generální barokní přestavbou.\n\nKostel přestal být udržován po roce 1945, kdy ze vsi muselo odejít německé obyvatelstvo. Již při biskupské vizitaci v dubnu 1948 byl zaznamenán špatný stav jeho střechy.\n\nPočátkem 70. let 20. století byl v Řisutech objeven soubor cínového nádobí, které zde po bitvě na Bílé hoře před odchodem do emigrace ukryl protestantský kněz Jan.\n\nSvému účelu kostel přestal sloužit od poloviny 70. let. Po desetiletích chátrání se pak zřítila báň věže, která při pádu prorazila střechu lodi a propadla se dovnitř stavby. Kostel stále má status kulturní památky ČR. V roce 2012 byl zpracován projekt konzervace stavby, který nebyl z finančních důvodů realizován.\n\nKostel je zasvěcen svatému Bernardovi z Clairvaux, OCist. (1090/91–1153) – významnému teologovi, filosofovi a zakladateli kláštera Clairvaux. Jde pravděpodobně o jediný kostel v ČR s tímto patrociniem.\n"}
{"id": "1037035", "url": "https://cs.wikipedia.org/wiki?curid=1037035", "title": "Juraj Molnár (fotbalista)", "text": "Juraj Molnár (fotbalista)\n\nJuraj Molnár (* 15. ledna 1969) je bývalý slovenský fotbalista, záložník.\n\nV československé lize hrál za FC Nitra a Duklu Banská Bystrica. Nastoupil v 77 ligových utkáních. V maďarské lize hrál za Dunakanyar-Vác FC a ve slovenské lize za FC Nitra. V Evropské lize nastoupil v 1 utkání za Dunakanyar.\n\n"}
{"id": "1037038", "url": "https://cs.wikipedia.org/wiki?curid=1037038", "title": "Dia", "text": "Dia\n\nDia je diagramový program napsaný v jazyce C jako součást projektu GNOME a dostupný pro řadu platforem, mimo jiné Linux (a jiné UN*Xy a Unixy), Mac OS X a Microsoft Windows. Podporuje rozšíření napsaná v Pythonu a je dostupný pod licencí GNU GPL, jedná se tedy o svobodný software.\n\nMá podporu pro vývojové diagramy, schémata elektrických obvodů, síťové diagramy, ERM, UML. Nové prvky lze přidat pomocí XML souborů používajících podmnožinu formátu SVG.\n"}
{"id": "1037041", "url": "https://cs.wikipedia.org/wiki?curid=1037041", "title": "37. ročník People's Choice Awards", "text": "37. ročník People's Choice Awards\n\n37. ročník People's Choice Awards se konal 5. ledna 2011 v Nokia Theatre v Los Angeles v Kalifornii. Ceremoniál moderovala Queen Latifah a byl vysílán televizní stanicí CBS.\n\n\n"}
{"id": "1037044", "url": "https://cs.wikipedia.org/wiki?curid=1037044", "title": "Seznam mughalských císařů", "text": "Seznam mughalských císařů\n\nToto je seznam císařů Mughalské říše, státního útvaru na území Indického subkontinentu v letech 1526–1858. S nástupem Aurangzéba na císařský trůn začal proces postupné ztráty stability a decentralizace říše. Ve druhé polovině 18. století mughalská říše ztratila postavení nejmocnější říše Indického poloostrova a s příchodem 19. století se stala loutkovým státem Britské říše. Posledním mughalským císařem byl Bahádur Šáh II., jehož čistě formální postavení bylo ukončeno v roce 1858 potlačením velkého indického povstání. Císařové měli titul Velký Mughal (ve významu Velký Mongol), někdy psáno i Velký Mogul.\n\n"}
{"id": "1037045", "url": "https://cs.wikipedia.org/wiki?curid=1037045", "title": "Okres Nagykálló", "text": "Okres Nagykálló\n\nOkres Nagykálló ( ) se nachází v Maďarsku v župě Szabolcs-Szatmár-Bereg. Jeho správním centrem je město Nagykálló.\n\nV okrese se nachází celkem 8 měst a obcí:\n\n"}
{"id": "1037048", "url": "https://cs.wikipedia.org/wiki?curid=1037048", "title": "Hlava (film)", "text": "Hlava (film)\n\nHlava (v americkém originále: Head) je americká filmová komedie z roku 1968. Režisérem filmu je Bob Rafelson. Hlavní role ve filmu ztvárnili Peter Tork, David Jones, Micky Dolenz, Michael Nesmith a Annette Funicello.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1037049", "url": "https://cs.wikipedia.org/wiki?curid=1037049", "title": "36. ročník People's Choice Awards", "text": "36. ročník People's Choice Awards\n\n36. ročník People's Choice Awards se konal 6. ledna 2010 v Nokia Theatre v Los Angeles v Kalifornii. Ceremoniál moderovala Queen Latifah a byl vysílán televizní stanicí CBS. Ne všechny ceny byly předány živě při ceremoniálu, například nejoblíbenější film byl vynechán. Stejně tak cena za nejoblíbenějšího filmového herce, kterou získal Johnny Depp, který byl v průběhu večera oceněn cenou v kategorii Herec/Herečka dekády.\n\n\n"}
{"id": "1037050", "url": "https://cs.wikipedia.org/wiki?curid=1037050", "title": "Za jasného dne uvidíš navždy", "text": "Za jasného dne uvidíš navždy\n\nZa jasného dne uvidíš navždy (v americkém originále: On a Clear Day You Can See Forever) je americká filmová komedie z roku 1970. Režisérem filmu je Vincente Minnelli. Hlavní role ve filmu ztvárnili Barbra Streisand, Yves Montand, Larry Blyden, Bob Newhart a Simon Oakland.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1037052", "url": "https://cs.wikipedia.org/wiki?curid=1037052", "title": "Oxford (textil)", "text": "Oxford (textil)\n\nOxford či oxfordská látka je druh tkané látky, z níž se šijí různé druhy košil. \n\nSvětlemodrou oxfordskou látku si díky její pevnosti a odolnosti v 19. století v Americe oblíbili fyzicky pracující muži, takzvané modré límečky. V dnešní době se dočkala širokého využití, od košil pro ležérní volnočasový oděv po košile do profesního obleku, kdy se tato košilovina v provedení Royal Oxford stala plnohodnotnou alternativou k čistě bílým košilím do zaměstnání. Látka se vyrábí ve třech základních provedeních: jako hrubší oxford, jemný Pinpoint Oxford a formálnější Royal Oxford. \n"}
{"id": "1037053", "url": "https://cs.wikipedia.org/wiki?curid=1037053", "title": "Kostel svatého Mikuláše (Petrovice)", "text": "Kostel svatého Mikuláše (Petrovice)\n\nKostel svatého Mikuláše v Petrovicích na česko-německé hranici v okrese Ústí nad Labem pochází z roku 1793.\n\nOd roku 1958 je chráněn jako kulturní památka České republiky. Po téměř tři desetiletí mu chyběla podstatná část střechy, která se spolu s krovy a stropem zřítila po neodborném stavebním zásahu v roce 1988. Obec, která jej vlastní, získala v roce 2015 dotaci na zastřešení. Kostel, jehož loď má zazděná okna, tak získal novou, částečně prosklenou střechu, díky které využívá přirozeného denního světla.\n\nNejstarší kostel stával v Petrovicích uprostřed hřbitova, a to zřejmě již ve 2. polovině 14. století. Jeho patrony byli páni z Vartenberka. Dne 8. srpna 1495 byl kostel po opravě znovu vysvěcen míšeňským biskupem Johannem ze Salhausenu. Poslední katolický kněz Peter Hübner zde sloužil v letech 1564–1570. Jeho nástupce Martin Prätorius sice složil slib katolickému děkanovi v Ústí, v roce 1578 ale konvertoval k protestantismu.\n\nRoku 1636 během třicetileté války tudy táhli na Pirnu švédští vojáci. Při drancování obce kostel vyhořel, obnoven byl až po dvaceti letech.\n\nV roce 1793 byl vystavěn kostel nový, zasvěcený sv. Mikuláši. Teprve po více než sto letech, v roce 1904, k němu byla přistavěna věž.\n\nV závěru srpna 1813 začala v Petrovicích série událostí známá jako bitva u Chlumce, v níž armády Rakouska, Pruska a Ruska porazily vojska císaře Napoleona. V bitvě padly nebo byly zraněny tisíce vojáků a kostel se stal lazaretem i skladištěm. V této době byl značně poškozen.\n\nO střechu však přišel až v roce 1988, kdy se propadla v důsledku neodborného stavebního zásahu. Místo opravy však byla stavba jen zajištěna betonovým věncem a její okna byla zazděna. Presbytář, ve kterém zůstalo torzo hlavního oltáře, byl krytý nízkou provizorní stříškou bez původního sanktusníku. V sakristii vzniklo malé muzeum místní historie.\n\nKostel je ve vlastnictví obce. Zastupitelé se nakonec rozhodli pro částečně prosklenou střechu, kterou do interiéru dopadá denní světlo. Inspirovali se přitom renovovaným kostelem Nanebevzetí Panny Marie v Neratově v Orlických horách. Za pomoci evropských fondů se obci podařilo střechu vybudovat na podzim 2015.\n\n"}
{"id": "1037054", "url": "https://cs.wikipedia.org/wiki?curid=1037054", "title": "Výtržníci", "text": "Výtržníci\n\nVýtržníci (v americkém originále: The Rebel Rousers) je americký dramatický film z roku 1970. Režisérem filmu je Martin B. Cohen. Hlavní role ve filmu ztvárnili Cameron Mitchell, Bruce Dern, Diane Ladd, Harry Dean Stanton a Jack Nicholson.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1037056", "url": "https://cs.wikipedia.org/wiki?curid=1037056", "title": "Nyomi Banxxx", "text": "Nyomi Banxxx\n\nAmanda Dee (* 14. října 1972), známá především jako Nyomi Banxxx, je americká pornoherečka.\n\n\n"}
{"id": "1037057", "url": "https://cs.wikipedia.org/wiki?curid=1037057", "title": "Milan Meliš", "text": "Milan Meliš\n\nMilan Meliš (* 25. listopadu 1963) je bývalý slovenský fotbalista.\n\nV československé lize hrál za ZVL Považská Bystrica. Nastoupil v 6 ligových utkáních. Ve druhé nejvyšší soutěži hrál i za Spartak ZŤS Dubnica nad Váhom.\n\n\n"}
{"id": "1037058", "url": "https://cs.wikipedia.org/wiki?curid=1037058", "title": "Malé životní etudy", "text": "Malé životní etudy\n\nMalé životní etudy (v americkém originále: Five Easy Pieces) je americký dramatický film z roku 1970. Režisérem filmu je Bob Rafelson. Hlavní role ve filmu ztvárnili Jack Nicholson, Karen Black, Susan Anspach, Lois Smith a Ralph Waite.\n\nKaren Black získala za svou roli v tomto filmu Zlatý glóbus a byla nominována na Oscara. Jack Nicholson byl za svou roli ve filmu nominován na Oscara a Zlatý glóbus. Film byl dále nominován na dva Oscary (kategorie nejlepší film a nejlepší scénář) a dva Zlaté glóby (kategorie nejlepší film – drama a nejlepší scénář).\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1037059", "url": "https://cs.wikipedia.org/wiki?curid=1037059", "title": "Diecéze attudská", "text": "Diecéze attudská\n\nDiecéze Attuda je titulární diecéze římskokatolické církve.\n\nAttuda, identifikovatelná s ruinami \"Hao-Kög\" v dnešním Turecku, je starobylé biskupské sídlo, nacházející se v římské provincii Frýgie Pacatiana. Byla součástí Konstantinopolského patriarchátu a sufragánnou arcidiecéze Laodicea ve Frýgii. Roku 553 po rozdělení provincie Frýgie Pacatiana, se Attuda stala součástí církevní provincie arcidiecéze Hierapolis ve Frýgii. \n\nZnáme pět biskupů této diecéze. Hermelaos, který se zúčastnil roku 431 Efezského koncilu. Symmachus, podepsaný roku 451 na Chalkedonském koncilu. Stephanus, zúčastněný roku 692 Trullské synody. Nicetas a Arsenius, kteří se zúčastnili koncilu roku 879, po němž byl odvolán patriarcha Fotios.\n\nDnes je využívána jako titulární biskupské sídlo; v současnosti je bez titulárního biskupa.\n\n\n\n"}
{"id": "1037060", "url": "https://cs.wikipedia.org/wiki?curid=1037060", "title": "Tělesné vztahy", "text": "Tělesné vztahy\n\nTělesné vztahy (v americkém originále: Carnal Knowledge) je americký dramatický film z roku 1971. Režisérem filmu je Mike Nichols. Hlavní role ve filmu ztvárnili Jack Nicholson, Art Garfunkel, Candice Bergen, Ann-Margret a Rita Moreno.\n\nAnn-Margret získala za svou roli v tomto filmu Zlatý glóbus a byla nominována na Oscara. Jack Nicholson a Art Garfunkel byli za své role v tomto filmu nominováni na Zlatý glóbus.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1037061", "url": "https://cs.wikipedia.org/wiki?curid=1037061", "title": "Král z Marvin Gardens", "text": "Král z Marvin Gardens\n\nKrál z Marvin Gardens (v americkém originále: The King of Marvin Gardens) je americký kriminální film z roku 1972. Režisérem filmu je Bob Rafelson. Hlavní role ve filmu ztvárnili Jack Nicholson, Bruce Dern, Ellen Burstyn, Julie Anne Robinson a Scatman Crothers.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1037062", "url": "https://cs.wikipedia.org/wiki?curid=1037062", "title": "Pjotr Pavlenskij", "text": "Pjotr Pavlenskij\n\nPjotr Pavlenskij ( ) je ruský akcionista – konceptuální umělec a politický aktivista, kritik režimu ruského prezidenta Vladimira Putina. Vystudoval Petrohradskou státní uměleckoprůmyslovou akademii.\n\nPodle vlastního vyjádření se ve svých performancích věnuje \"politickému umění\", kritizujícímu „mocenské nástroje systému a jeho ideologický aparát“, což odlišuje od umění zabývajícího se politikou. Až na výjimku spočívají jeho performance v nečinnosti, na niž reagují státní složky - policisté, zdravotníci, hasiči a dotvářejí je vyšetřovatelé, psychiatři nebo provládní média.\n\nV červenci 2012 stál hodinu a půl na schodech Kazaňské katedrály v Petrohradě s ústy zašitými režnou nití a transparentem na podporu skupiny Pussy Riot. Akcí nazvanou „Šev“ reagoval na odsouzení členek skupiny k několikaletému vězení za pobuřující vystoupení v moskevské katedrále Krista Spasitele.\n\nV další performanci nazvané „Vykuchání“ se před sídlem petrohradského gubernátora objevil nahý, „oděný“ pouze do ostnatého drátu, čímž chtěl vyjádřit stav člověka žijícího v represivním politickém systému.\n\nV listopadu 2013 se v performanci nazvané „Fixace“ zcela nahý ocitl na Rudém náměstí v Moskvě a přibil svůj šourek k zemi. Akci provedl v den, kdy v Rusku slaví profesní svátek příslušníci bezpečnostních složek. Chtěl jí varovat před apatií a nečinnou odevzdaností ruské společnosti.\n\nV únoru 2014 realizoval jedinou kolektivní akci, když usiloval o navození atmosféry kyjevského Majdanu tím, že spolu s dalšími kolegy vytvořili na jednom petrohradském mostě barikády, zapálili je, tloukli do želez a provolávali proukrajinská hesla. Chtěli tím vyjádřit solidaritu s proevropskými demonstranty v Kyjevě.\n\nV říjnu 2014 protestoval proti zneužívání psychiatrie pro politické účely, když si před psychiatrickým ústavem, svlečen do naha, uřízl lalůček ucha. Poté byl odveden policií. V Serbského centru, před nímž Pavlenskij provedl svůj happening, bývali v době Sovětského svazu internováni pod záminkou psychiatrické diagnózy politicky nepohodlní lidé. V době jeho happeningu zde byla na nuceném psychiatrickém vyšetření ukrajinská důstojnice-pilotka Naděžda Savčenková, v Rusku obviněná ze spoluúčasti na zabití dvou ruských novinářů na Ukrajině, podle vlastních slov zajatá separatisty a unesená do Ruska. Krátce po své akci s názvem „Oddělení“ („Separace“) byl hospitalizován v moskevské nemocnici s podezřením na zápal plic.\n\nSám Pavlenskij byl několikrát vyšetřován psychiatry, kteří potvrdili, že je duševně zdravý, policie mu však v září 2014 opět doručila obsílku k nucenému vyšetření. Petrohradský soud v minulosti zamítl žádost policie k umístění Pavlenského na psychiatrickou kliniku.\n\nV říjnu 2014, krátce po své předchozí performanci přijel do Jihlavy jako host Mezinárodního festivalu dokumentárních filmů Jihlava, aby se zúčastnil tzv. Inspiračního fóra, propojujícího diváky a filmaře s lidmi z veřejné sféry, kteří radikálně posouvají hranice společenského dialogu.\n\nV listopadu 2015 zapálil vchodové dveře do sídla ruské Federální bezpečnostní služby FSB v budově Lubjanka, dříve sídle Čeky, NKVD a KGB. Byl zadržen pro podezření z výtržnosti. Za tento čin byl v moskevském vězení a hrozily mu 3 roky odnětí svobody. V červnu 2016 byl po sedmi měsících propuštěn a odsouzen k pokutě ve výši asi 190 tisíc korun.\n\nV květnu 2017 získal politický azyl ve Francii, načež tam v říjnu podpálil budovu francouzské centrální banky na Place de la Bastille.\n\nV roce 2016 získal Cenu Václava Havla za kreativní disent. Později mu však byla odňata, neboť ji i s finanční odměnou chtěl věnovat povstalecké organizaci a výslovně podpořil násilí jako metodu boje proti útlaku ze strany vlády.\n\n"}
{"id": "1037064", "url": "https://cs.wikipedia.org/wiki?curid=1037064", "title": "Poslední eskorta", "text": "Poslední eskorta\n\nPoslední eskorta (v americkém originále: The Last Detail) je americká filmová komedie z roku 1973. Režisérem filmu je Hal Ashby. Hlavní role ve filmu ztvárnili Jack Nicholson, Otis Young, Randy Quaid, Clifton James a Carol Kane.\n\nRandy Quaid byl za svou roli v tomto filmu nominován na Oscara, Zlatý glóbus a cenu BAFTA. Jack Nicholson byl za svou roli v tomto filmu nominován na Oscara a Zlatý glóbus a získal cenu BAFTA. Film získal cenu BAFTA v kategorii nejlepší scénář. Film byl dále nominován na Oscara v kategorii nejlepší scénář a na cenu BAFTA v kategorii nejlepší film.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1037065", "url": "https://cs.wikipedia.org/wiki?curid=1037065", "title": "Antonín Smrčka", "text": "Antonín Smrčka\n\nAntonín Smrčka (* 28. dubna 1954, Praha) je baskytarista, zpěvák a hudební skladatel, frontman skupiny Míchačky Betonu, současně působí jako zakladatel a basista skupiny Tonny Blues Band. Spoluzakladatel skupin Abraxas, Žlutý Pes a Pumpa. 78 - 80 Duo CiS, s Daliborem Cidlinským Sr. EMBA. Hrál také v Yo Yo Bandu, SLS Leška Semelky, Dobrohošti a v hanspaulských kapelách Hlava B, Hudba ke kávě.Podílel se jako dramaturg na prvním ročníku festivalu Blues Alive Šumperk.\n\nPo střední průmyslové škole vystudoval racionalizaci výroby na Vysoké škole ekonomické v Praze. Po studiu pracoval v nakladatelství SEVT n.p. Po roce 1989 se věnoval podnikání v oboru prodeje hudebních nástrojů a agentážní činnosti. Je ženatý, jeho manželka Iva je učitelka. Má dvě děti, starší dceru Markétu a mladšího syna Antonína. Bydlí ve Stříbrné Lhotě, Mníšku pod Brdy. \n\nPrvní rocková kapela se jmenovala Teritorium. V roce 1974 se zúčastnil se skupinou Maia NAJF Mladá Boleslav. V 70. letech v průběhu studia ( přesně r. 1976 ) založil společně se Slávkem Jandou, Ivanem Sekyrou a Ivanem Pelíškem skupinu Abraxas. Poté založil s Janem Martínkem, Ondřejem Hejmou a Ivanem Hlasem v roce 1978 skupinu Žlutý Pes. Souběžně se Žlutým Psem založil Míchačky betonu, skupinu, pro kterou složil většinu písní. V roce 1986 se stal spoluzakladatelem Yandim Bandu. Hlavní kapelou současnosti je Tonny Blues Band, ve které spolupracoval s řadou vynikajících hudebníků ( Petr Kulich Pokorný, Lukáš Martínek, Ondřej Pivec, Roman Pokorný, Jaroslav Petrásek, Karel Heřman, Tonya Graves, Marek Hlavica, Juwana Jenkins,Tomáš Homuta, Karel Bárta, Michal Daněk, Kaia Brown, Jakub Zomer, Roman Vícha, Jan Kořínek, Jan Martínek, Jan Karez, David Babka a dalšími ). V letech 1995-96 se stal součástí unikátní inscenace Horrorband legendárního Studia Ypsilon, kde si zahrál detektiva Pinkertona a hrál na baskytaru ve strašidelném bandu. V roce 2017 se stal vítězem mezinárodní soutěže o motivační song pro německou firmu s působením na všech kontinentech světa. V konkurenci 28 skladatelů celého světa zvítězil a prezentoval vítěznou skladbu na setkání zaměstnanců firmy v SRN. V roce 2019 zakládá skupinu The Switchers s hudebníky Jakubem Doležalem-sax, Janem Andrem-hammond, Marcusem Jurkovičem, která doprovodí novou, mladou a talentovanou zpěvačku Betty Panzo.\n\nPrůběžně se objevuje v řadě televizních pořadů s různými kapelami ( Abraxas, Yandim Band, SLS, Tonny Blues Band ).\n\n\n\n"}
{"id": "1037067", "url": "https://cs.wikipedia.org/wiki?curid=1037067", "title": "Diecéze aucská", "text": "Diecéze aucská\n\nDiecéze Auca je titulární diecéze římskokatolické církve.\n\nPrvní zmínka o diecézi pochází z roku 589, kdy se biskup Asterius zúčastnil Třetího toledského kocnilu.\n\nMěsto bylo zničeno muslimským dobytím Španělska v 8. století. Během 9. až 11. století se sídlo biskupů přemístilo do Amaii, Valliposity, Muñó, Segisamy, Oñi, Gamonali.\n\nRoku 1075 bylo území diecéze potlačeno do právě vzniklé diecéze Burgos.\n\nDnes je využívána jako titulární biskupské sídlo; současným titulárním biskupem je Mieczysław Cisło, pomocný biskup Lublinu.\n\n\n\n"}
{"id": "1037068", "url": "https://cs.wikipedia.org/wiki?curid=1037068", "title": "Světový den antikoncepce", "text": "Světový den antikoncepce\n\nSvětový den antikoncepce je vyhrazen na 26. září. Je zasvěcen zkvalitňování vzdělání a zvyšování povědomí o sexuálním a reproduktivním zdraví v souladu s vizí \"světa, ve kterém je každé těhotenství chtěné\". Tento den je propagován skupinou vládních i mezinárodních nevládních organizací, mezi něž patří například Asijsko-Tichomořská rada pro antikoncepci, organizace Centro Latinamericano Salud y Mujer, Evropská společnost pro antikoncepci a reprodukční zdraví, Německá nadace pro světovou populaci, Mezinárodní federace pro gynekologii dětí a dospívajících, Mezinárodní federace plánovaného rodičovství, Marie Stopes International, Population Services International, Rada pro populaci, Agentura Spojených států amerických pro mezinárodní rozvoj (USAID) a organizace Women Deliver.\n"}
{"id": "1037071", "url": "https://cs.wikipedia.org/wiki?curid=1037071", "title": "Varazdat", "text": "Varazdat\n\nVarazdat (Վարազդատ) byl arménský král z arsakovské dynastie, který vládl v letech 374—378.\n\nPo svržení a zabití arménského krále Papa v roce 374 se rozhodl římský císař Valens dosadit na prázdný trůn arménského aristokrata žijícího v Konstantinopoli Varazdata, údajného příslušníka rodu Arsakovců, který měl hájit římské zájmy ve strategicky položeném nárazníkovém státě na hranici se Sásánovskou říší. Varazdat se však dostal do sporu s vlivnými sparapety (veliteli vojska) z rodu Mamikonianů: prvního z nich, Musela, nechal popravit, ale druhý, Manuel, ho svrhl a vyhnal ze země. Varazdat patrně dožil ve vyhnanství v Británii, přesné datum není známo. \n\nMovses Chorenaci se ve své kronice zmiňuje, že Varazdat vyhrál na hrách 291. olympiády soutěž v pěstním zápase (\"pygmé\", předchůdce moderního boxu). \nJe tak posledním známým olympijským vítězem z doby úpadku starověkých her. V roce 1998 byla v Olympii odhalena Varazdatova socha, kterou vytvořil Levon Tokmajan. \n\n"}
{"id": "1037072", "url": "https://cs.wikipedia.org/wiki?curid=1037072", "title": "Čínská čtvrť (film)", "text": "Čínská čtvrť (film)\n\nČínská čtvrť (v americkém originále: Chinatown) je americký kriminální film z roku 1974. Režisérem filmu je Roman Polanski. Hlavní role ve filmu ztvárnili Jack Nicholson, Faye Dunaway, John Huston, Perry Lopez a John Hillerman.\n\nFilm získal Oscara za nejlepší scénář. Jack Nicholson získal za svou roli v tomto filmu Zlatý glóbus a cenu BAFTA a byl nominován na Oscara. Faye Dunaway byla za svou roli nominována na Oscara, Zlatý glóbus a cenu BAFTA. John Huston byl za svou roli nominován na Zlatý glóbus a cenu BAFTA. Film dále získal tři Zlaté glóby (v kategoriích nejlepší film-drama, režie a scénář) a dvě ceny BAFTA (kategorie nejlepší režie a scénář). Film byl dále nominován na osm Oscarů (kategorie nejlepší film, režie, kamera, výprava, kostýmy, zvuk, střih, hudba), jeden Zlatý glóbus (kategorie nejlepší hudba) a šest cen BAFTA (kategorie nejlepší výprava, kamera, kostýmy, film, střih, hudba).\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1037077", "url": "https://cs.wikipedia.org/wiki?curid=1037077", "title": "Povolání: Reportér", "text": "Povolání: Reportér\n\nPovolání: Reportér (v italském originále: Professione: reporter) je italsko-španělsko-francouzský dramatický film z roku 1975. Režisérem filmu je Michelangelo Antonioni. Hlavní role ve filmu ztvárnili Jack Nicholson, Maria Schneider, Steven Berkoff, Ian Hendry a Jenny Runacre.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1037078", "url": "https://cs.wikipedia.org/wiki?curid=1037078", "title": "Bohatství (film)", "text": "Bohatství (film)\n\nBohatství (v americkém originále: The Fortune) je americký akční film z roku 1975. Režisérem filmu je Mike Nichols. Hlavní role ve filmu ztvárnili Stockard Channing, Jack Nicholson, Warren Beatty, Florence Stanley a Richard B. Shull.\n\nStockard Channing byla za svou roli v tomto filmu nominována na Zlatý glóbus.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1037080", "url": "https://cs.wikipedia.org/wiki?curid=1037080", "title": "Kostel svatého Bernarda", "text": "Kostel svatého Bernarda\n\nKostelů a kaplí zasvěcených svatému Bernardovi z Clairvaux je více:\n\n\n"}
{"id": "1037092", "url": "https://cs.wikipedia.org/wiki?curid=1037092", "title": "West Yorkshire", "text": "West Yorkshire\n\nWest Yorkshire (západní Yorkshire) je metropolitní a ceremoniální hrabství v anglickém regionu Yorkshire a Humber. Přibližně odpovídá jádru West Riding of Yorkshire tradičního hrabství Yorkshire.\n\nHrabství se skládá z pěti okresů, a to Leeds, Wakefield, Kirklees, Calderdale a Bradford. Hraničí s hrabstvími Derbyshire (na jihu), Velký Manchester (na jihozápadě), Lancashire (na severozápadě), Severní Yorkshire (na severu a východě) a South Yorkshire (na jihovýchodě).\n"}
{"id": "1037109", "url": "https://cs.wikipedia.org/wiki?curid=1037109", "title": "Marie Rýdlová", "text": "Marie Rýdlová\n\nMarie Rýdlová, rozená Lierová (3. prosince 1884 Německý Brod – 28. října 1971 Praha) byla česká herečka.\n\nNarodila se v rodině Karla Liera, předního herce a režiséra smíchovských divadel a herečky Antonie Bollardové,\ndva její sourozenci, starší bratr František a nevlastní sestra Karla, se rovněž věnovali hereckému povolání. Od útlého mládí vystupovala v dětských rolích u divadelních společností, kde působili její rodiče, profesionální divadelní dráhu nastoupila jako žačka herečky ND Izy Grégrové nejprve v Grauově společnosti vedené bratrem Františkem Lierem (1901), od sezony 1902/1903 do roku 1910 byla členkou smíchovského Švandova divadla, kde prošla řadou činoherních i zpěvoherních rolí, tančila v operetních představeních a zpívala ve sboru, postupně se však profilovala v oboru činoherního herectví. Po rozpadu manželství s operetním tenoristou Vladimírem Jelenským (vlastním jménem Jaroslav Jelínek) odešla z Prahy, v letech 1910–1919 hrála ve venkovských kočovných divadelních souborech V. Suka, R. Morávka, H. Benoniové a K. Jičínského.\n\nNásledně získala angažmá u ředitele a režiséra Václava Jiřikovského v nově konstituovaném ostravském NDMS (1919–1922, 1924–1944), společně se svým manželem, hereckým kolegou a režisérem Antonínem Rýdlem (sňatek 1922) byli v letech 1922/1923 angažováni \nv bratislavském Slovenském národním divadle a jednu sezonu (1923/1924) v pražském \"Divadle Komedia\", které v roce 1923 založil bulvární spisovatel a podnikatel Felix Achille de la Cámara. Na pozvání druhého ředitele NDMS Františka Uhlíře se v roce 1924 oba vrátili do Ostravy. Ve druhém ostravském angažmá navázala Marie Rýdlová na své předchozí úspěchy a ztvárnila řadu charakterních i komediálních postav české a světové klasiky.\nVedle hlavního činoherního oboru působila nejprve externě (od 1927), v letech 1934–1940 pak smluvně také jako sólistka operetního souboru. Od konce třicátých let soukromě vyučovala herectví, k jejím žačkám patřila např. Slávka Budínová.\n\nPo odchodu z Ostravy krátce hrála v holešovické Uranii a věnovala se filmové práci, v roce 1945 nastoupila do Divadla 5. května, odkud přešla do Městského divadla na Královských Vinohradech, pozdějšího Divadla čs. armády (1945–1951). Svou úspěšnou divadelní kariéru zakončila na scénách Městských divadel pražských (1951–1952), v důsledku vážného onemocnění odešla k 1. dubnu 1953 na trvalý odpočinek. Kromě své divadelní práce herecky spolupracovala s ostravským rozhlasem\na podílela se na vzniku osmi filmů. U příležitosti jejích sedmdesátých narozenin byla jmenována zasloužilou umělkyní (1954).\n\n\n\n\n"}
{"id": "1037111", "url": "https://cs.wikipedia.org/wiki?curid=1037111", "title": "Achilles (firma)", "text": "Achilles (firma)\n\nAchilles Fahrrad- und Motorfahrzeugfabrik A. Schneider & Co. byl výrobce jízdních kol, motocyklů a automobilů v Rakousko-Uhersku a později v Československu.\n\nSpolečnost vyrábějící kola a motocykly byla založena v Horní Polici v roce 1894. V letech 1906 a 1912 zde pod vedením A. Schneidera a W. Johna vznikaly automobily se značkou Achilles.\n\nPo první světové válce převzal vedení firmy Schneiderův zeť Ernst Weikert. Továrna už vyráběla jen jízdní kola, mopedy a motocykly. V tomto období společnost zaměstnávala 2400 lidí. Na počátku druhé světové války byla výroba jízdních kol ukončena. V roce 1946 byla továrna vyvlastněna, majitelé odešli do Německa, kde později založili Achilles-Werke West GmbH.\n\nVyráběné motocykly byly osazovány jednoválcovými motory nebo dvouválci do V, které dodávala firma Fafnir-Werke.\n\n\n"}
{"id": "1037116", "url": "https://cs.wikipedia.org/wiki?curid=1037116", "title": "Achilles (rozcestník)", "text": "Achilles (rozcestník)\n\nAchiles může být:\n\n\n\n\n\n"}
{"id": "1037119", "url": "https://cs.wikipedia.org/wiki?curid=1037119", "title": "Alex O'Loughlin", "text": "Alex O'Loughlin\n\nAlex O'Loughlin (* 24. srpna 1976 Canberra, Austrálie) je herec australského původu.\n\nZfilmoval hlavní roli v televizním seriálu \"Hawaii Five-0\"\" (Havaj 5-0)\". Je známý z filmů \"Oyster Farmer\" (2004) a \"The Back-up Plan (Záložní Plán) \"(2010) a z televizních sérií \"Moonlight\" \"(Za svitu měsíce)\" (2008) či \"Three Rivers (Transplantační Jednotka)\" (2009).\n\nAlex O'Loughlin se narodil 24. srpna 1976 v Canbeře (Austrálie). Jeho rodina je irského a skotského původu. Otec byl učitel fyziky a astronomie v Sydney a jeho matka zdravotní sestra. Když mu byli dva roky, jeho rodiče se rozvedli. Má o rok mladší sestru Jennifer.\n\nAlex trpěl astmatem, poruchou pozornosti a hyperaktivitou a také obsedantně kompulzivní poruchou. Z tohoto důvodu měl ve škole problémy a proto ji opustil předčasně již ve 14 letech. Jako teenager začal hrát v menších divadlech v Sydney. V roce 1999 se v Sydney zapsal na Národním institut dramatických umění (NIDA). Po třech letech zde získal bakalářský titul.\n\nPo absolvování studia se začal objevovat v australských reklamách a krátkých filmech.\n\nFakticky tedy jeho filmová kariéra začíná v roce 2004, kdy přijal svou první hlavní roli ve filmu \"Oyster Farmer\". Později se objevil ve filmech \"Man Thing\" a \"Feed\". V roce 2005 získal hlavní roli v australské minisérii \"The Incredible Journey of Mary Bryant\", za kterou byl nominován na \"Australian Film Institute Awards\" jako nejlepší herec v hlavní roli. V roce 2006, byl nominován na \"Logie Awards\" jako nejlepší herec v dramatickém seriálu. O rok později si zahrál v seriálu \"The Shield (Policejní odznak) \"jako detektiv Kevin Hiatt. Z tohoto seriálu odešel poté, co v roce 2007 vyhrál hlavní roli v seriálu televize CBS \"Moonlight (Za svitu měsíce)\", jako soukromý detektiv a upír Mick St. John. Seriál byl ovšem neúspěšný a tak se nepokračovalo v natáčení další série. V roce 2009 získal další hlavní roli v dalším seriálu CBS - \"Three Rivers (Transplantační Jednotka)\", ovšem ten byl také brzy vyškrtnutý z programu. V tomto roce se také objevil v jedné epizodě seriálu \"Criminal Minds\" (\"Myšlenky zločince)\". Na začátku roku 2010 se objevil na filmovém plátně s Jennifer Lopez v romantické komedii \"Back-up Plan (Záložní Plán).\"\n\nV současné době (od roku 2010) hraje hlavní roli v dalším pořadu CBS - tentokrát v akčním seriálu \"Hawaii Five-0\"\" (Havaj 5-0)\", kde hraje postavu velitele Steva McGarretta. Tento seriál byl nominován na People's Choice Awards jako nejoblíbenější nové televizní drama a tuto cenu vyhrál. Kromě toho byl O'Loughlin několikrát na People's Choice Awards nominován jako nejoblíbenější herec v kriminálním seriálu. Od září 2016 se natáčí již sedmá série tohoto seriálu.\n\nAlex O'Loughlin má syna Saxona s bývalou přítelkyní, se kterou od doby Saxonova narození nežije. Později do roku 2009 byla jeho přítelkyní australská herečka a zpěvačka Holly Vallance. Jeho současnou přítelkyní je Malia Jones, se kterou má syna Liona a se kterou se 18. dubna 2014 oženil na Havaji, kde kvůli natáčení seriálu \"Hawaii Five-0\" v současnosti žije. Mimo jiné je také ambasadorem neziskové aliance Donate Life America.\n\n\n\n\n\n"}
{"id": "1037124", "url": "https://cs.wikipedia.org/wiki?curid=1037124", "title": "Großpetersdorf", "text": "Großpetersdorf\n\nGroßpetersdorf (chorvatsky: Veliki Petrštof, maďarsky: Nagyszentmihály) je městys v okrese Oberwart ve spolkové zemi Burgenland v Rakousku.\n\nObec se nachází v jižním Burgenlandu. Rozkládá se na mírném návrší mezi dvěma potoky: Zickenbach a Tauchenbach. Nadmořská výška městyse je od 270 do 311 m. Plošná rozloha je 31,32 km².\n\nV lednu 2014 žilo v městysi celkem 3538 obyvatel.\n\nPrvní zmínky o obci se datují do období kolem roku 1200.\n\nMísto, tak jako celý Burgenland, bylo až do roku 1920 součástí Maďarska. Od roku 1898 musel být používán jen maďarský název obce Nagyszentmihály.\n\nPo skončení první světové války, na základě smlouvy ze St. Germain a Trianonu, se od roku 1921 stala obec součástí Rakouska.\n\nObec byla povýšena na městys od roku 2000.\n\nMěstys má přímé napojení na zemskou silnici B63, po níž je dobré spojení s okresním městem Oberwart a také napojení na dálnici A2. Kromě toho obcí procházejí a kříží se tu silnice L105, L106, L244, L272 a L385.\n\nV současnosti je v Großpetersdorfu konečná stanice na železniční trati Pinkatalbahn. V posledních letech se ale uvažuje o prodloužení trati až do maďarského města Szombathely.\n"}
{"id": "1037126", "url": "https://cs.wikipedia.org/wiki?curid=1037126", "title": "Langkawi", "text": "Langkawi\n\nLangkawi je souostroví v Andamanském moři na severozápadě Malajsie. Souostroví zahrnuje více než 100 ostrovů o celkové rozloze 528 km². \n\nOd roku 2008 bývá oficiálně nazýváno jako Langkawi Permata Kedah, což v překladu z malajštiny znamená: Langkawi, klenot Kedahu - název odkazuje ke skutečnosti, že Langkawi administrativně patří do státu Kedah, tj. i pod správu zdejšího sultána.\n\nNejvětší ostrov má stejné jméno jako souostroví, Pulau Langkawi (pulau = mal. ostrov). Žije zde zhruba 65 tisíc obyvatel a jeho rozloha je 478,5 km². Centrem ostrova je město Kuah. Kromě Pulau Langkawi jsou jen tři další ostrovy obydlené.\n\nNázev Langkawi znamená „červenohnědý orel“ (lang, resp. helan = orel, kawi = červenohnědý), a zde žijící orel mořský je i hlavním symbolem ostrova. Od roku 1986 funguje Langkawi jako bezcelní zóna. Spolu s přírodními krásami ostrova to významně přispělo k rozvoji turistického ruchu v oblasti. Na hlavním ostrovu Pulau Langkawi je mezinárodní letiště.\n"}
{"id": "1037129", "url": "https://cs.wikipedia.org/wiki?curid=1037129", "title": "Jefferson Airplane Takes Off", "text": "Jefferson Airplane Takes Off\n\nJefferson Airplane Takes Off je debutové album sanfranciské rockové kapely Jefferson Airplane, které bylo vydáno 15. srpna 1966.\n\n"}
{"id": "1037130", "url": "https://cs.wikipedia.org/wiki?curid=1037130", "title": "Šibice (Zaprešić)", "text": "Šibice (Zaprešić)\n\nŠibice je vesnice, spadající pod město Zaprešić v Chorvatsku. V roce 2001 zde žilo 777 obyvatel. Šibice leží západně od města Zaprešić a má rozlohu 2,77 km².\n\nŠibice leží po jižní straně státní silnice D225. Dopravu do města Zaprešić zajišťuje městská autobusová doprava, linka č. 132 (stav r. 2013)\n\nV Šibici působí \"Boćarski klub Šibice\", ve kterém se scházejí místní nadšenci pro hru bocce, velmi podobné francouzskému pétanque. BK Šibice zde vybudoval nové (nekryté) hřiště a je účastníkem 2. Zagrebské ligy.\n\nVodní zdroj Šibice se nachází jižně od Šibice. Využívají se vodonosné sedimenty na levém břehu řeky Sávy. V první etapě výstavby bylo zřízeno pět studní se šesti naistalovanými čerpadly o celkové maximální kapacitě asi 500 l.s. V areálu jsou dvě trafostanice, budova záložního zdroje elektřiny a stanice pro chlorování vody.\n\nV současnosti je ročně čerpáno asi 10 milionů m³ vody, která je z poloviny využívána pro zásobování města Zaprešić a jeho částí. Druhá polovina je určena po zásobování obcí Chorvatského Záhoří.\n\n"}
{"id": "1037131", "url": "https://cs.wikipedia.org/wiki?curid=1037131", "title": "Jovan Kantul", "text": "Jovan Kantul\n\nJovan Kantul ( ) byl v letech 1592–1614 srbským patriarchou.\n\nZa svého působení usiloval o svržení osmanské nadvlády. Kvůli tomu jednal s představiteli zahraničních mocností, obrátil se tak na císaře Rudolfa II., papeže Klimenta VIII., španělského krále nebo na savojského knížete Karla Emanuela I., jemuž byla nabídnuta srbská koruna. Jednání však byla neúspěšná a nikdy nevyústila ve vojenskou pomoc. Za svoji činnost byl Jovan roku 1612 uvězněn v Instanbulu a roku 1614 zemřel, zřejmě násilnou smrtí.\n"}
{"id": "1037135", "url": "https://cs.wikipedia.org/wiki?curid=1037135", "title": "Za jasného dne neuvidím svou sestru", "text": "Za jasného dne neuvidím svou sestru\n\nZa jasného dne neuvidím svou sestru (v originále \"On a Clear Day I Can't See My Sister\") je 11. díl 16. řady amerického animovaného seriálu Simpsonovi.\n\nV první dějové linii Springfieldská základní škola jede na výlet na Springfieldský ledovec, který ale téměř celý roztál. Skinner by chtěl obnovit vztah s Ednou, ale ta to s ním nadobro skončila. Bart znemožní Lisu před spolužáky svými hloupými vtípky. Líza je vzteklá, že Bart nebere ohledy na její city a rozhodne se na Barta uvalit soudní příkaz, kdy Bart musí být ve vzdálenosti nejméně 20 stop od Lízy. Bartovi to komplikuje život, nemůže být ani ve škole, a tak ho to přestane bavit a jde kvůli zrušení příkazu k soudu, ale naštve soudkyni, která příkaz zvýší na 200 stop. Bart musí bydlet venku pod stanem a postupně se z něj stává necivilizovaný tvor odkázaný na přírodu, spíše zvíře než člověk. Marge chce, aby Líza vše odvolala, ale ta nechce, jen když si vzpomene na 3 dobré věci, co pro ni Bart udělal. Bart postaví Lízinu sochu ze slámy a Líza mu chce odpustit, ale Bart chtěl sochu spálit. Nakonec se usmíří a zakončí to celá rodina hudbou.\n\nV druhé dějové linii se Děda Simpson stal vítačem v obchodě, ale je zraněn, když narazí do zahradních trpaslíků a Homer to za něj vezme. Homer je v tom dobrý, a tak mu nabídnou stálé místo, které přijme, později se stane i hlavním vítačem. Poté ale zjistí, že šéf zaměstnance na noc v obchodě zamyká, ty mezitím kradou věci z obchodu, k čemu se samozřejmě i Homer rád připojí.\n"}
{"id": "1037138", "url": "https://cs.wikipedia.org/wiki?curid=1037138", "title": "Substitute: The Songs of the Who", "text": "Substitute: The Songs of the Who\n\nSubstitute: The Songs of the Who je tribute album britské rockové kapele The Who. Bylo vydáno 21. června 2001.\n\nAutorem všech skladeb je Pete Townshend, pokud není uvedeno jinak.\n"}
{"id": "1037139", "url": "https://cs.wikipedia.org/wiki?curid=1037139", "title": "Hvězdná mapa", "text": "Hvězdná mapa\n\nHvězdné mapy znázorňují nejdůležitější hvězdy. Ze Země můžeme vidět pouhým okem asi 6000 hvězd, 3000 hvězd z jižní a 3000 ze severní polokoule. Hvězdná mapa se skládá ze souhvězdí, obrazů složených z jasnějších hvězd, pomáhajících pozorovateli zorientovat se na hvězdném nebi. \n\nV současné době astronomové začleňují hvězdy do 88 souhvězdí. Každé má latinský název, například Ursa Maior (Velká medvědice) nebo Corona Australis (Jižní koruna). Astrologická znamení Slunce jsou totožná s 12 souhvězdími zvířetníku, což je úzký pás na nebeské báni, po němž se během roku zdánlivě pohybuje Slunce spolu s planetami. Význam souhvězdí byl dříve mytologický, znamenala bájné postavy, kterým byla takto zajištěna věčná sláva.\n\nZemě se neustále otáčí kolem své osy, takže se zdá, že se hvězdy na nebi pohybují. Když chcete pozorovat hvězdy na nebi, musíte mapu otočit tak, aby se shodovala s noční oblohou. Viditelnost hvězd je závislá na ročním období, fázi noci a na tom, na které polokouli právě jsme. V mapách jsou vyznačeny spojnice souhvězdí, jejich hranice i jména a přímo označeny jasné hvězdy. Znázorněny jsou i hlavní kružnice rovníkových souřadnic. Mapy existují v různých provedeních v různobarevné, černobílé verzi a v barevném provedení i s vyznačenou Mléčnou drahou.\n\nV naší zeměpisné šířce je důležitá pro orientaci hvězda Polárka. Zemská osa míří téměř přesně na Polárku. Ta na našem hvězdném nebi stojí stále na jednom místě a my tak můžeme s její pomocí spolehlivě nalézt sever – leží přímo „pod ní”, tedy na obzoru ve směru, kterým se díváme ve chvíli, kdy jsme natočeni právě k Polárce.\n"}
{"id": "1037141", "url": "https://cs.wikipedia.org/wiki?curid=1037141", "title": "IP kamera", "text": "IP kamera\n\nIP kamera, také nazývaná \"síťová kamera\", je druh kamery, který pro přenos dat (videa) využívají internetový protokol. Spojení s okolím je realizováno pomocí vysokorychlostní ethernetové linky. Využívají se pro monitorování určeného prostoru, například obchodních prostor, bank, soukromých pozemků apod. Uplatnění najdou i při živých náhledech na internetových stránkách.\n\nPrvní IP kamera na světě spatřila světlo světa v roce 1996. Jejím vynálezcem byl zakladatel firmy AXIS Martin Green.\n\nPrvotní nápad vytvořit IP kameru ho napadl náhodou v 90 letech, kdy byl pracovně v Japonsku a kde se ho jeden z jeho zákazníků zeptal, jestli by nedokázal připojit analogové kamery k síti, že jich má plný sklad. Panu Greenu se nápad zalíbil a řekl si, že jeho firma je otevřená novým nápadům.\n\nPrvní IP kamera nesla název AXIS Neteye 200 a měla velmi nízký výkon. Ve standardním rozlišení dokázala pořídit pouhý jeden snímek za 17 sekund a tři snímky za minutu.\n\nV roce 1999 firma vyvinula vlastní čip ARTPEC, který již zajistil přenos 30 obrázků za sekundu.\n\nIP kamera může volně nakládat s celou řadou konektorů zprostředkovávajících datový přenos. Logické vstupy a výstupy (I/O) slouží k připojení externích zařízení.\n\nVstupy jsou využívány zejména k přenesení logické informace, například s prvku PZTS či ACS. Tyto informace jsou zpracovány procesorem kamery a podle nastavení pak IP kamera vykonává nezávislé činnosti, jako například změnu své polohy a nebo aktivaci jiných funkcí podle konfigurace samotné IP kamery.\n\nVýstupy slouží k odeslání logické informace do externích zařízení, které dle nastavení taktéž vykonávají samostatně činnost, jež je logickým výstupem spuštěna.\n\nIP kamery využívají stejné síťové technologie jako ostatní síťová zařízení (počítače, tiskárny, routery, modemy, ale i mobilní telefony nebo tablety připojeny přes wifi). IP kamera přenáší živě digitální video přes síť do koncových zařízení, jako je počítač nebo mobilní telefon. S přidělenou IP adresou, Zabudovaným webovým serverem a audio/video protokoly můžete nezávisle na jiných zařízeních monitorovat sledovanou scénu.\n\nIP je základním protokolem používaným na internetu a v počítačových sítích. Protokol je v podstatě standard, podle kterého probíhá přenos dat mezi dvěma koncovými body.\n\nMezi hlavní přínosy kamer tohoto typu patří:\n\n"}
{"id": "1037142", "url": "https://cs.wikipedia.org/wiki?curid=1037142", "title": "Bílý teror", "text": "Bílý teror\n\nBílý teror má více významů:\n\n"}
{"id": "1037144", "url": "https://cs.wikipedia.org/wiki?curid=1037144", "title": "Wang Si-č’", "text": "Wang Si-č’\n\nWang Si-č’ (, 303–361), byl čínský kaligraf ťinského období. Od 7. století je považován za největšího čínského kaligrafa a mistra všech stylů čínského písma, zejména písma konceptního.\n\nWang Si-č’ používal zdvořilostní jméno Wen-čchang (), je přezdíván Mudrc kaligrafie Šu-šeng (). Ve státních službách dosáhl hodnosti generála armády po pravici \"jou-ťün ťiang-ťün\" (), proto byl v čínské literatuře tradičně nazýván „generál Wang“, Wang jou-ťün (, doslova „generál zprava Wang“).\n\nWang Si-č’ se narodil roku 303, pocházel z Lin-i v Šan-tungu, ale žil převážně v Šao-singu a Wen-čou v Če-ťiangu.\n\nPatřil k prominentnímu rodu Wangů (v první třetině 3. století reprezentovaném zejména bratranci Wang Tunem a Wang Taoem), ale politická kariéra ho nelákala, proto zastával pouze relativně nevýznamné úřady. Začal ve funkci asistenta v císařské knihovně, později byl vychovatelem jednoho z císařských princů, správcem různých komandérií, naposledy generálem armády po pravici a správcem komandérie Kuej-ťi. Na odpočinku žil v Ťin-tchingu () v okrese Šan ()(moderní městský okres Šeng-čou v Šao-singu). \n\nMiloval umění, věnoval se zejména kaligrafii a dosáhl mistrovství ve vzorovém, kurzivním i konceptním písmu. Kaligrafii studoval u strýce Wang Iho (, 276–322), malé vzorové písmo se prý učil u paní Wej Šuo. Zdokonalil kurzivní písmo Čung Joua. Z jeho sedmi synů a dvou dcer největšího významu dosáhl nejmladší syn Wang Sien-č’, kaligraf takřka stejné úrovně. Dovedným básníkem a kaligrafem byl také druhý Wang Si-č’ův syn Wang Ning-č’ (, † 399). \n\nK nejdůležitějším dochovaným kopiím textů Wang Si-č’a v kurzivním písmu patří \"Text obsahující znaky sang luan\" (, \"Sang luan tchie\") a \"Dopis Kchung Š’-čungovi\" (孔侍中帖, \"Kchung Š’-čung tchie\"), které jsou od 8. století uchovávány v Japonsku. Psané jsou zcela vyvinutým kurzivním písmem s charakteristickými proměnlivými liniemi psanými na stranu položeným štětcem. Neslavnější dílo Wang Si-č’a v kurzivním písmu je \"Předmluva ke sbírce básní složených u pavilonu orchidejí\" (\"Lan-tching-sü\") jím složená a zapsaná 22 den 3 měsíce roku 353 u příležitosti oslav Svátku jarní očisty. Text se nese v taoistickém duchu, a je vysoce ceněným literárním dílem. Z hlediska kaligrafie je \"Předmluva\" vrcholným dílem. Psána je kurzivním písmem blížícím se vzorovému, s dokonalou kombinací stability a přesnosti s uvolněností. Generacemi čínských kaligrafů byla oslavována jako „nejlepší kaligrafie v kurzivním písmu pod Nebesy“. Zásluhou Wang Si-č’a se i samotné setkání stalo legendární událostí, mnohokrát zobrazenou v básních, hrách i malbách.\n\nV konceptním písmu je nejslavnější Wang Si-č’ovou prací soubor \"Dopisů začínajících slovem sedmnáct\" (十七帖, \"Š’-čchi tchie\") zachovaný v v podobě frotáží tchangské kopie. Ve vzorovém písmu jsou nejlepšími jeho \"Esej o Jüe Im\" (, \"Jüe I lun\") o generálovi období válčících států, taoistický text \"Kniha žlutého dvora\" (, \"Chuang tching ťing\") a \"Elogium na portrét Tung-fang Šuoa\" (, \"Tung-fang Šuo chua can\"), vše psané plně vyspělým vzorovým písmem.\n\nDílo Wang Si-č’a, spolu s dílem Wang Sien-č’a ovlivnilo většinu většinu pozdějších čínských kaligrafů. Od 7. století je mimořádně ctěn jako nejslavnější čínský kaligraf všech dob. Jeho dílu a dílu Wang Sien-č’a byla věnována mimořádná pozornost, několik set jejich uchovaných dopisů a poznámek bylo po staletí kopírováno a opisováno. Zachovaly se však pouze kopie a opisy, všechny originály jsou ztraceny.\n\n"}
{"id": "1037146", "url": "https://cs.wikipedia.org/wiki?curid=1037146", "title": "Kladrubská kotlina", "text": "Kladrubská kotlina\n\nKladrubská kotlina je geomorfologický okrsek ve jihozápadní části Pardubické kotliny, ležící v okrese Pardubice v Pardubickém kraji a v okrese Kolín ve Středočeském kraji.\n\nÚzemí okrsku se nachází zhruba mezi sídly Přepychy (na severu), Vlčí Habřina (na severovýchodě), Živanice (na východě), Krakovany (na západě), Tetov (na severozápadě) a nivou Labe (na jihu). Uvnitř okrsku leží titulní obec Kladruby nad Labem, dále větší obce Břehy a Semín.\n\nOkrsek Kladrubská kotlina (dle značení Jaromíra Demka VIC–1C–3) náleží do celku Východolabská tabule a podcelku Pardubická kotlina.\n\nPodrobnější členění Balatky a Kalvody okrsek Kladrubská kotlina nezná, uvádí pouze pět jiných okrsků Pardubické kotliny (Královéhradecká kotlina, Kunětická kotlina, Přeloučská kotlina, Dašická kotlina a Holická tabule).\n\nKotlina sousedí s dalšími okrsky Východolabské tabule: Kunětická kotlina na východě, Východolabská niva na jihu, Urbanická brána na severu, Dobřenická plošina na severovýchodě a Krakovanská tabule na severozápadě. Dále sousedí s celkem Železné hory na západě.\n\nNejvyšším bodem Kladrubské kotliny je \"Lhotka\" (225 m n. m.)\n\n"}
{"id": "1037147", "url": "https://cs.wikipedia.org/wiki?curid=1037147", "title": "Achilles (automobil)", "text": "Achilles (automobil)\n\nAchilles byla značka automobilů vyráběných britskou firmou \"B. Thomson & Co. Ltd.\" ve Frome v letech 1903 až 1908.\n\nŠlo o pět rozdílných modelů, které byly osazeny motory firmy De Dion-Bouton či Aster. Přenos síly motoru na zadní nápravu zajišťoval kardan. V roce 1903 nabízený typ \"6 hp\" používal jednoválcový motor, modely od roku 1904 řadové dvouválce s výkonem 8, 9 a 12 k. Většina mechanických dílů byla nakupována u dodavatelů, pravděpodobně pouze karoserie byla dílem firmy B. Thomson.\n\nVůz Achilles se objevil ve francouzském komiksu Achille Talon kreslíře Michel Régniera, známého pod pseudonymem Greg.\n\n"}
{"id": "1037150", "url": "https://cs.wikipedia.org/wiki?curid=1037150", "title": "Buk v Libavském Údolí", "text": "Buk v Libavském Údolí\n\nBuk v Libavském Údolí je 3 m vysoké torzo památného stromu buku lesního (\"Fagus sylvatica\"), které se nachází na východním okraji obce Libavské Údolí ve svahu nad levým břehem Velké Libavy. Za památný byl vyhlášen v roce 1984. Strom byl v roce 2007 poškozen orkánem Kyrill, následně byla odstraněna zničená koruna. Torzo kmene má měřený obvod 393 cm, původní výška stromu byla 23 m (měření 1. ledna 2007).\n\n\n"}
{"id": "1037153", "url": "https://cs.wikipedia.org/wiki?curid=1037153", "title": "Georgi Jovčev", "text": "Georgi Jovčev\n\nMons. Georgi Jovčev (* 6. května 1950, Rakovski) je bulharský římskokatolický kněz a biskup Sofie-Plovdiv.\n\nNarodil se 6. května 1950 v Rakovski. Po základní škole vstoupil na odbornou školu zemědělskou v Belozemu, kde studoval spalovací motory. Poté sloužil ve vojenské službě v Sofii. Za komunistického režimu tajně vstoupil do semináře. Na kněze byl vysvěcen 9. května 1976 biskupem Bogdanem Dobranovem. Po vysvěcení působil ve farnostech v Plovdivi, Rakovskim, Kalojanově, Duvanalii a v Žitnici.\n\nPoté studoval na Papežském východním institutu v Římě.\n\nDne 6. července 1988 jej papež Jan Pavel II. jmenoval apoštolským administrátorem diecéze Sofie-Plovdiv a titulárním biskupem z Lamphuy. Biskupské svěcení přijal 31. července 1988 z rukou arcibiskupa Francesca Colasuonna a spolusvětiteli byli biskup Samuil Džundrin a biskup Metodij Stratiev.\n\nDne 13. listopadu 1995 byl ustanoven diecézním biskupem diecéze Sofie-Plovdiv.\n\nRoku 2012 byl obviněn, že v roce 1987 spolupracoval s Bulharskou tajnou službou. Jovčev uvedl, že jde jen o pomluvy.\n\n\n"}
{"id": "1037157", "url": "https://cs.wikipedia.org/wiki?curid=1037157", "title": "Michail Alexejevič Jegorov", "text": "Michail Alexejevič Jegorov\n\nMichail Alexejevič Jegorov (; 5. května 1923 – 20. června 1975) byl spolu s Melitonem Kantariou a Alexejem Berestem jeden ze tří vojáků, kteří vyvěsili po bitvě o Berlín na německý Reichstag sovětskou vlajku.\n\nJegorov se oficiálně připojil k partyzánům na své narozeniny, 5. května 1942, odkud posléze v roce 1944 narukoval do Rudé armády, kde se stal rozvědčíkem. Po odchodu z armády pracoval jako předseda kolchozu. Zemřel při dopravní nehodě, pohřben je ve Smolensku.\n\n\n\n"}
{"id": "1037161", "url": "https://cs.wikipedia.org/wiki?curid=1037161", "title": "Svatý Telemachus", "text": "Svatý Telemachus\n\nSv. Telemachus také Almachius (? - 391 nebo 404, Řím) byl mnich. Podle historika Theodoreta z Kyrrhu se snažil zastavit gladiátorské boje v Římských amfiteátrech a byl ukamenován davem. Křesťanský císař Honorius byl ohromen umučeným mnichem a vydal historický zákaz gladiátorských zápasů. Poslední známý gladiátorský boj v Římě se odehrál 1. ledna 404, tento den je uváděna Telemachova smrt.\n\nJe popisován jako asketa, který přišel do Říma z Východu. Příběh se nachází ve spisech Theodoreta, biskupa z Kyrrhu.\n\nI když se místo jeho smrti udává jako Koloseum, Theodoret přesně neurčil, kde se to stalo, uvádí pouze „na stadionu“.\n\nFoxova Kniha mučedníků, tvrdí, že Telemachus byl nejprve smrtelně bodnut gladiátorem, ale pohled na jeho smrt „obrátilo srdce lidí“.\n\nK dispozici je také alternativní forma příběhu, ve kterém se píše, že Telemachus se postavil v amfiteátru a řekl shromážděným lidem aby přestali uctívat modly a nabízet oběti Bohům. Po vyslechnutí tohoto prohlášení, prefekt města objednal gladiátory na zabití Telemacha a ti tak okamžitě učinili.\n\nJeho svátek je Katolickou církví oslavován 1. ledna.\n\n"}
{"id": "1037164", "url": "https://cs.wikipedia.org/wiki?curid=1037164", "title": "Klárus z Vienne", "text": "Klárus z Vienne\n\nSv. Klárus (? – 660, Vienne) byl opatem kláštera St-Marcel ve Vienne.\n\nNarodil se v dnešním Saint-Clair-du-Rhône. Byl mnichem v klášteře v St-Ferreol. Stal se opatem kláštera St-Marcel ve Vienne a zemřel roku 660. Jeho kult je stále živý ve starobylé provincii Vienne, zejména na území Dauphiné, kde se nachází deset farností, tři města a budovy pojmenované po něm.\n\nByl oblíbeným představeným kláštera svaté Blandíny, kam vstoupila jeho sestra i matka.\n\nJeho ostatky jsou uctívány v kostele v Aix-les-Bains. V diecézích Annecy, Chambéry, Grenoble a Lyon se jeho svátek slaví 2. ledna.\n\nKatolická církev si jeho památku připomíná 1. ledna.\n\nKult svatého Klára byl potvrzen roku 1903, papežem Piem X.\n\n"}
{"id": "1037165", "url": "https://cs.wikipedia.org/wiki?curid=1037165", "title": "Blejzr", "text": "Blejzr\n\nBlejzr je druh saka, který tvoří jakýsi mezistupeň mezi sportovním sakem a oblekem. Má poněkud méně formální střih než sako k obleku, oproti kostkovanému tvídovému či sportovnímu saku je však formálnější. Ke klasickému tmavomodrému blejzru patří mosazné nebo zlaté knoflíky.\n\nExistují dva druhy blejzrů, dvouřadý a jednořadý. Každý z nich má zcela jiný původ. Dvouřadý blejzr, který může mít jen tmavomodrou barvu, je odvozen z krátkého dvouřadého saka, jež v 19. století tvořilo součást uniformy britského námořnictva. Jeho název prý pochází od válečné fregaty \"Blazer\", jejíž kapitán nechal podobný oděv v roce 1837 ušít své posádce u příležitosti návštěvy královny Viktorie. Nový stejnokroj se posléze rozšířil se i na ostatní lodě britského námořnictva. O tom, jak si našlo modré sako se zlatými knoflíky cestu do civilních šatníků, však neexistují žádné důvěryhodné dokumenty. Je možné, že si námořní důstojníci nechávali šít blejzry jako civilní verzi svých uniforem a jejich krejčí nabídli tento střih i ostatním zákazníkům. \n\nJednořadý blejzr naproti tomu žádnou vojenskou minulost nemá. Vyvinul se z klubového saka, které v 19. století nosili angličtí veslaři, takže se může šít z různobarevných látek.\n\nTaké jednořadý blejzr je dnes převážně tmavomodrý Poněkud jiná situace je v USA, kde se těší značné oblibě blejzry v barvách lahvově zelené, fuchsiové a žluté. Jednořadý blejzr má obvykle tři kapsy buď bez patky, anebo s patkou, což je výsledek konfekčního šití souběžně se sportovními saky a obleky. Knoflíky bývají většinou modré nebo emailové.\nKlasicky střižený dvouřadý tmavomodrý blejzr je dnes populární zejména v USA a v Británii, kde tvoří součást méně formálního oblečení do kanceláře. Pro volnočasový oděv jej však mnozí stále považují za příliš formální. \n\nBlejzry se nosí s řadou dalších oděvů počínaje košilemi s vázankou až po polokošile s rozhalenkou. Ve Francii, Itálii a Španělsku je oblíbená kombinace jednořadého blejzru s kalhotami chino či šedými flanelovými kalhotami a hnědými botami.\n"}
{"id": "1037167", "url": "https://cs.wikipedia.org/wiki?curid=1037167", "title": "Fed Cup 1997 – Světová skupina", "text": "Fed Cup 1997 – Světová skupina\n\nSvětová skupina Fed Cupu 1997 představovala nejvyšší úroveň soutěže – elitní osmičlennou skupinu, z níž vzešel celkový vítěz 35. ročníku. Probíhala od března do října 1997. Semifinalisté si zajistili účast v příštím ročníku. Týmy, které prohrály v 1. kole, podstoupily baráž o udržení v nejvyšší skupině.\n\nObhájcem titulu byl tým Spojených států, který vypadl ve čtvrtfinále s Nizozemskem. Historicky první titul v soutěži si připsaly Francouzky po finálové výhře nad nizozemským družstvem. \n"}
{"id": "1037171", "url": "https://cs.wikipedia.org/wiki?curid=1037171", "title": "Fed Cup 1997", "text": "Fed Cup 1997\n\nFed Cup 1997, oficiálně se jménem sponzora Fed Cup by BNP Paribas 1997, představoval 35. ročník ženské tenisové týmové soutěže ve Fed Cupu, největší každoročně pořádané kolektivní soutěže v ženském sportu. Obhájkyněmi titulu byl družstvo Spojených států, které vypadlo ve čtvrtfinále. Historicky první titul v soutěži si připsala čtvrtá nasazená Francie po finálové výhře nad nizozemským týmem 4:1 na zápasy.\n\nPrvní kolo Světové skupiny se konalo mezi 1. a 2. březnem. Semifinále se odehrálo 12. a 13. července a finále pak od 4. do 5. října 1997.\n\nČtyři týmy, které prohrály v 1. kole Světové skupiny se v baráži o Světovou skupinu 1998 utkaly se čtyřmi vítěznými družstvy ze Světové skupiny II.\n\nSvětová skupina II představovala druhou nejvyšší úroveň soutěže. Čtyři vítězné týmy postoupily do barážových utkání o účast ve Světové skupině 1998. Na poražené čekala baráž o setrvání v této úrovni soutěže v příštím ročníku.\n\nČtyři týmy, které prohrály v 1. kole Světové skupiny II se utkaly v baráži o Světovou skupinu II 1997 se čtyřmi kvalifikanty z 1. skupin oblastních zón. Dva týmy se k barážovým zápasům kvalifikovaly z evropsko-africké zóny, jeden z asijsko-oceánské zóny a jeden z americké zóny.\n\n\n\n\n\n\n\n\n\n\n\n\n\n\n\n\n\n"}
{"id": "1037179", "url": "https://cs.wikipedia.org/wiki?curid=1037179", "title": "Bettina Bungeová", "text": "Bettina Bungeová\n\nBettina Bungeová (* 13. června 1963 Adliswil) je bývalá německá profesionální tenistka narozená ve Švýcarsku. Ve své kariéře vyhrála čtyři turnaje ve dvouhře a čtyři ve čtyřhře. Premiérový singlový titul z Houstonu 1982 vyhrála až na osmý pokus, když ze sedmi finále předtím odešla poražena. Na profesionálních okruzích se pohybovala v sezónách 1978–1989.\n\nNa žebříčku WTA byla ve dvouhře nejvýše klasifikována v březnu 1983 na 6. místě a ve čtyřhře pak v lednu 1987 na 17. místě. Při vstupu na okruh, v červenci 1978, ji v singlové klasifikaci patřila 150. příčka.\n\nNa nejvyšší grandslamové úrovni se ve dvouhře nejdále probojovala do semifinále 1982, v němž jako jedenáctá nasazená podlehla pozdější vítězce Martině Navrátilové 2–6 a 2–6. V ženské čtyřhře si s tehdejší stabilní spoluhráčkou Claudií Kohdeovou-Kilschovou zahrála semifinále na třech majorech, French Open 1981, Wimbledonu 1982 a US Open 1982.\n\nPraktikovala celodvorcový tenis založený především na úderech od základní čáry. Silným úderem byl bekhend. V roce 1987 ji Ženská tenisová asociace udělila první cenu za návrat roku.\n\nVe fedcupovém týmu Západního Německa debutovala v roce 1980 utkáním 1. kola Světové skupiny proti Rakousku, v němž vyhrála dvouhru a s Hanikovou i čtyřhru.\n\nVe finále Poháru federace 1982 proti Spojeným státům prohrála dvouhru s Navrátilovou i čtyřhru po boku Kohdeové-Kilschové. Němky tak odešly poraženy 0:3 na zápasy. V navazujícím Poháru federace 1983 si opět zahrála finálový duel proti Československu, v němž za stavu 2–6 a 0–3 skrečovala druhý singl s Mandlíkovou. Německo tentokrát prohrálo 1:2 na zápasy. Poslední střetnutí odehrála v prvním kole Světové skupiny 1989 proti Finsku.\n\nV soutěži nastoupila k dvaceti třem mezistátním utkáním s bilancí 16–3 ve dvouhře a 11–6 ve čtyřhře.\n\nBettina Bungeová se narodila roku 1963 ve švýcarském Adliswilu. Jako dcera německého obchodníka si ponechala státní příslušnost SRN, která jí umožnila reprezentovat Západní Německo. Více než třináct let žila v Peru, kde se stala tenisovou mistryní žákyň. Později se přestěhovala do floridského Miami. Vedle němčiny, hovoří anglicky a španělsky. \n\nBěhem kariéry ji doprovázela řada zranění, včetně ušních nemocí a poranění kolen.\n\n"}
{"id": "1037181", "url": "https://cs.wikipedia.org/wiki?curid=1037181", "title": "Hamzové ze Zábědovic", "text": "Hamzové ze Zábědovic\n\nHamza ze Zábědovic (Hamsa von Zabiedowitz – poněmčená verze jména) je starobylý český vladycký rod.\n\nOblíbili si jméno Bořek, které se stalo rodovým. Rod pochází ze Zábědovic (nyní Zábědov – součást Nového Bydžova). Nejstarší známý předek je Myslibor Hamza připomínaný již roku 1396. Na počátku 16. století přichází Martin Hamza ze Zábědovic, usedlý v Plotišti nad Labem a Mikuláš Bořek, který koupil 1536 Vlhošť. Synové Martinovi byli: Petr, Bořek Hamza, Bořek a Václav. Petr pojal za manželku Johanku ze Štítného (po smrti Petra podruhé vdaná za svého bratrance Prokopa ze Štítného) a držel statky Morašice, Mezilesice, Kozojedy, Hrochův Týnec. Petr Hamza byl úředníkem pánů z Pernštejna v Pardubicích a r. 1554–1555 hejtmanem kraje Chrudimského. Téměř veškeré jeho statky zdědila dcera Eva. Petrův bratr Bořek na Vinařích a Chlumu pravděpodobně zemřel, pokud je známo, bez potomků. Nejmladší bratr byl Vácslav (připomínaný roku 1570) usedlý na Dluhodvorech (nyní Dlouhé Dvory). Vácslav Hamza se oženil s Annou Dorotou, údajně pocházela z vladyckého rodu Tamchynů z Doubravice, kteří měli ve znaku polovici zlatého jelena hledícího zpravidla vlevo v modrém štítě. Potomci jeho ale pro rozplození své veliké upadli v chudobu. Jeho pravnuk Vácslav Hamza (uváděn Hamsa) vlastnil po třicetileté válce v roce 1653 již pouze selský grunt ve vsi Kněž na havlíčkobrodsku.\n\nDalší z bratrů Bořek Hamza, který vlastnil Neděliště, Světí, Chlum, Hněvčeves a  Radikovice (do 1528), zanechal trvalé potomstvo. Majitelé panství Bořek Hamza ze Zábědovic a jeho manželka Eliška Sluzská z Chlumu nechali přestavět roku 1555 kostel v Nedělištích. Skutečnost dokládal nápis na zdi kostela, zachycený ve farní kronice s přípisem, že jej bylo možné číst ještě na počátku 18. století: \"„Tento chrám Boží a svatý jest dokonán v sobotu na den památní Mistra Jana z Husince skrze pomoc Pána Všemohoucího k jeho cti a chvále svaté, léta od narození Syna Božího 1555 od urozeného pana Hamzy Bořka ze Zábědovic a urozené paní Elišky z Chlumu, manželky téhož pana Bořka. Tento dům stavěl slovutný muž Václav Všetečka, měštěnín z  Pardubic. Za správců těchto tento dům Boží dokonán jest: za rychtáře Janovského a konšelů Pavla Moučka, Pavla Martinka a Havla Řeháka.“\"\n\nBořek Hamza měl tři syny: Jana mladšího, Bořka a Petra. Jan mladší (1566 †78, manželka Kateřina Holcová z Nernošic † 24. listopadu 1586) držel Světí, Přím a  Probluz. Synové jeho byli Jan, Jiřík a Bořek mladší a dcery Kateřina, Veronika a Hedvika. Synové měli statky Světí, Chlum a Radostov, ale nezůstavili žádných známých potomků.\n\nDruhý syn Hamzy, Bořek starší (1567–1607) měl také část Světí, zdědil se strýci Morašice a koupil díl Neděliště. Jeho manželkou byla Kateřina z Dobřenic. Zemřel asi roku 1612 a zanechal po sobě syny: Bořek mladší, Mikuláš, Jan Ctibor a Myslibor Zdislav. Syn Bořek mladší (1612-47) prodal s bratry Neděliště i Morašice, ztratil konfiskací Dolní Teplici (1621) a žil pak v skromnosti jen na dvoře Rakovském v Chrudimi. Syn jeho Kuneš Mikuláš připomíná se v letech 1618–27. Ostatní bratři potomstva nezanechali.\n\nRod dále vedli bratři Myslibor Hamza Bořek nejstarší, Pavel a Zdeněk, synové snad Petra, třetího syna Hamzova (1520-60) na Nedělišti a Světí. Myslibor měl do roku 1612 Hořiněves, získal téhož roku Neděliště a Světí, roku 1616 Rozhovice. Mysliborův syn Pavel (nar. 1617) byl fendrychem (cca podporučík) v saském vojsku, kde i zemřel v roce 1631. Pavel měl za manželku Dorotu Hruškovou z Března, prodal roku 1631 Rozhovice a Morašice a zanechal Neděliště synu Adamovi, který však svoboden zemřel při plnění vojenských povinností v Sasku, načež statek zdědila sestra Anna Johanka.\n\nBratr Myslibora Hamzy nejstarší, Pavel (1584 † 1605, manželka Anna Maternová z Květnice) držel statky Slatinu, Třibřichy, koupil 1597 Dřenice a měl též díly Neděliště a Světí. Synové jeho byli Adam a Jan mladší († 1635, manž. Žofka Benedová z Nečtin) měl syna Karla, ale ten zemřel před otcem.\n\nSoučasníkem těchto Hamzů byl Petr († 1647) na Něnkovicích, který měl čtyři děti: Jana Šťastného († 1686), Ferdinanda Dobromíra (1673-84), Annu Lidmilu a Kateřinu. Z nich Ferdinand měl do 1693 dvůr ve Vlčnově a koupil od Lažanských z Bukové dvůr v Chrudimi (1684). Bratr jeho Jan Šťastný (Felix), manželka Eliška Maxmiliana Šrejnárová z Rozeneku měl syny Jana Petra a Ferdinanda Karla, kteří při smrti otcově byli ještě nezletilí. Mladší z nich Ferdinand Karel se oženil později s Mandalenou Schmiedovou a měl dceru Eleonoru Terezii (křtěna 19. října 1706 v Praze u sv. Jiljí).\n\nSynem Ferdinanda Dobromíra byl bezpochyby Ferdinand Myslibor na Vlčnově u Chrudimi (1700–1743), měl syny Františka Jindřicha, Karla Arnošta a Ferdinanda Jana. Nejstarší z nich byl radou purkrabského soudu a držel Vlčnov. Ostatní dva byli v armádě, Karel Arnošt († 1758) poručíkem a Ferdinand Jan nadporučíkem. Tento zasnoubil se 23. března 1722 v Praze s Františkou Kateřinou Negroniovou z Rizenbachu. Po nich připomíná se ještě v první 1752-64, František Ferdinand Hamza ze Zábědovic, který držel dva dvory v Radvanově a jeden roku 1764 prodal.\n\nHlavně díky pobělohorským konfiskacím však již koncem 17. století rod zchudl a udržel si kromě rytířské cti a rodového erbu pouze několik malých statků či mlýnů. Potomci rodu žijí dodnes.\n\nPolcený štít, pravá polovina jest zlatá, levá polovina v pěti řadách černo-zlatě šachovaná. Turnajský helm jest bez koruny. Klenot jest černá nahá panna – mouřenínka s vlasy ve vrkoč spletenými, po pás vynikající, majíce ruce v bocích. Fafrnochy (přikryvadla) jsou černo-zlaté.\n\nRodový erb „šachovnice“ jest podobný i u jiných východočeských rodů. Nejznámější je asi český rod Dohalský z  Dohalic a jejich původní erb (před povýšením do hraběcího stavu). Rodový erb Hamzů ze Zábědovic nalezneme s letopočtem 1571 v Dolním Nedělišti. Tvrz stávala uprostřed vsi v místech domu čp. 29. Zde se z ní zachovaly sklepy. Nad vchodem do sklepů je umístěna již zmíněná deska s erbem a letopočtem.\n\n\n\n\n\n"}
{"id": "1037182", "url": "https://cs.wikipedia.org/wiki?curid=1037182", "title": "Zákoutí (významný krajinný prvek)", "text": "Zákoutí (významný krajinný prvek)\n\nZákoutí je významný krajinný prvek nacházející se západně od krajské metropole Pardubic v sousedství obcí Svítkov, Srnojedy, Rosice a Rybitví. Agentura ochrany přírody a krajiny České republiky vede tuto lokalitu pod identifikačním kódem 06021.\n\nVýznamný krajinný prvek Zákoutí zahrnuje východní část slepého říčního ramene nacházejícího se u pravého břehu Labe v severozápadní části Pardubic na rozhraní katastrů Svítkov, Srnojedy, Rosice a Rybitví. Východním okrajem se dotýká zástavby Rosic, severní okraj zasahuje do blízkosti průmyslové zóny Semtín. Přístupné je z asfaltové komunikace spojující Rosice se Svítkovem. V době vyhlášení dosahovala rozloha území 15,0005 ha.\n\nV blízkosti se nachází další významný krajinný prvek Rumlovo labiště.\n\nPředmětem ochrany je část slepého říčního ramene, tzv. labiště, které je bez ohledu na způsob vzniku charakteristické pro polabskou přírodu. Zákoutí je významným biocentrem, ve kterém se zachovala cenná původní společenstva rostlin a živočichů. Jedná se o doposud průtočný dvojitý meandr, který je na východním konci napojen na hlavní tok Labe pomocí kanálu a na západním přímo. Částečně vznikl již při úpravách toku Labe ve dvacátých letech dvacátého století, zcela oddělen od hlavního toku byl pak v letech padesátých. Lokalita je významná především kvůli květeně. Vzhledem k málo zarostlým břehům se zde daří druhům, které v okolí již vymizely. Východní část je částečně zanesena a daří se zde rákosu obecnému, zblochanu vodnímu a orobinci širokolistému. Na volné hladině se zde vyskytuje leknín bílý, stulík žlutý, nalézt je tu ovšem možné též například leknín bělostný (\"Nymphaea candida\") či voďanku žabí květ (\"Hydrocharis morsus-ranae\").\n\nV pobřežních křovinách rostou různé druhy ostřic, chmel otáčivý, kosatec žlutý, šmel okoličnatý a poměrně vzácná nadmutice bobulnatá. Na chráněném území byl zjištěn výskyt potenciálně ohroženého šídla červeného (\"Anaciaeschna isosceles\", jedna ze čtyř znýmých lokalit v okrese Pardubice) a šídla královského (\"Anax imperator\").\n\nZákoutí je významným krajinným prvkem vyhlášeným magistrátem města Pardubic (čj. ekol/538/94/Ves/Sc) stejně jako slepé rameno Jarkovského jezero nacházející se asi 0,5 km východně.\n\n"}
{"id": "1037183", "url": "https://cs.wikipedia.org/wiki?curid=1037183", "title": "František Jindřich Šlik", "text": "František Jindřich Šlik\n\nFrantišek Josef Jindřich hrabě Šlik z Holíče a Pasounu, \"Franz Joseph Heinrich Graf Schlik zu Bassano und Weißkirchen\" (* 23. května 1789 v Praze, † 17. března 1862 ve Vídni) byl generál rakouské jízdy.\n\nFrantišek Josef Jindřich hrabě Šlik z Holíče a Pasounu pocházel ze starobylého česko-německého rodu Šliků (Schlicků). Jeho otec Josef Jindřich hrabě Šlik (1751–1806) byl rakouským císařským velvyslancem u dánského královského dvora, poté také v Hesensku.\n\nFrantišek Jindřich na přání otce nejprve studoval práva, ale po smrti otce ze studií odešel a roku 1809 vstoupil do armády. Jeho vojenská kariéra však započala již v roce 1808, kdy dvěma patenty císaře Františka I. vznikla rakouská c. k. zeměbrana. František Jindřich zřídil tři kumpanie zeměbranců ze svých panství, která sám vycvičil a velel jim v hodnosti nadporučíka.\n\nRakousko s Anglií, Sicílií a Sardinií vytvořily takzvanou „Pátou koalici“ proti Napoleonovi a 9. dubna 1809 Rakouské císařství vyhlásilo válku Francii, druhý den rakouská vojska vstoupila do Bavorska. Hrabě František Jindřich se s vypuknutím války vzdal velení svého zeměbraneckého oddílu a vstoupil do pluku kyrysníků knížete Alberta Saského jako poručík.\n\nV bitvě u Aspern (21.– 22. května 1809), která skončila první porážkou Napoleona, se František Jindřich vyznamenal a byl povýšen na nadporučíka pluku Schwarzenberských hulánů a o několik dní později se stal pobočníkem inspektora jezdectva, generálmajora Ferdinanda hraběte z Bubna a Litic.\n\nPo několika dílčích úspěších rakouských oddílů v bitvě u Wagramu, francouzská vojska vytlačila Rakušany až ke Znojmu, kde se 11. července 1809 obě armády znovu střetly. Těchto bojů, včetně nejtěžších u Suchohrdel, se Šlik nezúčastnil, nicméně o den později, 12. července 1809, se již účastnil mírových jednání. Byl zprostředkovatelem mezi rakouským hlavním štábem a Napoleonem ve Vídni, s nímž se zde osobně několikrát setkal.\n\nPodepsáním míru v Schönbrunnu 14. října 1809 se Rakouské císařství zavázalo ke spojenectví s Francií. František Jindřich Šlik byl povýšen do hodnosti rytmistra husarského pluku polního maršála Josefa Radeckého, nicméně s vysláním rakouského sboru knížete Schwarzenberga po boku Francouzů proti Rusku nesouhlasil a roku 1810 vystoupil z armádního velení.\n\nDo armády se vrátil teprve po porážce Napoleona v Rusku, kdy nastoupil k pluku švališerů Jana Josefa z Klenové a Janovic.\n\nPoté, co se 12. srpna 1813 k „Šesté protinapoleonské koalici“ přidalo i Rakousko, byl hrabě Šlik znovu přidělen ke štábní službě jako ordonanční důstojník císaře Františka I. U Vachova poblíž Lipska utrpěl od opilého ruského důstojníka vážné zranění hlavy, po kterém ztratil pravé oko.\n\nPo vypuknutí vídeňské březnové revoluci roku 1848 byl jmenován vojenským guvernérem 3. armádního sboru v Krakově, na konci listopadu pak velitelem oddílu o síle 8000 mužů, který měl operovat u Dukly v Haliči při zmaření akce revolucionářů v Horních Uhrách (Slovensko). Se svými jednotkami vybojoval v zimním tažení několik vítězství nad početným zahlenmäßig überlegenen uherskými revolučními oddíly a poté u Košic zavelel ke strategickému ústupu. 5. září 1849 byl povýšen do hodnosti jízdního generála.\n\nOd roku 1854 působil jako velitel rakouských sil v Haliči a Bukovině. Dne 24. června 1859 byl jmenován velitelem 2. armády, kterou vedl v bitvě u Solferina. Po podepsání míru ve Villafrance podal rezignaci.\n\n\nŽivotopis: Generál jezdectva František Jindřich hrabě Šlik z Holíče a Pasounu na www.valka.cz, čl. 14609\n"}
{"id": "1037184", "url": "https://cs.wikipedia.org/wiki?curid=1037184", "title": "Radu III. Pěkný", "text": "Radu III. Pěkný\n\nRadu III. Pěkný či Nádherný (, * 1437/1439 – † 1475) byl kníže Valašského knížectví v letech 1462–1473, 1473–1474 a 1474–1475, z rodu Drăculești. Byl to nejmladší syn Vlada II. Dracula. V roce 1444, spolu se svým otcem a bratrem Vladem III. Draculou (později zvaný Napichovač) byl zajat Turky. V Turecku strávil téměř dvacet let nejprve jako rukojmí, později dobrovolně. \n\nV roce 1462 se vrátil do Valašska a s tureckou podporou chtěl získat trůn svého staršího bratra Vlada III. Draculy. Oficiálně se stal vazalem Maďarska, ale ve skutečnosti závisel na Turecku a vládl v souladu se zájmy sultána. Výsledkem byl dlouholetý konflikt se Štěpánem III. Velkým. V roce 1473 byl Radu svržen Štěpánem III. Velikým, který dosadil na trůnu jeho bratrance Basaraba III. Starého. Radu několikrát později získal svůj trůn. Radu III. Pěkný zemřel v roce 1475, pravděpodobně na syfilis.\n"}
{"id": "1037190", "url": "https://cs.wikipedia.org/wiki?curid=1037190", "title": "Đorđe Branković", "text": "Đorđe Branković\n\nĐorđe Branković ( , 1645 Ineu –1711 Cheb) byl sedmihradský a valašský diplomat srbské národnosti, jehož činnost byla namířena proti Osmanské řiši.\n\nPůsobil jako sedmihradský vyslanec u Osmanské říše, posléze jako valašský vyslanec ve Vídni. V této roli navrhl císaři Leopoldovi I. vytvoření balkánského království. Sám se nechal uznat srbským patriarchou Arsenijem za potomka srbského vládnoucího rodu Brankovićů, ačkoliv spojení s nimi bylo neprokázané.\n\nPo zahájení protiosmanského tažení Habsburků roku 1688 Branković vyzval balkánské křesťany k povstání. Habsburská monarchie se však začala obávat vzniku samostatného státu pod jeho vedením, a proto ho Ludvík Bádenský roku 1689 nechal zatknout. V letech 1689–1691 byl Branković internován ve Vídni, mezitím byl roku 1691 prohlášen srbským despotou. Ve Vídni zůstával v kontatku se Srby, a proto byl posléze převezen do internace na hradě v Chebu, kde zůstal do konce života. V Chebu sepsal rozsáhlé dějepisné dílo \"Slavo-srbská kronika\".\n\nV roce 1743 byly jeho ostatky přemístěny do kláštera Krušedol.\n"}
{"id": "1037206", "url": "https://cs.wikipedia.org/wiki?curid=1037206", "title": "Claudia Kohdeová-Kilschová", "text": "Claudia Kohdeová-Kilschová\n\nClaudia Kohdeová-Kilschová, rodným příjmením Kohdeová (* 11. prosince 1963 Saarbrücken) je bývalá německá profesionální tenistka a politička, členka strany Die Linke. Ve své kariéře vyhrála osm titulů ve dvouhře a dvacet pět ve čtyřhře.\n\nNa žebříčku WTA byla ve dvouhře nejvýše klasifikována v září 1985 na 4. místě a ve čtyřhře pak v srpnu 1987 na 3. místě.\n\nNa Letních olympijských hrách 1988 v Soulu získala se Steffi Grafovou bronzovou medaili v ženské čtyřhře.\n\nS dlouhodobou stabilní spoluhráčkou Helenou Sukovou vyhrála dva grandslamy, když ve finále US Open 1985 porazily favorizovaný americký pár Martina Navrátilová a Pam Shriverová. Ve Wimbledonu 1987 si pak v rozhodujícím zápase poradily s americko-australskou dvojicí Betsy Nagelsenová a Elizabeth Smylieová. V dalších šesti případech odešla ze čtyřhry Grand Slamu jako poražená finalistka, vždy od páru Navrátilová a Shriverová.\n\nV ženské dvouhře se čtyřikrát probojovala do semifinále. Na travnatém Australian Open 1985 skončila jako pátá nasazená na raketě světové jedničky Chris Evertové. na navazujícím ročníku 1987 ji vyřadila pozdější vítězka Hana Mandlíková, přestože Češce uštědřila „kanára“. V debutovém ročníku 1988 konaném na tvrdém povrchu hladce podlehla krajance Steffi Grafové, která jako třetí žena historie získala danou sezónu čistý grandslam. Do semifinále se také podívala na antukovém French Open 1985, kde v roli turnajové sedmičky nenašla recept na první nasazenou Martinu Navrátilovou.\n\nPětkrát si zahrála deblové finále Turnaje mistryň, probíhajícího v newyorské Madison Square Garden. Čtyřikrát se účastnila společně se Sukovou. Ani jednou však na mistrovskou trofej nedosáhla, když ve čtyřech z pěti finálových proher je přehrál nejlepší pár 80. let Navrátilová a Shriverová.\n\nVe fedcupovém týmu Západního Německa debutovala v roce 1982 utkáním 1. kola Světové skupiny proti Portugalsku, v němž porazila Fiuazovou dvěma „kanáry“ a s Pfaffovou vyhrála čtyřhru 6–0 s 6–1.\n\nVe finále Poháru federace 1982 proti Spojeným státům prohrála dvouhru s Evertovou i čtyřhru po boku Bettiny Bungeové. Němky tak odešly poraženy 0:3 na zápasy. V navazujícím Poháru federace 1983 si opět zahrála finálový duel proti Československu, v němž nestačila na Sukovou a za rozhodnutého stavu vyhrála debla s Pfaffovou. Německo tentokrát prohrálo 1:2 na zápasy. První titul Německa přišel v Poháru federace 1987, když ve finále proti Američankám sice prohrála se Shriverovou, ale rozhodující vítězný bod získala v páru se Steffi Grafovou. Ve čtyřhře zdolaly dvojici Evertová a Shriverová po dramatickém průběhu 1–6, 7–5 a 6–4. Poslední střetnutí odehrála ve čtvrtfinále Světové skupiny 1989 proti Československu, v němž odešla poražena z dvouhry i čtyřhry.\n\nV soutěži nastoupila k dvaceti pěti mezistátním utkáním s bilancí 17–8 ve dvouhře a 11–4 ve čtyřhře.\n\nZápadní Německo reprezentovala na soulských Hrách XIV. olympiády, na kterých se tenis poprvé od roku 1924 vrátil do rodiny olympijských sportů. Do soutěže dvouhry vstupovala z pozice deváté nasazené. Po volném losu však překvapivě nestačila na Italku Raffaellu Reggiovou ve třech setech. Společně se Steffi Grafovou vytvořila jeden z favorizovaných párů ženské čtyřhry. Jako turnajové dvojky prošly do semifinále, v němž skončily na raketách československé dvojice Jana Novotná a Helena Suková výsledkem 5–7 a 3–6. Poražené semifinalistky na této olympiádě nehrály zápas o bronz, když medaile připadla oběma dvojicím.\n\nNarodila se roku 1963 v západoněmeckém Saarbrückenu jako Claudia Kohdeová. Druhé příjmení Kilschová přijala po adoptivním otci a právníkovi Jürgenu Kilschovi. Má mladší sestru Katrin Kohdeovou. Tenis začala hrát v pěti letech.\n\n"}
{"id": "1037216", "url": "https://cs.wikipedia.org/wiki?curid=1037216", "title": "Svatý Eugendus", "text": "Svatý Eugendus\n\nSv. Eugendus také Augendus (asi 449, Izernore - 510, Condat) byl čtvrtý opat Condat.\n\nNarodil se asi roku 449 v Izernore. Když mu bylo sedm let, byl dán ke svatému Romanu a svatému Lupicinu aby byl vzděláván v Condatském opatství. Od té chvíle nikdy neopustil klášter. Vzdělával se, četl Řecké a Latinské autory, a byl zběhlý ve Svatých knihách. Vedl přísně asketický život, nikdy se nezasmál, údajně kvůli pasáži z Řehole svatého Benedikta, navzdory skutečnosti že Sv. Benedikt z Nursie se narodil třicet let po něm a sotva by bylo dílo známo v době Eugendovy smrti. Odmítl aby byl někdy vysvěcen na kněze.\n\nOpat Minausius ho ustanovil svým koadjutorem a poté co zemřel (kolem roku 496) se stal jeho nástupcem. Klášter, který nechal sv. Roman postavit ze dřeva, byl zničen ohněm. Eugendus nechal postavit nový z kamene a zlepšoval život komunity; dosud bratři žili v oddělených celách, podle vzoru východních asketů. Nechal také postavit klášterní kostel zasvěcený svatým apoštolům Petru, Pavlu a Ondřejovi a získal pro něj svaté relikvie; kostel byl předchůdcem přestavěného klášterního kostela který je nyní Katedrála v Saint-Claude.\n\nKdyž cítil že se blíží jeho konec, rozloučil se s bratry a zemřel tiše po pěti dnech, ve věku 61 let.\n\nNěkolik let po jeho smrti, jeho nástupce svatý Viventiolus, nechal zřídit svatyni nad jeho hrobem v klášterním kostele, ke kterému cestovalo mnoho poutníků. Obec která byla postavena okolo Condatského opatství se jmenuje po něm \"Saint-Oyand de Joux\".\n\nSvátek sv. Eugenda Římskokatolická církev slaví 1. ledna a v diecézích Besançon a Saint-Claude se slaví 4. ledna.\n\n"}
{"id": "1037219", "url": "https://cs.wikipedia.org/wiki?curid=1037219", "title": "Hlahol", "text": "Hlahol\n\nPod názvem Hlahol bylo založeno v Čechách několik pěveckých sborů:\n\n\nKromě to byla slovem Hlahol pojmenována:\n\n"}
{"id": "1037221", "url": "https://cs.wikipedia.org/wiki?curid=1037221", "title": "Komenského údolí", "text": "Komenského údolí\n\nKomenského údolí je údolí ve Svitavské pahorkatině východně od Brandýsa nad Orlicí v okrese Ústí nad Orlicí.\n\nKomenského údolí bezprostředně navazuje na zástavbu Brandýsa nad Orlicí, od které se táhne v délce asi jednoho kilometru východním směrem proti proudu toku Tiché Orlice směrem na Pernou. Nachází se na území přírodního parku Orlice.\nJedná se o hluboce zaříznuté a prudkými, z části skalnatými svahy sevřené údolí s plochým dnem. Tvoří součást průlomu Tiché Orlice Brandýským hřbetem, který je geomorfologickým podokrskem a spadá do celku Svitavská pahorkatina, podcelku Českotřebovská vrchovina a okrsku Kozlovský hřbet.\n\nÚdolím protéká řeka Tichá Orlice, která ve východní části údolí meandruje. Z ní se v západní části odděluje široký náhon přivádějící vodu do nevelkého průmyslového areálu na okraji zástavby Brandýsa nad Orlicí. Levostranný bezejmenný přítok napájí sádky nacházející se v západním zakončení údolí. O něco východněji je veřejné koupaliště a ještě dále chovný rybník.\n\nPloché dno je převážně pokryto loukami. Dřeviny lemují Tichou Orlici a náhon. Přilehlé prudké svahy jsou souvisle zalesněny. V západní části se nachází veřejně přístupný labyrint tvořený vysázenými habry.. Bývalá sjezdovka ve východní části zvolna zarůstá.\n\nSeverní stranou údolí podél Tiché Orlice prochází silnice spojující Brandýs nad Orlicí s Ústím nad Orlicí. V ose údolí je vedena železniční trať Kolín - Česká Třebová a pod jižními svahy je asfaltová účelová komunikace obsluhující sádku, koupaliště i labyrint. Po komunikaci vede červeně značená turistická trasa 0455 z Chocně do Ústí nad Orlicí.\nNa západní straně začíná údolí na okraji zástavby Brandýsa nad Orlicí. Pohybujeme-li se východním směrem po červené turistické značce, tak mineme nejprve letní restauraci, přejdeme Tichou Orlici přes ocelovou zdobenou lávku, mineme altán, sádku a malou hrázděnou kapličku. Za nimi se nachází komplex staveb věnovaný památce Jana Amose Komenského. Je to již zmíněný přírodní labyrint, sklepení pod nedochovaným srubem, ve kterém Komenský při svém pobytu v Brandýse přebýval a vysoký pomník s velkorysým přístupovým schodištěm. Následuje veřejné koupaliště a skulptury tvořící tzv. Poutníkovu cestu. U železničního přejezdu se nachází opuštěný strážní domek. Na ostrozích v protilehlých svazích jsou pozůstatky dvou hradů - Brandýs a Orlík.\n\nKomenského údolí je zejména rekreační oblastí a to nejen pro obyvatele přilehlého Brandýsa.\n\n"}
{"id": "1037223", "url": "https://cs.wikipedia.org/wiki?curid=1037223", "title": "Rabštejn nad Střelou (hrad)", "text": "Rabštejn nad Střelou (hrad)\n\nRabštejn nad Střelou je hrad přestavěný na zámek ve stejnojmenném historickém městečku u Manětína v okrese Plzeň-sever. Založen byl Oldřichem Pluhem z Rabštejna ve třicátých letech čtrnáctého století. V dalších letech se mezi majiteli vystřídala řada šlechtických rodů a po určitou dobu patřil českým králům. Podobu středověkého gotického hradu výrazně ovlivnily vestavby klášterů a budovy barokního zámku. Celý areál je chráněn jako kulturní památka České republiky.\n\nPrvní písemná zmínka o Rabštejně pochází z roku 1269, kdy byl v držení Milhosticů. Hrad s městečkem založil ve třicátých letech čtrnáctého století Oldřich Pluh z Rabštejna. Jeho synové Oldřich, Hynek, Jan a Smil Pluhové z Rabštejna se postavili proti císaři Karlovi IV., který v roce 1357 hrad oblehl. Bratři Pluhové se vzdali a hrad prodali císaři za 3000 kop míšeňských grošů prodali.\n\nKarel IV. nejspíše založil systém manství, ke kterému patřily vesnice Vysočany a dvory v Mezí a zaniklém Čihanově. Panovník na hradě často pobýval a roku 1367 výnosy z něj daroval své manželce Elišce Pomořanské. Rabštejnský purkrabí Jindřich z Rabštejna připomínaný roku 1360 je považován za zakladatele sousedního hradu Sychrova.\n\nV roce 1397 král Václav IV. Rabštejn zastavil Beneši Čertovi z Hořovic za 1600 kop českých grošů. V roce 1419 se hradu zmocnil Jindřich I. z Plavna, který nejprve stál na straně husitů, ale posléze se obrátil proti nim. Kdy se hrad vrátil do majetku potomků Beneše Čerta, není známo, nicméně v roce 1428 se uvádí jako majetek bratrů Buška a Jana Calty z Kamenné Hory. Po Buškově smrti v roce 1433 na hradě vládl jako poručník za nezletilého Jana Caltu Burian z Gutštejna. Po Janově smrti v roce 1464 se jako poručník jeho nezletilých dcer ujal správy panství Burian mladší z Gutštejna. K její správě však patrně neměl oprávnění, a proto se dostal do sporu s králem Jiřím z Poděbrad a stal se členem Jednoty zelenohorské. V roce 1483 nechal u hradu postavit klášter karmelitánů, který ale v roce 1532 rabštejnští měšťané vypálili.\n\nV roce 1494 se správy hradu ujal Burianův syn Kryštof z Gutštejna, který se dostal do sporu se Šliky. Jelikož se nedostavil k zemskému soudu, byl odsouzen ke ztrátě hrdla, cti i statků. V roce 1509 proti němu vytáhl král Vladislav II. Jagellonský. Kryštofově žádosti o milost král vyhověl, ale Kryštof musel za trest vydat Točník, Žebrák, Příbram a Rabštejn. Už v roce 1518 hrad od krále Ludvíka Jagellonského získali do zástavy Šlikové. Jako sídlo si jej vybral Lorenc Šlik, který nechal hrad opravit. Po požáru v roce 1532 proběhla další obnova, a přibyla nová stavení. Lorenc však pro dluhy musel rabštejnské panství prodat svému bratrovi Jeronýmu Šlikovi. Ten se v roce 1547 zúčastnil stavovského odboje proti králi Ferdinandovi I. Za to byl potrestán ztrátou Lokte, po které se přestěhoval na Rabštejn, ke kterému přikoupil Manětín. V roce 1556 vše zdědil Jáchym Šlik, nicméně panství měl nadále pouze v zástavě a jeho majitelem zůstával král. Jáchymovi snahy o převedení panství do osobního vlastnictví neuspěly. V roce 1564 se Rabštejn dostal do majetku pánů ze Švamberka, ale ti jej již v roce 1574 postoupili Šebestiánu Šlikovi. O tři roky později Šebestián Šlik vyměnil Rabštejn za Bečov nad Teplou s císařem Rudolfem II. Od císaře v roce 1578 Rabštejn odkoupili Jaroslav Libštejnský z Kolovrat a Jiřík Kokořovec na Štáhlavech a na Žluticích. Od roku 1584 pak byl zcela v držení Libštejnských z Kolovrat. V roce 1595 se statků ujal Jáchym Libštejnský, který pro účast na stavovském povstání přišel o třetinu majetku.\n\nBěhem těchto období hrad zchátral a postupně se změnil ve zříceninu. V roce 1638 ho získal Leonard Helfried z Meggau, od jehož vnuček jej v roce 1665 koupil hrabě Jan Šebestián z Pöttingu, který nechal v roce 1666 údajně na místě zaniklého karmelitánského kláštera postavit servitský klášter s kostelem Sedmibolestné Panny Marie připisovaným Anselmu Luragovi. K dalšímu rozvoji sídla došlo až v roce 1705, kdy František Karel z Pöttingu přestavil starý hrad na barokní zámek. V roce 1714 zámek za 216 000 zlatých odkoupil František Josef Černín, po jehož smrti jej v roce 1733 získala Anna Barbora Krakovská z Kolovrat, rozená Michnová z Vacínova. Od ní jej v roce 1748 získal Maxmilián Václav Lažanský z Bukové. V držení Lažanských zůstal do roku 1945, kdy jim byl zkonfiskován.\n\nHrad stál na výrazné ostrožně obtékané řekou Střelou. Jeho rozsáhlý areál na západní straně vymezovala přírodní rozsedlina, která plnila funkci šíjového příkopu a kterou vede silnice do Manětína. Podobu středověkého hradu ani jeho komunikační schéma neznáme, protože byly výrazně změněny mladšími stavbami. Lze však předpokládat, že v západní části vícedílného areálu se nacházelo předhradí, zatímco v nejlépe chráněné východní části stálo hradní jádro, které patřilo k hradům bergfritového typu. Existence okrouhlého bergfritu je doložena na kresbě z roku 1470 a na rytině z roku 1712 od P. M. Vogta. Z opevnění původního hradu byl také výkopem doložen zasypaný příkop a zeď, které probíhaly v prostoru zahrady před zámkem od odskoku terasy k severozápadnímu nároží konírny.\n\nNejvýraznějším zbytkem gotického hradu je torzo druhé okrouhlé věže a plášťové hradby v čele areálu. Věž původně vybavená ochozem s cimbuřím stála v plné výšce až do roku 1819, kdy se zřítila. Její pozůstatek dosahuje pouze úrovně přízemí. Důvodem její stavby bylo založení výše položeného hradu Sychrova. Věž vyrovnala výškový rozdíl a umožňovala kontrolu sousedního hradu. Další gotické budovy se dochovaly v úrovních suterénu a přízemí v jihovýchodním cípu areálu. Tvoří jižní stranu posledního nádvoří a napojují se na jihozápadní nároží barokního zámku.\n\nV suterénu zámku s několika valeně zaklenutými místnostmi se dochovalo renesanční zdivo. Barokní jednopatrová budova s podstřešním polopatrem má obdélný půdorys, k jehož východní straně šikmě přiléhá krátké boční křídlo. Fasády jsou členěné pouze mezipatrovými římsami a okny, která jsou v první patře zdobená barokně zalamovanými římsami. Okna v polopatře jsou po obou stranách zdůrazněna konzolovitě zakončenými pilířky. Dovnitř se vchází portálem, ke kterému vede krátké dvouramenné schodiště.\n\n\n"}
{"id": "1037231", "url": "https://cs.wikipedia.org/wiki?curid=1037231", "title": "Sychrov (hrad)", "text": "Sychrov (hrad)\n\nSychrov (též \"Hrádek\") je zřícenina hradu v Rabštejně nad Střelou u Manětína v okrese Plzeň-sever. Nachází se v západní části historického městečka v nadmořské výšce okolo 480 metrů. Od sousedního rabštejnského hradu ho odděluje přírodní úžlabina, kterou vede silnice ze Žihle do Stvolen. Zbytky hradu byly dlouho považovány za předsunuté opevnění sousedního hradu nebo za součást městských hradeb, v jejichž rámci je chráněn jako kulturní památka České republiky.\n\nPrvní písemná zmínka o hradu pochází z roku 1439, ale založen byl nejspíše za vlády Karla IV. rabštejnským purkrabím Jindřichem z Rabštejna, kterému král daroval vesnice Kotaneč a Hrádek. V roce 1439 sloužil jako sídlo Janovi z Rabštejna]] a jeho potomci jej vlastnili do roku 1508. V tom roce hrad získal Kryštof z Gutštejna, ale už v následujícím roce jej král Vladislav Jagellonský zkonfiskoval a připojil k Rabštejnu. V roce 1518 Rabštejn od krále Ludvíka Jagellonského získali Šlikové, kteří Sychrov ponechali svému osudu. Jako hrad je naposledy zmiňován v roce 1523 a roku 1560 se uvádí už jenom jako hradiště.\n\nSychrov patřil mezi hrady bergfritového typu. Hradní areál měl přibližně obdélníkový půdorys s rozměry 60 × 40 metrů. Na západě ho tvořila trojúhelníkovitá plošina považovaná za předsunuté opevnění, za kterou následoval široký příkop a hradní jádro, u jehož severní strany stával palác. Součástí paláce byl dochovaný ve skále vysekaný sklípek. Obvodové hradby se dochovaly pouze v terénních náznacích. Dominantou hradu je okrouhlý bergfrit dochovaný do výše prvního patra. Do věže se vcházelo portálkem v prvním patře, jehož vytrhané ostění bylo nahrazeno vyzdívkou z lomového kamene. Z jižní strany věže vybíhá krátký střep obvodové hradby.\n\n\n"}
{"id": "1037232", "url": "https://cs.wikipedia.org/wiki?curid=1037232", "title": "Patriz Ilg", "text": "Patriz Ilg\n\nPatriz Ilg (* 5. prosince 1957, Aalen) je bývalý německý atlet, jehož specializací byl běh na 3000 metrů překážek, tzv. steeplechase, mistr světa z roku 1983.\nJeho speciální disciplínou byl běh na 3000 metrů překážek. Na mistrovství Evropy v Praze v roce 1978 získal na této trati stříbrnou medaili, o čtyři roky později v Athénách na evropském šampionátu zvítězil. Zlatou medaili v běhu na 3000 metrů překážek získal rovněž při premiéře mistrovství světa v Helsinkách v roce 1983. Jeho vítězný čas 8:15,06 zároveň znamenal jeho osobní rekord. Třetí medaili z mistrovství Evropy – tentokrát bronzovou – získal v roce 1986 ve Stuttgartu.\n\nÚspěšný byl rovněž v halových závodech. Na trati 3000 metrů se v roce 1982 stal v Miláně halovým mistrem Evropy. Byl osminásobným mistrem SRN v běhu na 3000 metrů překážek a čtyřnásobným halovým mistrem své země v běhu na 3000 metrů.\n"}
{"id": "1037235", "url": "https://cs.wikipedia.org/wiki?curid=1037235", "title": "Mezinárodní konference", "text": "Mezinárodní konference\n\nMezinárodní konference je setkání zástupců států, svolaných za účelem projednání a vyřešení určité otázky společného zájmu. Lze je proto rozlišovat na konference politické, hospodářské, diplomatické nebo mírové. Každá mezinárodní konference je pojmenována podle místa, kde se koná, někdy je připojen i předmět jednání (např. Vídeňská konference o smluvním právu), do konce 19. století se ovšem používal spíše název \"kongres\" (např. Vídeňský kongres). V moderní době se pro setkání nejvyšších státních představitelů používá název \"summit\".\n\nKonferenci svolává většinou ten stát, který hodlá na mezinárodním poli vyřešit určitý problém, jež se týká více států. Samotnému svolání proto předchází diplomatické jednání o vhodnosti konference, jejím předmětu, době a místu konání. Každý stát, který se konference účastní, vysílá svou \"delegaci\". Delegáti jsou zplnomocněni svým státem vést jednání, je-li jich více, stojí v jejich čele vedoucí delegace, který definitivně rozhoduje o stanovisku státu. Kdyby se mezinárodní konference účastnila hlava státu, vláda nebo ministr zahraničních věcí, nemusí svou plnou moc dokládat, neboť jejich oprávnění jednat jménem státu se předem předpokládá. Jestliže určitý stát nemá na výsledku jednání vážný zájem, může vyslat pouze \"pozorovatele\", kteří se sice účastní jednání, nemohou ale samostatně vystupovat, navrhovat usnesení a hlasovat.\n\nNeexistují obecná pravidla pro svolávání a jednání mezinárodních konferencí. Účastníci každé z nich si proto hned na počátku schvalují procedurální předpisy pro jednání (jednací řád). Pravidelně se nicméně vytváří předsednictvo konference, tvořené jejím předsedou (na velkých konferencích pouze řídí zasedání a jménem jeho státu jedná někdo jiný) a místopředsedy, hlavní jednání se vede na \"plenárním shromáždění\", konkrétní problémy se diskutují v jednotlivých \"výborech\". Mohou se vytvářet i pomocné výbory, jako je řídící výbor, který koordinuje průběh celé konference, verifikační výbor, který ověřuje plné moci delegátů, nebo redakční výbor, který má na starosti konečnou podobu usnesení. Pod vedením předsednictva funguje i \"sekretariát\", starající se o technické zázemí konference. Plenární shromáždění rozhoduje i o jednacím jazyku, na největších konferencích se jednání vedou v angličtině, arabštině, čínštině, francouzštině a španělštině.\n\nHlasování na konferenci probíhá v souladu se zásadou svrchované rovnosti států, každý z nich má tedy jeden hlas a všechny hlasy mají stejnou váhu. Vzhledem k této zásadě se i pro přijetí jakéhokoliv rozhodnutí dříve požadovala jednomyslnost, to se však v průběhu času ukázalo být překážkou a proto se dnes takto rozhoduje jen o nejdůležitějších politických otázkách. Pro ostatní věci se v jednacím řádu každé konference stanoví určitá kvalifikovaná většina, kterou je třeba dosáhnout, nejčastěji jsou požadovány dvě třetiny pro přijetí meritorních usnesení, k rozhodnutí procedurálních otázek stačí prostá většina. Jednací řád také stanoví potřebné kvórum pro jednání a to, zda se bude hlasovat veřejně nebo tajně (prakticky jen při volbě funkcionářů konference). O průběhu jednání se vedou protokoly, z plenárního zasedání doslovné, ze zasedání výborů většinou jen stručné zápisy. Kromě přijatých nezávazných usnesení, rezolucí, výzev se někdy sjednávají i závazné mezinárodní smlouvy. Mezinárodní konference pak končí podepsáním \"závěrečného aktu\", který shrnuje její průběh a dosažené výsledky.\n"}
{"id": "1037255", "url": "https://cs.wikipedia.org/wiki?curid=1037255", "title": "Rika Zaraï", "text": "Rika Zaraï\n\nRika Zaraï (: , \"Rika Zaraj\", * 19. února 1938, Jeruzalém) je izraelská zpěvačka a spisovatelka 20. století. V roce 1969 se proslavila svými písněmi Casatchok a Alors je Chanté, francouzské verzi Vivo Cantando. Zpopularizovala izraelské klasické písně jako Hava nagila, Jerušalajim šel zahav a Hallelujah.\n\nZarai zpívá v hebrejštině, angličtině, francouzštině, italštině, španělštině a němčině. Žije v Paříži, ale navštěvuje pravidelně Izrael. Podle zprávy v izraelských novinách Yediot Ahronoth v roce 2008 ochrnula na levou stranu těla po prodělané mrtvici.\n\n\n"}
{"id": "1037258", "url": "https://cs.wikipedia.org/wiki?curid=1037258", "title": "Pavol Košík (1962)", "text": "Pavol Košík (1962)\n\nPavol Košík (* 9. června 1962) je bývalý slovenský fotbalista, obránce.\n\nV československé lize hrál za ZVL Považská Bystrica. Nastoupil ve 29 ligových utkáních. Ve druhé nejvyšší soutěži hrál i za TTS Trenčín.\n\n\n"}
{"id": "1037274", "url": "https://cs.wikipedia.org/wiki?curid=1037274", "title": "Petko Hristov", "text": "Petko Hristov\n\nMons. Petko Hristov (* 19. října 1950, Velčevo) je bulharský římskokatolický kněz, minorita a biskup Nikopole.\n\nNarodil se 19. října 1950 ve Velčevu. Po základní a střední škole vstoupil na Vysokou školu strojírenství, architektury a geodézie \"Angela Popova\" ve Veliko Tarnovo, kde studoval obor stavebnictví a architekturu.\n\nV letech 1977 – 1985 studoval teologii a na kněze byl vysvěcen 15. prosince 1985 biskupem Samuilem Džundrinem. O pět let později vstoupil do Řádu menších bratří konventuálů a první sliby složil roku 1990. Dne 15. prosince 1993 složil své věčné sliby. Sloužil ve farnosti v Belene a v Trančovici.\n\nDne 18. října 1994 jej papež Jan Pavel II. ustanovil diecézním biskupem Nikopole. Biskupské svěcení přijal 6. ledna 1995 v Bazilice svatého Petra z rukou papeže Jana Pavla II. a spolusvětiteli byli arcibiskup Giovanni Battista Re a arcibiskup Jorge María Mejía.\n\nJe předsedou katolické charity Caritas Internationalis.\n\nV Bulharské biskupské konferenci je předsedou těchto výborů: – pro společnosti zasvěceného života a společnosti apoštolského života, pro jednotu křesťanů a Cor Unum\n\nDne 30. listopadu 2011 v Katedrále svatého Pavla od Kříže v Ruse přijal Velkokříž Řádu Pro piis meritis Melitensi.\n\n"}
{"id": "1037277", "url": "https://cs.wikipedia.org/wiki?curid=1037277", "title": "Okres Bóly", "text": "Okres Bóly\n\nOkres Bóly ( ) se nachází v jižním Maďarsku v župě Baranya. Jeho správním centrem je město Bóly.\n\nV okrese se nachází celkem 16 měst a obcí.\n\nMěsta\n\nObce\n"}
{"id": "1037285", "url": "https://cs.wikipedia.org/wiki?curid=1037285", "title": "Intrexx", "text": "Intrexx\n\nIntrexx Professional je multiplatformní nástroj na vytváření a provozování aplikací, firemních extranetů nebo intranetů a to prostřednictvím webové platformy.\n\nAplikace Intrexx Portal Manager je navržena tak, aby bylo možné portálové aplikace a funkčnosti tvořit na principu drag & drop bez nutnosti programování a znalosti programovacích jazyků. Intrexx dále umožňuje snadnou integraci jiných datových zdrojů – aplikací a systémů – a to využitím adaptérů na protokolů JDBC, SAP, OData, Microsoft Exchange, M-Files a dalších. Tvůrce portálu tak může velmi snadno integrovat velkou škálu systémů a centralizovat zobrazování dat do jednoho místa a s daty dále pracovat.\n\nNástroj Intrexx je složen ze dvou částí.\n\nIntrexx Portal Manager může být nainstalovaný na jakémkoliv zařízení a slouží výhradně na správu a tvorbu běžícího portálu. Obsahuje subsystém na tvorbu vzhledu portálu, nástroj na snadnou tvorbu aplikací, správu uživatelských účtů, integrační nástroj na propojování aplikací třetích stran, systém na definování a tvorbu procesů a světově unikátní nástroj Relationship manager, který řídí proces a datové vztahy integrovaných aplikací a systémů.\n\nIntrexx Portal Server nainstalovaný na serveru poskytuje produkční činnost portálu a zastřešuje běh portálu, aplikací a přístupu k datům třetích stran. Intexx Portal Server následně řeší přihlašování uživatelů a celkovou obchodní logiku operací a přístupových práv k agregovaným informacím.\n\n\n"}
{"id": "1037287", "url": "https://cs.wikipedia.org/wiki?curid=1037287", "title": "Cesana Torinese", "text": "Cesana Torinese\n\nCesana Torinese, někdy jen Cesana, je italská obec v provincii Torino v oblasti Piemont. Nachází se u hranice s Francií ve vzdálenosti 70 km západně od Turína. V roce 2008 zde žilo 1055 obyvatel.\n"}
{"id": "1037299", "url": "https://cs.wikipedia.org/wiki?curid=1037299", "title": "Magpul PDR", "text": "Magpul PDR\n\nMagpul PDR (, \"osobní obranná puška\") je osobní obranná zbraň. Jedná se o karabinu typu bullpup, která používá náboje 5,56 × 45 mm NATO.\n\nKoncept PDR byl vyvíjen společností Magpul Industries od roku 2006. V roce 2008 byl její prototyp představen na veletrhu SHOT Show v Las Vegas, do výroby se však nikdy nedostal.\n\nO tři roky později ale PTS, dceřiná firma Magpulu, koncept PDR oživila, když na stejném veletrhu v roce 2011 představila prototyp airsoftové varianty této pušky. Ta se na trh dostala na konci roku 2013. Existují dvě varianty: PDR-C (\"Compact\") s ergonomickou pažbičkou ve stylu FN P90 a PDR-D (\"Direct Attack\") s klasickou pistolovu pažbičku.\n"}
{"id": "1037307", "url": "https://cs.wikipedia.org/wiki?curid=1037307", "title": "Čeští krajané v Istanbulu", "text": "Čeští krajané v Istanbulu\n\nČeští krajané v Istanbulu (zkr. ČKI) je neregistrované neziskové sdružení občanů české národní menšiny žijící v Istanbulu a okolí, které usiluje o rozvíjení kulturních a mezilidských vztahů mezi Českou republikou a Tureckem a udržuje si své pouto k české vlasti a její kultuře.\n\nKrajanská skupina Čeští krajané v Istanbulu byla založena za podpory Generálního konzulátu České republiky v Istanbulu dne 14. dubna 2012, a to se šesti zakládajícími členy.\n\nNa základě stanov je jednou ročně pořádána členská schůze, která volí výbor sdružení.\n\nČeští krajané v Istanbulu jsou registrováni pod Ministerstvem zahraničních věcí České republiky.\n\nZvýšený zájem o organizování aktivit a sdružování krajanů v Istanbulu lze datovat do začátku roku 2012, kdy krajany oslovil Generální konzulát České republiky v Istanbulu a vyjádřil veškerou svou podporu pro založení sdružení. Následovala informační schůzka ohledně založení, kterou si organizovali sami krajané. Tato schůzka měla za cíl zjistit zájem krajanů o skupinu a krajanské aktivity. Jako výsledek této schůzky byla založena skupina na Facebooku, která měla začít cíleně sdružovat krajany z Istanbulu a okolí a také příznivce myšlenky sdružení a měla se stát jedním z důležitých komunikačních kanálů.\n\nNa základě úvodní schůzky se vyčlenila skupina asi deseti krajanů, která se začala aktivně zabývat přípravami k založením spolku. Na 14. dubna 2012 pak byla svolána ustavující schůze, která se konala na Generálním konzulátu České republiky v Istanbulu a které se zúčastnilo šest krajanů. Ti se stali zakládajícími členy spolku, schválili stanovy a zvolili vedení spolku.\n\nČeští krajané v Istanbulu spustili v lednu 2014 své vlastní webové stránky (www.krajaneistanbul.cz), které slouží krajanům ke sledování aktuálních záležitostí, kulturních akcí, ale také jsou k dispozici rady pro život v Turecku a základy tureckého jazyka.\n\nJeště před vznikem krajanského spolku bylo Dětské centrum organizováno Generálním konzulátem České republiky v Istanbulu. Díky těmto začátkům se Českým krajanům v Istanbulu podařilo po svém založení na úspěšnou organizaci navázat a pokračovat i nadále v aktivitách pro české krajánky .\n\nDětské centrum pravidelně připravuje říkanky pro nejmenší děti , kreativní workshopy a čtení. Aktivity jsou rozděleny podle věkových kategorií a vzhledem k rozlehlosti Istanbulu i lokálně.\n\nKromě pravidelných schůzek se pro děti každoročně pořádá drakiáda, mikulášská besídka nebo se rozesílá Nebeská pošta.\n\nKrajanská knihovna funguje od roku 2012. Jejím podkladem byla první oficiální akce spolku organizovaná jako knižní výměnná schůzka v kavárně Kafka Kafe v Kadıköy. Cílem bylo příjemnou formou získat první finance pro činnost spolku a dát základ krajanské knihovně.\n\nKrajané dobrovolně přispívají do knihovny česky tištěnými knihami, aby si tyto knihy mohli jiní krajané za symbolický poplatek koupit, a tímto přispět na činnost sdružení.\n\nKromě samotných krajanů přispěla do krajanské knihovny i česká nakladatelství (nakladatelství Argo, orientální nakladatelství Dar Ibn Rushd, nakladatelství Hejkal, nakladatelství Host, nakladatelství Triton, nakladatelství Vyšehrad, nakladatelství Fragment, nakladatelství Alter a nakladatelství Vašut).\n\nČasopis Krajánek je dětský časopis, který vydává krajanské sdružení Čeští krajané v Istanbulu. Časopis Krajánek vychází pouze online .\n\nNávrh na dětský časopis Krajánek byl spolku předložen v polovině září roku 2013 a díky nadšení několika českých krajanů bylo jeho první číslo vydáno u příležitosti prosincové mikulášské besídky a rozdáno přítomným krajanským dětem.\n\nČasopis Krajánek vychází pravidelně jako měsíčník od ledna 2014. Má rozsah 24 stran formátu A5 a je distribuován online na webových stránkách českého krajanského spolku v Istanbulu. Krajánek je určen zejména dětem ve věku 5–10 let, ale své rubriky v něm najdou také děti mladší.\n\nKrajánek má za cíl přiblížení češtiny, české kultury a českých reálií dětem žijícím v zahraničí (v době založení českým dětem v Turecku).\n\nRedakce Krajánku se během jednoho roku rozrostla z původních čtyř členů na dvanáct přispěvatelů. S Krajánkem spolupracují i krajané, kteří již v Istanbulu nežijí.\n\nDíky úspěšnosti projektu byl dětský časopis Krajánek požádán o spolupráci českými krajany ve španělském Madridu (od června 2014), v italském Milánu (od prosince 2014), v řeckých Aténách (od května 2015), francouzském Lyonu (od června 2015), ve Spojených arabských emirátech (od října 2015), Belgii (od května 2016), Nizozemsku (od června 2016) a od září 2016 se připojí i německý Frankfurt nad Mohanem. Cizojazyčné verze vychází za spolupráce s tureckou redakcí a vydávají se pouze s lokálními úpravami pro dané země.\n\nV létě 2014 vyslali Čeští krajané v Istanbulu jednoho ze svých členů na kurz metodiky výuky českého jazyka, který pořádala Karlova univerzita v Praze s podporou Ministerstva zahraničních věcí České republiky.\n\nOd podzimu 2014 je v Istanbulu k dispozici kvalifikovaný lektor českého jazyka .\n\nLekce tureckého jazyka nejsou sice součástí krajanského sdružení Čeští krajané v Istanbulu, ale i přesto patří k nedílné součásti krajanů, kteří se v Turecku rozhodli žít.\n\nLekce tureckého jazyka jsou nabízeny soukromými kvalifikovanými lektory ve formě soukromých hodin , skupinových hodin nebo jako jazykový kurz přes Skype .\n\nTurecký jazyk pro cizince je dále možné studovat na Výzkumném a aplikačním centru turečtiny a cizích jazyků (TÖMER). Toto centrum bylo založeno v roce 1984 Ankarskou univerzitou a v dnešní době má pobočku téměř ve všech větších městech Turecka. Stupně pokročilosti jsou rozděleny do 3 jazykových úrovní (začátečník, pokročilý, vysoce pokročilý) po 4 kurzech. Stupně pokročilosti tureckého jazyka v TÖMERU jsou vytvořeny na základě Společného evropského referenčního rámce .\n\nPočátečních šest členů spolku se rozrostlo na osmnáct registrovaných členů a několik dalších krajanů velmi aktivně přispívá k organizaci a činnosti spolku .\nGenerální konzulát České republiky v Istanbulu byl otevřen se vznikem samostatné České republiky dne 1. ledna 1993. Jeho historie však sahá do roku 1927, kdy byl poprvé otevřen jako Generální konzulát první Československé republiky.\n\nGenerální konzulát České republiky v Istanbulu působí na základě Konzulární úmluvy č. 33/1980 Sb. mezi ČSSR a Tureckou republikou, která byla podepsána v Ankaře dne 15. listopadu 1977 .\n\nKonzulát naleznete na adrese: Abdi İpekçi Caddesi 71, Istanbul – Maçka, PSČ 34367.\n\n"}
{"id": "1037319", "url": "https://cs.wikipedia.org/wiki?curid=1037319", "title": "Skalka (zámek, okres Rychnov nad Kněžnou)", "text": "Skalka (zámek, okres Rychnov nad Kněžnou)\n\nZámek Skalka je barokní zámek, který se nachází v obci Podbřezí v okrese Rychnov nad Kněžnou, 12 km severozápadně od Rychnova nad Kněžnou. Je chráněn jako kulturní památka České republiky.\n\nPůvodní tvrz se v pramenech poprvé připomíná roku 1360. Vlastníl ji Ješek a Půta ze Skalky, význam panství byl v zemědělském hospodářství. Hospodářský dvůr byl tehdy důležitý, ale i obytná část procházela vývojem. Na přelomu 16. a 17. století nahradila původní tvrz kamenná budova se dvěma patry sklepů vytesanými ve skále. Rytíři Ostrovští se po porážce stavovského povstání včas přidali po roce 1620 ke katolíkům a tak o svůj majetek nepřišli. Nepřežili však Bílou horu dlouho, jejich rod v roce 1646 vymírá po meči a sňatkem Skalku získal Jan Mladota ze Solopisk. Jeho potomci se proslavili zvyšováním poddanských břemen a utužováním nevolnictví v nejtěžším pobělohorském období. Jejich počínání jim přinášelo takové zisky, že si mohli postavit v Praze barokní palác a v létech 1736 až 1739 přestavět renesanční budovu zámek Skalka do dnešní raně rokokové podoby. Tento typ rokokové architektury je v Čechách dosti vzácný a ojedinělý. Zdejší kaple patří k největším zámeckým kaplím při srovnání s celou stavbou, její objem představuje téměř pětinu zámecké budovy. Mladotové ze Solopisk drželi Skalku až do roku 1800, kdy od nich zámek i s celým panstvím koupil František Gundakar kníže Colloredo-Mansfeld. Pravděpodobně ho zajímalo jen prosperující zemědělské panství. Další osud Skalky byl poznamenán častým střídáním majitelů, počítajících výnos z hospodářského dvora, který byl až do 18. století oddělen od vlastního zámku příkopem. Zámek sám déle než jedno století postupně chátral, teprve péčí státu se dočkal důkladné stavební obnovy i vhodné vnitřní expozice.\n\nNejrůznější památky a dokumenty v zámku ukazují život poddaného lidu i jeho častý odpor proti feudální vrchnosti v 17. a 18. století. Historický zámek byl opraven z prostředků státní památkové péče v 80. letech 20. století. V zámku byla muzejní expozice vycházející ze známého Jiráskova románu Temno, jehož konkrétní postavou byl též jeden z bývalých majitelů zámku Antonín Mladota ze Solopysk.\n\nV roce 1973 byla do zámecké zahrady převezena část barokního schodiště od kostela Nanebevzetí Panny Marie z Neratova v Orlických horách, který podle tehdejšího rozhodnutí úřadů čekala demolice. Církev schodiště se čtyřmi sochami světců, pískovcovými vázami a balustrádou v 70. letech darovala státu.\n\nV restituci byl zámek vrácen dědicům poslední majitelky Emílie Martincové, kteří následně zámek prodali firmě Proteco, jejímiž majiteli jsou Libor Knap a Pěva Holancová. Zámek není veřejnosti přístupný.\n\nNeratovská farnost a stát usilovaly o to, aby se schodiště od tamějšího kostela vrátilo z Podbřezí zpět na své místo. Noví majitelé zámku však nechtěli schodiště vydat, a spor tak skončil u soudu. Rychnovský okresní soud nejdříve přiřkl tuto památku státu, krajský soud se však ztotožnil s názorem odpůrců, podle nichž se neratovské schodiště stalo součástí pozemku v Podbřezí, jelikož bylo umístěno na betonový podklad. Právní zástupci státu se odvolali, a spor tak rozhodoval Nejvyšší soud. Ten nakonec rozhodl, že noví majitelé zámku schodiště vracet nemusí, protože je zabetonované. \"„Z čehož plyne poučení, že jestliže chcete něco ukrást, tak to ukradněte, zabetonujte a nemusíte to vracet,“\" komentoval rozsudek neratovský farář Josef Suchár.\n\n"}
{"id": "1037321", "url": "https://cs.wikipedia.org/wiki?curid=1037321", "title": "Jan Antonín I. z Eggenbergu", "text": "Jan Antonín I. z Eggenbergu\n\nJan Antonín I. z Eggenbergu (5. února 1610 Vídeň – 12. února 1649 Lublaň) byl český a štýrský šlechtic, kníže z Eggenbergu, 2. vévoda krumlovský, politik a diplomat v dobách vlády Ferdinanda III.\n\nJan Antonín se narodil roku 1610 jako jediný syn a dědic prvního knížete z Eggenbergu Jana Oldřicha. V mládí studoval na jezuitské koleji ve Štýrském Hradci a po jejím dokončení ve věku 17 let podnikl několikaletou cestu po Evropě. Na rodinné panství ve Štýrsku se vrátil až roku 1632. Projevil se jako velmi kultivovaný, světaznalý a nadmíru jazykově nadaný muž, pročež po vzoru otce nastoupil na cestu evropské politiky.\n\nV roce 1634 po smrti svého otce knížete Jana Oldřicha zdělil veškeré majetky v Čechách a ve Štýrsku. Roku 1637 jej Ferdinand III. jmenoval tajným radou, přičemž obdržel Řád zlatého rouna. Rok poté mu byla udělena pocta vést zvláštní diplomatickou misi, při níž měl papeži Urbanu VIII. oznámit volbu Ferdinanda III. jako nového římského krále a tedy budoucího císaře. Pro tuto cestu nechal Jan Antonín zhotovit tzv. \"Zlatý kočár\", jenž je dodnes uchováván na zámku v Českém Krumlově.\n\nNásledujícího roku 1639 se oženil s protestantskou markraběnkou Annou Marií z Brandenburg-Bayreuthu, z jejichž manželství vzešly dvě dcery a dva synové – starší Jan Kristián I. (1641) a mladší Jan Seyfried (1644).\n\nJan Antonín I. podobně jako jeho otec pokračoval v úsilí o rozšiřování eggenberského panství a štědře vykupoval pozemky v jižních Čechách, které pak připojoval ke Krumlovskému vévodství. Jeho životním cílem, stejně jako jeho otce, však bylo zasednout v Říšském sněmu, čemuž ovšem dlouhodobě bránila protestantská říšská knížata, jimž vadila katolická orientace knížat z Eggenbergu. Právě proto, aby si Jan Antonín I. protestantskou část sněmu naklonil, pojal za choť protestantku Annu Marii. Nicméně získání panství uvnitř říše, což byla jediná možnost, jak by se knížata z Eggenbergu stala říšskými knížaty, protestanská klika nadále bránila.\n\nVe 40. letech však došlo k osamostatnění gradišského hejtmanství od hrabství Gorice v Aquileii se dvěma městy a 17 vesnicemi, načež císař Janu Antonínovi I. koupi tohoto poměrně chudého panství okolo města Gradišky nabídl. Ač se jednalo z ekonomického hlediska o málo významný kraj, Gradiška se nacházela na území Svaté říše římské, což by držiteli panství udělovalo právo zasedat ve sněmu. Jan Antonín I. za císařových podmínek, že Jan Antonín I. zaplatí kompenzaci 200 000 zlatých, dále nebude vyžadovat uhrazení veškerých nákladů spojených s diplomatickou misí k papeži v roce 1638 a zároveň postoupí císaři jihočeské panství Štěkeň, na koupi Gradišky přistoupil.\n\nNásledně bylo zřízeno tzv. Okněžněné hrabství Gradiška a Jan Antonín I. se stal 25. února 1647 1. okněžněným hrabětem gradišským, čímž zajistil sobě a svým potomkům právo zasedat v Říšském sněmu Svaté říše římské. On sám však ve sněmu nikdy nezasedl, neboť nečekaně zemřel o dva roky později ve věku 39 let.\n\nBěhem svého života se Jan Antonín I. proslavil jako velmi schopný diplomat a polyglot a mimo svá zahraniční působení pobýval mezi palácem ve Štýrském Hradci a krumlovským zámkem.\n\nVzhledem ke své nečekané smrti nezanechal Jan Antonín I. žádnou závěť, jež by upřesňovala vyrovnání mezi jeho potomky. Regentství nad rodovými panstvími se dočasně ujala jeho choť, kněžna Anna Marie, ovšem s nabytím plnoletosti bratry Janem Kristiánem I. a Janem Seyfriedem zažehl dlouholetý spor ohledně majetkového vyrovnání. Spor byl částečně vyřešen roku 1665 za asistence diplomata Jana Adolfa I. ze Schwarzenbergu, načež si bratři panství rozdělili a dočasně tak vznikla starší rodová větev krumlovská v čele s Janem Kristiánem a mladší štýrská Jana Seyfrieda, než se smrtí bezdětného Jana Kristiána I. majetek opět spojil pod vládou mladšího z bratrů.\n\n\n"}
{"id": "1037323", "url": "https://cs.wikipedia.org/wiki?curid=1037323", "title": "Oldies Radio", "text": "Oldies Radio\n\nOldies radio je česká rozhlasová stanice, která se zaměřuje na vysílání převážně angloamerické (v menší míře i české) hudební produkce vznikající v letech 60., 70. a 80. Na vlnách FM vysílá pro Prahu (103,7) a Tábor (106,8), digitální vysílání zprostředkovává přes internetový server abradio.cz. Začalo vysílat pod názvem Radio Olympic 16. března 2001 zprvu pouze na pražské frekvenci. Plynule navázalo na původně countryově laděné vysílání radia Melody, změnilo ovšem hudební formát a cílovou skupinu svého vysílání. Od roku 2007 na rozhlasovém trhu vystupuje pod názvem Oldies radio.\n\nRádio Olympic se začalo formovat začátkem roku 2002 v návaznosti na změnu formátu nepříliš úspěšného country radia Melody (1999–2002), spadající pod společnost První rozhlasová s.r.o. Zprvu byla v lednu 2002 žádost o změnu názvu zamítnuta Radou pro rozhlasové a televizní vysílání s odvoláním, že je název Olympic příliš spjatý se stejnojmennou skupinou. Vlastníci se proto obrátili na hudebníka Petra Jandu, který písemně potvrdil, že proti použití názvu nemá žádných námitek. 16. března 2001 proto začalo vysílat Radio Olympic pod novým názvem, hlavním sloganem stanice bylo heslo: \"„Radio Olympic, hudba především!“\" a žánrově byl formát naplněn hudbou 60. - 90. let. Ředitelem se stal Petr Král, který v rozhovoru pro web radiotv.cz řekl: \"„Chceme dál rozvíjet a obohacovat hudební podobu stanice zejména o zapomenuté a dlouho nehrané věci, které se zaškatulkovaly svým způsobem do šuplíčku menšinových žánrů…“\" Rádio se orientovalo na posluchače ve věkové hranici 30-69 let. \n\nRádio Olympic vysílalo v Praze v letech 2002–2003 rockový formát, od roku 2003 se transformovalo na časově omezený „oldies“ formát, hudbu 50. – 60. let. Šlo zejména o angloamerickou produkci a v menší míře českou scénu, v noci vysílalo divadelní a jiné mluvené scénky v češtině. Ve svém vysílání kladlo důraz i na pravidelné pořady a rubriky věnované hudební historii (Hity oblíbené Brity, Hit 2× jinak apod.). Slogan rádia zněl: \"„Rádio Olympic, jediné oldies rádio v Praze!“\" Mezi nejčastější interprety patřili The Beatles, The Rolling Stones, Elvis Presley, Jerry Lee Lewis, Chuck Berry, The Monkees, The Kinks, The Beach Boys, Bob Dylan aj. Staniční upoutávky pro rádio namluvily i některé hudební legendy ze skupin The Byrds (Roger McGuinn), The Yardbirds (Chris Dreja a Jim McCarty) nebo The Hollies (Bobby Elliott).\n\nZa své oblíbené rádio označil Olympic i tehdejší prezident republiky Václav Klaus a poskytl mu exkluzivní rozhovor o vánočních svátcích 2005.\n\nV roce 2007 se za mediální kampaně změnilo zprvu na Oldies radio Olympic, posléze zkráceně pouze na Oldies radio. Změna spočívala ve větší srozumitelnosti názvu a také v posunu cílové skupiny posluchačů (muži 40-59), zatímco Olympic vysílal hudbu 50. - 60. let, Oldies se posunulo do éry 60. - 70. let. Jeho slogan zněl: \"\"Klasické hity 60. a 70. let!\"\" Posléze byl hudební formát rozšířen i na dekádu 80. let s interprety, kteří stylově navazují na předešlé éry jako Police, Genesis, Paul McCartney, Traveling Wilburys, Dire Straits nebo Tom Petty. S tím proběhly související změny (logo, slogan, jingly), moderátorské zázemí ani vedení se v rádiu nezměnilo. Majitel Petr Dvořák obsah vysílání charakterizoval slovy: \"„Je samozřejmě ve svém záběru přirozeně vymezen rustikálním popem Blaníku a hard and heavy agrorockem Beatu. Ambicí Oldies Radia Olympic je oslovit spíše muže ve věku 40 až 59 let produktem, který bych pracovně nazval metropolitní, či ještě spíše „Post-totalitní Urban feelgood radio“.\" Autory hudebního programu byli Karel Oubrecht a Michal Holý.\n\nOd roku 2010 rádio vysílá i v Táboře (106,8 FM). Obsah vysílání je jednotný pro obě frekvence s výjimkou zpravodajství a kulturních víkendových tipů, které jsou vysílané rozděleně pro oba regiony. V září 2012 změnilo Oldies image s novým logem a novými webovými stránkami, kam přibyla např. možnost posluchačům psát blogy. Rádio spustilo také mobilní aplikaci poslechu s možností číst informace o právě hrajícím interpretovi. \n\nStaničním hlasem Oldies Radia je výhradně herec Aleš Procházka, současným sloganem je: \"„Nejlepší hudba 60., 70. a 80. let!“.\" Rádio sídlí na adrese Bělehradská 299 na Praze 2.\n\n\nVe všední den rádio nabízí každou hodinu (ráno každou půlhodinu) aktuální zpravodajství (6:00 – 11:00, 14:00 – 18:00), o víkendech připravují redaktoři kulturní a společenskou rubriku Víkendové tipy. Moderátoři často nabízejí také soutěže o kulturní projekty (nová CD, DVD, vstupenky na koncerty, do kin, divadel apod.), vždy v nějaké návaznosti na profil rádia. Podle průzkumu poslechovosti Radioprojekt (2012) poslouchá Oldies radio 59.000 posluchačů týdně.\n\n\nInternetové vysílání lze naladit např. na serveru play.cz.\n\n\nad.\n\n\nad.\n\n"}
{"id": "1037328", "url": "https://cs.wikipedia.org/wiki?curid=1037328", "title": "Altona (Hamburk)", "text": "Altona (Hamburk)\n\nAltona je jeden ze sedmi městských obvodů (\"Bezirke\") Hamburku. Nachází se na západě města na pravém břehu Labe, žije v něm obyvatel.\n\nAltona byla založena jako rybářská vesnice v roce 1535. Její název údajně vznikl tak, že hamburští radní proti jejímu vzniku protestovali s tím, že je „moc blízko“ (v místním nářečí „all to nah“), tedy v dosahu hamburského mílového práva. Altona byla součástí hrabství Holstein-Pinneberg, od roku 1640 patřila Dánsku. V roce 1664 jí král Frederik III. Dánský udělil znak a městská práva. V roce 1864 v důsledku dánsko-německé války přešla Altona pod pruskou svrchovanost. 17. července 1932 ve městě došlo ke srážkám mezi členy NSDAP a jejich odpůrci, takzvaná \"Altonská krvavá neděle\", která si vyžádala 18 mrtvých. V roce 1937 byla Altona připojena k Hamburku (viz Zákon o Velkém Hamburku a dalších územních úpravách).\n\nAltona se skládá ze čtrnácti částí: Altona-Altstadt, Altona-Nord, Bahrenfeld, Blankenese, Groß Flottbek, Iserbrook, Lurup, Nienstedten, Osdorf, Othmarschen, Ottensen, Rissen, Sternschanze a Sülldorf.\n\nHamburg-Altona je hlavové nádraží, na němž končí řada významných dálkových vlaků, např. EC z Prahy nebo ICE z Berlína. Nádraží bylo otevřeno v roce 1844 a vedla odsud trať do Kielu.\n\nV Altoně se každoročně koná čtrnáctidenní kulturní festival \"altonale\". Turistickou atrakcí je velký rybí trh s budovou rybí burzy z roku 1896. Existuje zde politické hnutí \"Altonaer Freiheit\", jehož programem je odtržení Altony od Hamburku a připojení k Dánsku.\n\n\n\n\n"}
{"id": "1037329", "url": "https://cs.wikipedia.org/wiki?curid=1037329", "title": "Antonín Rýdl", "text": "Antonín Rýdl\n\nAntonín Rýdl, vlastním jménem Antonín František Riedl, (10. ledna 1885 Merklín – 3. března 1960 Praha) byl český herec a divadelní režisér.\n\nByl druhorozeným synem řezníka a hostinského Jana Riedla v Chudenicích u Klatov, kam se početná rodina přestěhovala krátce po jeho narození z Merklína. Vzhledem k neutěšeným hmotným poměrům nedostudoval plzeňskou reálku (zde nabyl první zkušenosti s ochotnickým divadlem), nedokončil ani vyučení v otcově živnosti a v únoru 1905 se bez vědomí rodičů v Humpolci na rok připojil ke kočovné společnosti Františka Šípka. V letech 1906–1914 pak vystřídal další cestující divadelní soubory (J. Tuttr, V. Suk, R. Morávek), s výjimkou roku 1911, kdy získal angažmá v Městském divadle v Plzni u Vendelína Budila. Jeho další divadelní práci přerušila první světová válka, kterou prožil na italské frontě, po vážném zranění (1916) jako rekonvalescent dosloužil zbytek válečných let u zásobování. \n\nPo demobilizaci se vrátil k umělecké práci u ředitele a režiséra Václava Jiřikovského v nově vzniklém ostravském NDMS (herec, režisér 1919–1922,1924–1937), společně se svou manželkou, hereckou kolegyní Marií Lierovou-Rýdlovou (sňatek 1922), byli v letech 1922/1923 angažováni v bratislavském Slovenském národním divadle a jednu sezonu (1923/1924) v pražském \"Divadle Komedia\", které v roce 1923 založil bulvární spisovatel a podnikatel Felix Achille de la Cámara. Na pozvání druhého ředitele NDMS Františka Uhlíře se v roce 1924 oba vrátili do Ostravy. Zde pokračoval v herecké i režijní práci až do počátku sezony 1936/1937, kdy se na základě vlastního rozhodnutí dal penzionovat.\n\nZa války žil zprvu v Praze, od roku 1944 spolu s manželkou v Chudenicích, v květnových porevolučních dnech patřil spolu s režiséry Janem Škodou a Karlem Paloušem, výtvarníkem Janem Sládkem a sedmi bývalými ostravskými herci k zakládajícím členům smíchovského Realistického divadla (od 1946 Realistického divadla Zdeňka Nejedlého), v němž hrál až do svého definitivního odchodu na odpočinek (1. 1. 1958). Tehdy již byl jeho život ohrožen vážnou chorobou (rakovina jícnu), jíž podlehl v březnu 1960. Po celou dobu své profesní kariéry byl uznáván především jako všestranný představitel charakterních rolí různých žánrů, jeho realistické herectví se vyznačovalo uměleckou osobitostí i uplatňováním vlastního tvůrčího přístupu v jejich jevištní realizaci.\n\nVedle herecké, režijní a příležitostné scénografické divadelní práce našel od roku 1929 uplatnění také v ostravském rozhlasu (režisér a scenárista zábavných pořadů, autor dobově úspěšného seriálu \"Vojkovičtí a přespolní\" podle literárních předloh spisovatele Vojtěcha Rakouse, v němž hlavní roli Rezinky ztvárnila Marie Rýdlová), spolupracoval s ochotníky a v pražském období se herecky podílel na vzniku šesti filmů jako představitel vesměs epizodních rolí, s výjimkou rozsahem větší postavy otce titulní hrdinky obecního pastýře Jakuba ve vesnickém dramatu režiséra Vladimíra Čecha podle povídky Boženy Němcové Divá Bára (1949). Ke svým sedmdesátinám byl jmenován zasloužilým umělcem (1955).\n\n\n\n\n\n\n"}
{"id": "1037330", "url": "https://cs.wikipedia.org/wiki?curid=1037330", "title": "Grafický beton", "text": "Grafický beton\n\nGrafický beton (, je alternativou pohledového betonu, využívající kromě barvy i vzor. Autorem patentované technologie výroby grafického betonu s využitím speciálního filmu je finský interiérový architekt Samuli Naamanka. Tato technologie výroby byla vyvinuta pouze pro prefabrikovaný beton a poskytuje široké možnosti využití při výrobě fasádních panelů, desek, protihlukových stěn ap.\n\nNa povrch filmu (membrány), který přijde do kontaktu s betonem se otiskne požadovaný vzor běžnou bodovou (rastrovou) metodou a místo tiskařské barvy se použije na plochy určené vzorem zpožďovač tuhnutí betonu (retardér). Po stanovené době tuhnutí (cca 24 hodin) a odstranění filmu, se vymyje cementová malta z povrchové vrstvy kameniva na plochách, kde byl aplikován zpožďovač tuhnutí.\n\nVýsledný vzor je vytvořen kontrastem ploch zhydratovaného betonu se světlým, hladkým povrchem a ploch s nezhydratovaným cementem, na kterých po vymytí vystupuje kamenivo. Kombinací bílého nebo barevného cementu s odlišnou barvou kameniva se docílí výrazných barevných akcentů povrchu.\nJako předlohu pro grafický vzor je možno použít jakýkoli motiv, který lze přenést rastrovou metodou na povrch membrány, např. obraz, text, fotografii, ručně malovaný vzor aj. Pro účely grafického betonu je nejvhodnější použít normální nebo samozhutnitelný beton.\n\n\n\n\n"}
{"id": "1037334", "url": "https://cs.wikipedia.org/wiki?curid=1037334", "title": "Horace Panter", "text": "Horace Panter\n\nHorace Panter, rodným jménem Stephen Graham Panter (* 30. srpna 1953), též známý jako Sir Horace Gentleman je baskytarista britské skupiny The Specials.\n\nStephen Graham Panter se narodil 30. srpna 1953 v Croydonu v hrabství Surrey. Mládí strávil v Ketteringu v hrabství Northamptonshire. V roce 1971 se zúčastnil ročního uměleckého kursu na Northampton College a o rok později začal studovat výtvarné umění na Lanchester Polytechnic, nyní známé jako Coventry University. V druhém ročníku se seznámil s Jerrym Dammersem a společně založili The Specials. Kapela hrála v barech v Coventry a poté vydala svůj první singl „Gangsters“. V roce 1981 se The Specials rozpadli a Panter začal hrát s General Public. V devadesátých letech se The Specials znovu dali dohromady. Poté založil bluesovou kapelu Box of Blues. V letech 1998–2008 vyučoval umění pro děti se speciálními potřebami na Corley Special School. V současnosti je členem obnovených The Specials a také hraje v bluesové kapele Blues 2 Go.\n"}
{"id": "1037341", "url": "https://cs.wikipedia.org/wiki?curid=1037341", "title": "Tomáš Macura", "text": "Tomáš Macura\n\nTomáš Macura (* 6. května 1964 Karviná) je český politik a ekonom, od listopadu 2014 primátor statutárního města Ostravy, od roku 2019 člen předsednictva hnutí ANO 2011.\n\nVystudoval ekonomii (obor finance a úvěr) na Vysoké škole ekonomické v Praze, MBA program absolvoval na Prague International Business School. Poté pracoval ve Státní bance československé, v Moravských chemických závodech a ve farmaceutické společnosti Walmark. Ve Walmarku se nejprve stal finančním ředitelem, poté generálním ředitelem a nakonec i akcionářem společnosti.\n\nV komunálních volbách v roce 2014 vedl jako nestraník vítěznou ostravskou kandidátku hnutí ANO 2011. Dne 6. listopadu 2014 jej ustavující zastupitelstvo zvolilo primátorem. V roce 2017 vstoupil do hnutí ANO 2011.\n\nV komunálních volbách v roce 2018 byl z pozice člena hnutí ANO 2011 lídrem kandidátky tohoto hnutí do Zastupitelstva města Ostravy, post zastupitele města obhájil. Koalici po několika změnách nakonec vytvořily vítězné hnutí ANO 2011, třetí ODS, pátí Piráti a sedmé uskupení \"„KDU-ČSL a nezávislí kandidáti“\". Dne 7. listopadu 2018 byl Macura po druhé zvolen primátorem města Ostravy.\n\nV únoru 2019 kandidoval na V. sněmu hnutí ANO 2011 na post místopředsedy hnutí, ale zvolen nebyl. Nakonec se stal alespoň členem předsednictva hnutí. V červenci 2019 vyjádřil nesouhlas s některými postoji hnutí ANO 2011 a premiéra Andreje Babiše. Naznačil také, že by mohl v hnutí i politice skončit.\n\nJe ženatý a má dvě děti. Žije v Ostravě, konkrétně v místní části Slezská Ostrava. Chová psy a kočky, pracuje v několika organizacích zabývajících se chovem domácích zvířat, je předsedou správní rady Nadace na pomoc zvířatům.\n"}
{"id": "1037342", "url": "https://cs.wikipedia.org/wiki?curid=1037342", "title": "The Drums", "text": "The Drums\n\nThe Drums je americká indie popová kapela z Brooklynu. Vznikla v roce 2008 v Brooklynu a její původní sestavu tvořili zpěvák Jonathan Pierce, kytarista Adam Kessler, bubeník Connor Hanwick a hráč na syntezátory Jacob Graham. Kessler skupinu později opustil a Hanwick jej následoval nedlouho poté. Své první, eponymní album kapela vydala v roce 2010. Do roku 2017 následovala tři další alba. Před vydáním čtvrté desky kapelu opustil i Graham a následně se The Drums stal Pierceovým sólovým projektem.\n\n\n\n"}
{"id": "1037343", "url": "https://cs.wikipedia.org/wiki?curid=1037343", "title": "Tedeschi Trucks Band", "text": "Tedeschi Trucks Band\n\nTedeschi Trucks Band — kdysi známá jako Derek Trucks & Susan Tedeschi Band — je blues rocková kapela z Jacksonville na Floridě. Vznikla v roce 2010 a její ústřední dvojicí jsou manželé Susan Tedeschi a Derek Trucks a dále ji tvoří především členové jejich sólových kapel. Jejich debutové album \"Revelator\" (2011) vyhrálo v roce 2012 Grammy Award za nejlepší bluesové album.\n\n\n\n\n"}
{"id": "1037348", "url": "https://cs.wikipedia.org/wiki?curid=1037348", "title": "Sidney Bechet", "text": "Sidney Bechet\n\nSidney Bechet (14. května 1897, New Orleans – 14. května 1959, Paříž) byl americký jazzový saxofonista, klarinetista a hudební skladatel. Vedle Jelly Roll Mortona a Louise Armstronga byl jedním z nejdůležitějších sólistů raného jazzu. Širší slávu získal ovšem až koncem 40. let 20. století. Působil i Francii, kde zemřel na rakovinu plic.\n\n"}
{"id": "1037350", "url": "https://cs.wikipedia.org/wiki?curid=1037350", "title": "Opening Night (Glee)", "text": "Opening Night (Glee)\n\nOpening Night je sedmnáctá epizoda amerického hudebního televizního seriálu \"Glee\" a v celkovém pořadí stá pátá epizoda tohoto seriálu. Napsal ji Michael Hitchcock, režíroval ji Eric Stoltz a poprvé se vysílala ve Spojených státech dne 22. dubna 2014 na televizním kanálu Fox. V epizodě vidíme premiéru Rachel Berry (Lea Michele) v roli Fanny Brice v muzikálu Funny Girl na Broadwayi, je zde použit i archivní záznam Finna Hudsona (Cory Monteith).\n\nKoná se Rachelina (Lea Michele) oficiální premiéra v broadwayském muzikálu Funny Girl a přijde ji navštívit mnoha bývalých spolužáků a přátel, včetně Willa Schuestera (Matthew Morrison), Sue Sylvester (Jane Lynch), Santany Lopez (Naya Rivera) a Tiny Cohen-Chang (Jenna Ushkowitz).\n\nEpizodu napsal výkonný producent seriálu Michael Hitchcock a režíroval ji Eric Stoltz. Natáčení začalo v polovině března.\n\nMezi vedlejší postavy, které se objevily v této epizodě, patří nadějná zpěvačka Mercedes Jones (Amber Riley), bývalí studenti na McKinleyově střední, Becky Jackson (Lauren Potter), Jacob Ben Israel (Josh Sussman) a Dave Karofsky (Max Adler), producent \"Funny Girl\" Sidney Greene (Michael Lerner), televizní hlasatelé Rod Remington (Bill A. Jones) a Andrea (Earlene Davis).\n\nPět písní z epizody bylo vydáno na pětistopém extended play s názvem . Jedná se o „Lovefool“ od The Cardigans v podání Ley Michele, „I'm the Greatest Star“ z \"Funny Girl\" v podání Ley Michele, „N.Y.C.“ z \"Annie\" v podání Jane Lynch a Matthewa Morrisona, „Who Are You Now?“z \"Funny Girl\" v podání Ley Michele a Jane Lynch, „Pumpin Blood“ od NONONO v podání Ley Michele, Nayi Rivery a Amber Riley.\n\n"}
{"id": "1037352", "url": "https://cs.wikipedia.org/wiki?curid=1037352", "title": "Tyne and Wear", "text": "Tyne and Wear\n\nTyne and Wear je metropolitní hrabství a ceremoniální hrabství v anglickém regionu Severovýchodní Anglie.\n\nHrabství se skládá z pěti okresů: Gateshead, Newcastle upon Tyne, North Tyneside, South Tyneside, Sunderland. Na východě hrabství omývá Severní moře, na severu hraničí s hrabstvím Northumberland a na jihu zase s hrabstvím Durham.\n"}
{"id": "1037354", "url": "https://cs.wikipedia.org/wiki?curid=1037354", "title": "Roman Rác", "text": "Roman Rác\n\nRoman Rác (* 28. prosince 1990) je slovenský hokejista.\n\nRoman Rác působil na mládežnické úrovni na Slovensku v klubu HC Dukla Trenčín (mj. s Tomášem Tatarem). V roce 2007 odešel do České republiky do HC Olomouc, kde hrál za U20 a dostal se do A-týmu. Z Olomouce dvakrát hostoval v HC Valašské Meziříčí. V sezoně 2013/14 vybojoval s Olomoucí postup do ELH.\nOd února 2015 bojoval s chorobou, zápalem srdečního svalu, kvůli které nedohrál sezónu 2014/15.\n\nV listopadu 2014 ho trenér Vladimír Vůjtek nominoval poprvé do slovenské hokejové reprezentace na Deutschland Cup.\nDebutoval 6. listopadu v utkání proti evropskému výběru Kanady, dopomohl gólem k výhře 4:1.\n\n"}
{"id": "1037356", "url": "https://cs.wikipedia.org/wiki?curid=1037356", "title": "Altona", "text": "Altona\n\nAltona může být:\n"}
{"id": "1037358", "url": "https://cs.wikipedia.org/wiki?curid=1037358", "title": "Michal Obrenović III.", "text": "Michal Obrenović III.\n\nMichal Obrenović ( , Mihailo Obrenović, 16. září 1823 – 10. června 1868) byl v letech 1839–1842 a 1860–1868 srbským knížetem.\n\nPo smrti svého starší bratra Milana v roce 1839 byl povolán na trůn regentskou radou složenou z ustavobranitelů. Nejvýznamnější z nich, Tomu Vučiće a Avrama Petronijeviće vyhnal Michal ze země, ale posléze se s mezinárodní podporou vrátili a Michala nahradili Alexandrem Karađorđevićem.\n\nPodruhé Michal nastoupil na trůn po smrti svého otce Miloše. Pokračoval v jeho protiturecké politice, v roce 1867 dosáhl odchodu Turků z většiny pevností a tím úplné faktické nezávislosti Srbska na Osmanské říši, což mu vyneslo velkou popularitu.\n\nDne 10. června 1868 byl Michal zavražděn při procházce v parku, nikdy se přitom neobjasnilo, kdo si atentátníky najal.\n"}
{"id": "1037363", "url": "https://cs.wikipedia.org/wiki?curid=1037363", "title": "Uhřický potok", "text": "Uhřický potok\n\nUhřický potok, také Světelský potok, je vodní tok stékající z východních kopců obce Světlá v jihomoravském kraji v okrese Blansko. Jedná se o pravostranný přítok Jevíčky o celkové délce 8,8 km. \n\nPotok pramení východně obce Světlá, kterou protéká na západ. V blízkosti obce podtéká železniční trať 262, za kterou se stáčí na sever. V těchto místech dochází ke styku povodí Dyje a povodí Moravy. Stříbrný potok (přítok Semíče), protékající 20 metrů západně, již patří do povodí Dyje. Přibližně severovýchodním směrem Uhřický potok pokračuje okolo obcí Cetkovice a Uhřice. Po 8,8 km toku se Uhřický potok stává východně od Velkých Opatovic v oblasti Zámostí pravostranným přítokem řeky Jevíčka.\n\nDo toku se vlévá několik malých vodotečí, stálých i periodických. Výraznějším pravým přítokem je Brodecký potok vycházející z obce Cetkovice.\n\nUhřický potok na své pouti protéká katastrálními územími obcí Světlá, Vanovice, Cetkovice, Uhřice a Jaroměřice. \n\n"}
{"id": "1037364", "url": "https://cs.wikipedia.org/wiki?curid=1037364", "title": "Jan Javorský", "text": "Jan Javorský\n\nJan Javorský (27. dubna 1903, Čáslav – ) byl český akademický malíř, ilustrátor a grafik. Vystudoval Akademii výtvarných umění v Praze a věnoval se převážně knižním ilustracím, zejména dětských a dobrodružných knih.\n"}
{"id": "1037365", "url": "https://cs.wikipedia.org/wiki?curid=1037365", "title": "Jitrocel nejvyšší", "text": "Jitrocel nejvyšší\n\nJitrocel nejvyšší (\"Plantago altissima\") je rostlina z rodu jitrocel která je v České republice považována za již vyhynulou (A1).\n\nJedná se o rostlinný druh s areálem výskytu omezeným na jihovýchod Evropy. Jeho severní hranice rozšíření prochází jihozápadem Rakouska, Slovenskem a Maďarskem, jižní hranice vede koncem Balkánského poloostrova. Ještě v polovině 20. století tato rostlina vyrůstala, i když jen vzácně, na jižní Moravě v okolí Břeclavě. Nyní již nejsou po více než 50 let věrohodné údaje o jejím výskytu v české přírodě.\n\nNejblíže ČR se tento druh vyskytuje na Slovensku ( skorocel najvyšší) kde vyrůstá ojediněle na Záhorské a Podunajské nížině v okolí řek Moravy a Dunaje. Počátkem 20. století rostl na Slovensku ještě asi na padesáti lokalitách, v současnosti je řazen do kategorie mezi kriticky ohrožené druhy (CR).\n\nVytrvalá rostlina dorůstající do průměrné výše 50 až 90 cm. Z poměrně dlouhého, plazivého a jen málo větveného oddenku s tlustými kořeny vyrůstá několik listových růžic které jsou tvořené početnými kopinatými listy rostoucími vzpřímeně. Listy bývají dlouhé 20 až 40 a široké 2 až 5 cm, dole jsou zúžené do řapíku a na vrcholu zahrocené, po obvodě bývají celistvé nebo oddáleně zubaté, mají výraznou podélnou žilnatinu s pěti až sedmi žilkami a za mládí jsou porostlé bělavými chlupy.\n\nPevné přímé nebo obloukovitě prohnuté stvoly, vysoké 50 až 90 cm, jsou hranaté (se 6 až 12 podélnými rýhami) a přitiskle chlupaté. Na jejich vrcholech jsou do hustých elipsoidních či válcovitých, 2 až 7 cm dlouhých klasů sestaveny oboupohlavné květy s asi 6 mm vejčitými listeny které jsou na koncích dlouze špičaté. Čtyři suchoblanité, zašpičatělé, roztroušeně chlupaté kališní lístky jsou 4 mm dlouhé a dva z nich jsou srostlé. Stejný počet vejčitých korunních lístků tvoří trubku, jejích nahnědlé laloky jsou 2,5 mm dlouhé. Čtyři hnědavé nitky tyčinek dosahují délky 6 až 10 mm a nesou žlutooranžové, 3 mm velké prašníky. Ploidie druhu je 2n = 72.\n\nPlodem je podlouhlá 4 mm tobolka s uťatým vrcholem. Obsahuje několik, téměř 3 mm dlouhých, červenohnědých lesklých semen.\n\nMístem růstu jitrocele nejvyššího jsou vlhké a mokré louky, taktéž i občas zaplavované močály převážně aluviálního charakteru. Nejlépe mu vyhovují neutrální až mírně alkalické písčité a hlinito-písčité půdy v teplých, nížinatých oblastech. Poblíž mořských pobřeží rostliny snášejí i brakickou vodu.\n\n\n \n"}
{"id": "1037371", "url": "https://cs.wikipedia.org/wiki?curid=1037371", "title": "Fjodor Raskolnikov", "text": "Fjodor Raskolnikov\n\nFjodor Fjodorovič Raskolnikov (28. leden 1892, Petrohrad, Rusko – 12. září 1939, Nice, Francie), vlastním jménem Fjodor Iljin, patřil k ruským bolševikům, účastnil se říjnové revoluce v roce 1917, byl velitelem v ruské občanské válce. Později pracoval jako sovětský diplomat. V srpnu 1939 napsal \"Otevřený dopis Stalinovi\", o měsíc později zemřel. Podle historika Roje Medveděva mohli za jeho smrtí stát agenti NKVD.\n\nPseudonym si pravděpodobně zvolil podle postavy Rodiona Romanoviče Raskolnikova z románu F. M. Dostojevského Zločin a trest.\n\nNarodil se jako nemanželské dítě, jeho matkou byla dcera generála, otcem pravoslavný kněz. Studoval na univerzitě v Petrohradě. V roce 1910 se stal členem bolševické frakce Ruské sociálně demokratické dělnické strany. V roce 1917 byl poslán do Kronštadtu, kde editoval noviny \"Hlas pravdy\" (pod tímto jménem vycházela tehdy zakázaná \"Pravda\"). Téhož roku se stal účastníkem vzpoury námořníků a byl zatčen vojáky loajálními k prozatímní vládě, propuštěn byl několik dní před vypuknutím říjnové revoluce. \n\nPoté byl zvolen do Ústavodárného shromáždění, v červenci 1918 byl poslán na východní frontu, v září velel jednotkám 5. armády v bitvě o Kazaň. Téhož roku se oženil s ruskou spisovatelkou Larisou Reisnerovou. \n\nZačátkem roku 1919 byl zajat Brity. V květnu 1919 byl propuštěn výměnou za 17 britských zajatců a stal se velitelem Kaspické flotily. Později velel Baltské flotile, po vypuknutí Kronštadtského povstání v březnu 1921 byl z funkce odvolán.\n\nPoté se stal velvyslancem v Afghánistánu a dále zástupcem Sovětského svazu v Estonsku, Dánsku a Bulharsku. V březnu 1938 byl povolán zpět do Moskvy – v obavách o svou budoucnost se odmítl vrátit. S druhou manželkou Múzou Canivézovou a dcerou odjel do Francie. \n\nDnem 17. srpna 1939 je datován jeho \"Otevřený dopis Stalinovi\". Do měsíce zemřel. Příčinou mohla být těžká nemoc, podle historika Roje Medveděva však za jeho smrt mohli být zodpovědní agenti NKVD, kteří proti němu připravovali „důkazy“, že byl spojencem Trockého.\n\nEmigrantské noviny \"Novaja Rossija\" Raskolnikův dopis Stalinovi otiskly až po jeho smrti 1. října 1939, v Sovětském svazu byl zveřejněn až v době glasnosti za Michaila Gorbačova. \n\nV roce 1963 byl Raskolnikov posmrtně rehabilitován.\n\n\n\n"}
{"id": "1037377", "url": "https://cs.wikipedia.org/wiki?curid=1037377", "title": "Východolabská niva", "text": "Východolabská niva\n\nVýchodolabská niva je geomorfologický okrsek v ose Pardubické kotliny, ležící v okresech Náchod a Hradec Králové v Královéhradeckém kraji, v okrese Pardubice v Pardubickém kraji a v okrese Kolín ve Středočeském kraji\n\nPás okrsku kolem řeky Labe ve tvaru písmene L otočeného k západu se nachází zhruba mezi sídly Jaroměř (na severu) a Týnec nad Labem (na západě). Uvnitř okrsku leží částečně krajská města Pardubice (u pravotočivého ohybu Labe) a Hradec Králové, města Jaroměř, Přelouč a Smiřice a větší obce Předměřice nad Labem a Černožice.\n\nOkrsek Východolabská niva (dle značení Jaromíra Demka VIC–1C–4) náleží do celku Východolabská tabule a podcelku Pardubická kotlina.\n\nPodrobnější členění Balatky a Kalvody okrsek Východolabská niva nezná, uvádí pouze pět jiných okrsků Pardubické kotliny (Královéhradecká kotlina, Kunětická kotlina, Přeloučská kotlina, Dašická kotlina a Holická tabule).\n\nNiva sousedí s dalšími okrsky Východolabské tabule: Velichovecká tabule na severozápadě, Smiřická rovina a Kunětická kotlina na středozápadě, Kladrubská kotlina na západě, Holická tabule, Sezemická kotlina a Dašická kotlina na jihovýchodě, Nemošická tabule na jihu. Dále sousedí s celky Orlická tabule na severovýchodě až východě, Svitavská pahorkatina na jihu a Železné hory na jihozápadě.\n\n"}
{"id": "1037378", "url": "https://cs.wikipedia.org/wiki?curid=1037378", "title": "Internační tábor Terezín", "text": "Internační tábor Terezín\n\nInternační tábor ministerstva vnitra Malá pevnost Terezín existoval v Malé terezínské pevnosti v letech 1945–1948. Byl určen pro Němce. Nejprve zde byli bývalí dozorci věznice, jako Heinrich Jöckel, dále čenové gestapa a NSDAP. Později sem byli přiváženi Němci určení k deportaci, jak dospělí, tak děti. Osoby zde internované trpěly podobně jako jejich předchůzdci za nacistů. Nejpalčivější byl nedostatek vody a přelidnění. Internovaní byli nasazování na různé práce. Z počátku likvidovali důsledky tyfové epidemie, později pracovali v odloučených táborech v okolí a v terezínských firmách. Z 3725 osob byla většina přes sběrné tábory přesunuta do Německa. Jiní byli odsouzeni k smrti a popraveni, jiní umřeli na místě či utekli.\n"}
{"id": "1037380", "url": "https://cs.wikipedia.org/wiki?curid=1037380", "title": "Vital Signs", "text": "Vital Signs\n\nVital Signs (\"Známky života\") byla pákistánská hudební skupina, která patřila k průkopníkům západní hudby v této konzervativní islámské zemi. Jejich styl byl inspirován vzory jako Pink Floyd, Led Zeppelin a dalšími, stali se idoly mladé pákistánské generace. Skupinu založili v Rávalpindí roku 1986 Rohail Hyatt a Shahzad Hassan, v roce 1991 podnikla úspěšné turné po Spojených státech. Vital Signs se rozpadli v roce 1998, kdy se jednotliví členové skupiny vydali na sólovou dráhu. V roce 2002 společně vystoupili na koncertě pořádaném v Karáčí na počest předčasně zesnulé pákistánské zpěvačky Nazii Hassan.\n\n\n"}
{"id": "1037382", "url": "https://cs.wikipedia.org/wiki?curid=1037382", "title": "Srbská pokroková strana (historická)", "text": "Srbská pokroková strana (historická)\n\nSrbská pokroková strana ( , \"Srpska napredna stranka\"), jejíž členové byli označováni jako mladokonzervativci, byla politickou stranou v Srbském království.\n\nStrana byla založena roku 1881. Prosazovala konstituční monarchii, modernizaci a liberální reformy podle západního vzoru, vymezovala se proti rusofilství a konzervativním postojům reprezentovaným radikální stranou. Představitel strany Milan Piroćanac byl od roku 1880 tři roky předsedou vlády. Za tu dobu byla přijata reformní opatření, se kterými ale srbská společnost nesouhlasila, navíc se strana stávala příliš závislou na králi Milanovi.\n\nV roce 1887 se vystupňovaly útoky, při kterých bylo zabito přes sto příznivců strany a které byly vládou ignorovány. Po těchto událostech ztratila pokroková strana vliv. Přesto existovala až do roku 1919, kdy se stala součástí Jugoslávské demokratické strany.\n"}
{"id": "1037385", "url": "https://cs.wikipedia.org/wiki?curid=1037385", "title": "Das Erste", "text": "Das Erste\n\nDas Erste, německy také Erstes Deutsches Fernsehen, je první veřejná státní televizní společnost založená v Západním Německu. Stanice zahájila vysílání po dvou letech testování oficiálně 25. prosince 1952 jako NWDR-TV. Od roku 1996 se ujala oficiální krátká forma názvu „Das Erste“, úplný název ovšem zůstává „Erstes Deutsches Fernsehen“ (\"První německá televize\"}. Tento televizní program patří do \"Arbeitsgemeinschaft der Rundfunkanstalten Deutschlands\" (zkratka ARD, Pracovní sdružení rozhlasových stanic Německa).\n\nNejsledovanějším blokem v televizi Das Erste je zpravodajství, které je vysíláno několikrát denně pod názvem \"Tagesschau\". V odpoledních hodinách se vysílají spíše seriály. Nejznámějším seriálem, respektive soap operou z produkce Das Erste je \"Sturm der Liebe\" (Síla lásky), který je vysílán i v České republice na programu TV Barrandov v různých variacích názvů jako je \"Pauline a Leonard\", \"Miriam a Robert\" atd. Ze zahraničních pořadů vysílá Das Erste např. \"To je vražda, napsala\" nebo \"Miami Vice.\" Das Erste v Německu vysílá pěveckou soutěž Eurovision Song Contest.\n\nVýběh vysílaných pořadů a zpravodajství na Das Erste.\nPrůměrná sledovanost Das Erste v roce 2017 byla 11,3%, což je mírný pokles oproti roku 2016. Sledovanost Das Erste rok od roku kolísavě klesá, například v roce 1990 byla průměrná sledovanost stanice 30,8%. V Německu je Das Erste na druhém místě ve sledovanosti po ZDF. \n"}
{"id": "1037387", "url": "https://cs.wikipedia.org/wiki?curid=1037387", "title": "Politický marketing", "text": "Politický marketing\n\nPolitický marketing je součástí politického managementu. Politický marketing je obvykle používán jako klasický model 4P, který zahrnuje tržní segmentaci, „umístění“ kandidáta, formulaci strategie a její implementaci. Úkolem politického marketingu je pochopit a charakterizovat voliče a poté jej nenásilně donutit přijmou ideu, myšlenky, postoj a jiné politické činy klienta (politika). Dále můžeme do politického marketingu zařadit též krizovou komunikaci, jejímž úkolem je vyřešit problém dříve než se problém projeví na veřejnost.\n\nV politickém marketingu nesmíme opomenou tzv. politainment,který propojuje politiku se zábavou a vyznačuje se formou masmediálního zprostředkování informací. Stejně jako infotainment má za úkol popularizaci a přiblížení se k zvoleným cílovým skupinám.\n\nZákladním nástrojem politického marketingu je analýza politického trhu.Díky této analýze může strana či kandidát vytvořit svůj politický profil či politický program. Dalšími nástroji je segmentace a zacílení voličů.\n\nV nástrojích politického marketingu nesmíme opomenout masmédia. K dosažení žádoucích účinků politického marketingu slouží převážně:\n\nDalšími nástroji politického marketingu mimo masmédia jsou:\n\nVlivem politického marketingu může odborník v tomto oboru zlepšit způsob komunikace klienta, zlepšit způsoby prezentace jeho názorů, postojů a myšlenek. Dále může politika naučit účelové komunikace s médii a pomůže mu vytvořit vhodnou účelovou strategii.\n"}
{"id": "1037388", "url": "https://cs.wikipedia.org/wiki?curid=1037388", "title": "Saský zemský sněm", "text": "Saský zemský sněm\n\nSaský zemský sněm (německy Der Sächsische Landtag) jinak též Saský parlament je hlavní zákonodární sbor ve spolkové zemi Sasko. Zasedá v něm 126 poslanců, kteří jsou voleni na pět let. Poprvé se volilo v říjnu 1990.\n\nSídlo se nachází v Drážďanech. Budovy Saského zemského sněmu leží přímo na břehu Labe na okraji historického jádra staré části města mezi mosty Marienbrücke a Augustusbrücke. Na východní straně sousedí s objektem parlamentu Semperova opera a Zwinger, na západě hotel v bývalých Erlweinových skladech a Kongresové centrum ICC.\n\nNejdůležitějšími úkoly parlamentu jsou zemské zákonodárství a schvalování státního rozpočtu, jakož i kontrola státní vlády a podřízené státní správy.\nPrávo podávat v zemském sněmu návrhy zákonů přísluší frakcím, šesti a více poslancům, státní vládě a lidu formou lidového návrhu.\n\nUsnesení zemského sněmu jsou přijímána valným shromážděním - plénem - zásadně ve veřejném zasedání. Plénum je zároveň i fórem pro veřejné debaty, pro důležitá politická sdělení jednotlivých poslanců, frakcí a státní vlády.\n\nAktuální složení parlamentu po volbách v roce 2014\n"}
{"id": "1037395", "url": "https://cs.wikipedia.org/wiki?curid=1037395", "title": "Reaganomika", "text": "Reaganomika\n\nReaganomika je označení pro ekonomické změny provedené prezidentem USA Ronaldem Reaganem po jeho zvolení v roce 1981. \n\nKdyž se Reagan ujal úřadu, byla inflace 11,83 % a nezaměstnanost 7,1 %. Reagan zavedl politiky zaměřené na nabídkovou stranu ekonomiky a chtěl stimulovat ekonomiku velkými daňovými škrty. Zaměřil se na snahu omezit růst výdajů, snížit míru regulace a zavést měnovou politiku, která by měla snížit inflaci. Snahou o snížení výdajů státního rozpočtu, ale také posílením výdajů na obranu a zároveň i snižováním daní se Reaganův přístup diametrálně lišil od přístupu jeho předchůdců. Ekonomická politika, přezdívaná \"Reaganomika\" se stala předmětem debat, přičemž její stoupenci poukazovali na to zlepšení klíčových ekonomických ukazatelů, kritici naopak poukazovali na rostoucí schodek státního rozpočtu. Reaganova politika \"mír silou\" vyústila v rekordní investice do obrany v období míru, když se v letech 1981 až 1985 výdaje na obranu zvýšily o 40 %.\n\nBěhem Reaganova prezidentství došlo ke značnému snížení daní z příjmu, například v nejvyšší příjmové skupině došlo k poklesu ze 70 % na 28 % během sedmi let, avšak celková suma vybraných peněz na daních z příjmů se zvýšila o 54 % (28 % při započítání inflace). HDP se po propadu v roce 1982 zotavil a rostl za rok průměrně o 3,4 %, což je však méně než poválečný průměr 3,6 %. Nezaměstnanost dosáhla vrcholu v roce 1982 hodnotou 9,2 % a poté po celou dobu Reaganova prezidentství klesala, přičemž počet zaměstnaných se zvýšil o 16 milionů a také inflace výrazně poklesla.\n\nReagan jmenoval Paula Volckera šéfem Fedu a v roce 1987 jej ve funkci nahradil Alan Greenspan. Někteří ekonomové, například Milton Friedman a Robert A. Mundell tvrdili, že Reaganova daňová politika posílila americkou ekonomiku a přispěla k rozmachu ekonomiky v 90. letech. Jiní ekonomové, například Robert Solow, naopak tvrdí, že rozpočtové schodky byly hlavním důvodem, proč Reaganův nástupce George H. W. Bush nedodržel své volební sliby a zvýšil daně.\n"}
{"id": "1037396", "url": "https://cs.wikipedia.org/wiki?curid=1037396", "title": "Armeau", "text": "Armeau\n\nArmeau je francouzská obec v departementu Yonne v regionu Burgundsko-Franche-Comté. V roce 2011 zde žilo 764 obyvatel. Je centrem kantonu Saint-Julien-du-Sault.\n\nDixmont, Saint-Julien-du-Sault, Villeneuve-sur-Yonne, Villevallier\n\n\"Počet obyvatel\" \n\n"}
{"id": "1037401", "url": "https://cs.wikipedia.org/wiki?curid=1037401", "title": "Bregovo", "text": "Bregovo\n\nBregovo (bulharsky Брегово) je město na severozápadě Bulharska, na pravém břehu řeky Timok poblíž jejího ústí do Dunaje.\n\nV blízkosti se roku 1884 odehrály události vedoucí k diplomatickému incidentu mezi Srbským královstvím a Bulharským knížectvím. Na levém břehu řeky Timok, která tvořila státní hranici, tedy na srbské straně, se tehdy nacházel statek Obrenovićů. Kvůli povodni se však změnilo koryto řeky a statek se dostal na bulharské území. Král Milan I. Obrenović toho využil spolu s dalšími okolnostmi k nátlaku na Bulharsko, které hranici odmítalo změnit, což vedlo k přerušení diplomatických vztahů. Spor byl nakonec vyřešen kompenzací za statek, přesto pokračující expanzivní politika srbského krále způsobila následující rok srbsko-bulharskou válku.\n"}
{"id": "1037402", "url": "https://cs.wikipedia.org/wiki?curid=1037402", "title": "Hlahol nymburský", "text": "Hlahol nymburský\n\nPo vzoru pražského Hlaholu byl 1. listopadu 1860 založen v Nymburce mužský sbor Hlahol. V prvních letech své existence vystupoval při různých slavnostních příležitostech, na společenských besedách i tanečních zábavách a na sjezdech pěveckých spolků. Zvláště významný byl koncert ve prospěch výstavby Národního divadla 21. srpna 1862, kterého se zúčastnil i Bedřich Smetana.\n\nMístní učitel a ředitel kůru Karel Vraný rozšířil v roce 1871 sbor o ženské hlasy. První koncert takto vytvořeného smíšeného sboru se konal v roce 1873. Po úmrtí p. Vraného v roce 1874 nastal v činnosti sboru útlum. Zásluhou učitelů Josefa Svobody a Antonína Pecolda byl sbor v roce 1882 obnoven. Za řízení sbormistra Františka Symona se vypracoval na znamenitou útoveň. Byla prováděna díla předních českých skladatelů: Karla Bendla, Josefa Bohuslava Foerstera, Josefa Suka a Vítězslava Nováka. Byla nastudována i opera Viléma Blodka \"V studni\" a \"Stabat Mater\" Antonína Dvořáka. Sbor získal Zlatou medaili při koncertu zpěváckých spolků československých v Praze v roce 1891 a druhou cenu při „pěveckých zápasech“ v roce 1895.\n\nV letech 1901–1909 byl sbormistrem F. K. Berger. Za jeho řízení byla prováděna kantátová díla Antonína Dvořáka a na prvním pěveckém festivalu v roce 1904 získal sbor čestné uznání.\n\nV roce 1920 se uměleckou vedoucí souboru stala paní Anna Polmanová-Preclíková. Pod jejím vedením se nymburský Hlahol stal největším československým pěveckým spolkem. Měl tehdy přes 1000 členů. Získal řadu ocenění na národních pěveckých soutěžích a na jeho repertoáru byla díla starších i soudobých českých skladatelů, často v premiérovém provedení. Vystupoval i na koncertech České filharmonie a v rozhlase. V roce 1935 se podařilo také dokončit v Nymburce vlastní stánek: \"Smetanův dům\".\n\nV době komunistické totality byl sbor přičleněn k \"Závodnímu klubu ROH poštovních zaměstnanců v Nymburku\", ale za cenu repertoárových ústupků byla jeho činnost zachována.\n\nV současnosti má sbor kolem 25 členů a jeho sbormistrem je ing. Tomáš Pergel. Členskou základnu tvoří zpěváci z Nymburka, Poděbrad a dalších míst nymburského okresu. Mezi pravidelné aktivity sboru patří adventní koncerty v nymburském evangelickém kostele. Mnohaletou tradicí se stalo provádění \"České mše vánoční\" Jana Jakuba Ryby na půlnoční mši v kostele Povýšení sv. Kříže v Poděbradech a v poslední den v roce v kostele sv. Jiljí v Nymburce. Soubor se podílí na organizaci mezinárodního hudebního festivalu \"Nymburských dnů B. M. Černohorského\".\n\n\n"}
{"id": "1037404", "url": "https://cs.wikipedia.org/wiki?curid=1037404", "title": "Chamigny", "text": "Chamigny\n\nChamigny je francouzská obec v departementu Seine-et-Marne v regionu Île-de-France. V roce 2011 zde žilo 1 300 obyvatel. Chamigny se nachází 58 kilometrů severovýchodně od Paříže na řece Marně, která ohraničuje obec na východě. Meaux, hlavní město stejnojmenného arrondissementu, do něhož patří i Chamigny, leží 20 km na západo-jihozápad.\n\nV obci se nachází kostel Saint-Étienne (kostel svatého Štěpána) postavený kolem roku 1130, který je vyhlášen za historickou památku. Z Chamigny pocházel malíř Fernand Sabatté (1874–1940). Obyvatelé obce se nazývají \"Chamignots\". Starostkou obce je Jeannine Beldentová, která úřaduje od roku 1995.\n\nChamigny sousedí s obcemi Cocherel na severu a severozápadě, Dhuisy na severu, Sainte-Aulde na severovýchodě, Luzancy na východě, Reuil-en-Brie na jihu a jihovýchodě, La Ferté-sous-Jouarre na jihu, Ussy-sur-Marne na jihozápadě, Jaignes na západě a Tancrou na západě a severozápadě.\n\n\"Počet obyvatel\" \n\n"}
{"id": "1037405", "url": "https://cs.wikipedia.org/wiki?curid=1037405", "title": "Echo Moskvy", "text": "Echo Moskvy\n\nEcho Moskvy (rusky \"Эхо Москвы\") je ruská rozhlasová stanice se sídlem v Moskvě. Vysílá zejména zprávy a debaty zaměřené na politické a sociální otázky Ruska. Je považována za jedno z hlavních nezávislých médií v zemi a podle kritiků tamějších poměrů také za jedno z posledních. Podle ruských opozičních novinářů je umlčení stanice otázkou času. je Alexej Venědiktov. Mezi její moderátory patří např. liberální politik a historik Vladimir Ryžkov.\n\nStanice poprvé vysílala 22. srpna 1990.\n\nV březnu 2012 valné shromáždění akcionářů změnilo správní radu stanice. Od té doby v ní již nejsou zastoupeni redaktoři. Výměna proběhla poté, co tehdejší premiér Vladimir Putin uvedl, že mu stanice \"„spílá od rána do večera\"\".\n\nV závěru října 2014 vedoucí redaktor stanice Alexandr Vladimirovič Pljuščev () ve vysílání hovořil o válečném konfliktu na východní Ukrajině. K rozhovoru, jehož námětem byly boje o doněcké letiště, si přizval zpravodaje listu \"The Los Angeles Times\" a ruské opoziční televizní stanice \"Dožď\". Ruský cenzurní orgán Roskomnadzor poté stanici adresoval oficiální „varování“. Záznam pořadu pak musel být na jeho pokyn z webu rádia odstraněn a Pljuščev byl okamžitě propuštěn, protože se údajně dopustil schvalování válečných zločinů. Pokud Echo Moskvy obdrží dvě taková varování za rok, může být podle ruských zákonů jeho činnost ukončena.\n\nNa konci října roku 2017 byla v redakci rádia pobodána nožem do krku novinářka stanice Taťjana Vladimirovna Felgengauerová (). Po útoku byla udržovaná v umělém spánku včetně umělé plicní ventilace.\n\n"}
{"id": "1037408", "url": "https://cs.wikipedia.org/wiki?curid=1037408", "title": "Štefan Zaťko", "text": "Štefan Zaťko\n\nŠtefan Zaťko (* 21. května 1962) je bývalý slovenský fotbalista. Po skončení aktivní kariéry působí jako trenér.\n\nV československé lize hrál za ZVL Považská Bystrica. Nastoupil v 19 ligových utkáních. Ve druhé nejvyšší soutěži hrál i za TJ TŽ Třinec.\n\n\n"}
{"id": "1037410", "url": "https://cs.wikipedia.org/wiki?curid=1037410", "title": "Karel Vraný", "text": "Karel Vraný\n\nKarel Vraný (22. listopadu 1840 Zdechovice – 6. května 1874 Nymburk) byl český skladatel, sbormistr a ředitel kůru.\n\nVystudoval pedagogickou školu v Mladé Boleslavi. Ve studiu pokračoval v Praze a získal aprobaci pro hlavní školy. Hudbu studoval soukromě u Josefa Förstera. V roce 1866 se stal učitelem a ředitelem kůru v Nymburce. Kromě toho působil jako kapelník městské hudby a obnovil činnost místního pěveckého sboru Hlahol. Z původně čistě mužského sboru vytvořil smíšený sbor, který poprvé veřejně vystoupil v roce 1873.\n\nKomponoval písně, sbory a chrámové skladby, které se však nedochovaly.\n\n"}
{"id": "1037412", "url": "https://cs.wikipedia.org/wiki?curid=1037412", "title": "Luzancy", "text": "Luzancy\n\nLuzancy je francouzská obec v departementu Seine-et-Marne v regionu Île-de-France. V roce 2011 zde žilo 1 073 obyvatel.\n\nBussières, Chamigny, Méry-sur-Marne, Reuil-en-Brie, Sainte-Aulde\n\n\"Počet obyvatel\" \n\n\n"}
{"id": "1037414", "url": "https://cs.wikipedia.org/wiki?curid=1037414", "title": "Sainte-Aulde", "text": "Sainte-Aulde\n\nSainte-Aulde je francouzská obec v departementu Seine-et-Marne v regionu Île-de-France. V roce 2011 zde žilo 660 obyvatel.\n\nBézu-le-Guéry (Aisne), Dhuisy, Chamigny, Luzancy, Méry-sur-Marne, Montreuil-aux-Lions (Aisne)\n\n\"Počet obyvatel\" \n\n\n"}
{"id": "1037418", "url": "https://cs.wikipedia.org/wiki?curid=1037418", "title": "Okres Putnok", "text": "Okres Putnok\n\nOkres Putnok ( ) se nachází v severovýchodním Maďarsku v župě Borsod-Abaúj-Zemplén. Jeho správním centrem je město Putnok.\n\nV okrese se nachází celkem 26 měst a obcí:\n"}
{"id": "1037419", "url": "https://cs.wikipedia.org/wiki?curid=1037419", "title": "Ludvík Cavriani", "text": "Ludvík Cavriani\n\nLudvík hrabě Cavriani, svobodný pán z Unter-Waltersdorfu (německy \"Graf Ludwig von Cavriani, Freiherr von Unter-Waltersdorf\", 20. srpna 1739 Vídeň – 24. prosince 1799 Vídeň), byl rakouský úředník ze starého italského rodu Cavrianiů.\n\nNarodil se jako \"Ludvík František Xaver Bernard Leonard Josef hrabě z Cavriani, sv. pán z Unter-Waltersdorfu (Ludwig Franz Xaver Bernhard Leonard Josef Graf von Cavriani, Freiherr von Unter-Waltersdorf)\" do rodiny hraběte Maxmiliána Cavrianiho (26. červen 1704 Fracstein (zu Seewis), kanton Graubünden - 6. říjen 1776 Linec), zakladatele rakouské větve rodu a nejvyššího hofmistra arcivévodkyně Marie Kristýny, a jeho manželky (sňatek 7. července 1727 v Linci) hraběnky Marie Terezie z Thürheimu (5. leden 1704 Linec - 30. prosinec 1772 Vídeň). Šestého ledna 1772 se oženil s hraběnkou Johanou Novohradskou z Kolovrat (11. červenec 1749 Košátky – 4. červen 1793 Seibersdorf, Dolní Rakousy) a měli spolu 11 dětí, z nichž dcera Marie Terezie (1779–1853) se stala snachou policejního prezidenta Jana Antonína z Pergenu.\n\nLudvík z Cavriani vystudoval vídeňskou univerzitu. Kariéru začal roku 1759 jako přísedící dolnorakouského zemského práva a dolnorakouský vládní rada. Později se stal českým apelačním radou a dvorským radou Nejvyššího justičního místa (\"k. k. Hofrat der Obersten Justizstelle\"), jehož byl později místopředsedou. \n\nRoku 1782 byl jmenován moravským zemským hejtmanem. Byl významným realizátorem josefinské politiky, reformoval zemskou správy Moravy, prosadil sloučení země se Slezskem a založil roku 1783 moravskoslezské gubernium jako zemský vrcholný vládní úřad. Úředníky nově soustředil do Dikasteriálního paláce (bývalého augustiniánského kláštera). \n\nV letech 1787–1790 byl nejvyšším purkrabím Království českého a guvernérem. Byl také císařským komořím a skutečným tajným radou, protektorem Moravskoslezské hospodářské společnosti a Moravskoslezského chudinského fondu.\n\nVlastnil velkostatky Seibersdorf, Reisenberg v Dolních Rakousích, Unter-Waltersdorf a Schöngraben v Horních Rakousích a vídeňský palác.\n\n\"Dissertatio iuridica de liberis in conditione positis\" (dizertační práce)\n\nProfil na webu univerzity ve Štýrském Hradci\n\nRytina v rakouském obrazovém archivu\n"}
{"id": "1037427", "url": "https://cs.wikipedia.org/wiki?curid=1037427", "title": "Kaple svaté Rodiny (Výšinka)", "text": "Kaple svaté Rodiny (Výšinka)\n\nKaple svaté Rodiny je římskokatolická kaple ve Výšince, stojí vedle motorestu Na Výšince u silnice I/37. Je v soukromém vlastnictví.\n\nKaplička pochází z roku 1897. Chátrat začala od padesátých let 20. století, v osmdesátých letech byla vykradena a ukraden byl i zvon. Stavba je bez oken, omítka silně poškozená, střecha rezavá, věžičku již nezdobí kříž.\n\nInteriér je zdevastovaný.\n\n"}
{"id": "1037428", "url": "https://cs.wikipedia.org/wiki?curid=1037428", "title": "Antonín Duda (monsignore)", "text": "Antonín Duda (monsignore)\n\nAntonín Duda (31. prosince 1938, Tisek – 30. října 2014, Havlíčkův Brod) byl český římskokatolický kněz, dlouholetý farář farnosti v Rosicích nad Labem a kaplan Jeho Svatosti.\n\nVystudoval Cyrilometodějskou bohosloveckou fakultu v Litoměřicích, kde také 25. června 1961 přijal kněžské svěcení (s ním svěcení přijal také například Mons. Jiří Skoblík). Poté působil jako kaplan farnosti v Čáslavi a roku 1963 se stal administrátorem farnosti v Sedlci a administrátorem excurrendo farnosti Kaňk, později spravoval excurrendo také farnosti Církvice a Nové Dvory. V roce 1990 byl přeložen na farnost v Havlíčkové Brodu a navíc byl jmenován okrskovým vikářem havlíčkobrodského vikariátu a také správcem polenského vikariátu. V Havlíčkově Brodu také významně podpořil vznik farní charity. Od roku 1994 až do své smrti působil jako farář v Rosicích nad Labem, kromě toho byl administrátorem excurrendo farnosti Lány na Důlku od roku 1995 až do jejího zániku v roce 2007 a v letech 1995 až 2009 okrskovým vikářem pardubického vikariátu. Dne 20. dubna 2001 jej papež Jan Pavel II. jmenoval kaplanem Jeho Svatosti. Zemřel náhle 30. října 2014 v nočních hodinách v Havlíčkově Brodě, pohřben byl v Pravoníně.\n\n"}
{"id": "1037433", "url": "https://cs.wikipedia.org/wiki?curid=1037433", "title": "Kostel svatého Františka z Assisi (Kněžmost)", "text": "Kostel svatého Františka z Assisi (Kněžmost)\n\nKostel svatého Františka z Assisi, zvaný též kostel svatého Františka Serafinského v Kněžmosti je empírová bloková sakrální stavba. Unikátnost stavby spočívá ve slohové empírové čistotě. Je chráněn jako kulturní památka České republiky.\n\nKostel byl postaven v letech 1838–1841. Jeho věž byla dokončena 19. května 1841.\n\nBudova je obdélná, sálová bez vyznačeného presbytáře s hranolovitou věží nad vstupním průčelím, které je členěno dvěma páry pilastrů nesoucí hranolový štít. Mezi pilastry se nachází portál vyznačený kladím na volutových konzolách. Boční stěny v omítce jsou bosovány a prolomeny třemi vysokými okny s půlkruhovými záklenky. Také věž je opatřena nárožními pilastry.\n\nVnitřní prostor je rozdělen na loď a oproti lodi užší presbytáře. Mezi presbytář a lící zevní stěny budovy kostely jsou vtěsnány z jedné strany sakristie a z druhé oratoř. Stěny interiéru jsou rozčleněny pilastry na nichž je položen rovný strop. Kruchta je zděná a rovná; spočívající na dvou toskánských sloupech.\n\nVnitřní vybavení je empírové, tedy soudobé z dobou výstavy kostela. Hlavní oltář pochází od řezbáře P. Buška ze Sychrova z roku 1843. Je ve tvaru pilířové arkády s obrazem \"Smrti sv. Františka\" od Antonína Lhoty. Dva boční oltáře jsou typově shodné; oltář Panny Marie pochází z roku 1876 a oltář sv. Jana Nepomuckého s obrazem světce od Josefa Vojtěcha Hellicha z roku 1875.\n\nK unikátům patří barokní varhany z roku 1672, opravené roku 1707 františkány z Turnova. Tyto třívěžové varhany jsou zdobeny boltcovou ornamentikou.\n\n\n\n"}
{"id": "1037439", "url": "https://cs.wikipedia.org/wiki?curid=1037439", "title": "Zastavení na Missouri", "text": "Zastavení na Missouri\n\nZastavení na Missouri (v americkém originále: The Missouri Breaks) je americký western z roku 1976. Režisérem filmu je Arthur Penn. Hlavní role ve filmu ztvárnili Marlon Brando, Jack Nicholson, Randy Quaid, Kathleen Lloyd a Frederic Forrest.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1037440", "url": "https://cs.wikipedia.org/wiki?curid=1037440", "title": "Okres Baktalórántháza", "text": "Okres Baktalórántháza\n\nOkres Baktalórántháza ( ) se nachází v Maďarsku v župě Szabolcs-Szatmár-Bereg. Jeho správním centrem je město Baktalórántháza.\n"}
{"id": "1037445", "url": "https://cs.wikipedia.org/wiki?curid=1037445", "title": "Okres Csenger", "text": "Okres Csenger\n\nOkres Csenger ( ) se nachází v Maďarsku v župě Szabolcs-Szatmár-Bereg. Jeho správním centrem je město Csenger.\n"}
{"id": "1037449", "url": "https://cs.wikipedia.org/wiki?curid=1037449", "title": "Utečeme na jih", "text": "Utečeme na jih\n\nUtečeme na jih (v americkém originále: Goin’ South) je americká filmová komedie z roku 1978. Režisérem filmu je Jack Nicholson. Hlavní role ve filmu ztvárnili Jack Nicholson, Mary Steenburgen, Christopher Lloyd, John Belushi a Richard Bradford.\n\nMary Steenburgen byla za svou roli ve filmu nominována na Zlatý glóbus.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1037450", "url": "https://cs.wikipedia.org/wiki?curid=1037450", "title": "José Canseco", "text": "José Canseco\n\nJosé Canseco Capas, Jr. (* 2. července 1964, Havana) je bývalý americký baseballista kubánského původu.\n\nJeho rodina v dětství emigrovala z Kuby a usadila se v Miami. S baseballem začínal na místní Coral Park High School, od osmnácti let hrál Minor League Baseball, kde byl v roce 1985 vyhlášen nejlepším hráčem soutěže, od září téhož roku nastupoval v Major League Baseball za klub Oakland Athletics. Pomohl Oaklandu ke třem prvenstvím v American League v řadě v letech 1988 až 1990, v roce 1989 navíc tým vyhrál Světovou sérii. V roce 1992 z Oaklandu odešel do Texas Rangers, kde strávil dvě sezóny, pak vystřídal kluby Boston Red Sox (1995–1996), Oakland Athletics (1997), Toronto Blue Jays (1998), Tampa Bay Devil Rays (1999–2000), New York Yankees (v roce 2000 zde získal své druhé vítězství ve Světové sérii) a Chicago White Sox (2001). V roce 2006 krátce účinkoval v nezávislé Golden Baseball League, ale výrazněji se neprosadil.\nCanseco byl vyhlášen nejlepším nováčkem American League v roce 1986 a jejím nejužitečnějším hráčem v roce 1988. Šestkrát byl vybrán do all-stars týmu soutěže (1986, 1988, 1989, 1990, 1992 a 1999), čtyřikrát získal Silver Slugger Award pro nejlepšího ofenzivního hráče (1998, 1990, 1991 a 1998). V kariéře zaznamenal 462 homerunů, což ho řadí na 35. místo historické tabulky MLB.\n\nPo odchodu z profesionálního baseballu se začal věnovat mixed martial arts.\n\nPatřil k nejlépe vydělávajícím profesionálním sportovcům své doby, své hrubé příjmy odhadl na 35 milionů dolarů; přesto po skončení kariéry upadl do dluhů a na jeho dům byla uvalena exekuce. Byl známý častými konflikty se zákonem kvůli rvačkám, nebezpečné jízdě a držení drog. V roce 2005 vydal autobiografii \"Juiced: Wild Times, Rampant 'Roids, Smash Hits & How Baseball Got Big\", v níž napsal, že profesionální baseballisté běžně užívají anabolické steroidy.\n\nNamluvil sám sebe v animovaném seriálu \"Simpsonovi\": v epizodě \"Homer na pálce\" byl jednou z hvězd MLB, které pan Burns zaměstnal ve své elektrárně, aby posílily firemní baseballový tým.\n\nJeho bratr-dvojče Ozzie Canseco byl také úspěšným baseballistou.\n\n"}
{"id": "1037451", "url": "https://cs.wikipedia.org/wiki?curid=1037451", "title": "Yamaha XJ 750 Maxim", "text": "Yamaha XJ 750 Maxim\n\nYamaha XJ 750 Maxim je motocykl kategorie chopper, vyvinutý firmou Yamaha, vyráběný v letech 1982–1985. Jeho předchůdce byl model Yamaha XJ 650 Maxim.\n\nMotor je čtyřdobý, vzduchem chlazený řadový čtyřválec. Sekundární převod je kardanem.\n\n\n\n"}
{"id": "1037452", "url": "https://cs.wikipedia.org/wiki?curid=1037452", "title": "Carrie Steinseiferová", "text": "Carrie Steinseiferová\n\nCarrie Steinseiferová, úplným nepřechýleným jménem Carolyn Lynne Steinseifer (* 12. února 1968, Redwood City, Kalifornie) je bývalá americká plavkyně. Na Letních olympijských hrách 1984 získala zlatou olympijskou medaili v závodě na 100 metrů volným způsobem společně s další Američankou Nancy Hogsheadovou, protože obě doplavaly do cíle současně. Další dvě zlaté medaile získala ve štafetách.\n\n"}
{"id": "1037455", "url": "https://cs.wikipedia.org/wiki?curid=1037455", "title": "Okres Fehérgyarmat", "text": "Okres Fehérgyarmat\n\nOkres Fehérgyarmat ( ) se nachází v Maďarsku v župě Szabolcs-Szatmár-Bereg. Jeho správním centrem je město Fehérgyarmat.\n"}
{"id": "1037456", "url": "https://cs.wikipedia.org/wiki?curid=1037456", "title": "Diecéze ofenská", "text": "Diecéze ofenská\n\nDiecéze Ofena je titulární diecéze římskokatolické církve.\n\nOfena byla starobylé biskupské sídlo. Pravděpodobně zmizela s invazí Longobardů v 7. století. Jediný dokument, který svědčí o existenci této diecéze, byl dopis papeže Simplicia z 19. listopadu 475, adresovaný biskupům Florenziu, Severu a Equiziu, kdy ho biskup Gaudenzio z \"Aufinium\" informoval, že protiprávně zabavili majetek církve.\n\nDnes je využívána jako titulární biskupské sídlo; současným titulárním biskupem je José Luis Redrado Marchite, emeritní sekretář Papežské rady pro pastoraci zdravotníků.\n\n\n\n"}
{"id": "1037457", "url": "https://cs.wikipedia.org/wiki?curid=1037457", "title": "Rudí", "text": "Rudí\n\nRudí (v americkém originále: Reds) je americký dramatický film z roku 1981. Režisérem filmu je Warren Beatty. Hlavní role ve filmu ztvárnili Warren Beatty, Diane Keaton, Edward Herrmann, Jerzy Kosinski a Jack Nicholson.\n\nMaureen Stapleton získala za svou roli v tomto filmu Oscara a cenu BAFTA a byla nominována na Zlatý glóbus. Jack Nicholson získal za svou roli v tomto filmu cenu BAFTA a byl nominován na Oscara a Zlatý glóbus. Warren Beatty získal za režii k tomuto filmu Oscara a Zlatý glóbus a dále byl za svou roli v tomto filmu nominován na Oscara, Zlatý glóbus a cenu BAFTA. Film dále získal Oscara za nejlepší kameru. Diane Keaton byla za svou roli v tomto filmu nominována na Oscara, Zlatý glóbus a cenu BAFTA. Film byl dále nominován na šest Oscarů (kategorie nejlepší film, scénář, výprava, kostýmy, zvuk a střih), dva Zlaté glóby (kategorie nejlepší film-drama a scénář) a dvě ceny BAFTA (kategorie nejlepší kamera a kostýmy). \n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1037459", "url": "https://cs.wikipedia.org/wiki?curid=1037459", "title": "Ragtime (film)", "text": "Ragtime (film)\n\nRagtime (v americkém originále: Ragtime) je americký dramatický film z roku 1981. Režisérem filmu je Miloš Forman. Hlavní role ve filmu ztvárnili James Cagney, Brad Dourif, Moses Gunn, Elizabeth McGovern a Kenneth McMillan.\n\nHoward E. Rollins Jr. byl za svou roli v tomto filmu nominován na Oscara a dva Zlaté glóby. Elizabeth McGovern byla za svou roli ve filmu nominována na Oscara a Zlatý glóbus. Mary Steenburgen byla za svou roli ve filmu nominována na Zlatý glóbus. Miroslav Ondříček byl za kameru k tomuto filmu nominován na Oscara, Miloš Forman za režii na Zlatý glóbus. Randy Newman byl za hudbu k tomuto filmu nominován na dva Oscary, Zlatý glóbus, cenu BAFTA a cenu Grammy. Film byl dále nominován na tři Oscary (kategorie nejlepší scénář, výpravu a kostýmy) a jeden Zlatý glóbus (nejlepší film-drama).\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1037460", "url": "https://cs.wikipedia.org/wiki?curid=1037460", "title": "Balej", "text": "Balej\n\nBalej může být:\n\n\n"}
{"id": "1037463", "url": "https://cs.wikipedia.org/wiki?curid=1037463", "title": "Balsa (rozcestník)", "text": "Balsa (rozcestník)\n\nSlovo Balsa má několik významů.\n"}
{"id": "1037465", "url": "https://cs.wikipedia.org/wiki?curid=1037465", "title": "Okres Ibrány", "text": "Okres Ibrány\n\nOkres Ibrány ( ) se nachází v Maďarsku v župě Szabolcs-Szatmár-Bereg. Jeho správním centrem je město Ibrány.\n\n"}
{"id": "1037466", "url": "https://cs.wikipedia.org/wiki?curid=1037466", "title": "Pošťák vždy zvoní dvakrát (film, 1981)", "text": "Pošťák vždy zvoní dvakrát (film, 1981)\n\nPošťák vždy zvoní dvakrát (v americkém originále: The Postman Always Rings Twice) je americko-německý kriminální film z roku 1981. Režisérem filmu je Bob Rafelson. Hlavní role ve filmu ztvárnili Jack Nicholson, Jessica Lange, John Colicos, Michael Lerner a John P. Ryan.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1037472", "url": "https://cs.wikipedia.org/wiki?curid=1037472", "title": "Sylpheed", "text": "Sylpheed\n\nSylpheed je e-mailový klient, typický svou jednoduchostí, uživatelskou přívětivostí, přěnostitelností mezi jednotlivými platformami a nenáročností na hardwarové prostředky. Pro podporu grafického rozhraní (GUI) využívá knihovny GTK+.\n\n\n\n"}
{"id": "1037473", "url": "https://cs.wikipedia.org/wiki?curid=1037473", "title": "Oratoř (salesiáni)", "text": "Oratoř (salesiáni)\n\nOratoř jako název používají Salesiáni Dona Bosca pro nízkoprahová střediska pro děti a mládež.\n\nPrvní takovou oratoř, svatého Františka Saleského, založil Jan Bosco pro chlapce 8. prosince 1844 a měla charakter internátní školy. První československá salesiánská oratoř byla otevřena 8. prosince 1934 v Ostravě. Dnešní salesiánské oratoře se zaměřují na volnočasové aktivity, například sportovní či umělecké, doplněné někdy i duchovním programem. \n\n"}
{"id": "1037476", "url": "https://cs.wikipedia.org/wiki?curid=1037476", "title": "Oratoř (architektura)", "text": "Oratoř (architektura)\n\nOratoř ( , „modlit se“ a , modlitebna) znamená v češtině vyvýšené a oddělené místo k modlitbě v kostele, obvykle se zvláštním vchodem.\n\nV pozdní gotice a v renesanci byly oratoře otevřené, jako například Královská oratoř v katedrále svatého Víta v Praze. V barokní době se často stavěly uzavřené a zasklené dřevěné oratoře na stěně kostela v blízkosti hlavního oltáře, určené buď pro šlechtu nebo pro soukromou pobožnost řeholníků a řeholnic. Pokud je chrám v blízkosti zámku, bývá oratoř přístupná přímo z něho.\n\nNěkdy se slovo užívá i pro latinské oratorium, které má širší a odlišný význam.\n\n\n"}
{"id": "1037480", "url": "https://cs.wikipedia.org/wiki?curid=1037480", "title": "Nine Below Zero", "text": "Nine Below Zero\n\nNine Below Zero je anglická bluesová kapela, která byla nejvíce populární v letech 1980–1982.\n\n"}
{"id": "1037482", "url": "https://cs.wikipedia.org/wiki?curid=1037482", "title": "Okres Bodrogköz", "text": "Okres Bodrogköz\n\nOkres Bodrogköz ( ) byl jedním ze 12 okresů maďarské župy Zemplín. Jeho centrem byla obec Királyhelmec (Kráľovský Chlmec).\n"}
{"id": "1037486", "url": "https://cs.wikipedia.org/wiki?curid=1037486", "title": "Francesco Panetta", "text": "Francesco Panetta\n\nFrancesco Panetta (* 10. ledna 1963, Siderno) je bývalý italský atlet, jehož specializací byl běh na 3000 metrů překážek, tzv. steeplechase, mistr světa z roku 1987.\nJeho speciální disciplínou byl běh na 3000 metrů překážek. V roce 1986 získal na mistrovství Evropy stříbrnou medaili v běhu na 3000 metrů překážek. O rok později na světovém šampionátu v Římě v této disciplíně zvítězil a navíc doběhl druhý v závodě na 10 000 metrů. Další zlato v běhu na 3000 metrů překážek vybojoval na evropském šampionátu ve Splitu v roce 1990.\n"}
{"id": "1037503", "url": "https://cs.wikipedia.org/wiki?curid=1037503", "title": "Rick Rosas", "text": "Rick Rosas\n\nRick Rosas (10. září 1949 – 6. listopadu 2014) byl americký baskytarista. Svou kariéru zahájil v šedesátých letech jako člen skupiny Mark & the Escorts. V osmdesátých letech vystupoval v doprovodné skupině hudebníka Joa Walshe a roku 1987 se seznámil s Neilem Youngem, se kterým od té doby při několika příležitostech spolupracoval. V červenci a srpnu 2014 vystupoval s Youngem v rámci turné Alchemy Tour, při němž jej doprovázela skupina Crazy Horse. Rosas zde vystupoval jako náhrada za nemocného Billyho Talbota. Během své kariéry spolupracoval s mnoha dalšími hudebníky, mezi které patří například Jerry Lee Lewis, Ronnie Wood nebo Pegi Young. Zemřel v listopadu roku 2014 ve věku 65 let. Ke konci života vystupoval ve filmu \"Nikdy není pozdě\", který mu byl následně věnován.\n"}
{"id": "1037504", "url": "https://cs.wikipedia.org/wiki?curid=1037504", "title": "Pye Records", "text": "Pye Records\n\nPye Records bylo britské hudební vydavatelství. Mezi jeho nejznámější umělce patřili Lonnie Donegan (1956–69), Petula Clark (1957–71), The Searchers (1963–67), The Kinks (1964–71), Sandie Shaw (1964–71), Status Quo (1968–71) a Brotherhood of Man (1975–79).\n"}
{"id": "1037505", "url": "https://cs.wikipedia.org/wiki?curid=1037505", "title": "Hurz", "text": "Hurz\n\nHurz je starší německý název pro:\n"}
{"id": "1037515", "url": "https://cs.wikipedia.org/wiki?curid=1037515", "title": "Azealia Banks", "text": "Azealia Banks\n\nAzealia Amanda Banks (* 31. května 1991) je americká rapperka, zpěvačka, skladatelka a herečka. Hudbě se věnovala již v mladém věku; později studovala na umělecké střední škole a roku 2008 zahájila hudební kariéru. Zanedlouho podepsala nahrávací smlouvu s hudebním vydavatelstvím XL Recordings, od něhož však později odešla ke společnostem Polydor Records a Interscope Records. V květnu roku 2012 vydala své první EP nazvané \"1991\" a v červenci téhož roku vydala mixtape \"Fantasea\". V roce 2014 oznámila vydání debutového plnohodnotného studiového alba \"Broke with Expensive Taste\". Jeho vydání bylo několikrát odloženo, až nakonec vyšlo v listopadu 2014.\n\n\n\n"}
{"id": "1037520", "url": "https://cs.wikipedia.org/wiki?curid=1037520", "title": "Okres Kemecse", "text": "Okres Kemecse\n\nOkres Kemecse ( ) se nachází v Maďarsku v župě Szabolcs-Szatmár-Bereg. Jeho správním centrem je město Kemecse.\n\nNachází se zde celkem 11 sídel, 2 z nich (Demecser a Kemecse) jsou města.\n"}
{"id": "1037521", "url": "https://cs.wikipedia.org/wiki?curid=1037521", "title": "Ratka", "text": "Ratka\n\nRatka může být:\n"}
{"id": "1037522", "url": "https://cs.wikipedia.org/wiki?curid=1037522", "title": "Světový obchod", "text": "Světový obchod\n\nSvětové obchody jsou speciální obchody pro Fair Trade (spravedlivý obchod). Cílem světových obchodů je přispět k větší spravedlnosti v obchodních vztazích mezi zeměmi Jihu a Severu. K dosažení tohoto cíle prodávají světové obchody výrobky spravedlivého obchodu, účastní se politických kampaní, poskytují informace a vzdělávání v oblasti spravedlivého obchodu.\n"}
{"id": "1037523", "url": "https://cs.wikipedia.org/wiki?curid=1037523", "title": "Head Job", "text": "Head Job\n\nHead Job je první sólové studiové album australského bubeníka Phila Rudda, dlouholetého člena skupiny AC/DC. ALbum vyšlo v srpnu roku 2014. Album vznikalo na Novém Zálandu, kde Rudd žije; vedle bubeníka na albu hrají dva lokální hudebníci (kytarista a baskytarista). První singl z alba „Repo Man“ byl představen v červenci 2014.\n\nAutory všech skladeb jsou Phil Rudd, Allan Badger a Geoffrey Martin.\n"}
{"id": "1037525", "url": "https://cs.wikipedia.org/wiki?curid=1037525", "title": "Klavírní koncerty (Chopin)", "text": "Klavírní koncerty (Chopin)\n\nKoncerty pro klavír a orchestr Fryderyka Chopina, \"Op. 11 e moll\" a \"Op. 21 f moll\", jsou považovány za vrchol jeho Varšavského období tvorby. Oba byly zkomponovány tou dobou moderním stylem \"concerto brillante\". Koncerty byly napsány v letech 1820–1830 v opačném pořadí než byly vydány, klavírní koncert č. 2 f moll vznikl o půl roku dříve než č. 1 e moll. Chopinovi bylo v té době pouze 20 let. Po svém odjezdu z Varšavy Chopin rozpracoval i třetí klavírní koncert, jehož část byla v provedení pro sólový klavír vydána jako \"Allegro de concert\", Op. 46. Třetí klavírní koncert však poté nebyl dokončen.\n\nChopin se rozhodl napsat klavírní koncert po svém úspěchu ve Vídni v roce 1829. První zmínka o koncertu f moll pochází z 3. října 1829, kdy ve svém dopise příteli Tytovi Chopin zmiňuje, že byl inspirován utajovanou láskou ke zpěvačce Konstancii Gładkowské k napsání střední věty, \"Larghetto\". Jeho premiéra 17. března 1830 byla pro velký úspěch opakována na větším klavíru o 5 dní později. \n\nChopin začal psát další koncert těsně po úspěchu toho prvního, s úvodním \"Allegro maestoso\" byl spokojen více než s první větou předchozího koncertu. Po následující \"Romanci\" se skladatel zpomalil u komponování závěrečného \"Ronda\", které bylo psáno s obtížemi. Chopin tou dobou prožíval váhavé období, kdy se mu nechtělo příliš pracovat. Premiéru měl koncert 11. října 1830. Ačkoliv Chopin napsal obě skladby pro spuštění své koncertní kariéry, velmi brzo se přeorientoval na intimnější salonní atmosféru a začal psát kratší skladby. Jeho koncerty jsou tak jedním z mála příkladů delších a komplexnějších skladeb v jeho díle. \n\nKoncerty byly vydány až po Chopinově příjezdu do Paříže, v letech 1833 (op. 11, věnován Friedrichu Kalkbrennerovi) a 1836 (op. 21, věnován komtese Delfině Potocké).\n\n\"Concerto brillante\" byl velmi rozšířený styl Chopinovy doby. Své koncerty tak psali přední klavíristé jako Friedrich Kalkbrenner, Johann Nepomuk Hummel, John Field či Ignaz Moscheles, aby tak ukázali své klavírní umění. Orchestr zde hraje spíše doprovodnou roli, tyto koncerty klavíristi psali, aby ukázali své umění. Styl charakterizuje technická náročnost, bravura a brilance, stejně jako kontrastní sentimentální melodie. Chopinovy koncerty jsou považovány za vrchol tohoto stylu, jsou romanticky poetické a svěží, spíše než aby se snažily být jen brilantní. \nPrvní věta je psána sonátovou formou, následuje volná věta a koncert uzavírá rychlé rondo.\n\n"}
{"id": "1037529", "url": "https://cs.wikipedia.org/wiki?curid=1037529", "title": "Steindorf", "text": "Steindorf\n\nSteindorf je německý název českých sídel:\n\n"}
{"id": "1037533", "url": "https://cs.wikipedia.org/wiki?curid=1037533", "title": "Merseyside", "text": "Merseyside\n\nMerseyside je metropolitní hrabství a ceremoniální hrabství v anglickém regionu Severozápadní Anglie.\n\nHrabství se skládá z pěti okresů: Liverpool, Sefton, Knowsley, St. Helens a Wirral. Název nese podle řeky Mersey. Rozloha hrabství je 645 km² a hraničí s hrabstvími Lancashire (na severovýchodě), Velký Manchester (na východě), Cheshire (na jihu a jihozápadě) a na západě se nachází Irské moře.\n\n"}
{"id": "1037535", "url": "https://cs.wikipedia.org/wiki?curid=1037535", "title": "The Pop Group", "text": "The Pop Group\n\nThe Pop Group je anglická post-punková skupina, která vznikla v roce 1977 v Bristolu. Její původní sestavu tvořili Mark Stewart (zpěv), John Waddington (kytara), Gareth Sager (kytara), Simon Underwood (baskytara) a Bruce Smith (bicí). Svůj první singl skupina vydala v březnu roku 1979 a o měsíc později následovalo první studiové album \"Y\", jehož producentem byl reggae hudebník Dennis Bovell. Původně skupina plánovala, že bude producentem nahrávky John Cale, ale ze spolupráce nakonec sešlo. Druhé album následovalo o rok později, ale již v roce 1981 skupina ukončila svou činnost. V roce 2010 byla skupina obnovena. Roku 2015 kapela vydala nové album nazvané \"Citizen Zombie\", jehož producentem byl Paul Epworth\n\n\n"}
{"id": "1037540", "url": "https://cs.wikipedia.org/wiki?curid=1037540", "title": "Vražedná práva", "text": "Vražedná práva\n\nVražedná práva (v anglickém originále How to Get Away with Murder) je americký televizní seriál, vysílaný stanicí ABC od 25. září 2014. Tvůrcem seriálu je Peter Nowalk, producentkou Shonda Rhimes.\n\nViola Davis představuje profesorku práv na prestižní Filadelfské univerzitě, která se svými studenty začíná řešit zamotaný případ vraždy. Původní anglický název \"How to Get Away with Murder\" znamená v doslovném překladu „jak se vyvléci z vraždy“ a představuje neoficiální název kurzu, který profesorka vyučuje.\n\nSeriál byl kritikou přijat příznivě, obzvláště byl chválen výkon herečky Violy Davis. Stala se první afroamerickou ženou, která získala cenu Emmy v kategorii Nejlepší ženský herecký výkon v dramatickém seriálu, a znovu byla za svou roli nominována i o rok později. Premiérový díl sledovalo v přímém přenosu více než 14 milionů diváků.\n\nDne 10. února 2017 stanice objednala čtvrtou řadu, která měla premiéru 28. září 2017. Dne 3. ledna 2018 byl uveden dvoudílný crossover se seriálem \"Skandál\". 11. května 2018 stanice ABC potvrdila objednání páté řady, která měla premiéru 27. září 2018. Dne 10. května bylo oznámeno, že seriál získal šestou řadu, která je pro seriál závěrečnou. Ta měla premiéru dne 26. září 2019.\n\nV českém znění uvedla tři řady seriálu premiérově televize AXN od 3. listopadu 2014 a první sérii následně také Nova Cinema od 7. února 2016.\n\nSeriál sleduje osobní a profesní život Annalise Keating, profesorky práva na univerzitě Middleton ve Philadephii, na jedné z nejprestižnější právní škole v Americe. Obhájkyně Annalise si vybere skupinu nejlepších studentů ze třídy, ve které vyučuje, aby pracovali pro její firmu. Práci získají Connor Walsh, Michaela Pratt, Asher Millstone, Laurel Castillo a Wes Gibbins. Annalise žije se svým mužem Samem Keatingem, ale také má tajný vztah s detektivem Natem Laheym.\n\nDne 19. srpna 2013 ABC odkoupilo originální koncept seriálu od Shondaland Productions, produkován Shondou Rhimes a Betsy Beers. Scénář k pilotní epizodě napsal scenárista seriálu Chirurgové Peter Nowalk. Stanice ABC objednala pilotní epizodu 19. prosince 2013. Epizoda byla natáčena v Los Angeles v Kalifornii na University of Southern California, ve Philadelphie v Pensylvánii v Bryn Mawr v Pensylvánii v Collegeville v Pensylvánii a na Ursinus College. Režie pilotní epizody se ujal Michael Offer. 8. května 2014 televizní stanice ABC oficiálně vybrala seriál do své televizní sezóny 2014-2015. Na konferenci konané v červenci bylo oznámeno, že seriál bude mít pouze 15 nebo 16 dílů. \n\nMatt McGorry se připojil k seriálu jako první, a to 31. ledna 2014. Hraje roli Ashera, jednoho ze studentů. Dne 6. února 2014 bylo ohlášeno obsazení Aja Naomi King do role ambiciózní a sebevědomé studentky Michaely Prattové. Dne 12. února byli jako další studenti práva potvrzeni Jack Falahee, Alfred Enoch a Karla Souza. Dne 24. února se k obsazení připojil Charlie Weber jako Frank, spolupracovník Annalise. Dne 25. února 2014 bylo oznámeno, že Shonda Rhimes obsadila do hlavní role profesorky herečku Violu Davis. Dne 27. února bylo oznámeno, že Liza Weil si zahraje roli Bonnie, spolupracovnice Annalise. Dne 1. března byla do role studentky Rebeccy, která se zaplete do vraždy, obsazena Katie Findlay. Dne 2. března byl oznámen Billy Brown pro roli milence Annalise, policisty Natea. Tom Verica byl později obsazen do role manžela hlavní hrdinky.\n\nDne 4. listopadu 2014 bylo oznámeno, že se v druhé polovině první série má objevit držitelka Oscara Marcia Gay Harden. Dne 15. prosince téhož roku bylo oznámeno, že má v druhé polovině první série účinkovat také držitelka Emmy Cicely Tyson.\n\nSeriál \"Vražedná práva\" byl vysílán ve čtvrtek v deset večer na stanici ABC. Seriál běží po seriálech \"Chirurgové\" a \"Skandál\", za jejichž tvorbou také stojí Shonda Rhimes. Seriál měl premiéru 25. září 2014.\n\nV Kanadě je seriál vysílán na stanici CTV. Ve Spojeném království a Irsku jej vysílá stanice Universal Channel. Na stanici TV2 seriál mohou sledovat obyvatelé Nového Zélandu a na stanici Seven Network v Austrálii.\n\n"}
{"id": "1037541", "url": "https://cs.wikipedia.org/wiki?curid=1037541", "title": "Jan Fridrich", "text": "Jan Fridrich\n\nJan Fridrich (25. března 1938 Rakovník – 20. listopadu 2007 Borová) byl český archeolog, zaměřující se na starší dobu kamennou – paleolit. Někdy bývá označován za zakladatele moderní české paleolitické školy. V letech 1956 až 1961 vystudoval archeologii společně s historií na FF UK, v semináři prof. Filipa. Pracoval jako archeolog v AÚ AV v Praze, kde působil de facto do své smrti. Od roku 1988 přednášel paleolit na FF UK. Společně se svojí žačkou, Ivanou Fridrichovou-Sýkorovou působil od roku 2000 také na FHS UK, v přednáškovém cyklu \"Homo faber\". Podílel se na naprosto klíčových výzkumech českých (ale i zahraničních) lokalit světového významu – např. Bečov I a IV, Beroun – dálnice, Přezletice u Prahy a mnoho dalších.\n"}
{"id": "1037542", "url": "https://cs.wikipedia.org/wiki?curid=1037542", "title": "Milan Rojko", "text": "Milan Rojko\n\nMilan Rojko (6. února 1934 – 25. listopadu 2014) byl československý basketbalista, mistr Československa 1960. Vystudoval Vysokou školu pedagogickou – fakultu přírodních věd v Praze, obor učitelství M-F pro střední školy (1953 -1957).\n\nS basketbalem začal až v 16 letech na Gymnáziu Sokolovo v Praze 8 pod vedením prof. Trefného.\n\nV československé basketbalové lize odehrál celkem 9 sezón v letech (1954-1963), jednu sezónu (1954/55) hrál za tým Slavia VŠE Praha, 7 sezón (1955-1963) v prvoligovém družstvu Spartak Sokolovo Praha, z toho jednu sezónu 1957/58 byl v Dukle Mariánské Lázně. Celkem získal šest medailí, všechny se Spartakem Sokolovo, jednu zlatou za titul mistra Československa 1960, tři stříbrné za druhá místa (1956, 1959, 1961) a dvě bronzové za třetí místa (1957, 1962).\n\nS týmem Spartak Sokolovo/Sparta Praha se zúčastnil Poháru evropských mistrů v basketbale 1961, vyhráli 5 ze 6 zápasů. Vyřadili Wolves Amsterdam (Holandsko) a Torpan Pojat Helsinky (Finsko), neuspěli až ve čtvrtfinále proti CCA Steaua Bukurešť (Rumunsko), rozhodl rozdíl 8 bodů ve skóre ze 2 zápasů. V šesti zápasech evropského poháru zaznamenal celkem 45 bodů.\n\nZa úspěšnou sportovní činnost získal v roce 1961 čestný titul Mistr sportu.\n\nPo skončení sportovní kariéry se věnoval pedagogické a publikační činnosti v oboru fyziky a didaktiky fyziky.\nV roce 2012 obdržel stříbrnou pamětní medaili Matematicko-fyzikální fakulty Univerźity Karlovy v Praze u příležitosti 60. výročí založení fakulty. Byl čestným prezidentem Asociace mladých debrujárů.\n\n\n\n\n\n\n\n"}
{"id": "1037543", "url": "https://cs.wikipedia.org/wiki?curid=1037543", "title": "Pošťák vždy zvoní dvakrát", "text": "Pošťák vždy zvoní dvakrát\n\nPošťák vždy zvoní dvakrát může být:\n\n"}
{"id": "1037544", "url": "https://cs.wikipedia.org/wiki?curid=1037544", "title": "The Moons", "text": "The Moons\n\nThe Moons je anglická indie rocková kapela, kterou v roce 2008 v Northamptonu založil zpěvák, kytarista a skladatel Andy Crofts.\n\nNa konci roku 2006 se rozpadla Croftsova kapela The On Offs. Krátce nato spolu Crofts a Ben Gordelier poprvé spolupracovali, a to při nahrávání jednoho ze sólových projektů Dannyho Connorse, bývalého frontmana The On Offs. Během působení v The On Offs vytvořil Crofts několik demo nahrávek. V roce 2007 si vytvořil profil na Myspace (pod názvem The Moons), kam umístil několik skladeb, aby získal zpětnou vazbu. Během několika dnů Lois Wilson v časopisu \"Mojo\" vyslovil uznání Croftsově písni „Intermission Rag“. Poté se Crofts rozhodl založit The Moons. Prvním demem bylo \"The Lunar Sessions\", na které Crofts nahrál všechny nástroje s výjimkou bicích, ty nahrál Danny Connors. Zanedlouho se zformovala i stálá sestava Ben Gordelier (bicí), Adam Leeds (baskytara) a Chris Ketley (kytara). Chris Ketley ale začal hrát s The Rakes a poté s Ellie Goulding a nakonec spolu s Adamem Leedsem kapelu opustili. Sestavu poté doplnili kytarista James Bagshaw a klávesák Tom Warmsley.\n\nSvé debutové album \"Life On Earth\" (2010) kapela nahrála ve studiu Paula Wellera. Toto album obsahovalo nové verze skladeb z \"Lunar Session\" a první oficiálně vydaný singl „Torn Between Two“. Paul Weller hrál na klavír ve skladbě „Wondering“ a sólovou kytaru v „Last Night On Earth“. The Moons vyjeli na turné a byli též předskokany mnoha kapelám včetně Ocean Colour Scene a The Rifles. Ačkoliv album sklidilo velké uznání a získalo kapele mnoho fanoušků, Crofts cítil, že by mohlo být hudebně lepší a méně uspěchané. Konec roku 2010 strávili The Moons s Edwynem Collinsem a Sebem Lewsleym přípravami na své druhé studiové album ve studiích Westheath Yard v Londýně. V roce 2012 při práci na svém druhém albu \"Fables Of History\" potkali Toma Van Heela, který se stal jejich novým klávesákem. Poté kapela podepsala smlouvu s novým vydavatelstvím Schnitzel Records Ltd.. \"Fables of History\" bylo vydáno 24. září 2012.\n\n"}
{"id": "1037554", "url": "https://cs.wikipedia.org/wiki?curid=1037554", "title": "Ćele kula", "text": "Ćele kula\n\nĆele kula (\"Věž lebek\") je stavba nacházející se na nišském předměstí Medijana. Byla postavena v roce 1809. Turecký místodržitel Hurşid Paša po Čegarské bitvě přikázal vybudovat tři metry vysokou věž (základnu tvořil obdélník o rozměrech 4×4,5 m) a zazdít do ní jako výstrahu místním obyvatelům lebky 952 padlých Srbů (kůže byla z lebek stažena, vycpána slámou a hlavy se poslaly do Cařihradu jako důkaz vítězství). O věži se zmiňuje francouzský spisovatel Alphonse de Lamartine ve svém cestopisu z Balkánu. V roce 1878, kdy se Niš stala součástí Srbska, padlo rozhodnutí věž (která už byla značně zchátralá a většina lebek se z ní ztratila) zachovat jako památku na dobu turecké nadvlády. Byla vyhlášena sbírka a z jejího výtěžku byla v roce 1892 nad věží postavena kaple podle projektu Dimitrije Leka. Ćele kula je chráněna srbským státem jako kulturní památka mimořádného významu, ročně ji zhlédne nejméně třicet tisíc návštěvníků. Ve zdech se zachovalo 54 lebek, jedna lebka, údajně patřící vůdci povstání Stevanu Sinđelićovi, je umístěna ve zvláštní vitríně.\n\n"}
{"id": "1037561", "url": "https://cs.wikipedia.org/wiki?curid=1037561", "title": "Murielle Ahouréová", "text": "Murielle Ahouréová\n\nMurielle Ahouré (* 23. srpna 1987, Abidžan, Pobřeží slonoviny) je atletka z Pobřeží slonoviny. Specializuje se na 100 a 200 metrů. Získala dvě stříbrné medaile na Mistrovství světa v atletice v roce 2013 v Moskvě.\nStříbrnou medaili získala také na Mistrovství světa v halové atletice v roce 2012 v běhu na 60 metrů v Istanbulu. Jejím osobním rekordem v běhu na 100 metrů je čas 10,91 sekundy z roku 2013 a v běhu na 200 metrů 22,24 sekundy také z roku 2013. Na letní olympijských hrách v Londýně v běhu na 100 metrů se umístila na 6. místě a v běhu na 200 metrů se umístila na 7. místě. Drží ženský rekord Pobřeží slonoviny v běhu na 100 metrů a africký rekord v běhu na 200 metrů venku i v hale. V běhu na 60 metrů její osobní rekord je 6,99 sekundy z února 2013. Tento čas byl v roce 2014 sedmým nejlepším časem v běh na 60 metrů v historii.\n\nNa mistrovství světa v Londýně v roce 2017 doběhla ve finále běhu na 100 metrů čtvrtá. V březnu 2018 se v Birminghamu stala halovou mistryní světa v běhu na 60 metrů.\n"}
{"id": "1037564", "url": "https://cs.wikipedia.org/wiki?curid=1037564", "title": "Spot the Difference", "text": "Spot the Difference\n\nSpot the Difference je studiové album britské skupiny Squeeze, které vydalo v srpnu 2010 hudební vydavatelství XOXO Records. Jde o první studiové album skupiny po dvanácti letech; poslední nahrávka \"Domino\" vyšla v roce 1998. Album \"Spot the Difference\" obsahuje nové verze starších písní skupiny, které jsou seřazeny abecedně.\n\nAutory všech skladeb jsou Chris Difford a Glenn Tilbrook.\n"}
{"id": "1037566", "url": "https://cs.wikipedia.org/wiki?curid=1037566", "title": "Kostel Nanebevzetí Panny Marie a svatého Václava (Kralupy nad Vltavou)", "text": "Kostel Nanebevzetí Panny Marie a svatého Václava (Kralupy nad Vltavou)\n\nKostel Nanebevzetí Panny Marie a svatého Václava v Kralupech nad Vltavou je jednolodní pseudogotická cihlová stavba z let 1894-1895, orientovaná presbytářem k severu. Věž kostela je vysoká 63 metrů. Kralupy nad Vltavou původně patřily k farností do Minic. Výstavba kostela byla podmínkou pro povýšení Kralup na město, ale přesahovala finanční možnosti tehdejší obce. Jeho stavbu umožnil až dar pražského probošta Dr. Eduarda Tersche, který uhradil zhruba 2/3 nákladů, dále věnoval do kostela některé vybavení, jako např. varhany (mají 2 manuály a 16 rejstříků, autor Em.Š. Petr, Praha). Dr. Tersch při vysvěcení kostela 27. října 1895 podle svého přání sám kázal a v hrobce před hlavním oltářem byl také o tři roky později po své smrti pohřben. Vnitřní vybavení kostela je rovněž novogotické z konce 19. století. Na věži jsou od roku 1991 již třetí zvony (zakoupeny podnikem Kaučuk), předchozí zvony byly zabaveny za první a druhé světové války. Kralupský kostel a zvony se objevují v některých básních Jaroslava Seiferta. V exteriéru na kostele jsou umístěny dvě pamětní desky. Jedna je věnovaná obětem náletu v roce 1945, druhá ukazuje výšku vody při povodni roce 2002.\n\nKostel je chráněn jako kulturní památka České republiky.\n\n\n \n"}
{"id": "1037567", "url": "https://cs.wikipedia.org/wiki?curid=1037567", "title": "Masarykův most (Kralupy nad Vltavou)", "text": "Masarykův most (Kralupy nad Vltavou)\n\nMasarykův most v Kralupech nad Vltavou spojuje oba břehy řeky Vltavy. Byl postaven po dlouholetém úsilí města v letech 1926-1928. Tento železobetonový most překlenuje jedním obloukem Vltavu s dvěma přilehlými nábřežími. Jedná se o unikátní stavbu s rozpětím středového oblouku 80 metrů (pilíře nesměly být umístěny do řeky). Projekt mostu vypracovali J. Farský a Jiří Kroha. Za první republiky se za přechod mostu vybíralo mýtné. Výnos mýta měl sloužit na údržbu mostu. Domek výběrčího mýta zůstal dochován na kralupské straně mostu, jen dveře i okno jsou dnes zazděny. Na obou stranách mostu jsou žulové pamětní desky, jedna je pamětní deska s popisem stavby mostu a reliéfním znakem města, druhá je pamětní deska s reliéfem T. G. Masaryka, po kterém je most pojmenován.\n\nMost je chráněn jako kulturní památka České republiky.\n\n"}
{"id": "1037569", "url": "https://cs.wikipedia.org/wiki?curid=1037569", "title": "Kostel Narození svatého Jana Křtitele (Zeměchy)", "text": "Kostel Narození svatého Jana Křtitele (Zeměchy)\n\nKostel Narození svatého Jana Křtitele se nachází ve vsi Zeměchy. Původní kostel stával v obci v místech dnešní autobusové zastávky, jeho existence je doložena již v roce 1352. Tyto stavby byly zničeny během husitských válek a následně v třicetileté válce.\n\nSoučasný barokní kostel s vedle stojící samostatnou zvonicí byl postaven v roce 1723 na mírném návrší nad návsí. Jeho autorem je pravděpodobně pražský architekt a stavitel Václav Špaček.\n\nZvonice má cibulovou báň. Loď kostela má šindelovou střechu se sanktusníkem. Kolem kostela je hřbitov. V kostele byl umístěn téměř 150 let dřevěný polychromovaný reliéf \"Poslední večeře Páně\", pocházející původně z Betlémské kaple v Praze. Od roku 1918 je reliéf v Národním muzeu v Praze.\n\nKostel je chráněn jako kulturní památka České republiky.\n\n"}
{"id": "1037570", "url": "https://cs.wikipedia.org/wiki?curid=1037570", "title": "Wang Sien-č’", "text": "Wang Sien-č’\n\nWang Sien-č’ (, 344–386), byl čínský kaligraf ťinského období. Od 7. století je společně se svým otcem Wang Si-č’em považován za jednoho z největších čínských kaligrafů, mistra zejména konceptního písma.\n\nWang Sien-č’ používal zdvořilostní jméno C’-ťing (). Ve státních službách dosáhl hodnosti ředitele \"ling\" ústředního sekretariátu \"čung-šu šeng\", proto byl v čínské literatuře tradičně nazýván „starší ředitel Wang“, (či „kancléř Wang“) Wang ta-ling (, doslova „velký ředitel Wang“).\n\nWang Sien-č’ se narodil roku 344, jako sedmý syn slavného umělce a kaligrafa Wang Si-č’a. Patřil k prominentnímu rodu Wangů (v první třetině 3. století reprezentovaném zejména bratranci Wang Tunem a Wang Taoem), který pocházel z Lin-iu v Šan-tungu, ale jeho otec Wang Si-č’ žil převážně v Šao-singu a Wen-čou v Če-ťiangu.\n\nJako potomek elitního rodu zahájil roku 368 úřední kariéru, zprvu v regionálních úřadech, pak byl přeložen do císařské knihovny, kde se později stal zástupcem ředitele. Přední ťinský politik Sie An podporoval jeho kariéru a vybral si ho k sobě do ústředního sekretariátu \"čung-šu šeng\". Poté Wang Sien-č’ nějakou dobu opět sloužil mimo metropoli (ve Fu-ťienu). Jeho úřední kariéra vyvrcholila roku 385 místem ředitele ústředního sekretariátu, čímž se stal jedním z nejvýše postavených politiků říše Ťin. Dosáhl spříznění s císařským rodem. Jeho první manželkou byla jistá Čch’ Tao-mao (, 320–361), podruhé se oženil se S’-ma Tao-fu (), princeznou ze Sin-an (), dcerou císaře Ťien-wen-tiho (vládl 371–372). Jejich dcera Wang Šen-aj () se stala manželkou císaře An-tiho (vládl 397–418).\n\nProslavil se kaligrafií, nadání k níž projevil už v dětském věku. Je kaligrafem téměř tak slavným jako jeho otec. Vysoce hodnocené je zejména jeho konceptní písmo, ve kterém prý jako první spojoval znaky při tzv. „psaním jedním tahem“. Zprvu byl ceněný výše než Wang Si-č’, ale tchangský císař Tchaj-cung (vládl 626–649) obdivoval Wang Si-č’a nade všechny ostatní kaligrafy, Wang Sien-č’ proto od té doby ustoupil poněkud do pozadí a převládl poněkud konzervativnější styl jeho otce.\n\nDílo Wang Sien-č’a, spolu s dílem jeho otce Wang Si-č’a ovlivnilo většinu pozdějších čínských kaligrafů. Jejich dílu byla věnována mimořádná pozornost, několik set jejich uchovaných dopisů a poznámek bylo po staletí kopírováno a opisováno. Zachovaly se však pouze kopie a opisy, všechny originály jsou ztraceny.\n\n"}
{"id": "1037573", "url": "https://cs.wikipedia.org/wiki?curid=1037573", "title": "Reflexe (programování)", "text": "Reflexe (programování)\n\nReflexe je v objektově orientovaném programování schopnost programovacího jazyka zjistit za běhu informace o určitém programovém objektu. Obecně v programování je reflexe schopnost zjistit informace o programu a jeho syntaktické struktuře.\n\nV objektově orientovaném programování je program rozdělen do tříd, kdy jednotlivá třída popisuje vnitřní strukturu objektu a jeho vnější rozhraní. Na základně tříd je možné tvořit jednotlivé objekty. Některé jazyky mají schopnost za běhu zjistit informace o daném programu. Tato schopnost se nazývá reflexe, s jejíž pomocí lze získat za běhu programu informace o typu objektu. V objektově orientovaném programování se dá říci, že vše je objekt, tak je tedy objektem i třída a jiné datové typy, o kterých lze zjistit požadované informace.\n\nSchopnost reflexe je vhodná pro vzdálené zpracování, kdy jsou dva počítače a na jeden z nich přicházejí objekty z toho druhého a počítač, který objekty zpracovává, má možnost získat pomocí reflexe potřebné informace o daném typu objektu. Lze to využít v jakémkoli programu, který za běhu upravuje své chování vůči objektům, se kterými pracuje.\n\nInformace, které potřebujeme, můžeme získat z instance třídy java.lang.Class. Tento class-objekt mají jak třídy, tak rozhraní i primitivní typy.\nPři zavádění daného typu do paměti je pomocí instance třídy ClassLoader vytvořen class-objekt, který lze využít při získávání informací o daném typu objektu.\nPokud je nutné zajistit dynamické chování programu, v tomto případě je vhodnější využít jazyky jako Groovy, Jython, JRuby, jejichž překladače řeší dynamičnost pomocí reflexe.\nV případě, že se liší jednotlivé verze JVM svými knihovnami, pak je možné přizpůsobit chování programu verzi virtuálního stroje, na kterém aktuálně program běží.\n\nZa běhu programu je možné získat:\n\nS těmito informacemi získanými za běhu programu je následně možné například volat konstruktory, metody nebo zjišťovat a přiřazovat hodnoty atributů. Lze také zjistit informace o nedostupných členech, ale v běžných situacích k nim není přístup.\n\nPokud je typ daného názvu již zaveden do paměti, tak je vrácen jeho class-objekt a nevytváří se nový.\n\nPokud známe typ objektu a nemáme jeho instanci, pak literálem Typ.class\n\nU každého objektu lze volat metodu getClass(), díky čemuž jsme schopni zjistit, jaké třídy je objekt instancí.\n\nPomocí statické metody codice_1 lze záskat class-objekt typu se zadaným úplným názvem, tj. včetně názvu balíčku. Při použití modulů lze volánímcodice_2 požádat o class-objekt zadaného typu v zadaném modulu. Rozšířené možnosti nabízí metoda codice_3, jejíž druhý parametr zadává, zda má být daný typ inicializován, a třetí parametru specifikuje codice_4, který má daný datový typ zavést.\n\nTřída Class definuje 71 metod, z toho jen 3 statické (forName(?));\n\nStatický inicializátor (tj. konstruktor třídy) není možné získat. Získat lze pouuze konstruktory instancí.\n\nU polí se zadává jenom název.\n\n Method getMethod(String name,\n\n Method[] getMethods()\n\n Method[] getDeclaredMethods()\n\n isAnnotation(), isAnonymousClass(), isArray(), isEnum(), isInterface(), isLocalClass(), isMemberClass(), isPrimitive(), isSynthetic()\n\n getPackage(), int getModifiers(), Class<? super T> getSuperclass(), Class<?> getComponentType()\n\n Constructor<?>[] getConstructors()\n\nVrací soukromé členy, ale nevrací zděděné členy.\nJmenný prostor, který umožňuje v .NET používat reflexi se jmenuje System.Reflection. Základní cestou k metadatům typu v mechanismu reflexe je třída získat instanci třídy System.Type. Díky ní je možné získat rozličné informace o daném typu, včetně seznamu jeho členů. Může se tak udělat pomocí metody GetType() nebo pomocí operátoru typeof.\nRozdíl mezi těmito dvěma druhy je v tom, že GetType() se vyhodnocuje za běhu, zatímco operátor typem v době kompilace. Máme-li instanci třídy Type, máme přístup k metadatům, atributům nebo vytvářet nové instance typů.\nVztahy mezi dědičnosti mezi reflexními typy .NET\n\nVe chvíli, kdy máme odkaz na některý z těchto elementů, tak můžeme pohybovat se vztahy mezi daným elementem a souvisejícími prvky, jak je uvedeno na následujícím obrázku.\n\nNejzákladnějším typem reflexe je v .NET třída Type. Reprezentuje metadata pro jednotlivé deklarace typů v aplikaci. Typy obsahují členy. Ty zahrnují konstruktory, proměnné, vlastnosti, události a metody. Typy mohou navíc obsahovat vnořené typy, které se typicky používají jako pomocné třídy. Typy jsou seskupené do modulů a moduly jsou obsažené v sestavách.\n\nOd 5. verze tohoto jazyka, kdy se přišlo s objekty, má PHP základní schopnost reflexe, avšak ne dostatečnou, proto se různé frameworky snaží o její rozšíření. O reflexi v tomto jazyce se stará třída Reflection. V základním PHP například nemůžeme zjistit nic o anotacích daného objektu.\n\nNette\\Object usnadňuje i přístup k sebereflexi třídy pomocí metody getReflection(), která vrací objekt třídy ClassType.\n\nZend_Reflection_Class dědí od základní třídy Reflection a přidává další funkčnost.\n\n // Foo třída\n\n # bez reflexe\n\n # bez reflexe \n\n ' Využití GetType k získání informací o daném typu:\n\n[[Kategorie:Programování]]\n[[Kategorie:Programovací konstrukce]]"}
{"id": "1037577", "url": "https://cs.wikipedia.org/wiki?curid=1037577", "title": "Adosovaný listen", "text": "Adosovaný listen\n\nAdosovaný listen (\"bractea addida\", \"bractea addorsa\") je listen u jednoděložných v mediáně a obrácený hřbetní stranou k hlavnímu stonku (nebo větvi) a lícem k postranními stonku (větvi), která vyrůstá z paždí listu. Vzniká většinou jako metamorfovaný (přeměněný) list srůstem dvou profilů. \n\n"}
{"id": "1037580", "url": "https://cs.wikipedia.org/wiki?curid=1037580", "title": "Aerodynamický odpor ovoce a zeleniny", "text": "Aerodynamický odpor ovoce a zeleniny\n\nAerodynamický odpor ovoce a zeleniny je koeficient vyjadřující odpor, kladený plodinou proudícímu vzduchu při větrání skladu. Koeficient je závislý na způsobu uskladnění, rychlosti proudění vzduchu, ale i zda jde o čištěnou nebo nečištěnou plodinu. Pro vrstvu 1 m tříděné a čištěné cibule jsou tyto hodnoty 18, 27 a 70 Pa a pro tutéž vrstvu nečištěné cibule 23, 35 a 90 Pa. Snížení aerodynamického odporu provedením úprav způsobu uložení (např. druh palet) s ohledem na druh ovoce, ale i stavu skladováného ovoce a zeleniny vede k vyšší efektivitě ventilace. \n\n"}
{"id": "1037582", "url": "https://cs.wikipedia.org/wiki?curid=1037582", "title": "Aerotropismus", "text": "Aerotropismus\n\nAerotropismus je tropismus orientace živých organismů podle stimulace vzduchem, podráždění vzduchem, nebo s ohledem na vyšší obsah vzduchu. Je považován za zvláštní případ chemotropismu. Lze pozorovat ovlivnění růstu a vývoje rostliny vyšším nebo nižším obsahem vzduchu, a to beze změny místa (nelokomoční pohyb), například u kořenů v půdě při dlouhodobém zamokření kořeny prorůstají k povrchu. Aerotropismus lze pozorovat také u hyf hub.\n\n\n"}
{"id": "1037588", "url": "https://cs.wikipedia.org/wiki?curid=1037588", "title": "Architektura PDP-11", "text": "Architektura PDP-11\n\nArchitektura PDP-11 je instrukční sada (ISA) vyvinutá firmou Digital Equipment Corporation (DEC). Je implementována centrálními procesorovými jednotkami (CPU) a mikroprocesory používanými v minipočítačích PDP-11. Architektura byla široce používána v 70. letech 20. století, ale v 80. letech 20. století ji nahradila výkonnější architektura VAX-11.\n\nPDP-11 ukládá šestnáctibitová slova do paměti způsobem little endian (s méně významným bajtem jako prvním). Díky oblíbenosti PDP-11 bývá tento formát stále označován jako \"pdp-endian\". 32bitová data podporovaná rozšířeními základní architektury, například pro čísla v pohyblivé řádové čárce v \"Instrukční sadě FPU\", dvojslova v \"Rozšířené instrukční sadě\" nebo dlouhá data v \"Komerční instrukční sadě\" byla ukládána různými způsoby, včetně neobvyklého formátu mixed endian.\n\n16bitové adresy umožňují počítačům PDP-11 adresovat 64 KB. V době nástupu počítačů VAX začínaly být 8bitové bajty a šestnáctkový zápis adres průmyslovým standardem; u počítačů PDP-11 se ale pro číselné hodnoty používala osmičková soustava a velikost paměti se vždy uváděla v dvoubajtových slovech. Základní logický adresní prostor byl tedy 32K slov, ale poslední 4K slov (s adresami 160000 až 177777) nebyly obsazeny pamětí, protože tento rozsah sloužil pro adresování hardwarových registrů vstupních a výstupních zařízení. Původní počítače PDP-11 s maximální velikostí paměti měly tedy 28K slov paměti.\n\nNejnižší adresy paměti jsou rezervovány pro dvouslovné vektory přerušení, které jsou tvořeny hodnotou programového čítače a stavového slova procesoru, se kterými se spouští obslužná funkce přerušení. Když V/V zařízení vyvolá přerušení, nastaví na sběrnici adresu svého vektoru pro indikaci, jaká obslužná funkce má převzít řízení. První vektory patřily obslužným funkcím pro obsluhu různých typů trapů. Trapy se vyvolávají při určitých programových chybách, například při aritmetickém přetečení nebo při pokusu o provedení nedefinované instrukce; také když program provedl některou z instrukcí jako BPT, EMT, IOT nebo TRAP, které slouží k vyvolání služby operačního systému.\n\nČlánek PDP-11 popisuje jak se 16bitový logický adresní prostor stal nepřekonatelným omezením. Během života PDP-11 byly pro obejití tohoto omezení používány následující techniky:\n\n\nObvykle se uvádí, že CPU PDP-11 obsahuje osm víceúčelových 16bitových registrů (R0 až R7). Registr R7 však funguje jako programový čítač (PC). Jako ukazatel zásobníku je možné použít libovolný z ostatních registrů, ale pro hardwarová přerušení a trapy se jako ukazatel zásobníku (SP) používá registr R6.\n\nVe většině instrukcí se pro výběr operandu používá šest bitů. Tři bity vybírají jeden z osmi režimů adresování a další tři bity vybírají jeden z osmi víceúčelových registrů. Z používání tříbitových skupin přirozeně vyplynulo používání osmičkové notace.\n\nKaždá položka v následující části ukazuje, jak by byl v jazyce symbolických adres zapsán operand pro hypotetickou jednooperandovou instrukci se jménem OPR. Rn znamená jeden z registrů, ve skutečnosti zapisovaný jako R0 až R7. (Rn) je obsah registru Rn.\n\nNásledujících osm režimů může být aplikováno na libovolný víceúčelový registr. Jejich význam při použití na R6 (ukazatel zásobníku, SP) nebo R7 (programový čítač, PC) jsou uvedeny odděleně v následující části.\n\nV režimech index a index deferred je X 16bitová hodnota uložená ve druhém slově instrukce. V instrukcích se dvěma operandy může jeden, druhý nebo oba operandy používat libovolný z těchto režimů. Instrukce, které používají pro oba operandy režim index nebo index deferred mají délku tři slova.\n\nV instrukcích pracujících s bajty se provádí autoinkrementace a autodekrementace registru o 1, v instrukcích pracujících se slovy o 2 kdykoli se používá deferred režim, protože velikost paměti, kterou adresuje registrový ukazatel je slovo.\n\nPokud se pro adresování použije registr R7 (programový čítač), čtyři z režimů adresování přirozeně dávají užitečné efekty:\nPro adresování paměti (proměnných a cílů skoků) se používá relativní režim (který má nejjednodušší syntaxi). Program, který pro všechny interní odkazy používá relativní režim (a relativní deferred režim), je pozičně nezávislý; nemá žádné požadavky na vlastní umístění, takže je možné jej zavést na libovolnou adresu v paměti nebo jej dokonce přesouvat bez nutnosti upravovat adresy, aby odpovídaly jeho umístění (tj. není nutná relokace programu). Tento způsob počítání adres relativně k aktuálnímu umístění vlastně znamená, že procesor provádí relokaci přímo při běhu.\n\nAbsolutní režim se používá pouze pro adresování hardwarových registrů vstupních a výstupních zařízení, které mají pevné adresy. Pro zápis operandu v absolutním režimu se používá codice_1, tj. kombinace symbolů pro bezprostřední a deferred režim.\n\nRežimy immediate a absolute jsou vlastně režimy autoinkrement a autoinkrement deferred aplikované na programový čítač. Otázka, zda se má operand nebo adresa považovat za součást instrukce (jak je napsáno v tabulce) nebo za slovo, které se nachází za instrukcí, a po jehož načtení se také inkrementuje PC, je subjektivní. Každopádně PC se vždy považuje za ukazatel na slovo, takže autoinkrementace je vždy o 2.\n\nRegistr R6 nazývaný také SP se používá jako ukazatel hardwarového zásobníku pro trapy a přerušení. Chování adresovacích režimů vyžaduje, aby zásobník rostl směrem k nižším adresám. Když je některý z dostupných adresovacích režimů aplikován na SP nebo na libovolný registr, který si programátor vybere jako ukazatel na softwarový zásobník, mají režimy adresování následující výsledky:\n\nI když softwarové zásobníky mohou být tvořeny jednotlivými bajty, SP vždy adresuje zásobník tvořený slovy. Proto autoinkrementace a autodekrementace SP je vždy o 2.\n\nPDP-11 pracuje s bajty a se slovy. Bajty mohou být zadány číslem registru, které identifikuje nižší bajt v registru, nebo adresou v paměti. Slova mohou být zadána číslem registru nebo adresou nižšího bajtu v paměti; adresa v tomto případě musí být sudé číslo. Ve většině instrukcí, které mají operandy, rozlišuje bit 15, zda se jedná o instrukci pracující s bajty nebo slovy: pokud je bit 15 nastaven, jedná se o instrukci pracující s bajty; pokud je vynulován, je to instrukce pro práci se slovy. V seznamech v následujících dvou částech jsou mnemoniky instrukcí pracujících s bajty zakončeny písmenem B; například instrukce MOV pracující s bajty je uvedena jako MOVB.\n\nČtyři nejvyšší bity udávají, o jakou operaci se jedná (přičemž bit 15 zpravidla určuje, zda se pracuje se slovy nebo s bajty). Zbývající bity tvoří dvě skupiny po šesti bitech, které udávají režim a registr každého ze dvou operandů, jak je definováno výše.\n\nInstrukce ADD a SUB jsou k dispozici pouze pro práci se slovy (nemají bajtové varianty).\n\nNěkteré přídavné dvouoperandové instrukce musí mít jako zdrojový operand registr:\n\nPokud instrukce používá dvojici registrů (popsanou níže jako \"(R,R+1)\"), obsahuje první registr nejméně významné bity a musí být sudý. Druhý registr obsahuje významnější bity (nebo zbytek po dělení). Výjimkou je instrukce násobení; R může být lichý, ale pak se horních 16 bitů výsledku nikam neukládá.\n\nNejvyšších 9 bitů udává, jaká operace má být provedena (bit 15 obecně vybírá adresování po slovech nebo po bajtech). (Operací není tolik, kolik by se zdálo, protože většina kombinací nejvyšších čtyř bitů je obsazena instrukcemi se dvěma operandy.) Jedna skupina šesti bitů určuje režim a registr operandu, jak je definováno výše.\n\nInstrukce SWAB, která přehazuje vyšší bajt ve slově s nižším, má pouze variantu pro bajty.\n\nVětšinu skokových instrukcí lze podmínit stavem podmínkových kódů v PSW. Instrukci skoku typicky předchází dvouoperandová instrukce CMP (porovnání) nebo BIT (bitový test) nebo jednooperandová instrukce TST (test). Ale podmínkové kódy se nastavují i aritmetickými a logickými instrukcemi a (v kontrastu s architekturou X86 procesorů Intel) instrukcemi MOV, takže rozhodnutí o skoku lze provést po pouhém přesunu dat.\n\nVyšší bajt určuje operaci. Méně významný bajt je posunutí relativní vůči aktuální hodnotě programového čítače. Posunutí se uvádí vždy ve slovech (takže se hodnota posunutí před přičtením k programovému čítači znásobí dvěma) a je bráno jako číslo se znaménkem, což umožňuje provádět skoky v kódu dopředu i zpět.\n\nDalší instrukcí podmíněného skoku je SOB (zmenšení o jednu a větvení), která je uvedena výše u dvouoperandových instrukcí. Registrový operand je dekrementován; jestliže výsledek je nenulový, spodních šest bitů se použije jako číslo bez znaménka udávající počet instrukcí, o které se má provést skok zpět.\n\nOmezený rozsah skokových instrukcí znamená, že pokud je potřeba provést skok na větší vzdálenost (při zvětšování rozsahu kódu) je nutné nahradit instrukce typu BR s délkou jednoho slova instrukcemi JMP, které mají délku dvě slova. Protože instrukce JMP je pouze nepodmíněná, programátor musí změnit např. BEQ na BNE, kterou přeskočí instrukci JMP.\n\n\nInstrukce JSR může na zásobník uložit obsah libovolného registru. Instrukce, které tuto vlastnost nepotřebují, používají registr PC (JSR PC,adresa) a návrat z funkce se provádí pomocí RTS PC. Pokud se funkce vyvolala instrukcí codice_2, pak původní hodnota R4 bude na vrcholu zásobníku a návratová adresa (instrukce následující za JSR) bude v R4. To umožňuje, aby kód funkce pomocí (R4)+ přistupoval k hodnotám uloženým in-line nebo pomocí @(R4)+ k in-line ukazatelům. Autoinkrementace posune ukazatel za tato data do místa, v němž pokračuje kód volající funkce. Taková funkce musí použít codice_3 pro návrat do volající funkce.\n\n\n\nČtyři podmínkové kódy ve stavovém slově procesoru (PSW) jsou\n\n\nInstrukce SCC nastaví všechny čtyři podmínkové kódy; instrukce CCC je vynuluje.\n\nEIS bylo volitelné rozšíření pro modely 11/35/40 a 11/03; na novějších procesorech bylo EIS standardní.\n\nFIS instrukční sada bylo volitelné rozšíření pro PDP-11/35/40 a 11/03\n\nProcesor s pohyblivou řádovou čárkou bylo volitelné rozšíření PDP-11/45 a většiny následujících modelů.\n\n\n\nCIS bylo u modelů 11/23/24 implementováno volitelným mikrokódem, u modelů 11/44 a v jedné verzi 11/74 přídavným modulem. CIS obsahovala řetězcové a desítkové operace používané v jazycích COBOL a Dibol.\n\nPSW bylo mapováno na paměťovou adresu 177 776, ale instrukce dostupné na všech PDP-11, kromě nejstarších umožňovaly programům přímější přístup k PSW:\n\nNa variantách PDP-11, které umožňují používat více instrukčních a datových prostorů, se pro přístup k jiným prostorům používá sada neortogonálních instrukcí Move. Například funkce operačního systému, které provádějí běhové volání služeb používají tyto instrukce pro výměnu informací s volajícím.\n\nBěhem vývoje počítačů řady PDP-11 se objevily nepatrné rozdíly v implementaci instrukcí a kombinacích režimů adresování, aniž by některá z implementací byla označena za jedinou správnou. Nekonzistence neovlivňovaly obyčejné použití PDP-11.\n\nNapříklad instrukce MOV R5,-(R5) přesune hodnotu z registru do paměti na adresu, kam registr ukazuje po své dekrementaci o 2. Mikroprogramované procesory mohly provést úplné vyhodnocení zdrojového operandu před vyhodnocením cílového operandu, takže byla přesunuta hodnota před dekrementací. PDP-11 implementované obvodově mohlo provést nejdřív dekrementaci, protože tento postup u podobných instrukcích šetří hodinové cykly.\n\nRychlost procesorů počítačů PDP-11 se lišila v závislosti na modelu, konfiguraci paměti, operačním kódu a režimu adresování. Doba provádění instrukcí se skládá až ze tří složek: načtení vlastní instrukce, doby pro přístup ke zdrojovému operandu a doby pro přístup k cílovému operandu. Poslední dvě složky závisí na režimu adresování. Například na PDP-11/70 (okolo roku 1975) instrukce tvaru codice_4 měly čas načtení/provedení 1,35 mikrosekundy plus 0,6 mikrosekundy pro přístup k zdrojovému nebo cílovému operandu, takže celková doba trvání instrukce je 2,55 mikrosekundy. Pokud obsah adresované paměti není v cache, je nutné přidat 1,02 mikrosekundy. Instrukci ADD R\"m\",R\"n\" používající pouze registry lze provést z cache za 0,3 mikrosekundy. U operací v pohyblivé řádové čárce je určení doby trvání ještě složitější, protože u nich dochází k překryvům mezi hlavním procesorem a procesorem pro operace v pohyblivé řádové čárce. Ale obecně jsou operace v pohyblivé řádové čárce výrazně pomalejší. Instrukce sčítání v pohyblivé řádové čárce s jednoduchou přesností může trvat 2,4 až 5,5 mikrosekundy plus čas na načtení operandů.\n\nZařízení, které vyžaduje pozornost procesoru, musí aktivovat jeden ze čtyř společných vodičů sběrnice BR4 až BR7, dokud procesor neodpoví. Vyšší číslo znamená větší naléhavost, kdy by mohlo dojít ke ztrátě dat (např. požadovaný sektor může ujet zpod čtecí a záznamové hlavy), pokud by procesor nezareagoval rychle. Připravenost tiskárny přijmout další znak může mít nejnižší prioritu (BR4), protože tato situace trvá neomezenou dobu.\n\nProcesor PDP-11 může pracovat v 8 úrovních priority s hodnotami 0 až 7. Aktuální hodnota priority je uložena ve třech bitech stavového registru (PSW). Procesor reaguje pouze na přerušení, jejichž priorita je vyšší než aktuální úroveň priority procesoru. Jestliže procesor pracuje na úrovni 5, pak bude reagovat na signál na vodičích BR6 a BR7. Jestliže procesor pracuje na úrovni 3 nebo nižší, bude reagovat na všechny požadavky na přerušení; na úrovni 7 na žádné. Požadavky na přerušení, které nebyly zpracovány, nejsou ztraceny, ale pouze pozdrženy. Zařízení, které potřebovalo obsluhu, bude stále udržovat svůj požadavek na přerušení.\n\nKdyž je úroveň vyžadovaného přerušení vyšší než úroveň priority procesoru, procesor odpoví signálem na vodiči BG4 až BG7. Tyto vodiče nejsou společné, ale jsou zřetězeny (Daisy chain): Každé zařízení na sběrnici obsahuje hradlo a vstup každého hradla je propojen s výstupem předchozího hradla v řetězu. Zařízení fyzicky blíže k procesoru je v řetězu dříve. Jestliže zařízení poslalo požadavek, pak sledováním vstupu BGn zjistí, zda je první při vyvolání přerušení a nepředá signál BGn dalšímu zařízení v řetězu. Jestliže zařízení požadavek nevyvolalo, přenáší svůj vstup BGn na výstup BGn, což dovoluje, aby odpovědělo další zařízení. Pokud zařízení nezabírají sousedící sloty na desce procesoru, vkládají se do prázdných slotů „grant continuity cards“, které zajišťovaly přenos signálu BGn.\n\nJakmile je zařízení vyhověno, zařízení deaktivuje svůj signál přerušení a na sběrnici pošle paměťovou adresu svého přerušovacího vektoru. Procesor uloží obsah programového čítače (PC) na zásobník a naplní PC a PSW novými hodnotami ze zadaného vektoru. Pro zařízení na BR6, nový PSW ve svém vektoru typicky udává 6 jako novou prioritu procesoru, takže procesor při provádění obslužné funkce bude reagovat jen na urgentnější požadavky (BR7), a požadavky se stejnou nebo nižší prioritou odkládá. Nová hodnota PC způsobí skok do obslužné funkce pro zařízení, které přerušení vyvolalo. Tato funkce obslouží zařízení, přinejmenším odstraní podmínku, která přerušení způsobila. Funkce končí instrukcí RTI (ReTurn from Interrupt), která obnoví PC a PSW do stavu před vyvoláním přerušení.\n\nJestliže požadavek na přerušení byl chybný, a žádné zařízení na signál BGn neodpovědělo, bude po prodlevě vyvolán trap, který svědčí o chybě hardwaru.\n\nMACRO-11 je assembler pro PDP-11, který je následníkem staršího assembleru PAL-11 (Program Assembler Loader), který nepodporoval makra. MACRO-11 je podporován ve všech operačních systémech pro DEC PDP-11. Unixové systémy pro PDP-11 obsahují také assembler (nazývaný codice_5), strukturně podobný MACRO-11, ale s jinou syntaxí a méně vlastnostmi.\n\nPodle (nepravdivého) lidového mýtu architektura instrukční sady PDP-11 měla vliv na idiomatické použití programovacího jazyka B. Adresovací režimy inkrement a dekrement počítačů PDP-11 odpovídají konstrukcím codice_6 a codice_7 v jazyce C. Kdyby codice_8 a codice_9 byly registrové proměnné, výrazy jako codice_10 by mohly být přeloženy jednou strojovou instrukcí. Dennis Ritchie tento lidový mýtus jednoznačně zamítá a uvádí, že v době, kdy jazyk B vznikl, počítače PDP-11 ještě neexistovaly; připouští však, že tyto režimy adresování mohly být inspirovány autoinkrementem buňky na počítači PDP-7, i když implementace v jazyce B tuto hardwarovou vlastnost nevyužívala. Programovací jazyk C však využíval několik nízkoúrovňových vlastností PDP-11, což vedlo k implementaci těchto vlastností i v novějších procesorech.\n\n\n\n"}
{"id": "1037590", "url": "https://cs.wikipedia.org/wiki?curid=1037590", "title": "SS Lavia", "text": "SS Lavia\n\nSS Lavia byla výletní loď, která shořela v roce 1989 v Hongkongu. Byla postavena společností Cunard Line v roce 1947 jako nákladní loď. V roce 1961 byla prodána do Itálie a přestavěna na zaoceánský parník a přejmenována na Flavia. V roce 1969, byla přejmenována na Flavian. V roce 1982 byla prodána do Panamy a přejmenována na Lavia, pak přišel její osudný požár a protože poškození bylo příliš velké, nevyplatilo se jí opravit.\n"}
{"id": "1037592", "url": "https://cs.wikipedia.org/wiki?curid=1037592", "title": "Aflebie", "text": "Aflebie\n\nAflebie je zvláštní párový orgán, lupenitý či kožovitý útvar při bázi listů u některých kapraďorostů. U fosilních kapradin známých z uhlí se podobá zahnutému ostnu. Většinou má funk­ci totožnou s palisty, slouží k ochraně mladých listů.\n\n\n"}
{"id": "1037600", "url": "https://cs.wikipedia.org/wiki?curid=1037600", "title": "TRT 1", "text": "TRT 1\n\nTRT 1 je turecká národní televizní kanál, který zahájila provoz 31. ledna 1968. Stanici obsluhuje Türkiye Radyo ve Televizyon Kurumu.\n\nDne 19. květen 2012 současně s TRT 1 začala vysílat ve vysokém rozlišení. HD vysílání je dostupno pomocí Turksat 3A, D-Smart, Digiturk a Teledünya.\n\nTRT 1 byla vůbec prvním tureckým televizním kanálem, který začal zkušebně vysílat 31. ledna 1968.\n\nVysílání na národní úrovni bylo plně spuštěno v prosinci roku 1971. Do 15. září 1986 byla jedinou televizní stanicí v Turecku, kdy vysílatel spustil zkušební vysílání na kanále TRT 2. Je také k dispozici v Ázerbájdžánu pomocí pozemní vysílání.\n\nPosláním kanálu je zlepšit život lidí v Turecku prostřednictvím pořadů, které informují, vzdělávají a baví — a to vše v jednom. TRT 1 jako veřejnoprávní televize, se zaměřuje na různé cílové skupiny, mezi kterými je rodina prioritou, následovaná veřejností s řadou různých atributů, včetně věku, povolání, vzdělání a postavení. Vysílání je zaměřeno na posílení pocitu lidí národní jednoty a celistvosti, jakož i poskytovat zprávy a hudbu.\n\nDne 19. května 2012 bylo rozhodnuto o změně loga a standardně je formát obrazu 16:9.\n"}
{"id": "1037602", "url": "https://cs.wikipedia.org/wiki?curid=1037602", "title": "Jitrocel větší", "text": "Jitrocel větší\n\nJitrocel větší (\"Plantago major\") je vytrvalá plevelná bylina která se vyskytuje převážně na neobdělávané půdě. Je jedním z více než deseti druhů rodu jitrocel které v České republice vyrůstají.\n\nDruh je původní v Evropě a střední í severní Asii, odtud byl prakticky zavlečen do mírného podnebného pásma celého světa. Do Ameriky se rozšířil až s příchodem prvních Evropanů.\n\nV Česku je jitrocel větší jeden z nejhojnějších zástupců celé rodu, roste od nížin až po horské oblasti. Nejčastěji se objevuje na nezemědělské půdě a jen zřídka na zemědělské, tam hlavně ve víceletých pícninách a v trávních porostech. Vyskytuje na vlhkých, písčitých nebo hlinitých půdách které jsou dobře zásobeny dusíkem, nevadí mu však ani půdy utužené. Je zcela běžnou rostlinou podél cest, na chodnících, rumištích, skládkách odpadů i na hřištích, velmi dobře snáší sešlapávání. Nejlépe mu prospívá plné slunce, snáší i polostín.\n\nJedná se o vytrvalou rostlinu s výškou mezi 10 až 30 cm. Z krátkého kořene který navazuje na nedlouhý oddenek raší v polovině jara jedna nebo několik hustých listových růžic o průměru 5 až 30 cm. Spirálovitě uspořádaných listů je v růžici pět až dvacet. Bývají vzpřímené nebo poléhavé, velké 5 až 30 × 3 až 10 cm a mají řapík s pochvou stejně dlouhý nebo kratší než listová čepel. Ta je vejčitá až eliptická, na bázi srdčitá, klínovitá nebo uťatá a zúžená do řapíku, na vrcholu zaoblená neb tupě špičatá, celokrajná nebo částečně oddáleně zubatá a má tři až devět žilek. Bývá lysá a je zbarvená zeleně, šedě zeleně či načervenale.\n\nZ paždí listu ve středu růžice roste vztyčený nebo vystoupavý stvol, někdy vespod chlupatý, který je stejně dlouhý nebo delší než listy. Je oblý, občas rýhovaný a na konci vyrůstá válcovitý, směrem vzhůru se zužující hustý klas. Drobné, oboupohlavné, pravidelné, přisedlé, čtyřčetné, srostloplátečné květy s krátkými široce vejčitými listeny jsou zelenobílé nebo zelenožluté barvy. Zelený kalich je hluboce členěný v lístky asi 2 mm dlouhé. Koruna je tvořena žlutobílou srostlou trubku 2 mm dlouhou s navazujícími obdobně dlouhými hnědavými laloky vejčitého tvaru. Čtyři z koruny vyčnívající žlutobílé tyčinky s bílými nitkami nesou světle fialové prašníky. Svrchní semeník je srostlý ze dvou plodolistů a má pestík s čnělkou a bliznou čnící z koruny. Květy jsou opylovány větrem nebo létajícím hmyzem, chlupaté blizny dozrávají o něco dříve před zralostí vlastního pylu, druh je částečně samosprašný.\n\nPlody jsou 2 až 4 mm dlouhé vejčité, pukavé, dvoupouzdré tobolky. Jsou suchoblanité, světle hnědé nebo nafialovělé barvy, mají kuželovitá nebo válcovitá víčka s patrnou oddělovací štěrbinou. Obsahují obvykle 6 až 15 semen která jsou v obryse úzce vejčitá až nepravidelně hranatá. Bývají dlouhá 1 až 2 mm, zbarvená jsou světle až tmavě hnědě a na osemení mají drobné jamky uspořádané v řadách. Ploidie druhu je 2n = 12.\n\nJitrocel větší se rozmnožuje jen semeny. Rostliny kvetou od června do pozdního podzimu a z klasu jedné rostliny se získá až několik tisíc semen. Ta jsou schopná vyklíčit brzy po uzrání. Nejspolehlivěji klíčí za světla, tj. přímo z povrchu půdy. V půdě vydrží semena životaschopná i po dobu 10 let.\n\nSemena pozřená zvířaty projdou jeho zažívacím traktem nepoškozená a proto se šíří i statkovými hnojivy. Občas bývají semena příměsí osiva travin a jetelovin a dostanou se tak do zcela nových míst. Ve vlhku semena slizovatí a snadno se lepí na peří či chlupy zvířat, stejně jako na projíždějící techniku nebo lidi.\n\nJe považován za plevelnou rostlinu s nízkým hospodářským významem. Na orné půdě je vzhledem k pomalejšímu růstu jen málo konkurence schopným. Úporným plevelem bývá v trávnících, kde může zcela vytěsnit kulturní porost.\n\nJitrocel větší je v lidovém léčitelství považován za léčivou rostlinu, má obdobné vlastnosti jako jitrocel kopinatý. Nejčastěji se používá čerstvých listů k obkladům při popáleninách, puchýřích a po bodnutí hmyzem kdy se využívá chladivých a antiseptických účinků. Výluh nebo čaj ze sušené drogy se užívá pro snížení hladiny krevního cukru a k uvolnění hlenu a usnadnění odkašlávání. Semena obsahují hodně sliz i vlákniny a v rostlině je hodně beta karotenu, vitamínu C a vápníku.\n\nCelá rostlina je jedlá ve stavu syrovém i vařeném, obzvláště mladé rostliny, starší jsou již houževnatější a obsahují více tříslovin. Semena jsou dobrým krmivem pro doma chované exotické i volně žijící ptáky. Píce kontaminována větším množstvím jitrocele je hořká a dobytek ji nerad přijímá. Pyl je významným alergenem.\n\nV ČR vyrůstá jitrocel větší ve dvou poddruzích:\nNominátní poddruh jitrocel větší pravý má listy i stvoly vzpřímené, stvoly jsou na bázi holé. Listy mívají 5 až 9 žilek a jejich čepel bývá celokrajná nebo má jen několik plytkých zoubků a na bázi je srdčitá, uťatá a náhle zúžená do řapíku. Tobolka jsou úzce vejčitá, víčka má kuželovitá a oddělovací štěrbina je dobře patrná. V tobolce bývá 6 až 9 semen.\n\nJitrocel větší slaniskový má listy i stvoly vystoupavé, stvoly jsou na bázi chlupaté. Listy mívají 3 až 5 žilek a jejich čepel má na okraji několik nepravidelně vzdálených zubů a na bázi je klínovitá a postupně zúžená do řapíku. Tobolka je široce vejčitá, horní víčko má tupě kuželovité a spodní válcovité a oddělovací štěrbina je sotva patrná. V tobolce bývá 8 až 15 semen. Poddruh je vázán na místa s vysokým obsahem soli v půdě, často vyrůstá okolo cest v zimním období solených.\n\n\n \n"}
{"id": "1037604", "url": "https://cs.wikipedia.org/wiki?curid=1037604", "title": "Meghan Oryová", "text": "Meghan Oryová\n\nMeghan Oryová (nepřechýleně Meghan Ory, * 20. srpna 1982, Victoria, Britská Kolumbie, Kanada) je kanadská herečka. Nejvíce se proslavila rolí Červené Karkulky/Ruby v seriálu televizní stanice ABC \"Bylo, nebylo\" a také rolí Riley Neal ve dramatickém seriálu stanice CBS \"Inteligence\".\n\nMegan se narodila ve Victorii v Britské Kolumbii v Kanadě a navštěvovala Royal Oak Middle School a poté Claremont Secondary School.\n\nV roce 2006 získala herecký titul na Royal Oke. V roce 1999 získala první roli v televizním filmu stanice FOX \"The Darklings\", po boku Suzanne Somersové a Timothyho Busfielda. Dále se objevila v seriálech \"Vrána\", \"Cesta vzhůru\", \"2ge+her\" nebo \"Vampire High\". Získala roli v televizních filmech Lucky 7 a Velká rodinná sešlost a v roce 2003 roli v seriálech \"Smallville\" a \"Life As We Know it\". V roce 2004 zažila svůj filmový debut ve filmu \"Návnada\".\n\nV roce 2006 se objevila v seriálu South Beach, v miniseriálu Merlinův učeň a ve filmech \"John Tucker musí zemřít\" a \"Rodinná záležitost\". V roce 2007 se objevila ve filmu \"Blonďatá a blonďatější\", po boku Pamely Anderson a Denise Richardsové. V roce 2008 se objevila v televizním seriálu \"Flash Gordon\", o rok později v seriálu \"Knight Rider – Legenda se vrací\" a ve filmu \"Dark House\".\n\nNa začátku podzimu roku 2011 bylo oznámeno, že se objeví jako Červené Karkulka/Ruby v seriálu televizní stanice ABC Bylo, nebylo. Objevila se ve většině epizod první série a pro druhou sérii byla její postava povýšena na hlavní. Seriál opustila na konci druhé série, kvůli seriálu \"Inteligence\", ale ve třetí sérii si párkrát roli zopakovala.\n\nV březnu 2013 byla obsazena do hlavní role seriálu stanice CBS \"Inteligence\", po boku Joshe Hollowaye. V roce 2016 se připojila k obsazení seriálu stanice Hallmark \"Chesapeake Shores\".\n\nMeghan se v roce 2008 provdala za herce Johna Reardona, se kterým se poznala při natáčení seriálu Merlinův učeň.\n"}
{"id": "1037614", "url": "https://cs.wikipedia.org/wiki?curid=1037614", "title": "Jevíčka", "text": "Jevíčka\n\nJevíčka, nazývaná též Bitýška nebo Opatovický potok, pramení jižně od Bezděčí (místní část Velkých Opatovic) v nadmořské výšce 512 m, tok probíhá severovýchodním směrem přes obce Velké Opatovice, Jevíčko a Chornice. Blízko osady Plechtinec ústí do Třebůvky. Celková délka toku činí 23,1 km. Plocha povodí má rozlohu 233,0 km².\n\nŘíčka pramení jižně osady Bezděčí. Za Skočovou Lhotou se k periodickému toku levostranně připojuje drobná vodoteč. Západně přichází do obce Velké Opatovice. Město opouští východním směrem, kde podtéká železnici Trať 017 a těleso nedokončené Exteritoriální dálnice Vídeň–Vratislav. Souběžně s železniční tratí pokračuje na východ, kde přibírá tok Uhřického potoka. Protéká na sever východně obce Jevíčko a okolo Finsterlovy Hlubiny míří k Biskupicím, kde pravostranně přibírá Biskupický potok. Po průtoku Chornicí se do Jevíčky z východu vlévá Řeka Nectava. Stále pokračuje přibližně severovýchodním směrem, až se u Plechtince po své 23 kilometrové pouti vlévá do Třebůvky.\n\nDo toku se vlévá několik malých vodotečí stálých i periodických. Výraznějšími pravými přítoky jsou Uhřický potok, Úsobrnský potok, Biskupický potok a Nectava. Levostrannými přítoky jsou Malonínský potok a Kelínky.\n\nPrůměrný průtok Jevíčky u ústí činí 0,97 m³/s.\n\nHlásný profil:\nŘeka od svého pramene jižně Bezděčí, na své pouti protéká sídly Malá Roudka, Skočova Lhota, Velké Opatovice, Jevíčko, Biskupice, Chornice, Unerázka a Plechtinec. Zde se vlévá do Třebůvky. \n\nMezi obcemi Velké Opatovice a Jevíčko řeka podtéká pod nedokončeným dálničním tělesem Hitlerovy dálnice, budoucí dálnice D43.\n\n"}
{"id": "1037615", "url": "https://cs.wikipedia.org/wiki?curid=1037615", "title": "Mistrovství Evropy v basketbalu mužů 1953", "text": "Mistrovství Evropy v basketbalu mužů 1953\n\n8. mistrovství Evropy v basketbale proběhlo v dnech 23. 5. – 4. 6. v Moskvě v Sovětském svazu.\n\nTurnaje se zúčastnilo 17 týmů, rozdělených do tří čtyřčlenných a jedné pětičlenné skupiny. První dva týmy postoupily do finálové skupiny. Týmy na třetím až pátém místě hrály o 9. - 17. místo. Mistrem Evropy se stalo družstvo Sovětského svazu.\n\n1. SSSR\n\n\n2. Maďarsko \n\n\n3. Francie\n\n\n4. Československo\n\n\n5. Izrael\n\n\n6. Jugoslávie\n\n\n7. Egypt\n\n\n8. Itálie\n\n\n9. Bulharsko\n\n\n10. Belgie\n\n\n11. Švýcarsko\n\n\n12. Finsko\n\n\n13. Rumunsko\n\n\n14. SRN\n\n\n15. Libanon\n\n\n16. Dánsko\n\n\n17. Švédsko\n\n\n"}
{"id": "1037620", "url": "https://cs.wikipedia.org/wiki?curid=1037620", "title": "Evropská silnice E461", "text": "Evropská silnice E461\n\nEvropská silnice E461 je mezinárodní silniční trasa třídy B, propojující Česko a Rakousko. Vede ze Svitav přes Brno a Mikulov do Vídně. Je vedena zčásti po dálnici, ale značným dílem dosud jen po dvouproudé silnici. Výstavba čtyřproudé komunikace v celé trase je plánována.\n\n\nVe starém systému evropských silnic se jednalo o úsek silnice E7, páteřní evropské silnice spojující Řím, Vídeň a Varšavu.\n\n"}
{"id": "1037621", "url": "https://cs.wikipedia.org/wiki?curid=1037621", "title": "Belasé pleso", "text": "Belasé pleso\n\nBelasé pleso je jezero ve střední části Červené dolině v horní části Doliny Zeleného plesa ve Vysokých Tatrách na Slovensku. Vyplňuje hluboký ledovcový kar, má dobře znatelnou břehovou linii a v dolní části je hrazené 6 m vysokou morénou. Má rozlohu 0,0700 ha a je 40 m dlouhé a 22 m široké. Dosahuje hloubky maximálně 3,8 m a objemu 1103 m³. Leží v nadmořské výšce 1862 m.\n\nSeverně se zvedá hřeben spojující Kozí a Jahňací štít. Na západě se nachází Kolové sedlo a na jihu Jastrabia veža. Na jihovýchod je krajina otevřená, nachází se zde Červené pleso a za ním terén klesá do Doliny Zeleného plesa.\n\nPleso nemá povrchový přítok ani odtok. Rozměry jezera v průběhu času zachycuje tabulka:\nPřístup pěšky není možný. Jižně od plesa vede žlutá turistická značka od chaty pri Zelenom plese na Jahňací štít.\n\n\n"}
{"id": "1037624", "url": "https://cs.wikipedia.org/wiki?curid=1037624", "title": "Příznak přetečení", "text": "Příznak přetečení\n\nPříznak přetečení ( ) (obvykle označovaný písmenem V) je bit ve registru příznaků (stavovém slově) počítačových procesorů používaný pro indikaci, že výsledek aritmetické operace (obvykle sčítání nebo odečítání) s celými čísly se znaménkem překročil povolený rozsah.\n\nPříznak přetečení indikuje, že se výsledek operace sčítání nebo odečítání čísel ve dvojkovém doplňku nevejde do počtu bitů používaných pro tuto operaci. Zatímco procesory některých architektur musí kontrolovat příznak přetečení po každé operaci, jiné typy procesorů mohou být zkonfigurovány tak, že pokud dojde k aritmetickému přetečení, automaticky vygenerují výjimku.\n\nVětšina procesorů používá pro zobrazení celých čísel se znaménkem dvojkový doplněk. Při tomto zobrazení reprezentují čísla, která mají nejvýznamnější bit (tzv. znaménkový bit) nulový, stejnou hodnotu jako kdyby se jednalo o čísla bez znaménka; čísla, která mají nejvýznamnější bit jedničkový, jsou interpretována jako záporná.\n\nPři použití dvojkového doplňku lze pro sčítání a odečítání čísel se znaménkem používat stejné operace jako pro čísla bez znaménka. Rozdíl je pouze v interpretaci čísel a ve způsobu vyhodnocování překročení číselného rozsahu: zatímco při operacích s čísly bez znaménka indikuje překročení povoleného rozsahu \"příznak přenosu\", při operacích se znaménkem indikuje překročení rozsahu příznak přetečení.\n\nPříklad: Při použití 8bitových registrů sčítáme dvě kladná čísla 100 + 50 (binárně 0110 0100 + 0011 0010. Sčítáme, jako kdyby se jednalo o čísla bez znaménka: 100+50 je 150 což je binárně 1001 0110 a ve dvojkovém doplňku -106. Záporný výsledek sčítání dvou kladných čísel znamená, že došlo k přetečení, proto tato operace nastaví příznak přetečení. Příznak přenosu nastaven není, takže 150 je při použití čísel bez znaménka správný výsledek. Příznak přetečení je tedy nastaven, pokud nejvýznamnější bit (považovaný za znaménkový bit) se při sčítání dvou čísel se stejnými znaménky (nebo odčítání dvou čísel s opačnými znaménky) změní. K přetečení může dojít pouze při sčítání čísel se stejnými znaménky nebo při odečítání čísel s opačnými znaménky.\n\nInterně je příznak přetečení obvykle generován jako nonekvivalence interního přenosu \"do\" znaménkového bitu a \"ze\" znaménkového bitu.\n\nPříznak přetečení je obvykle měněn všemi aritmetickými operacemi, včetně instrukce porovnání (která je ekvivalentní s instrukcí odečítání bez uložení výsledku). V mnoha architekturách procesorů je příznak přetečení nulován bitovými operacemi (and, or, xor, not), většinou včetně operací bitových posuvů a rotací; v jiných architekturách mohou tyto instrukce nechat příznak přetečení beze změn. Instrukce násobení a dělení často ponechávají tento příznak nedefinovaný, nebo jej nastavují podle posledního částečného výsledku.\n\nVelmi podrobné vysvětlení způsobů vyhodnocování příznaků přetečení a přenosu.\n\n"}
{"id": "1037625", "url": "https://cs.wikipedia.org/wiki?curid=1037625", "title": "Body na palec", "text": "Body na palec\n\nBody na palec (PPI) (nebo body na centimetr (PPCM)) je jednotka pro měření hustoty obrazových bodů (pixelů) různých druhů zařízení: typicky počítačových displayů, skenerů a obrazových senzorů digitálních fotoaparátů. K výpočtu je potřeba znát vertikální a horizontální rozlišení zařízení a úhlopříčku displaye (zařízení).\n\nPPCM také vyjadřuje rozlišení obrázku v obrazových bodech v závislosti na rozměrech v jakých bude obrázek vytištěn. Tato jednotka nepoužívá čtvercové body. Např. obrázek který má 100×100 bodů a je vytištěn ve velikosti 1 cm má rozlišení 100 bodů na centimetr (ppcm)\n\nPPI může být spočítané pokud je známá úhlopříčka displaye, šířka a délka stran v obrazových bodech (rozlišení v pixelech). Výpočet má dva kroky.\n\n1. Spočítejte počet bodů na úhlopříčce pomocí Pythagorovy věty:\n\n2. Spočítejte PPI:\n\nkde\n\n"}
{"id": "1037626", "url": "https://cs.wikipedia.org/wiki?curid=1037626", "title": "Martin Zrzavecký", "text": "Martin Zrzavecký\n\nMartin Zrzavecký (* 3. srpna 1973 Rokycany) je český politik a manažer, v letech 2014 až 2018 primátor města Plzně (od roku 2018 pak radní města), v letech 2006 až 2016 zastupitel Plzeňského kraje (z toho v letech 2008 až 2010 radní kraje), v letech 2006 až 2010 zastupitel Městského obvodu Plzeň 4, člen ČSSD. \n\nNedokončil studium na střední průmyslové škole strojnické, později si udělal výuční list pro obor strojní mechanik pro stroje a zařízení na středním odborném učilišti v Plzni. Výuční list získal v červnu 1990. V listopadu 2014 se na internetu objevil výuční list, kde bylo uvedeno, že neuspěl u učňovské zkoušky. Zrzavecký ho označil za falešný.\n\nOd roku 1993 soukromě podniká. V letech 1995 až 2000 byl zaměstnancem společnosti Expand (obchodní zástupce, produktový manažer pro síťová řešení, projektant komunikačních systémů, marketingový pracovník v reklamě, technik-montér).\n\nNásledně působil na několika manažerských postech, mimo jiné byl obchodním ředitelem, jednatelem a společníkem ve firmě Absolute Czech Trade (1999 až 2001). Dále působil jako obchodní ředitel ve společnosti Klimo (2000 až 2001), ředitel firmy Knorr – vybavení koupelen (2003 až 2004) a obchodní ředitel, vedoucí prodeje a projektový manažer v podniku Plzeňský nábytek (2004 až 2007).\n\nMezi lety 2001 a 2003 byl zaměstnancem firmy En-Data, v níž zastával pozice obchodní ředitel, produkt manažer eBusiness řešení a internetových služeb, marketing a projekt manažer.\n\nVzhledem ke své politické funkci byl členem dozorčí rady Plzeňské energetiky (2007 až 2008) a členem představenstva Plzeňských městských dopravních podniků (2011 až 2012). Od roku 2011 je také členem dozorčí rady akciové společnosti MERO ČR.\n\nMartin Zrzavecký je ženatý a má dvě děti. Žije v Plzni, konkrétně v Lobzích.\n\nOd roku 1998 je členem ČSSD. Ve straně je zároveň členem Ústředního výkonného výboru ČSSD s hlasem rozhodujícím, předsedou Městského výkonného výboru ČSSD Plzeň-město a předsedou Okresního výkonného výboru ČSSD Plzeň.\n\nDo politiky se pokoušel vstoupit, když v komunálních volbách v roce 1998 kandidoval za ČSSD do Zastupitelstva Městského obvodu Plzeň 4, ale neuspěl. Zastupitelem městského obvodu se stal až po volbách v roce 2006, kdy vedl kandidátku ČSSD. V letech 2007 až 2010 předsedal tamnímu Kontrolnímu výboru. Ve volbách v roce 2010 mandát zastupitele obhájil (později však rezignoval). Kandidoval i ve volbách v roce 2014, ale neuspěl (stal se prvním náhradníkem). Zvolen nebyl ani ve volbách v roce 2018.\n\nV komunálních volbách v roce 2006 kandidoval za ČSSD také do Zastupitelstva města Plzně, ale neuspěl. Zvolen byl až ve volbách v roce 2010 a v listopadu 2010 se stal náměstkem primátora pro ekonomickou oblast.\n\nV komunálních volbách v roce 2014 vedl kandidátku ČSSD do Zastupitelstva města Plzně. Mandát zastupitele města obhájil a i když ČSSD skončila až na třetím místě, podařilo se jí v rámci povolebních jednání získat post primátora. Dne 6. listopadu 2014 tak byl Martin Zrzavecký zvolen primátorem statutárního města Plzně. V komunálních volbách v roce 2018 byl lídrem kandidátky ČSSD do Zastupitelstva města Plzně, mandát zastupitele obhájil. Ve volbách však získala ČSSD pouze tři zastupitele a skončila až šestá, ale i přesto se stala součástí městské koalice s druhou ODS, vítězným hnutím ANO 2011 a čtvrtou TOP 09. Novým primátorem se dne 15. listopadu 2018 stal Martin Baxa z ODS. Zrzavecký se v rámci dohody koaličních stran stal radním pro oblast bezpečnosti.\n\nDo vyšší politiky se pokoušel vstoupit, když v krajských volbách v roce 2000 kandidoval za ČSSD do Zastupitelstva Plzeňského kraje, ale neuspěl. Do krajského zastupitelstva se nedostal ani ve volbách v roce 2004 (skončil jako druhý náhradník), ale po rezignaci dvou kolegů se do něj v roce 2006 dostal. Mandát krajského zastupitele pak obhájil jak v krajských volbách v roce 2008, tak v roce 2012. V zastupitelstvu působil jako člen Finančního výboru, člen Komise pro správu majetku a v letech 2008 až 2010 také jako radní kraje. Ve volbách v roce 2016 již nekandidoval.\n"}
{"id": "1037628", "url": "https://cs.wikipedia.org/wiki?curid=1037628", "title": "Mata Amritanandamayi", "text": "Mata Amritanandamayi\n\nMata Amritanandamayi Devi (* 27. září 1953 Kérala, Indie) známá též jako Amma (Matka) nebo Ammachi, vlastním jménem Sudhamani Idamanel je indická hinduistická duchovní učitelka a zakladatelka sítě charitativních aktivit.\n\nJe známá jako tzv. Objímající Svatá, protože téměř každý den od konce sedmdesátých let rozdává příchozím požehnání pomocí obejmutí - daršanu. Daršan (v překladu \"vidět\") je termín používaný v hinduismu pro teofanii, vizi boží, božský zážitek či bytí v přítomnosti božství. Organizace zaštiťující humanitární aktivity Amritanandamayi uvádí, že Amma za posledních 30 let osobně objala 33 milionů lidí. Během jediného dne objímá nepřetržitě i dvacet hodin a objala i 40 000 lidí.\n\nSvými žáky je považována za duchovního mistra. Ve svém učení Amritanandamayi akceptuje duchovní praxe všech náboženství, a učí, že jádro všech náboženství je stejné. V projevu pro Parlament světových náboženství uvádí, že náboženské principy by měly vézt člověka k vnitřní svobodě. Postoj \"já\" a \"moje\" nás činí závislými a praktikování náboženství by tedy mělo být cestou k ničení našeho ega.\nHinduismus učí, že základní pravda je uvědomění si nedvojné podstaty, že není žádné \"já\" a\n\"ostatní\", ale vše je Bůh (či princip s různými názvy). Amma tvrdí, že: \"Ačkoli všechno je\nBůh, my pozorujeme všechno okolo nás jako něco odděleného, protože jsme se zatím neprobudili k\ntomuto uvědomění. Cítíme připoutanost k některým věcem a odpor k jiným.\"\nPodle učení Ammy: \"Cesta k poznání Boha spočívá v kultivaci božských vlastnosti v nás a\nodevzdání našeho ega Bohu. Poté se božství stane naší přímou zkušeností.\" Učení Amritandamayi akcentuje cestu lásky (bhakti) Je známá výroky: \"Láska je naše pravá přirozenost. Láska nezná hranice kast, náboženství, ras a národů. Všichni jsme perly navlečené na téže niti lásky.\" nebo \"Moje náboženství je Láska.\" Na druhou stranu říká: \"Karmajóga (cesta nesobecké činnosti), džňánajóga\n(cesta poznání) a bhaktijóga (cesta lásky) jsou potřeba všechny dohromady. Když bychom si představili ptáka,\nnesobecká činnost a láska by byli jeho křídla, poznání jeho ocas. Jen pokud má pták křídla i ocas může\nvzlétnout.\"\n\nKromě výuky meditace a spirituálních praktik se Amritanandamayi zabývá humanitární činností prostřednictvím sítě humanitárních aktivit s názvem Embracing the World (Obejmout svět) Mezi hlavní její činnosti patří pomoc pro lidi postižené přírodními katastrofami, výstavba škol a nemocnic. V rámci dalších programů je podporováno vzdělání, realizují se projekty na zlepšení pozice žen v Indii, lidí bez domova či programy zabývající se životním prostředím. Publikace o humanitárních činnostech Ammy uvádí, že již bylo v humanitárních programech postaveno 45 000 domů, univerzita, 6 nemocnic či 57 základních a středních škol.\n\nOd roku 1998 bylo ošetřeno zdarma 2,6 milionu lidí. Ročně je rozdáno 10 milionů porcí jídla. O chudobě Amritanandamayi říká: \"Lidé zažívají dva druhy chudoby. Chudobu způsobenou nedostatkem jídla, oblečení a přístřeší a chudobu způsobenou nedostatkem lásky a soucitu. Řešení druhého druhu chudoby bychom měli pokládat za důležitější, protože když máme lásku a soucit, dokážeme pomoci těm, co trpí nedostatkem jídla a přístřeší.\"\n\nVe svém rodišti v Amritapuri ve státě Kerala na jihu Indie provozuje duchovní centrum (ášram). Pravidelně cestuje po Indii a jezdí i do Evropy, Severní Ameriky, Afriky, Japonska či Austrálie. Nejblíže ČR bývá pravidelně v Mnichově a Berlíně v říjnu či listopadu každého roku.\nAmritanandamayi se zúčastňuje konferencí o náboženství či za práva žen. V roce 1993 byla při\npříležitosti stého výročí Parlamentu světových náboženství jmenována nejvyšším zástupcem\nhinduismu (President of hindu faith). Vystupovala například na sjezdu nejvyšších představitelů\nnáboženství (United Nations Millennium World Peace Summit). Získala několik ocenění za\nmírotvorné a humanitární aktivity. \n"}
{"id": "1037629", "url": "https://cs.wikipedia.org/wiki?curid=1037629", "title": "Příznak nuly", "text": "Příznak nuly\n\nPříznak nuly ( ) (obvykle označovaný písmenem Z nebo zkratkou ZF) je bit v registru příznaků (stavovém slově) v počítačových procesorech mnoha architektur (včetně x86, ARM, PDP-11 a Motorola 68000) používaný pro indikaci, že výsledek aritmetické nebo bitové operace je nulový. Při operaci porovnání indikuje, že porovnávaná čísla si jsou rovna.\n\nSpolu s příznakem přenosu, příznakem znaménka a příznakem přetečení se příznak nuly používá pro kontrolu výsledku aritmetické operace, včetně bitových instrukcí. Příznak nuly je nastaven, jestliže výsledek aritmetické (případně i bitové) operace je nulový; jinak je vynulován. To zahrnuje i operace, při kterých nejsou ukládány výsledky; většina tradičních instrukčních sada implementuje instrukce porovnání jako odečítání bez uložení výsledku. Mnoho procesorů obsahuje také bitový test, který se provádí jako bitové AND bez uložení výsledku.\n\nVětšina procesorů používá příznak nuly především pro instrukce podmíněného skoku (větvení), které mění řízení programu podle výsledku předchozí instrukce, ale existují i jiná použití.\n\nNěkteré instrukční sady jako například architektura MIPS nemají vyhrazený příznakový registr; instrukce podmíněného skoku místo toho přímo kontrolují, zda hodnota vybraného registru je nula.\n\n"}
{"id": "1037630", "url": "https://cs.wikipedia.org/wiki?curid=1037630", "title": "Leroy George", "text": "Leroy George\n\nLeroy George (* 21. dubna 1987, Paramaribo, Surinam) je nizozemský fotbalový útočník surinamského původu, který v současné době působí v ázerbájdžánském klubu Qarabağ FK.\n\nGeorge začal hrát fotbal na profesionální úrovni v FC Utrecht na jaře 2007, odkud v červenci 2010 odešel do NEC Nijmegen. V červnu 2013 podepsal dvouletý kontrakt s ázerbájdžánským klubem Qarabağ FK, s nímž v sezoně 2013/14 získal ligový titul v Azərbaycan Premyer Liqası.\n"}
{"id": "1037631", "url": "https://cs.wikipedia.org/wiki?curid=1037631", "title": "Mistrovství Evropy juniorů v hokejbalu", "text": "Mistrovství Evropy juniorů v hokejbalu\n\nMistrovství Evropy v hokejbalu Juniorů byla největší událost v hokejbale v Evropě. Pořádala ho Mezinárodní hokejbalová federace (ISBHF).\n"}
{"id": "1037633", "url": "https://cs.wikipedia.org/wiki?curid=1037633", "title": "Česká hokejbalová reprezentace do 18 let", "text": "Česká hokejbalová reprezentace do 18 let\n\nČeská hokejbalová reprezentace do 18 let je výběrem nejlepších českých hráčů v hokejbale v této věkové kategorii. Od roku 2008 se účastni v mistrovství světa v hokejbale do 18 let. Největší úspěch českého týmu jsou stříbra v letech 2008,2014.\n"}
{"id": "1037634", "url": "https://cs.wikipedia.org/wiki?curid=1037634", "title": "Slovenská hokejbalová reprezentace do 18 let", "text": "Slovenská hokejbalová reprezentace do 18 let\n\nSlovenská hokejbalová reprezentace do 18 let je výběrem nejlepších slovenských hráčů v hokejbale v této věkové kategorii. Od roku 2008 se účastni v mistrovství světa v hokejbale do 18 let. Největší úspěch slovenského týmu jsou 2 zlaté medaile v letech 2010,2014.\n"}
{"id": "1037635", "url": "https://cs.wikipedia.org/wiki?curid=1037635", "title": "Mistrovství Evropy v hokejbalu 1997", "text": "Mistrovství Evropy v hokejbalu 1997\n\nMistrovství Evropy v hokejbalu 1997 bylo 3. mistrovství Evropy v hokejbalu v hokejbale mužů, které se konalo 13. - 15. června v Praze v Česku. \n"}
{"id": "1037638", "url": "https://cs.wikipedia.org/wiki?curid=1037638", "title": "Šumavská pěší magistrála", "text": "Šumavská pěší magistrála\n\nŠumavská pěší magistrála je páteřní turistická, červeně značená trasa na Šumavě. Vede převážně podél české státní hranice s Německem a Rakouskem napříč celým pohořím Šumava a překonává nejvyšší hraniční hřebeny (Ostrý, Poledník, Černá hora, Stráž, Třístoličník, Plechý, Smrčina). S délkou přes 140 km se jedná o nejdelší šumavskou turistickou trasu. Správa Národního parku Šumava vybudovala podél trasy od Nové Pece po Železnou Rudu sedm nouzových nocovišť, která jsou určena pro legální přespání v přírodě na území Národního parku Šumava.\n\nPrůběh Šumavské magistrály v terénu vyznačují tři turistické značené trasy KČT: červená trasa 0245 (Orlovice – Jezero Laka 50 km), červená trasa 0250 (Jezero Laka − U pramene Vltavy 40 km) a červená trasa 0148 (U pramene Vltavy − Svatý Tomáš 87,5 km).\n\nČervená trasa 0245 začíná na území Všerubské vrchoviny. Východištěm na šumavský úsek je osada Svatá Kateřina ležící na 10,5 km trasy. Po necelých 3 km trasa za rozcestím Chodská Úhlava v nadmořské výšce 660 m vstupuje na území Šumavy. Z rozcestí Chodská Úhlava vede červená trasa 18 km až k Černému jezeru po asfaltové silnici souběžně cyklotrasou 2055. Za rozcestím U Zadních Chalup obě tyto trasy stoupají severovýchodním svahy Helmwaldu (1102 m) a Hole (1100 m) a na rozcestí Lomnice (1018 m) šumavská magistrála překonává poprvé hranici 1000 m. Na rozcestí Stateček (955 m) lze odbočit na modrou trasu 1421 a vydat se po ní na 2,5 km vzdálený vrchol Ostrého (1293 m). Další odbočka se nabízí z rozcestí Bílá strž (960 m), odkud vede žlutá trasa 6690 k vodopádu Bílá strž. Poté trasa opět stoupá až do výšky 1092 m, odkud kolem Jezerní jedle klesá k Černému jezeru (1008 m), kde se definitivně odpojuje od cyklotrasy 2055. Poté magistrála poprvé překonává výšku 1100 m, neboť na rozcestí Rozvodí dosahuje 1160 m. Na dalším rozcestí Pod Malým Špičákem je možno odbočit na vrchol Špičák (1202 m) vzdálený 0,75 km. Červená trasa sestupuje k Čertovu jezeru (1030 m) a za ním klesá až na rozcestí Železná Ruda – Alžbětín (725 m).\n"}
{"id": "1037639", "url": "https://cs.wikipedia.org/wiki?curid=1037639", "title": "Elvis Presley (album)", "text": "Elvis Presley (album)\n\nElvis Presley je první studiové album amerického zpěváka Elvise Presleyho, vydané v březnu roku 1956 prostřednictvím hudebního vydavatelství RCA Victor. Obsahuje nahrávky, které vznikaly v letech 1954 až 1956. V žebříčku Billboard 200 se album umístilo na první příčce. V roce 2011 album získalo platinovou desku od Recording Industry Association of America. Byl o něm natočen dokument v rámci série \"Classic Albums\".\n\n"}
{"id": "1037643", "url": "https://cs.wikipedia.org/wiki?curid=1037643", "title": "Agon Orchestra", "text": "Agon Orchestra\n\nAgon Orchestra je hudební soubor, který v roce 1983 založili skladatelé Petr Kofroň, Miroslav Pudlák a Martin Smolka. Soubor hrál skladby jak českých, tak i zahraničních skladatelů (například Edgard Varèse, John Cage, Morton Feldman). V roce 2001 soubor nahrál album \"Filip Topol & Agon Orchestra\", kde doprovodil Filipa Topola. Později spolupracoval například se skupinou The Plastic People of the Universe, zpěvákem Davidem Kollerem a roku 2009 zhudebnil sbírku básní \"Magorova Summa\" autora Ivana Martina Jirouse.\n"}
{"id": "1037647", "url": "https://cs.wikipedia.org/wiki?curid=1037647", "title": "Wilson Boit Kipketer", "text": "Wilson Boit Kipketer\n\nWilson Boit Kipketer (* 6. října 1973) je bývalý keňský atlet, jehož specializací byl běh na 3000 metrů překážek, tzv. steeplechase, mistr světa z roku 1997.\nV této disciplíně se stal mistrem světa v roce 1997, stříbrnou medaili vybojoval o dva roky později na světovém šampionátu v Seville. Na druhém místě skončil také v olympijském finále na této trati v Sydney v roce 2000. Jeho osobní rekord na 3000 metrů překážek je 7:59,08.\n"}
{"id": "1037653", "url": "https://cs.wikipedia.org/wiki?curid=1037653", "title": "Helena Karađorđević", "text": "Helena Karađorđević\n\nHelena Srbská narozená jako princezna \"Elena Karađorđevićová\" (: \"Јелена Карађорђевић Вукановић / Jelena Karađorđević\", : \"Елена Петровна Сербская / Elena Petrovna Serbskaja\", 4. listopadu 1884 – 16. října 1962) byla srbská princezna a dcera srbského krále Petra I. a jako manželka ruského knížete Jana Konstantinoviče byla ruskou kněžnou a matkou knížete Vsevoloda Ioannoviče, posledního nesporného příslušníka ruského carského rodu.\n\nHelena či Elena (Jelena) se narodila 4. listopadu 1884 v Cetinje, hlavní městě čenohorského knížectví, kterému vládl její děd Nikola I. Petrović-Njegoš. Jejím otcem byl srbský princ a od roku 1903 král Petr I. Karađorđević a matkou byla čenohorská princezna Zorka Petrović-Njegoš. Helena měla dva mladší bratry, Jiřího a Alexandra, kteří oba byli dědicové trůnu, ale pouze Alexandr se stal po smrti otce v roce 1921 králem.\n\nPo svatbě žila se svým manželem v Rusku, kde je zastihla bolševická revoluce. Helena dobrovolně následovala svého manžela do Alapajevsku, kde byl vězněn. Tam byl také 18. července 1918 spolu s dalšími velkoknížaty a bratry Konstantinem a Igorem a Alžbětou Hesensko-Darmstadtskou (sestrou carevny Alexandry Fjodorovny) zavražděn. Helena sama byla vězněna v Permu, kde zůstala do doby než byla objevena norskými diplomaty. Poté byla přemístěna do Kremlu, do doby než jí byl povolen odchod do Švédska, kde se opět setkala se svými dětmi.\n\nPoté zůstala ve francouzském Nice, kde jako vdova žila až do své smrti.\n\nZa muže si Helena vzala ruského knížete Jana Konstantinoviče, svatba proběhla 21. srpna 1911 v Petrohradu. Pár měl syna a dceru:\n\n"}
{"id": "1037658", "url": "https://cs.wikipedia.org/wiki?curid=1037658", "title": "Sam Smith", "text": "Sam Smith\n\nSamuel Frederick Smith (* 19. května 1992 Londýn) je anglický zpěvák a textař. Svého prvního úspěchu dosáhl při featuringu skladby \"Latch\" od dua Disclosure.\n\nPrůlomu dosáhl se skladbou \"La La La\", která obsadila první místo v anglické hitparádě.\n\nV prosinci roku 2013 byl nominován na 2014 BRIT Critics' Choice Award a BBC's Sound of 2014, přičemž obě dvě kategorie vyhrál.\n\nJeho první debutové album \"In the Lonely Hour\" bylo vydáno v květnu 2014, jehož třetí singl se umístil na druhém místě v Billboard Hot 100 žebříčku.\n\nV prosinci 2014 získal šest nominací na cenu Grammy a získal čtyři: Objev roku, Nahrávku roku a Skladbu roku za píseň Stay With Me a Nejlepší popové album za debut \"In the Lonely Hour\".\n\nSmith se narodil v Londýně, jako syn Kate Cassidy a Fredericka Smithe. Je absolvent Youth Music Theatre UK a v roce 2007 zazářil v jejich produkci \"Oh! Carol\". Několik let studoval zpěv pod jazzovou zpěvačkou/textařkou Joannou Edenovou. Navštěvoval St Mary's Catholic School. Je členem Bishops Storford Musical Theatre Society a Cantate Youth Choir.\n\nSam se objevil v písničce Disclosure \"Latch\", která byla zveřejněna 8. října 2012 a umístila se na jedenáctém místě britské hitparády. V únoru 2013 zveřejnil první singl z debutového alba \"Lay Me Down\". Také se objevil v písničce Naughty Boye \"La La La\", která byla zveřejněna 19. května 2013 a dostala se na vrchol britského žebříčku. Ten samý rok vydal EP, které se skládalo ze čtyř písniček. První nazvaná \"Safe with me\" byla produkována Two Inch Punch a měla premiéru v show na BBC Radio 1Xtra 24. července 2013. Druhá písnička z EP se jmenovala \"Nirvana\". Třetí písničkou byla akustická sólo verze písničky \"Latch\" a živá verze \"I've Told You Now\".\n\nDruhý singl ze svého debutového alba se jmenoval \"Money on My Mind\" a byl zveřejněn 16. února 2014. 16. prosince bylo oznámeno, že Samovo album se bude jmenovat \"In the Lonely Hour\" a bude vydáno 26. května 2014 pod společností Capitol Records. Album se dostalo na vrchol britského žebříčku a číslem 2 v Billboard 200. 5. listopadu se album stalo druhým nejprodávanějším albem roku 2014 v USA, za albem Taylor Swift 1989.\n\n20. ledna 2014 vystoupil s písničkou \"Latch\" v Pozdní show s Jimmy Fallonem a odbyl si tak americký televizní debut. 29. března také vystoupil v Saturday Night Live se \"Stay with me\" a \"Lay Me Down\". S písničkou \"Stay with me\", která byla magazínem Variance vyhodnocena jako písnička léta, vystoupil 24. srpna při předávání cen MTV Video Music Awards v Inglewoodu v Kalifornii. V listopadu 2014 se připojil k charitativní skupině Band Aid 30 a společně s dalšími britskými a irským popovými umělci nahrál novou verzi vánoční skladby\"Do They Know It's Christmas?.\n\nV prosinci 2014 získal šest nominací na cenu Grammy a získal čtyři: Objev roku, \"Stay with Me\" za Nahrávku roku a Písničku roku a \"In the Lonely Hour\" za Nejlepší popové album..\n\nV květnu 2014 prohlásil, že je gay. Je vzdálený bratranec zpěvačky Lily Allen a herce Alfie Allena.\n\nV rozhovoru s 4Music řekl, že trpí obsedantně kompulzivní poruchou.\n\nPři Grammy ceremoniálu po získání čtyř cen pronesl:\" Rád bych poděkoval muži, o kterém tohle album je. Tím, že mi zlomil srdce, mi vyhrál čtyři Grammy.\"\n\n\n"}
{"id": "1037661", "url": "https://cs.wikipedia.org/wiki?curid=1037661", "title": "Lapovo", "text": "Lapovo\n\nLapovo (v srbské cyrilici Лапово) je město v Šumadijském okruhu v centrálním Srbsku, nedaleko soutoku řek Lelečnica a Velika Morava. V roce 2011 mělo 7 837 obyvatel, v roce 1991 pak 8 655. \n\nMěsto těží z dobré dopravní dostupnosti díky železniční trati Bělehrad - Niš a také i dálničnímu tahu, který spojuje obě dvě velká srbská města. V blízkosti města se také nachází průmyslová zóna.\n\nLapovo je poprvé připomínáno ve 14. století jako \"Hlapova Poljana\", později jako \"Lipova\" (1516), nebo \"Copavi\"' (1572). Turecké zdroje z konce 15. století uvádějí, že tehdy mělo sídlo 85 domů a vlastní tržiště. V dobách středověku byla tehdejší vesnice několikrát přemístěna, především kvůli povodním. V roce 1922 bylo město napojeno na elektrickou síť (rekonstruována v roce 1957) a roku 1952 získalo i vlastní systém kanalizace. Pravoslavný chrám v Lapovu pochází z roku 1910.\n"}
{"id": "1037668", "url": "https://cs.wikipedia.org/wiki?curid=1037668", "title": "Formule 1 v roce 2015", "text": "Formule 1 v roce 2015\n\nSezóna Formule 1 2015 byla 66. sezónou Mistrovství světa Formule 1, závodní série pořádané pod hlavičkou Mezinárodní automobilové federace (FIA). Zúčastnilo se jí celkem dvaadvacet jezdců a deset týmů. Sezónu tvořilo devatenáct závodů, po třiadvaceti letech se do kalendáře vrátila Velká cena Mexika, naproti tomu se poprvé od roku 1960 nekonala žádná Grand Prix na území Německa, neboť na Nürburgringu se nedohodl Formula One Management s majiteli okruhu a Hockenheimring pořádání Velké ceny odmítl z finančních důvodů.\n\nObhájci titulů z předchozí sezóny jsou Lewis Hamilton a Mercedes.\n\nSezóny 2015 se účastní většina týmů, které se účastnily i sezóny předchozí. Výjimkou je tým Caterham, jenž své působení ukončil k Velké ceně Abú Zabí, respektive v únoru 2015 poté, co se stáj nepovedlo prodat. Stáj Marussia se s novým majitelem vrátila do mistrovství jako Manor Marussia.\n\nLewis Hamilton jako mistr si mohl zvolit číslo 1 nebo 44 ale svoje původní číslo si ponechal.\n"}
{"id": "1037674", "url": "https://cs.wikipedia.org/wiki?curid=1037674", "title": "Příznak parity", "text": "Příznak parity\n\nPříznak parity ( ), obvykle označovaný písmenem P nebo zkratkou PF, je bit v registru příznaků (stavovém slově) v počítačových procesorech některých architektur (např. x86), který indikuje, že počet jedničkových (nastavených) bitů v binární reprezentaci výsledku poslední operace je sudý.\n\nParitní bit se dříve používal pro jednoduché zabezpečení dat proti chybám.\n\nBudeme předpokládat, že procesor nastavuje příznak parity pro indikaci sudé parity. Jestliže je výsledek poslední operace 26 (11010 binárně), bude příznak parity nastaven na 0, protože počet jedničkových (nastavených) bitů je lichý; jestliže výsledek je 102 (1100110 binárně), pak příznak parity bude nastaven na 1.\n\nV procesorech řady x86 se příznak parity podle parity \"nejméně významného bajtu\" výsledku a je nastaven, jestliže počet bitů nastavených na jedničku je sudý (neboli doplňuje počet nastavených bitů na lichý). Podle manuálu k procesoru Intel 80386 mění příznak parity následující instrukce: \n\n\nPříznak parity se obvykle používá v podmíněných skocích, kde například instrukce codice_1 provede skok na zadané místo v programu, pouze když je příznak parity nastaven; instrukce codice_2 naopak pouze pokud nastaven není.\n\nNa procesorech řady x86 se v současnosti test parity používá především z důvodu, který nemá s paritou nic společného. Matematický koprocesor má čtyři podmínkové příznaky (C0 až C3), které ale nemohou být přímo testovány, a musí být proto nejdřív zkopírovány do registru příznaků; potom je C0 je umístěn v příznaku přenosu, C2 v příznaku parity a C3 v příznaku nuly. Příznak C2 je nastaven například když se pomocí instrukce FUCOM porovnávají neporovnatelná hodnoty v pohyblivé řádové čárce (NaN nebo nepodporovaný formát).\n\n"}
{"id": "1037676", "url": "https://cs.wikipedia.org/wiki?curid=1037676", "title": "1895 v hudbě", "text": "1895 v hudbě\n\n\n\n\n\n"}
{"id": "1037677", "url": "https://cs.wikipedia.org/wiki?curid=1037677", "title": "The Devil Put Dinosaurs Here", "text": "The Devil Put Dinosaurs Here\n\nThe Devil Put Dinosaurs Here je páté studiové album skupiny Alice in Chains, které vyšlo 28. května 2013.\n\nVšechny skladby napsal Jerry Cantrell, pokud není uvedeno jinak.\n\n"}
{"id": "1037680", "url": "https://cs.wikipedia.org/wiki?curid=1037680", "title": "Jakub Plšek", "text": "Jakub Plšek\n\nJakub Plšek (* 13. prosince 1993, Jasenná) je český fotbalový záložník a bývalý mládežnický reprezentant působící v týmu SK Sigma Olomouc. Je dvojnásobným vítězem druhé ligy a králem střelců druhé ligy za sezonu 2016/17.\n\nS fotbalem Jakub začal ve Vsetíně už ve 3 letech a vedli ho k tomu jeho otec s dědou, kteří byli taktéž fotbalisté. V jeho 12 letech přijela do Vsetína na zápas olomoucká Sigma a po zápase si na Jakubovi rodiče vzala kontakt. S trenérem se dohodli na podmínkách a tak v sedmé třídě přešel Jakub Plšek do Olomouce. V červenci 2012 ho tehdejší trenér Roman Pivarník přeřadil do A týmu Sigmy. Svůj první gól za A tým dal v sezoně 2012/13 v Poháru České Pošty proti Prostějovu. První ligový zápas odehrál 6. října 2012 v Mladé Boleslavi, ale byl na hřišti jen minutu. První zápas v základní sestavě odehrál 26. dubna 2013 proti pražské Dukle. O rok později bohužel Sigma sestoupila do druhé ligy. Po odchodu několika hráčů se následně stal klíčovým hráčem týmu. Svůj první hattrick střelil proti FK Ústí nad Labem 13. září 2014. Parádní kousek předvedl opět v utkání proti 1. SK Prostějov ve Fortuna Národní Lize v listopadu 2016, kdy vstřelil v jednom utkání 5 gólů (Pettrick) a přispěl tak k vysoké výhře Sigmy 7:1. V sezoně 2016/17 taktéž slavil se Sigmou vítězství Fortuna Národní Ligy, postup do první ligy a se svými 18 góly se stal i králem střelců! Na druhém místě mu asistoval spoluhráč Tomáš Chorý s 15 trefami.\n\nAktuální k červen 2017\nPlšek hrál v mládežnických výběrech Česka od kategorie U17. V roce 2010 se zúčastnil Mistrovství Evropy ve fotbale hráčů do 17 let v Lichtenštejsku, kde hrál ve všech třech zápasech ve skupině. V této kategorii dal také svůj první gól v dresu lvíčat v 7. minutě proti Anglii.\n\n"}
{"id": "1037685", "url": "https://cs.wikipedia.org/wiki?curid=1037685", "title": "Slimule živorodá", "text": "Slimule živorodá\n\nSlimule živorodá (\"Zoarces viviparus\") je druh mořské ryby žijící u břehů Evropy, zejména v Severním a Baltském moři. Zdržuje se na šelfových mělčinách, často proniká také na dolním toky řek. Má velkou hlavu a úhořovitě protáhlé tělo šedohnědé barvy s příčnými černými pruhy. Kůže je pokryta silnou vrstvou slizu, hřbetní, ocasní a řitní ploutev splývá dohromady. Slimule může dosáhnout délky až půl metru a váhy přes půl kilogramu, většina ulovených exemplářů však nepřesahuje 30 cm. Dožívá se až deseti let. Živí se drobnými korýši a rybím potěrem.\n\nJde o jeden z živorodých druhů ryb. Páří se na konci léta a po zhruba čtyřměsíční březosti porodí samice naráz až čtyřicet plně vyvinutých mláďat. Tento fakt byl popsán už roku 1624, ale teprve v roce 2010 vědci zjistili, že ryba má ve vaječníku speciální váčky s výživnou tekutinou, která umožňuje zárodkům vyspět.\n\n"}
{"id": "1037686", "url": "https://cs.wikipedia.org/wiki?curid=1037686", "title": "Stachys (apoštol)", "text": "Stachys (apoštol)\n\nSv. Stachys (řecky Στάχυς) byl první biskup Byzantionu (38 - 54) a apoštol.\n\nByl jedním ze sedmdesáti učedníků, následovník Ondřeje a Pavla z Tarsu. Roku 38 Ondřej založil církev v Byzantionu (později Konstantinopolský patriarchát), a jmenoval jej biskupem. Jak uvádí synaxarion, postavil kostel, který se stal místem setkání mnohých křesťanů. Jeho nástupcem se stal Onesimos.\n\nKřesťana jménem Stachys zmiňuje svatý Pavel v závěru Listu Římanům (), ale není jisté, zda se jedná o tutéž osobu.\n\nJeho svátek se slaví 31. října\n\n"}
{"id": "1037687", "url": "https://cs.wikipedia.org/wiki?curid=1037687", "title": "Land (1975–2002)", "text": "Land (1975–2002)\n\nLand (1975–2002) je kompilační album americké zpěvačky Patti Smith, vydané v březnu roku 2002 hudebním vydavatelstvím Arista Records. Jde o dvojalbum, přičemž první disk obsahuje nahrávky ze zpěvaččiných studiových alb a druhý B-strany singlů, různé demonahrávky a koncertní záznamy. Album bylo věnováno památce klávesisty Richarda Sohla.\n\n"}
{"id": "1037694", "url": "https://cs.wikipedia.org/wiki?curid=1037694", "title": "Ocean Colour Scene", "text": "Ocean Colour Scene\n\nOcean Colour Scene (často zkracované na OCS) je anglická britpopová kapela, která vznikla v roce 1989 v Moseley v Birminghamu.\n\nOcean Colour Scene vznikla poté, co se rozpadly dvě místní kapely The Boys a Fanatics. Fantastics vydali EP \"Suburban Love Songs\". V roce 1990 Ocean Colour Scene podepsali smlouvu s Phfftt Records. Jejich první singl „Sway“ byl vydán v září 1990 v období rozkvětu britské indie rockové scény. Nicméně když se jejich hudební vydavatelství stalo součástí společnosti Phonogram, jejich eponymní debutové album bylo navzdory přání kapely remixováno, aby lépe odpovídalo tehdejšímu hudebnímu trendu madchester. Album bylo považováno za neúspěšné. Protože byla kapela s vydavatelstvím ve sporu, mohla jen psát nové skladby, ale nemohla je vydávat.\n\nV roce 1993 nastal obrat k lepšímu. Paul Weller kapelu přizval, aby dělala předkapelu na některých koncertech jeho turné. Po této zkušenosti Weller požádal Cradocka, aby hrál na jednom z jeho singlů, a Fowlera, aby zpíval na jeho nadcházejícím albu \"Wild Wood\". Cradock byl požádán, aby hrál s Wellerem na koncertech. Z vydělaných peněz pak mohl financovat fungování Ocean Colour Scene.\n\nKapela nahrála demo, které poslala různým osobám hudebního průmyslu. Poté, co jej slyšel Noel Gallagher, pozval kapelu, aby hrála s Oasis na jejich turné v roce 1995. Díky tomu se kapele dostalo pozornosti více hudebních vydavatelství a na konci roku 1995 podepsala smlouvu s MCA Records. Se stále se zvětšující oblibou britpopové scény se Ocean Colour Scene stávala stále populárnější i mezinárodně. Její druhé album \"Moseley Shoals\" si získalo chválu kritiků. V srpnu 1996 byli předkapelou na koncertě Oasis v Knebworth Houseu. Následující album \"Marchin' Already\" se v roce 1997 dostalo na vrchol britské hitparády, kde nahradilo album \"Be Here Now\" od Oasis. Poté vyjeli na turné a zahráli tři vyprodané koncerty ve skotském Stirling Castleu. V roce 1999 vydali album \"One from the Modern\".\n\nPoté, co kapela prodělala změnu sestavy, dále nahrávala a koncertovala, ačkoliv pro ni bylo obtížné zopakovat úspěch \"Moseley Shoals\". Nahrávky z let 2001 (\"Mechanical Wonder\"), 2003 (\"North Atlantic Drift\"), 2005 (\"A Hyperactive Workout For The Flying Squad\") a 2007 (\"On the Leyline\") pokračovaly v trendu vydávání nového materiálu každé dva roky. V roce 2004 kapela vydala své první živé album \"Live: One For The Road\", které bylo kompilací devíti skladeb z různých koncertů. V roce 2006 Ocean Colour Scene vydali akustické živé album \"Live At The Jam House\", které se skládalo z patnácti skladeb a také obsahovalo čtyři nové skladby „Great Man In Waiting“, „The Word“, „Still Trying“ a „Matilda's England“. V prosinci 2006 kapela vydala další živé album, tentokrát z Birmingham Academy a dvoudiskové.\n\nV roce 2009 se Ocean Colour Scene vrátili do studia, aby začali nahrávat nové album \"Saturday\", které bylo vydáno 1. února 2010 na oslavu 21. výročí vzniku kapely. 2. listopadu 2009 kapela vydala volně stažitelnou verzi skladby „Mrs Maylie“ z připravovaného alba. „Magic Carpet Days“, první singl ze \"Saturday\", byl vydán 25. ledna a pár dní poté i samotné album. 11. října 2010 kapela vydala k oslavám 21. výročí vzniku kapely čtyřdiskový box set \"21\". Obsahoval mnoho dříve nevydaných skladeb a také zbrusu novou skladbu „Twenty One“. V březnu 2011 Ocean Colour Scene vydali speciální edici alba \"Moseley Shoals\" k 15. výročí jeho vydání. V prosinci kapela oznámila přípravy nového alba \"Painting\", které bylo vydáno 11. února 2013.\n\n"}
{"id": "1037706", "url": "https://cs.wikipedia.org/wiki?curid=1037706", "title": "I Will Be Me", "text": "I Will Be Me\n\nI Will Be Me je sólové album Davea Daviese, někdejšího člena The Kinks. Bylo vydáno 4. června 2013.\n\n\n"}
{"id": "1037712", "url": "https://cs.wikipedia.org/wiki?curid=1037712", "title": "Halaibský trojúhelník", "text": "Halaibský trojúhelník\n\nHalaibský trojúhelník je oblast o rozloze 20 580 km². Nachází se na africkém břehu Rudého moře. Oblast nese název podle města Halaib, jenž se v trojúhelníku nachází. Oblast je již dlouhou dobu předmětem sporu mezi Egyptem a Súdánem. Nachází se severně od 22. rovnoběžky, zatímco na jih od ní lze nalézt další spornou oblast a to Bír Tavíl. V současné době je Halaibský trojúhelník \"de facto\" ve správě Egypta. Jižní hranice této oblasti je přímka a měří 290 km. Nacházejí se zde naleziště ropy a zlata.\n\nV roce 1899 rozhodl Anglo-egyptský Sudán o politické hranici mezi Egyptem a Súdánem na 22. rovnoběžce. O tři roky později, tedy v roce 1902 vytyčila britská správa druhou: administrativní hranici. Ta byla vytyčena na popud britského ministra vnitra, aby byl usnadněn dohled nad jednotlivými kmeny. Tyto dvě smlouvy o hranicích nebyly na sobě závislé. Obě hranice ostatně nebyly v té době důležité, neboť jak území Egypta tak i Súdán spravovali Britové.\n\nSpor započal až tehdy, když oba státy získaly nezávislost. V roce 1956 Egypt uznal hranice podél 22. rovnoběžky, zatímco Súdán naopak administrativní hranici. Území se dostalo pod správu obou států. V únoru 1958 plánovala súdánská vláda uspořádat v Halaibském trojúhelníku volby, načež egyptský prezident Gamal Násir se rozhodl do oblasti vyslat vojenské jednotky. Ty byly o měsíc později stažené. Až do roku 1992 vydržela poklidná společná správa obou států. Tohoto roku udělil Súdán jedné z kanadských těžařských firem povolení na těžbu ropy v Halaibském trojúhelníku, na základě egyptských námitek následovaly dlouholeté dohady o území na půdě OSN. Egypťané ovládají Halaibský trojúhelník od roku 2000, když rok před tím opustily súdánské jednotky oblast, kvůli vlastním problémům v jižní části země, pozdějším Jižním Súdánu. Súdán se však svého práva nad oblastí nevzdal a od roku 2004 dohady pokračují. V roce 2010 odmítl Egypt Súdánu registraci voličů pro volby, ačkoliv má obyvatelstvo Halaibského trojúhelníku etnicky mnohem blíže súdánskému než egyptskému. Po svržení Husního Mubáraka v Egyptě, nově zvolený prezident Muhammad Mursí přislíbil Súdánu podstoupení Halaibského trojúhelníka, protože dle jeho názoru je jedno jestli je Halaibský trojúhelník egyptský nebo patří Súdánu, protože obě země jsou islámské. Po vojenském puči roku 2013 byl však Mursí svržen a jeho nástupce Abdal Fattáh Sísí podobný názor nesdílí. Spory o území přetrvávají, neboť Súdán se stále odkazuje na Mursího příslib.\n\nOrientačním bodem může být město Halaib nacházející se pobřeží Rudého moře pár kilometrů severně od 22. rovnoběžky. Hlavní město oblasti je Abu Ramad, které leží 30 km severozápadně od Halaibu. Největším městem oblasti je Šalatín, jenž se nachází u hranic Halaibského trojúhelníku s Egyptem. Dalším obydleným místem je vesnice Hadarba, která leží 2 km jihovýchodně od Halaibu.\n\n"}
{"id": "1037714", "url": "https://cs.wikipedia.org/wiki?curid=1037714", "title": "Bug (album, Dave Davies)", "text": "Bug (album, Dave Davies)\n\nBug je sólové album Davea Daviese, někdejšího člena The Kinks. Bylo vydáno 7. května 2002.\n\nAutorem všech skladeb je Dave Davies.\n\n"}
{"id": "1037715", "url": "https://cs.wikipedia.org/wiki?curid=1037715", "title": "Jan Kristián II. z Eggenbergu", "text": "Jan Kristián II. z Eggenbergu\n\nJan Kristián II. Seyfried (10. března 1704 – 23. února 1717) byl poslední kníže z Eggenbergu a 6. vévoda krumlovský, kterým vymřel jeho rod po meči.\n\nJan Kristián II. se narodil jako jediný syn knížete z Eggenbergu, 5. vévody krumlovského a gradišského hraběte Jana Antonína II. a Marie Karolíny ze Šternberka.\n\nV době jeho narození byl jeho rod na vrcholu své moci. V jižních Čechách vládl jeho prastrýc Jan Kristián I. a ve Štýrsku jeho děd Jan Seyfried. Po smrti bezdětného Jana Kristiána I. roku 1710 se rodová panství spojila opět pod vládou jednoho knížete Jana Seyfrieda, Janova děda. Nicméně ten o tři roky později na to zemřel a místa vládnoucího knížete se ujal Janův otec Jan Antonín II. Ten sám však nečekaně zemřel již v roce 1716, čímž se z třináctiletého Jana Kristiána II. stal poslední žijící potomek rodu Eggenbergů.\n\nKonečný soumrak rodu nastal již o rok později, když Jan Kristián II. zemřel na zánět slepého střeva. Mocný rod Eggenbergů tak nečekaně vymizel z dějin smrtí tří generací během necelých sedmi let.\n\nPo jeho smrti připadlo vévodství Krumlovské vdově po Janu Kristiánu I. Marii Arnoštce, která je odkázala svému synovci Adamu Františkovi ze Schwarzenbergu. Rodový majetek ve Štýrsku si mezi sebe rozdělily jeho dvě sestry Marie Eleonora a Marie Terezie, přičemž hlavou rodu se stala starší Marie Eleonora. Ta sama však neměla potomka, čímž po její smrti roku 1774 vymřel rod Eggenbergů po přeslici. Rodový zámek Eggenberg pak připadl rodu jejího posledního manžela, Herbersteinům.\n\n\n"}
{"id": "1037716", "url": "https://cs.wikipedia.org/wiki?curid=1037716", "title": "Formule E 2014/15", "text": "Formule E 2014/15\n\nSezóna 2014/15 závodů Formule E (oficiálním názvem 2014–15 FIA Formula E season) byla historicky první sezónou šampionátu Formule E pořádaného Mezinárodní automobilovou federací FIA, který je nejvyšším mistrovství v kategorii monopostů na elektrický pohon.\n\nSezóna se skládala ze 11 závodů od 13. září 2014 do 28. června 2015, účastnilo se jí 10 týmů a 35 jezdců.\n\nVítězem mezi jezdci se stal až v posledním závodě Brazilec Nelson Piquet Jr. se 144 body, který za sebou nechal o jediný bod Švýcara Sébastiena Buemiho a o dalších 10 bodů krajana Lucase di Grassiho. Mezi týmy získal s pohodlným náskokem historicky první titul tým e.dams-Renault.\n\nPro start nového šampionátu obdržely všechny týmy stejný monopost Spark-Renault SRT_01E. Vyrobila jej firma Spark Racing Technology dle návrhů designerů firmy Dallara. Elektrický motor dodal McLaren ze svého supersportu McLaren P1, bateriový systém vyvinuli v Williams Grand Prix Engineering a pětistupňovou převodovku ve firmě Hewland. Dodavatelem pneumatik byl Michelin. Pro sezónu 2014/15 si FIA objednala 42 elektrických vozů.\n\nUž první závod přinesl velké drama, když v poslední zatáčce posledního kola havaroval Nicolas Prost s Nickem Heidfeldem. Tento incident se stal ikonou první sezóny a i díky němu si pro historicky první výhru ve Formuli E dojel Brazilec Lucas di Grassi, hájící barvy týmu Audi Sport ABT. Ten si držel vedení v šampionátu jezdců až do Berlínské ePrix. Tam sice vyhrál, ale po závodě komisaři zjistili, že používal modifikované přední křídlo, tudíž byl diskvalifikován a celkové vedení převzal jeho krajan Nelson Piquet Jr. Další dva závody byly v režii trojice Piquet, Di Grassi a Buemi.\n\nPoslední jmenovaný se titulu přiblížil nejvíc, když vyhrál první ze dvou závodů v Londýně a kvalifikoval se do posledního závodu na 6. místo. Jeho brazilští protivníci se kvůli zhoršujícím se podmínkám na trati nevešli ani do první desítky. Závod Švýcar kontroloval a i chvilku po pit stopech to vypadalo, že nakonec potřebnou pozici k titulu udrží. Jenže ještě totéž kolo udělal hodiny a předjel ho Burno Senna. Piquetovi se povedlo prokousat pořadím na osmou pozici. Ta mu zajišťovala titul, pokud by Buemi nepředjel pátého Sennu a málem se tak i nakonec v posledním kole závodu stalo, Senna však svoji pozici ubránil, a tak se stal Nelson Piquet Jr. prvním vítězem šampionátu Formule E.\n\nSezóna obsahovala 11 závodů mezi zářím 2014 a červnem 2015. Původní kalendář, schválený v prosinci 2013, měl jen 10 závodů. V dubnu 2014 vypadl závod v Rio de Janeiro, který již dříve nahradil závod v Hong Kongu, a odsunul závody v Los Angeles na 4. dubna. Dne 22. května 2014 se rozhodli zastupitelé Los Angeles, že závod uspořádají na 40 kilometrů vzdáleném modifikovaném okruhu v Long Beach. Na původně plánovaných 10 závodů se kalendář opět rozrostl dne 3. února 2015, kdy byl oznámen závod v Moskvě s termínem 6. června. 19. února 2015 byla pak ohlášena poslední změna, a to přidání jednoho závodu navíc v Londýně.\n\nBody se udělují dle uvedeného schématu prvním 10 jezdcům v každém závodě, dále jezdci na pole position a jezdci, který zajede nejrychlejší kolo závodu.\n\nTučně – Jezdec na pole postion\"Kurzívou\" – Nejrychlejší kolo* – FanBoost\n† – Jezdec závod nedokončil, ale byl klasifikován, protože odjel alespoň 90 % délky závodu.\n\n† – Jezdec závod nedokončil, ale byl klasifikován, protože odjel alespoň 90 % délky závodu.\n\n"}
{"id": "1037717", "url": "https://cs.wikipedia.org/wiki?curid=1037717", "title": "AE Aurigae", "text": "AE Aurigae\n\nAE Aurigae (AE Aur) je hvězda typu hvězdný uprchlík v souhvězdí Vozky; je ozářena hvězdnou mlhovinou.\n\nAE Aurigae je hvězda hlavní posloupnosti typu O s průměrnou zdánlivou hvězdnou velikostí +5,99. Je klasifikován jako proměnná hvězda typu Orion a jeho jas se mění nepravidelně mezi velikostmi +5,78 a +6,08. To je přibližně 1 460 světelných let od Země. Je to hvězdný uprchlík, který se mohl katapultovat při kolizi dvou binárních hvězdných skupin. Tato kolize, která je také připisována ke katapultování Mý Columbae a 53 Arietis, byla vypátrána v mlhovině Orion před dvěma miliony let.\n"}
{"id": "1037719", "url": "https://cs.wikipedia.org/wiki?curid=1037719", "title": "Two Worlds (album, The Aschere Project)", "text": "Two Worlds (album, The Aschere Project)\n\nTwo Worlds je ambientní rockové album od The Aschere Project, kolaborace Davea Daviese z The Kinks a jeho syna Russe Daviese. Album bylo nahráno v roce 2010 a vydáno na začátku roku 2011 u Modus Records.\n\n"}
{"id": "1037720", "url": "https://cs.wikipedia.org/wiki?curid=1037720", "title": "Sychrova", "text": "Sychrova\n\nSychrova (též \"Sychrova hora\" či \"Sychrovka\") je 289 m n. m. vysoký vrch v okrese Pardubice Pardubického kraje. Leží asi 1,5 km jihovýchodně od obce Ostřetín na katastrálním území podřazené vsi Vysoká u Holic.\n\nPřibližně 500 metrů západně od Sychrovy leží jakési její dvojče, vrch Chmelnice (283 m n. m.). Na rozdíl od Sychrovy je odlesněný a s kruhovým výhledem do kraje.\n\nGeomorfologicky vrch náleží do celku Východolabská tabule, podcelku Pardubická kotlina a okrsku Holická tabule, jehož je to nejvyšší bod.\n"}
{"id": "1037725", "url": "https://cs.wikipedia.org/wiki?curid=1037725", "title": "Josef Webr", "text": "Josef Webr\n\nJosef rytíř Webr z Pravomilu (1831–1908), c. k. dvorní rada, zemský školní inspektor, rytíř řádu Železné koruny III. třídy.\n\nNarodil se 17. prosince 1831 v Hraběšíně u Čáslavi jako syn mlynáře (Jánský mlýn) Jana Webra a jeho ženy Josefy, rozené Koudelkové. Na doporučení vesnického kantora v Hraběšíně ho dal otec do městské školy v Čáslavi a poté studoval na akademickém gymnaziu v Praze. Po jeho absolvování studoval od roku 1848 na pražské technice. Roku 1856 se oženil s Julií Starou (18. září 1833 – 8.  června 1900) z Křesetic u Kutné Hory, měl čtyři dcery (Marii, Annu, Julii a Ludmilu) a tři syny (Josefa, Václava a Jana Otakara). Zemřel 20. března 1908 v Praze a je pohřben na Olšanských hřbitovech (hrob III-1-14).\n\nSvou učitelskou kariéru započal v roce 1853 na malostranské nižší reálce a na mužském pedagogiu, pokračoval na reálce v Lokti a roku 1857 se stal profesorem na německé reálce v Mikulandské ulici v Praze. Roku 1861 byl povolán na ředitelské místo české vyšší reálky v Kutné Hoře. Zde se zasloužil o řešení problému vyučovacího jazyka, o vydávání školních katalogů v češtině (od roku 1862) a studenti zde dostali poprvé česky psané vysvědčení. Roku 1865 ho císař František Josef I. jmenoval ředitelem české reálky v Ječné ulici v Praze a za čtyři roky c. k. zemským inspektorem pro reálky a reální obor na gymnaziích v Čechách. Jako člen zemské školní rady se zasloužil o zřízení nebo přestavbu gymnázií a reálek v Hradci Králové, Jičíně, Karlíně, Klatovech, Příbrami, Domažlicích, Pelhřimově, Kolíně, Novém Bydžově, Roudnici, Táboře, Plzni a v Praze na Malé Straně, v Žitné a Truhlářské ulici.\n\nRoku 1880 byl přeložen na ministerstvo kultu a vyučování ve Vídni jako referent v odboru středních škol a později pracoval v odborech IX. a X. pro průmyslové a odborné školství. Roku 1884 byl vyznamenán řádem Železné koruny III. třídy a 23. března 1884 byl za zásluhy o české školství povýšen majestátem císaře Františka Josefa I. daným ve Vídni 16. ledna 1885 do rakouského rytířského stavu s přídomkem z Pravomilu. Po odchodu do výslužby byl roku 1892 zvolen do výboru Ústřední matice školské, kde pracoval až do své smrti, t. j. 16 let. Roku 1892 byl zvolen čestným členem výboru spolku Minerva, kde působil 13 let a zasloužil se o jeho přeměnu na osmitřídní dívčí gymnázium. Byl členem správní rady a viceprezidentem Společnosti muzea království Českého, předsedou komitétu na oslavu třistaletého výročí narození Jana Amose Komenského a zakladatelem nadace Komenského pro studující českých škol z Moravy, členem výboru pro pokračovací a průmyslové školy král. města Prahy.\n\n\n\n"}
{"id": "1037727", "url": "https://cs.wikipedia.org/wiki?curid=1037727", "title": "Kanibalové (rozcestník)", "text": "Kanibalové (rozcestník)\n\nVýraz kanibalové má více významů:\n"}
{"id": "1037728", "url": "https://cs.wikipedia.org/wiki?curid=1037728", "title": "Kostel svatého Jakuba Staršího (Minice)", "text": "Kostel svatého Jakuba Staršího (Minice)\n\nKostel svatého Jakuba Většího v Minicích je nejstarší památkou v Kralupech nad Vltavou. Původně gotický kostel byl založen v době vlády císaře Karla IV. v polovině 14. století. Jedná se o jednoduchý jednolodní kostel s hranolovou věží, kostel byl několikrát přestavován, jeho nynější podoba je novorenesanční. Zajímavostí je, že zde měli svatbu Antonín Seifert a Marie Borutová, rodiče básníka Jaroslava Seiferta – to proto, že v té době ještě neexistoval kostel Nanebevzetí Panny Marie a sv. Václava v centru Kralup.\n\nKostel je chráněn jako kulturní památka České republiky.\n\n"}
{"id": "1037729", "url": "https://cs.wikipedia.org/wiki?curid=1037729", "title": "Russ Davies", "text": "Russ Davies\n\nRuss Davies (*Londýn, Anglie) je britský elektronický hudebník, producent a skladatel. Je známý především díky svým sólovým projektům Abakus a Cinnamon Chasers. Je synem Davea Daviese z The Kinks, se kterým v roce 2011 vydal elektronické prog rockové album \"Two Worlds\". Na začátku nového milénia produkoval a psal pro hudební skupinu Nada, která hrála psychedelickou a taneční hudbu. Také spolupracoval na mnoha nahrávkách s producentem Youthem. Od roku 2002 Davies vydal mnoho nahrávek jako Abakus, včetně \"That Much Closer to the Sun\" (2004) a \"Tokyo Express EP\" (2014). Jako Cinnamon Chasers vydal například \"A Million Miles From Home\" (2009) a \"Science\" (2011).\n\n\n\n"}
{"id": "1037734", "url": "https://cs.wikipedia.org/wiki?curid=1037734", "title": "Žernovník (rozhledna)", "text": "Žernovník (rozhledna)\n\nRozhledna Žernovník se nachází jihozápadně obce Žernovník (okres Blansko) v trati Na Skalkách. \n\nV místě stával od roku 1961 vodojem o obsahu 50 m³. Po rozhodnutí o výstavbě nového vodojemu byl nový vodojem využit jako základna pro rozhlednu. Stavba rozhledny byla dokončena v srpnu 2014 a 10. srpna byla slavnostně otevřena. Finančně byla stavba částečně pokryta z dotace Regionálního operačního programu Jihovýchod a protože součástí výstavby byly i regionální cyklostezky, přispěly též obce, jimiž prochází. Na stavbu bylo použito modřínové dřevo a ocelové spojovací prvky. 63 schodů vede na krytý ochoz pro 30 osob. Objekt vodárny slouží jako technické zázemí rozhledny. Rozhledna je volně přístupná po celý rok.\nZ malého parkoviště v obci u hasičské zbrojice pokračujte asi 250 m po silnici na Lubě, na konci obce odbočíte doprava na vozovou cestu a po louce dojdete k rozhledně. \n\nBoskovicko s boskovickým hradem, Rájecko, severním směrem na rozhlednu Malý Chlum, zámek v Černé Hoře, na východ rozhledna Podvrší ( u Veselice) a vysílač Kojál, severozápadním směrem rozhledna Babylon u Kozárova. Z hezkého počasí by měla být vidět Pálava či Jeseníky. \n\n"}
{"id": "1037737", "url": "https://cs.wikipedia.org/wiki?curid=1037737", "title": "Orli (Středozem)", "text": "Orli (Středozem)\n\nOrli jsou jednou z ras fantasy světa J. R. R. Tolkiena. Sloužili nejmocnějšímu z Valar Manwëmu a byli obdarováni řečí a obrovským vzrůstem. Nejznámějším orlem prvního věku byl \"Král orlů\" Thorondor, který pomohl mnoha beleriandským hrdinům. Ve třetím věku nejvíce proslul Thorondorův potomek Gwaihir, který několikrát pomohl čaroději Gandalfovi.\n\nOrlové častokrát zásadním způsobem zasáhli do dějů Tolkienových děl \"Hobit aneb Cesta tam a zase zpátky\", \"Pán prstenů\", \"Silmarillion\" či \"Nedokončené příběhy Númenoru a Středozemě\". \n\nVelcí orlové přišli na svět krátce po zrození elfů. Jednalo se o množství menších duchů, kteří vstoupili mezi \"kelvar\" - živá zvířata. Orli se stali Manwëho služebníky a posly. Jednalo se o největší plemeno ze všech ptáků obdařené obrovským vzrůstem a vynikajícím zrakem. Velcí orli byli Tolkienem popisováni jako hrdí, silní a ušlechtilí tvorové. Měli též dar řeči. Svá hnízda si stavěli na nepřístupných štítech vysokých hor. \n\nV historii Ardy orli mnohokrát přispěchali Ilúvatarovým dětem na pomoc. Naopak nenáviděli skřety, kterým často kazili jejich špatnosti. Časem se však začali bát i lidí, kteří na orly často kradoucí jejich ovce stříleli z luků.\n\nGwaihir, známý jako \"Pán větru\", byl nejrychlejším z velkých orlů na konci třetího věku. Byl potomkem velkého Thorondora patřil mezi přátele čaroděje Radagasta, který jej poslal na pomoc Sarumanem uvězněnému Gandalfovi. Orel odnesl Gandalfa ze zajetí v Železném pasu do země Rohan, kde čaroděj získal koně Stínovlase. \n\nPodruhé pomohl Gwaihir Gandalfovi po jeho souboji s balrogem, kdy smrtelně vyčerpaný čaroděj ležel na vrcholku Durinovy věže. Gwaihir tehdy Gandalfa odnesl z vrcholku Zirakzigilu do Lothlórienu. \n\nGwaihir se svým bratrem Landrovalem a dalšími orly přilétli pomoci vojskům Svobodných národů do bitvy u Morannonu. Po pádu Saurona odnesl Gwaihir doprovázen Landrovalem a rychlým Meneldorem čaroděje Gandalfa k hroutící se Hoře osudu. Zde orli z ohňů bořící se hory vynesli hobity Froda a Sama. \n\nLandroval byl největším z orlů žijících ve třetím věku na severu Středozemě. Patřil mezi Thorondorovi potomky a byl Gwaihirovým bratrem. Spolu s Gwaihirem přiletěl do rozhodujícího bitvy před Černou bránou. Po zkáze prstenu doprovázel Landroval s Meneldorem Gwaihira nesoucího Gandalfa k Hoře osudu, kde zachránili hobity Froda a Sama.\n\nMeneldor byl jedním z orlů žijících na konci třetího věku na severu Středozemě. Veden Gwaihirem přiletěl Meneldor do bitvy u Morannonu. Po zničení Sauronova prstenu byl mladý Meneldor vybrán, aby spolu s Gwaihirem a Landrovalem letěl k Hoře osudu zachránit hobity Froda a Sama.\n\nPán orlů nazývaný též Velký orel byl vůdcem orlů žijících ve třetím věku na východním úbočí Mlžných hor. Spolu se svými služebníky zachránil před skřety a vrrky výpravu trpaslíka Thorina Pavézy, které se účastnil i hobit Bilbo Pytlík. Byl rovněž přítelem čaroděje Gandalfa, který jej vyléčil po zásahu šípem. \n\nDo bitvy pěti armád přiletěl Pán orlů s velkým počtem svých vazalů. Díky pomoci jeho orlů pak elfové, lidé a trpaslíci přemohli vojsko skřetů a vrrků. Po vítězné bitvě byl Velký orel korunován trpasličím králem Dainem zlatou korunou, načež si oba vládci odpřísáhli věčné přátelství.\n\nThorondor, známý jako \"Král orlů\", byl nejslavnějším orlem prvního věku. S rozpětím křídel měřícím na třicet sáhů byl nejmohutnějším ptákem, jaký kdy žil. Poprvé zasáhnul do dějů ve Středozemi po Morgothově únosu Maedhrose. Thorondor tehdy pomohl mladému Fingonovi vysvobodit svého přítele, který byl za zápěstí přikován na štítech Thangorodrim. \n\nPo Dagor Bragollachu pak Thorondor zachránil tělo krále Fingolfina, který padl v souboji se samotným Morgothem. Orel odnesl Fingolfinovo tělo jeho synovi Turgonovi do skrytého Gondolinu. Thorondor se svými orly nejčastěji hnízdil na štítech Crissaegrim, odkud bránil Turgonovo skryté město. Sám Thorondor několikrát zachránil hrdiny prvního věku. Pomohl kupříkladu bratrům Húrinovi s Huorem nebo Berenovi a Lúthien. \n\nPo vyzrazení a přepadení Gondolinu bránil Thorondor a jeho orli prchající přeživší. Z hořícího města se díky orlům podařilo utéci i Tuorovi a Idril.\n\n\n"}
{"id": "1037743", "url": "https://cs.wikipedia.org/wiki?curid=1037743", "title": "Return to Waterloo (album)", "text": "Return to Waterloo (album)\n\nReturn to Waterloo je album od Raye Daviese, někdejšího zpěváka a kytaristy The Kinks. Bylo vydáno 1. července 1985. Podíleli se na něm všichni členové The Kinks s výjimkou Davea Daviese. Jedná se o soundtrack ke stejnojmennému filmu a jedinou skladbou, která se ve flmu vyskytuje a na albu nikiliv, je „Ladder of Success“.\n\nAutorem všech skladeb je Ray Davies.\n\n\nSkladby 3, 4 a 5 byly dříve vydány na albu \"Word of Mouth\" (1984) od The Kinks.\n\n"}
{"id": "1037744", "url": "https://cs.wikipedia.org/wiki?curid=1037744", "title": "Francesco Graziani", "text": "Francesco Graziani\n\nFrancesco Graziani (* 16. prosince 1952, Subiaco) je bývalý italský fotbalový útočník, mistr světa z roku 1982.\n\nS klubem Torino FC se stal italským šampiónem v sezóně 1975/76. O rok později získal s jedenadvaceti brankami titul nejlepšího ligového střelce. Od roku 1983 hrál za AS Roma, kterému pomohl do finále Poháru mistrů evropských zemí 1983/84, kde neproměnil penaltu v penaltovém rozstřelu s Liverpoolem. V letech 1984 a 1986 vyhrál s římským klubem Coppa Italia.\n\nOsm let reprezentoval Itálii. Zúčastnil se mistrovství světa ve fotbale 1978, kde Italové obsadili čtvrté místo, domácího mistrovství Evropy ve fotbale 1980, kde byli opět čtvrtí (Graziani vstřelil vyrovnávací gól v zápase o třetí místo s ČSSR) a mistrovství světa ve fotbale 1982, které skončilo překvapivým vítězstvím squadry azzury (Graziani skóroval v zápase s Kamerunem). Celkově zaznamenal 23 reprezentačních branek, což ho řadí do první desítky historického pořadí.\n\nPo skončení aktivní činnosti působil jako trenér v klubech nižších soutěží (týmu Catania Calcio pomohl v roce 2001 k postupu do druhé ligy) a komentátor pro televizi Mediaset, zahrál si několik epizodních filmových rolí. V roce 1994 neúspěšně kandidoval do Senátu za stranu Patto per l'Italia. V červnu 2014 na koupališti v Arezzu zachránil život dítěti, které se dusilo žvýkačkou. Má syna Gabriele Grazianiho (* 1975), který hrál fotbal za Mantova FC.\n\n"}
{"id": "1037749", "url": "https://cs.wikipedia.org/wiki?curid=1037749", "title": "Mezihvězdné médium", "text": "Mezihvězdné médium\n\nV astronomii je mezihvězdné médium (ICM) přehřátá plazma přítomná v centru kupy galaxií. Tento plyn se zahřívá na teplotu řádově 10 až 100 megakelvinů a je složený hlavně z ionizovaného vodíku a helia, obsahující většinu baryonického materiálu v kupě. \n\nICM se zahřívá na vysoké teploty pomocí gravitační energie, která se uvolňuje při vytváření kupy z drobných struktur. Kinetická energie získaná z gravitačního pole se během nárazů přemění na tepelnou. Vysoká teplota zajišťuje, že prvky v ICM jsou ionizované. Lehké prvky v ICM ve svých jádrech nemají žádné elektrony. \n\nICM je složeno převážně z baryonů (především ionizovaný vodík a helium). Tato plazma je také obohacena těžkými prvky, například železem. Množství těžkých prvků ve vztahu k vodíku je zhruba třetina hodnoty na slunci. Většina baryonů v kupě (80-95%) se nachází spíše v ICM než ve světelné hmotě, jako jsou galaxie a hvězdy. Nicméně většina hmoty v kupě galaxií se skládá z temné hmoty. \n\nI když ICM celkově obsahuje většinu baryonů v kupě, není příliš hustý, s typickými hodnotami 10 částice na centimetr krychlový. Střední volná dráha částic je přibližně 10 m, nebo asi jeden světelný rok. Silné gravitační pole kup znamená, že mohou udržet i prvky vytvořené vysokou energií supernov. Studium složení ICM v proměnlivém rudém posuvu (což má za následek pohled na různá fakta z minulosti) může poskytnout záznam tvorby prvků ve vesmíru, jestliže se jedná o běžné chemické prvky.\n\nVzhledem k tomu že je ICM tak horké, většinou vyzařuje rentgenové záření procesem brzdného záření a emisními rentgenovými čarami z těžkých kovů. Tyto rentgenové paprsky je možné pozorovat pomocí rentgenového teleskopu. V závislosti na teleskopu, lze tvořit zobrazení ICM (rentgenové záření je úměrné hustotě ICM na druhou) a získat rentgenové spektrum. Jas rentgenového záření vypovídá o hustotě plynu. Spektrum umožňuje měření teploty a metalicitu ICM.\n\nHustota ICM stoupá směrem ke středu kupy se silným vrcholem. Kromě toho teplota ICM typicky klesne na ½ nebo 1/3 vnější hodnoty v centrální oblasti. Metalicita stoupá od vnějšího kraje směrem ke středu. V některých kupách (například kupě Centaurus) může metalicita plynu stoupat výš než na Slunci. \n\nJak je ICM v jádru mnoha kup galaxií husté, vysílá mnoho rentgenového záření (záření je úměrné hustotě na druhou). V nepřítomnosti ohřívání, by mělo být ICM chlazeno. Jak se ochladí, bude teplejší plyn nahrazovat průtok (chladicí tok). Problémem chladicího toku je nedostatek důkazů o chlazení ICM.\n\n"}
{"id": "1037752", "url": "https://cs.wikipedia.org/wiki?curid=1037752", "title": "Bajt al-Hikma", "text": "Bajt al-Hikma\n\nBajt al-Hikma (\"Dům moudrosti\", anglická transkripce \"Bait al-Hikmah\") je název instituce, kterou v Bagdádu založil chalífa Hárún ar-Rašíd a která sehrála významnou roli v upevňování a rozvíjení středověké vzdělanosti.\n\nDům moudrosti byl v jistém smyslu obdobou university. Zahrnoval knihovnu i vědecký ústav a jeho hlavní úloha spočívala v produkci vědeckých děl a překladů z cizích literatur: zejména z literatury starořecké, ale i římské a orientální (egyptské, perské, čínské a indické). Zvláštní důraz se kladl na zpracování Aristotelových spisů, které překladatelé opatřovali komentářem (Tomáš Akvinský např. četl Aristotela ve zpracování bagdádských učenců).\nZ arabštiny se pak spisy překládaly do dalších jazyků, zejména do hebrejštiny, latiny, perštiny a turečtiny.\nDům moudrosti i samotný Bagdád představovaly centrum, kde se prolínaly prvky různých kultur: kromě arabské a perské (muslimské) to byla kultura židovská či křesťanská a kultura Dálného Východu.\nDům moudrosti vycházel z tradiční bagdádské vzdělanosti a naopak zpětně dopomáhal jejímu rozvoji. Během rozkvětu města (který trval cca do roku 1258) se v něm nacházelo na stovku knihkupectví a krámků s psacími látkami a potřebami a 30 knihoven.\nDům moudrosti byl založen před rokem 830 z iniciativy abbásovského chalífy Hárúna ar-Rašída a jeho syna al-Ma’múna.\nPodle legendy se al-Ma’múnovi zjevil ve snu Aristoteles ze Stageiry a vybídl ho, aby dal do arabštiny přeložit jeho dílo i díla ostatních antických myslitelů. Al-Ma’mún proto shromáždil mnoho překladatelů i ostatních představitelů arabské inteligence, tzn. především lékařů a filosofů. Aby získal fond budoucí knihovny, vysílal za hranice říše (zejm. do Byzance) výpravy, jejichž vedením pověřoval vzdělance. Tyto expedice měly za úkol nakoupit a přivézt cenné rukopisy.\n\nArabský historik al-Maqrizí napsal, že Dům moudrosti byl přístupný veřejnosti, a pokračoval v popisu slovy:\n„Kdokoli chtěl, mohl si svobodně okopírovat kteroukoli knihu nebo si i přečíst libovolnou knihu z knihovny. Učenci studovali korán, astronomii, gramatiku, lexikografii a medicínu. (...) K údržbě zařízení byli jmenováni sluhové, dveřníci a další personál.“\nInteriér byl nákladně vybaven. Podle al-Maqriziho se v budovách nacházely koberce a závěsy.\n\nJedna z prvních osob, kterou chalífa pověřil správou Domu moudrosti, byl učenec Juhanna (Jan) bin Masawjah. Jednalo se o Hárúnova osobního lékaře a učitele medicíny, křesťana syrského původu.\nMasawjaha v úřadu vystřídal jeho žák Hunayn ibn Ishaq (byl do něj opět jmenován chalífou Hárúnem ar-Rašídem). Hunayn je autor učebnice oftalmologie, která měla velký význam pro arabskou i evropskou vědu následujících staletí a která je prvním dílem svého druhu, jež obsahuje anatomické nákresy. K všestranným osobnostem působícím v Domě moudrosti patřil i polyhistor al-Kindí.\n\nVzdělanci spjatí s Domem moudrosti byli placeni státem. Podle některých zdrojů dostávali významní spisovatelé a překladatelé zlato o váze knihy, jíž přispěli k rozvoji vzdělanosti a prestiži „univerzity“.\nTito učenci byli zpravidla široce zaměřeni, zabývali se řadou oborů – často to byla filosofie ve spojení s matematikou, medicínou a dalšími exaktními vědami.\n"}
{"id": "1037756", "url": "https://cs.wikipedia.org/wiki?curid=1037756", "title": "Rozhovor muže s vlastní duší", "text": "Rozhovor muže s vlastní duší\n\nRozmluva člověka odhodlávajícího se k sebevraždě s jeho duší (nebo také \"Rozmluva kandidáta sebevraždy s jeho duší\", v německém prostředí \"Gespräch eines Lebensmüden mit seiner Seele\") je moderní název jedné z památek staroegyptského písemnictví. Text zároveň patří k nemnoha dosud objeveným\nstaroegyptským dílům, která mají výrazně filosofické ladění.\n\nDochovaný exemplář textu představuje opis pořízený v době střední říše (2040/55 – 1786 př. n. l.). Je psaný hieratickým písmem a obsahuje písařské chyby, které komplikují jeho interpretaci. Začátek chybí, protože je papyrus zčásti poškozen. V současnosti se papyrus nachází v Berlínském muzeu, kde je katalogizován pod číslem 324.\n\nZačátek díla je ztracen, na základě zbývajícího textu však lze předpokládat, že se zabýval vylíčením katastrof, které stihly titulního hrdinu. Zachovalý text tvoří vlastní dialog. Během něho oslovuje kandidát sebevraždy svou duši a oznamuje jí, že se rozhodl sama sebe sprovodit ze světa. Předkládá argumenty na podporu svého rozhodnutí a žádá duši, aby ho následovala v posmrtném životě. Duše se argumenty pokouší vyvracet, zpochybňuje je a uvádí důvody, proč setrvat při životě pozemském. Odmítá svého oponenta následovat. Ten v závěru rozhovoru přednáší veršovanou skladbu, kde haní pozemský život a opěvuje krásu smrti. Duše se nechává přesvědčit a slibuje, že bude provázet nebožtíkovo tělo. Dochovaný text končí obvyklou formulí písaře: „Tato povídka byla opsána tak, jak byla nalezena napsaná.“\n\n\"Rozhovor člověka odhodlávajícího se k sebevraždě s jeho duší\" je koncipován jako dialog mezi tímto člověkem, respektive jeho duchem, a duší. Tyto pojmy jsou přitom vymezeny v duchu staroegyptské duchovní kultury: duch je charakterizován jako lidská vůle a paměť, kdežto duše jako prvek božského původu oživující materii. Duše je oslovována ve druhé osobě jednotného čísla, titulní hrdina k ní promlouvá jako k „sestře“.\n\nDialog je ke konci proložen lyrickou skladbou. Ta zahrnuje pět částí složených z nepravidelného počtu strof. Jednotlivé strofy čítají tři verše, z nichž první uvozuje každou strofu v rámci dané části.\n\nObecně lze říci, že dílo jeví v kontextu staroegyptského písemnictví realistické, pesimistické a subjektivistické tendence.\n\nRealismus textu spočívá v tom, že se v něm nevyskytuje žádný zásah vyšší moci ani jiné působení nadpřirozených sil. Podle Lexy dokonce patří k dílům „tak ryze realistickým, že jejich střízlivost až zaráží“.\n\nO pesimismu svědčí způsob argumentace, který se v dialogu uplatňuje, i závěr, kde se projevuje životní rezignace. Dílo končí sebevraždou titulního hrdiny. Podle F. Bissinga je pesimismus ve staroegyptském písemnictví cizorodý prvek, vnesený sem Semity a Řeky, v době předpokládaného vzniku papyru však kulturní styky mezi egyptskou a semitskou nebo řeckou civilizací neexistovaly.\n\nSubjektivismus se projevuje absencí děje a hlubokou introspekcí, na které je dialog založen. (Lexa: „Nelze se představiti čistší subjektivismus.“)\n\nZ literárně historického hlediska se jedná o jeden z významných podkladů ke studiu egyptského duchovního života. Dílo má totiž filosofický charakter, a patří tudíž k nemnoha filosofickým textům starověkého Orientu, jež se nám dochovaly.\n\nTitulní hrdina si klade otázky o smyslu života, zvažuje jeho hodnotu v porovnání s životem posmrtným a kriticky hodnotí soudobou morálku. Pozemský život pak zavrhne ve prospěch posmrtného a o tomtéž nakonec přesvědčí i svou duši.\n\nZatím co hrdina reprezentuje pesimistický náhled na pozemský život, duše život hájí a nahlíží ho optimisticky. Během obhajoby nabádá člověka, aby užíval tohoto daru k radovánkám, a vyzývá ho k lhostejnosti vůči katastrofám, které se mu přihodily.\n\nKe změně názoru ji pohne až lyrická skladba, již hrdina přednáší. Optimistické stanovisko tedy není zvikláno hrdinovou logicky konstruovanou argumentací, ale až jeho subjektivní výpovědí, založenou na citovém pojetí problému.\n\nSkladba je založena na metaforách, kde sebe sama člověk ztotožňuje s různými negativními (neestetickými a nemorálními) jevy a naopak posmrtný život s jevy kladnými (estetickými, morálními a příjemnými). Negativní jevy jsou přitom často materiálního charakteru („\"zápach zdechliny\" / \"v den, kdy žárem sálá nebe\"“), kdežto kladné jevy jsou častěji duchovního charakteru („\"smrt jeví se mi dnes / jako vyjasnění / člověku snažícímu se pochopit, co neví\"“). Tato antinomie silně připomíná tzv. barokní rozpornost a zvláště dílo českého básníka Bedřicha Bridela „Co Bůh? Člověk?“.\n\nPokud jde o hodnocení soudobé morálky, hrdina se k ní staví kriticky a zavrhuje ji na základě vlastních zkušeností. Jmenovitě vyčítá lidem zpupnost, neúctu, krádeže, nevěru, nespravedlnost atd.; současný stav implicitně klade do protikladu k dřívějším dobám, které podle něho nebyly poznamenány touto morální krizí („\"S kým mám mluviti dnes? / Pokojnému člověku vede se zle, / dobro jest všude tisknuto k zemi.\"“ nebo „\"Zlo bičuje svět / a není mu konce\".“). Nemá žádnou naději do budoucna, jediné východisko spatřuje ve smrti. Z vlastního hlediska tak v závěru dochází vykoupení.\n\nJelikož se začátek díla nedochoval, nevíme, vyskytuje-li se v něm obžaloba sil, které přivodily hrdinův nešťastný osud, a obhajoba jeho bezúhonného života. Lexa však pokládá takový obsah za pravděpodobný. V případě, že by tomu tak bylo, jednalo by se o paralelu biblické Knihy Jóbovy a ostatních starověkých děl, která se kriticky staví k božské působnosti. Šlo by tím pádem o jeden z nejstarších dokladů skeptického filosofického myšlení v literatuře a duchovních dějinách lidstva vůbec.\n\nPrvní novodobé zpracování tohoto díla pochází od německého egyptologa Adolfa Ermana, který mu věnoval pojednání „Gespräch eines Lebensmüden mit seiner Seele“ (knižně vyšlo roku 1896 v Berlíně). Toto vydání obsahuje fototypickou reprodukci hieratického textu.\n\nV českém překladu text vyšel jako součást studie „Beletristická literatura staroegyptská“ (vyšlo roku 1923) pod názvem „Rozmluva člověka odhodlávajícího se k sebevraždě s jeho duší“. Autor studie a překladu je zakladatel české egyptologie František Lexa.\n"}
{"id": "1037757", "url": "https://cs.wikipedia.org/wiki?curid=1037757", "title": "Iguala", "text": "Iguala\n\nIguala (oficiálně: Iguala de la Independencia) je historické město ležící 130 km jihojihovýchodně od Ciudad de México v mexickém státě Guerrero. Jde o třetí největší město v tomto státě po Acapulcu a Chilpancingu.\n\nHistorický význam města spočívá v tom, že zde byl v roce 1821 představen tzv. Plán z Igualy (\"Plano de Iguala\"), který se stal základem mexické nezávislosti na Španělsku. Proto slovo nezávislost (\"Independencia\") figuruje v oficiálním názvu obce. Po jednání španělského generála Agustína de Iturbide s vůdcem protišpanělského odboje Vicentem Guerrerem v Iguale (24. února 1921) vznikl základ mexické vlajky. Iguala byla od roku 1849 po několik let prvním hlavním městem státu Guerrero.\n\nV září 2014 zde došlo k násilnému únosu a zavraždění 43 studentů venkovské učitelské školy; tyto události vyvolaly v celém Mexiku hlubokou politickou krizi.\n"}
{"id": "1037759", "url": "https://cs.wikipedia.org/wiki?curid=1037759", "title": "Dover FC", "text": "Dover FC\n\nDover FC (celým názvem: Dover Football Club) byl anglický fotbalový klub, který sídlil ve městě Dover v nemetropolitním hrabství Kent. V roce 1894 se stal klub zakládajícím členem Kent League Division Two, ten ovšem zanikl v roce 1901. Obnoven byl o rok později a přihlášen byl znovu do Kent League. Po několika letech na konci tabulky klub zanikl v roce 1909.\n\nV roce 1920 byl znovu obnoven, tentokráte pod názvem Dover United FC. I tenhle obnovený klub zanikl a to v roce 1933. Naposled byl obnoven v roce 1947 a to pod jménem Dover FC. Definitivně zanikl v roce 1983 kvůli dluhům. Ve stejném roce vznikl po jeho zániku nový klub Dover Athletic FC.\n\nSvé domácí zápasy odehrával na stadionu Norton Cricket Club & Miners Welfare Institute s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1037761", "url": "https://cs.wikipedia.org/wiki?curid=1037761", "title": "Crouch End Festival Chorus", "text": "Crouch End Festival Chorus\n\nCrouch End Festival Chorus (CEFC) je symfonický sbor z Crouch Endu, severního předměstí Londýna. V roce 1984 jej založili John Gregson a David Temple. David Temple je dodnes jeho dirigentem. Mimo jiné zpívají písně složené na zakázku od skladatelů jako jsou John Woolrich, Joby Talbot, Howard Haigh, Orlando Gough, David Bedford, Paul Patterson, Robert Hugill, Simon Bainbridge, Sally Beamish nebo Ian Lawrence. Sbor také spolupracoval mimo jiné s Royal Philharmonic Orchestra, London Symphony Orchestra a BBC Symphony Orchestra.\n"}
{"id": "1037762", "url": "https://cs.wikipedia.org/wiki?curid=1037762", "title": "Paul Polansky", "text": "Paul Polansky\n\nPaul Polansky (* 17. února 1942 Mason City, Iowa) je americký spisovatel, básník a aktivista hájící lidská práva, především pak práva Romů ve východní Evropě a na Balkáně.\n\nVystudoval žurnalistiku, historii a rétoriku na Marquette University v Milwaukee v americkém státě Wisconsin. Mezi lety 1969 a 1992 se věnoval odborné práci a podnikání. V roce 1992 objevil v českých archivech přibližně 40 000 dokumentů týkajících se Cikánského tábora Lety. Ten byl za 2. světové války pod správou protektorátních úřadů. Na základě tohoto objevu se přestěhoval do Prahy, aby pokračoval ve zkoumání tohoto tématu. Zviditelnění historie tábora v Letech vyvolalo bouřlivou diskusi, která v roce 1995 vyústila v odhalení památníku v Letech. Na malé části území bývalého tábora dodnes stojí zemědělský podnik. V roce 1998 vydal knihu \"Tíživé mlčení\", která je postavena na rozhovorech se svědky a přeživšími tábora v Letech. Ve své další knize \"Bouře\" (1999) pomocí příběhu jedné česko-romské rodiny vypráví o osudech českých Romů za 2. světové války.\n\nV roce 1999 začal Polansky pracovat pro Úřad Vysokého komisaře Organizace spojených národů pro uprchlíky (UNHCR) jako poradce pro otázky romských uprchlíků v Kosovu. Od července 1999 do září 2009 byl vedoucím mise pro Společnost pro ohrožené národy v Kosovu a Srbsku. V roce 2003 se stal vedoucím Roma Refugee Fund v Kosovu (KRRF), neziskovou organizaci působící v romském utečeneckém táboře v Mitrovici. V rámci své práce v Kosovu odhalil případy otravy olovem v tamních utečeneckých táborech spravovaných Organizací spojených národů.\n\nPolansky vydal sedmadvacet knih, včetně šestnácti knih s poezií. Kromě zmíněných knih týkajících se osudu českých Romů za 2. světové války (\"Tíživé mlčení\", 1998 a \"Bouře\", 1999) patří k nejvíce kontroverzním dílo \"UN-Leaded Blood\", v němž popsal nečinnost pracovníků OSN, kvůli které zemřelo mnoho dětí na otravu olovem v táborech OSN v severní Mitrovici.\n\nV roce 1995 produkoval dokumentární film \"Gypsy Blood\" (Cikánská krev), jenž v témže roce vyhrál cenu za nejlepší informativní film na mezinárodním filmovém festivalu Zlaté kolo v makedonském Skopje. Podílel se i na reportáží Amose Robertse pro australskou televizi Dateline, která se v roce 2009 věnovala nečinnosti Organizace spojených národů ve věci pokračujících otrav Romů olovem v Mitrovici.\n\n\n\n\n"}
{"id": "1037765", "url": "https://cs.wikipedia.org/wiki?curid=1037765", "title": "Candy Candy", "text": "Candy Candy\n\nCandy Candy () je japonské romantické dílo od autorky Kjóko Mizuki, jež vzniklo v roce 1975 jako třídílný román, dále jako série manga, kterou ilustrovala Jumiko Igarašiová, a také jako televizní seriál ve stylu anime, který režíroval Tecuo Imazawa. Později vzniklo i několik menších a krátkých filmů o Candy Candy. Hlavní hrdinkou série je dívka jménem Candice White Ardley (někdy nesprávně transkribováno jako Candice White Andrew), jež žije od narození jako sirotek, a každý ji říká zkráceně Candy (výslovnost: Kendy).\n\nCandy Candy se poprvé objevilo jako román od známé japonské spisovatelky Keiko Nagitaové, která je lépe známá pod svým pseudonymem Kjóko Mizuki. Román byl hotov v dubnu 1975, ale zatím nebyl vydán. Mizuki o něco dříve navázala spolupráci s kreslířkou mang Jumiko Igarašiovou, začal se o nevydaný příběh zajímat časopis Nakajoši, který Candy Candy vydával jako seriálovou mangu po následující čtyři roky do 1979. V roce 1977 vyhrálo toto dílo první místo v kategorii šódžo v soutěži \"Kodanša Manga Award\". Na základě rostoucí popularity mezi Japonci se v roce 1976 rozhodlo o adaptaci příběhu do televizního anime seriálu z dílny studia Tóei Animation, jehož natáčení bylo dokončeno také až v roce 1979. Na motiv Candy Candy vznikly i čtyři krátké filmy.\n\nRomán byl nakonec vydán se zpožděním a jako třídílný, pouze v japonském jazyce pro japonský trh. Dílo se nikdy nedočkalo oficiálního překladu do jiných jazyků. První dva díly vyprávějí přibližně stejný příběh jako adaptace do mangy a anime, avšak třetí díl, který vyšel až po zveřejnění deváté řady mangy, je pro mimojaponské příznivce série obestřen tajemstvím ohledně dalších osudů všech postav, avšak soudě ze stylu Kjóko Mizuki nedošel příběh k jednoznačnému ukončení.\n\nV roce 2010 byl román vydán znovu jako zrevidovaná edice \"\"Candy Candy Final Story\" (CCFS)\". Tentokrát byl vydán jako dvojdílný a Kjóko Mizuki ho vydala pod svým skutečným jménem Keiko Nagitaová. V této zrevidované verzi popsala příběh tak, jak si představovala od samého začátku a bez vlivu kreslířky mangy či ilustrátorů anime. Odlišnosti jsou jen v popisu detailů, které jsou pojaté více poeticky, a příběh jako takový se od původního vydání příliš neliší. Zakončení příběhu přineslo v edici CCFS několik detailů navíc a Nagitaová po vydání prohlásila, že je spokojená s vědomím, že Candy nakonec prožila po útrapách šťastný život s mužem jejího srdce. V románu jsou obsaženy i dopisy mezi jednotlivými postavami.\n\nV roce 2015 se román poprvé dočkal oficiálního překladu, když italský vydavatel Kappalab získal práva na vydání verze CCFS v italském jazyce.\n\nPrvní informace o nové manze Candy Candy se objevily v časopise Nakajoši už v březnovém čísle ročníku 1975, tedy před dokončením románové verze. O měsíc později vyšla první kapitola a poslední vyšla v březnu 1979. Kapitoly s Candy Candy se během těchto čtyř let neobjevily v těchto vydáních časopisu: listopad 1975, prosinec 1976, leden 1978 a červen 1978.\n\nManga byla vydána samostatně v devíti dílech:\n\n\nPůvodní román, manga i televizní seriál vyprávějí o životě americké dívenky s pihami ve tváři a s výrazně kudrnatými blond vlasy. Jako novorozeně byla opuštěna svými rodiči jednoho zimního dne na přelomu 19. a 20. století a zanechána přede dveřmi sirotčince \"Dům tety Pony\" poblíž Michiganského jezera. Až do zhruba dvanácti let věku žila v tomto sirotčinci, kde ji vychovaly správkyně, sestra Pony a sestra Lane. Přestože byla Candy neposlušná, rozpustilá a zbrklá až hloupá, měly ji obě rády jako vlastní dceru, i proto, že měla vrozenou dobrosrdečnost. Nejvíce si tam oblíbila \"Annie\", která do sirotčince přišla jako novorozeně zhruba ve stejnou dobu jako Candy. Annie však byla o několik let později adoptována bohatou rodinou Brightonových, protože se vzhledem velmi podobala jejich nedávno zesnulé biologické dceři. Od té doby se dlouho neviděli, navíc adoptivní rodiče Annie brzy zakázali si s Candy dopisovat, neboť měli obavy z pomluv, a nutili ji zcela zapomenout na život u tety Pony.\n\nPo přečtení posledního dopisu od Annie, kde psala, aby již neodepisovala, Candy v pláči utekla do lesa, kde potkala na mýtině dospívajícího chlapce ve skotském kiltu s dudami, s nímž se spřátelila. Chlapec zmizel dříve, než se jí představil, tak mu říkala \"princ z kopce tety Pony\". Její princ pro ní byl platonická láska navždy a symbolizoval ji jeho odznak s velkým písmenem A, který tam hoch ztratil a nachala si ho jako talisman. Když bylo Candy zhruba dvanáct let, byla konečně \"adoptovaná\" do bohaté rodiny Leaganových z Lakewoodu. Domnívala se, že jde o rodinu jejího prince, ale čekalo ji zklamání. Nebyla adoptována, pouze ji zaměstnali jako \"společnici\" jejich nevychované dcery \"Elizy\", jež neměla žádné kamarádky a syna \"Neila\". Oba dělali Candy ze života peklo, kdykoliv mohli, a časem z ní udělali služku. Od ostatních služebných se ale mnoho naučila a oblíbili si ji, takže úklady obou dětí i jejich neméně zlé matky dokázala snášet.\n\nLeaganovi byli součástí rodu Ardleyových, jejichž někteří členové žili v sousedství. Candy se časem spřátelila s třemi bratranci trochu staršími než ona: dlouhovlasý expert přes módu \"Archibald Cornwell (Archie)\", brýlatý zapálený vědec a vynálezce \"Alistear Cornwell (Stear)\" a \"Anthony Brown\", jenž vypadal stejně jako její princ, ale byl výrazně mladší než on a miloval růže. Do Anthonyho se zamilovala, nejprve pro jeho podobnost s princem, ale později ho milovala dle toho, jaký byl. Do rezidence Ardleyových jednoho dne dorazila tetička \"Elroy\", ve skutečnosti babička těchto tří bratranců, Elizy a Neila, jež neformálně řídila celý rod Ardleyů jménem záhadného \"strýčka Williama\". Na oslavu jejího příjezdu byla přítomna i Candy, která byla středem pozornosti od všech tří chlapců, což se nelíbilo Elize a s pomocí Neila ji uvěznila v podkroví s figurínami starých předků Ardleyů.\n\nPaní Leaganová poté v zlosti nechala Candy přestěhovat z pokoje pro služebné v podkroví do maštale, kde Candy čelila dalším úkladům od Elizy a Neila. Vyvrcholilo to jejím útěkem do lesa, kde usnula v člunu, jenž se utrhl a skončila ke vodopádu. Z vody ji vytáhl \"Albert\", vousatý bezdomovec ve slunečních brýlích, který dočasně pobýval v opuštěném loveckém zámečku se zvířaty, kde ji nechal přespat. Všichni tři kluci ji mezitím přes noc hledali a ráno dostala od Anthonyho facku za to, že jim způsobila starosti a že dělá hlouposti. Později se Eliza s Neilem rozhodla Candy zbavit jednou pro vždy, a tak své matce ukradli šperky, schovali je ve stáji a obvinili Candy z krádeže. Přesně jak oba sourozenci předpokládali, jejich matka odmítla na naléhání tetičky Elroy zavolat policii ze strachu ze skandálu, a tak rozhodla, že pošle Candy pryč na jinou práci. Další ráno si pro ni přijel mexický forman, aby ji dopravil do usedlosti Leaganových v Mexiku na těžké práce na polích. Anthony, Archie i Stear se tomu snažili zabránit a vzepřeli se kvůli tomu i tetičce Elroy, čímž v ní utvrdili zášť ke Candy. Dle názoru Anthonyho vše bylo jen výsledkem toho, že nikdo nechtěl Candy porozumět, a vydali se ji na koních hledat. Nakonec to vzdali a Candy mezi skalisky v dáli slyšela melodii na dudy, kterou jí kdysi zahrál její princ.\n\nCestou do Mexika však byla Candy unesena, ale byl to paradoxně její nejšťastnější okamžik v životě. Únos totiž zorganizoval strýček William, hlava rodu Ardleyů, a adoptoval ji. Tetičce Elroy nařídil zajistit náležitou péči pro Candy a napsal jí, že tak činí na žádost Archieho, Steara a Anthonyho. Elroy nebyla nadšená z toho, že má považovat domnělou zlodějku za člena rodiny, ale rozhodnutí Williama se podvolila. Candy začala žít v rezidenci spolu se třemi hochy. Anthony se do Candy hluboce zamiloval, neboť v krásných šatech vypadala jak jeho zesnulá matka. Eliza a Neil jí však příležitostně nadále ztrpčovali život. Jednoho dne ale vše krásné skončilo v době, kdy jí bylo třináct let, a kdy širší rodina Ardleyů uspořádala hon na lišku. Strýček William, kterého Candy dosud neviděla, se nedostavil a nikdy ho neviděli ani Archie, Stear a Anthony. Tehdy Anthony ukazoval Candy, jak na koni skáče přes křoví, ale byla tam nalíčena past na medvědy. Anthonyho kůň se po sklapnutí pasti splašil a ten si při pádu zlomil vaz. Anthony byl na místě mrtev. Ještě než se to stalo, Candy slíbil, že s ní jednou navštíví její dům tety Pony, a naznačil, že asi ví, kdo je její princ z kopce, ale viděl ho naposledy se svou matkou, když byl ještě malý. V ten okamžik si ale nevzpomněl na jeho jméno.\n\nCandy byla v šoku a v mdlobách, takže nestihla Anthonyho pohřeb. Elroy ji nechtěla ani vidět a spolu s Elizou ji vinila za Anthonyho smrt. Candy tedy vzala jednu růži \"Sladká Candy,\" kterou pro ni Anthony dříve vypěstoval, a vrátila se do sirotčince tety Pony, kde bojovala se smutkem. Během té doby ji v lese potkal Albert, který ji utěšoval. Pony i Lane měly však velké starosti, neboť se sirotčinec nacházel na pozemku bohatého farmáře Cartwrighta, jenž chystal rozšíření chovu skotu. Candy zmobilizovala ostatní sirotky a pana Cartwrighta konfrontovala. Nejprve spolu s malým Jimmym, poté se všemi dětmi zpěvem vánoční koledy. Pan Cartwright byl dojat a nařídil, aby jeho podřízení vyňali z projektu sirotčinec. V předvánoční zimě zde Candy oslavila čtrnácté narozeniny, ale v době svátků pro ni přijel v nablýskaném automobilu \"George\", jenž ji před časem na Williamův příkaz unesl cestou do Mexika. Připomněl Candy, že přes útěk z Lakewoodu zůstává nadále členem rodiny Ardleyů a na Williamův příkaz musí odejít na londýnskou střední školu. Archie a Stear tam již nastoupili.\n\nZnovu se loučila se sirotčincem a s Georgem přeplula z New Yorku atlantik. Během cesty oslavila Nový rok 1913 a přiopila se vínem. Na palubě v mlze spatřila siluetu muže, jenž jí připomínal Anthonyho. Byl to však jiný muž, kterému stékaly slzy. Ten se jí však vysmál, že neslzí, a než odešel, nazval ji \"slečnou pihatou.\" George se Candy ptal, odkud zná sira \"Terruceho Grandchestera (Terryho)\". Ta mu o něm neřekla nic hezkého, tak ji poslal spát a sám si říkal, že kdyby Candy měla vyrovnanější povahu, byl by jí pověděl pravdu, proč byla adoptovaná.\n\nV Anglii na ně v přístavu čekali Archie a Stear, kteří byli na den uvolněni ze školy. Prohlédli si Londýn, než dorazili do \"vězení,\" tedy do střední školy svatého Pavla. Jednalo se o církevní školu pro bohaté, s přísnou disciplínou a s oddělenými internáty pro chlapce a dívky. Candy po poučení od ředitelky Greyové o školním řádu dostala nejlepší pokoj, skamarádila se s \"Patty\", kterou však ovládala Eliza a její gang dívek. Ty začaly Candy šikanovat a Eliza ji před ostatními obvinila za smrt Anthonyho. Naproti přes školní park byl chlapecký internát, kde bydleli Stear a Archie. Přeskakováním po větvích stromů nalezla způsob, jak se za nimi dostat. Během nedělní mše způsobil Terry, jenž zde také studoval, velký rozruch svým úmyslným pozdním příchodem, drzým chováním a názorem na zbožnost u ostatních. Candy dostala další důvod jím opovrhovat, ale spatřila jakousi jiskru v jeho očích, jako by to dělal, aby se před ní vytahoval, co dovede.\n\nVenku ve školním parku ji přepadl Neil se svými kumpány, ale Terry, jenž odpočíval na stromě, je všechny zmlátil. Pak ale na poděkování od Candy odpověděl drzými poznámkami a měl legraci z jejího výrazu, když jí nejprve řekl, že si ji nepamatuje, ale pak ji nazval znovu \"slečnou pihatou\" a také malou Tarzankou, neboť ji viděl přeskakovat po stromech. V zahradě školy si Candy časem našla svůj nový kopec tety Pony, ale brzy zjistila, že tam Terry chodí potají kouřit, a začala mu oplácet jeho drzosti. Jedné noci k ní vpadl oknem do pokoje, celý od krve. Ustlala ho do své postele, přelezla vysokou zeď a vydala se sama do nočního Londýna hledat lékárnu. Během bloudění potkala známou tvář: Alberta. Tentokrát byl oholený a vypadal mladší, než jak si původně Candy myslela: bylo mu kolem dvaceti let. Zavedl ji do lékárny s nepřetržitým provozem a pověděl jí, že to on pomohl Terrymu, kterého přepadli nějací násilníci noži. Albert se Candy omlouval, že ho dovedl do špatného pokoje, tak ji pozval do londýnské zoo, kde pracuje. Než se vrátila zpět, byl už Terry pryč, což ji naštvalo, ale uvědomila si, že díky němu zase potkala Alberta.\n\nČasem si Candy oblíbily učitelky, jež rázně skoncovaly s šikanou od Elizy. Do Londýna dorazila další známá tvář: Annie, která byla zamilovaná do Archieho. Annie ale měla od rodičů zákaz zmiňovat se, že je sirotkem, a tak předstírala, že Candy nezná, a lnula k Elize. Candy to chápala (i díky dřívějšímu incidentu), tak předstírala totéž a sblížila se s Patty, která litovala, že podléhala Elize. Candy se časem začala sbližovat s Terrym, a tak Archie vybuchl, protože ho nesnášel kvůli jeho rebelantství a kvůli tomu, že ho bezdůvodně uhodil. Ve školním parku neopatrně vyznal Candy své city v přítomnosti Annie, jež tam přišla předat mu dárek k narozeninám. Annie v malé jeskyňce v zahradě usedavě plakala a vyčetla Candy, že už u tety Pony ji měli všichni radši než ji a nyní se to potvrdilo i u Archieho. Uslyšela je Eliza a řekla k tomu také svoje (dříve Annie namlouvala, že je Archie do Candy blázen). Archie si uvědomil, že udělal chybu, tak se šel s Annie usmířit. Candy jí pak vyzvala, aby si z pomluv, z Elizy a ze svých adoptivních rodičů nic nedělala, protože Archie, Stear i ona ví, že je sirotek a mají ji rádi takovou, jaká je. Takto jí Candy pomohla sundat masku, která ji od mala tížila.\n\nJednoho dne si popletla cestou za Archiem a Stearem balkón a vstoupila do pokoje Terryho. Našla tam fotografii Eleonory Bakerové s přáním synovi. Terry dorazil později, roztrhal fotografii a vyhnal ji. Málem ji dopadla hlídka sester, ale zachránil ji jeden Stearův vynález. Od Steara a Archieho se později dověděla, že Eleonora Bakerová je slavná herečka z Broadwaye, ale že je Terry její tajný syn, jim neřekla. Terry té noci upadl do deprese a rozhodl se vzepřít všemu. Chystal se ze školy utéct a navždy skoncovat s dosavadním životem. Zastavila ho náměsíčná Candy, které se zdálo o Anthonym a ze spaní vnímala Terryho koně. Terry ji spící odnesl na ošetřovnu a slyšel z jejích úst jméno Anthony, což jím trhlo.\n\nV květnu 1913 se konal školní festival, na který si studenti směli pozvat příbuzné. Candy pozvala strýčka Williama a Alberta, jehož potkala na vycházce v zoo. Spatřila ho, jak diskutuje s Terrym, a tak jí Albert řekl, že to v jádru není špatný člověk. Terry se tehdy od Candy dověděl, kdo byl Anthony a že zemřel. Měl z toho naoko legraci, aby ji přiměl na něj nemyslet, ale uvědomil si, že by měl ubrat. Patty se jí svěřila s tajemstvím. Do školy si navzdory řádu přivezla želvu, kterou ale sestry brzy objevily a chtěly ji vyhodit pryč. Patty měla být potrestána na noc v cele, ale Candy se jí zastala a nazvala sestru Greyovou starou čarodějnicí. Sama tak byla potrestána pobytem v cele až do konání festivalu včetně. Alberta to mrzelo, ale William jí potají dal poslat masky Romea a Julie. Vikýře nebyly v cele bytelné, tak Candy z vězení čas od času utekla a měla paradoxně více volnosti než ostatní studenti. Takto utekla i na festival, kde ji poznali jen Terry, Archie, Stear, Annie a Patty. Patty se při tanci zakoukala do Steara a s Terrym si Candy zatančila o samotě u školního parku, kde mu řekla, že tento valčík hráli, když poprvé tančila s Anthonym. Terry ji vášnivě políbil a Candy mu za to nafackovala a zmizela. Později ji Terry vzal na svého koně, aby ji vyléčil z fóbie z koní, kterou trpěla od Anthonyho smrti. Takto ji přiměl šokem na tuto tragédii definitivně zapomenout.\n\nO letních prázdninách se konala letní škola ve Skotsku, kde Candy slyšela i melodii, kterou si pamatovala od svého prince. Terry tam trávil prázdniny v rodinné vile Grandchesterů, kde vyháněl svou matku Eleonoru, která ho přijela z Ameriky navštívit. Vyčítal jí její slova z New Yorku před půl rokem, že se nikdo nesmí dovědět, že je její syn, ale Grandchester po otci, kterého on ze srdce nenáviděl, stejně jako bratry z manželství se svou zákonnou manželkou, kterou nenáviděl ještě více. Zásluhou Candy se s ní později usmířil. Navíc zjistila, že Terryho místo studia a šlechtictví zajímá drama. Terry se tehdy usmířil i se Stearem a Archiem a ukázal jim rozbité letadlo jeho otce, které Stear zprovoznil, avšak poté stejně havarovalo. Terry však povahou zůstával být trochu šlechticem, když vytáhl Elizu fingující topení se z vody. Spolu s tím, že ji dříve ve škole vytáhl z jámy, kterou na něj nalíčil z pomsty Neil se svými kumpány, ale spadla do ní ona, si usmyslela, že ji Terry asi miluje. Pozvala ho proto na svou soukromou oslavu, kam ale nedorazil a vinila z toho Candy.\n\nŽárlivá Eliza se rozhodla jejich lásku rázně ukončit. Po návratu ze Skotska zfalšovala písmo obou, aby je v noci vylákala do stáje a udala je hlídkám sester. Protože se mimo předepsané doby nesmějí dívky s chlapci vůbec stýkat, oznámila sestra Greyová, že je Candy s okamžitou platností vyloučena ze studia, a zavřela ji do cely v pobořené budově. Terryho nepotrestala vůbec, a proto se s ním opět popral Archie, jenž na něj křičel, že Candy je jen adoptovaná a nemá kam jít, neboť ji strýček William určitě vydědí. Terry se zachoval jako chlap a zašel do kanceláře sestry Greyové. Poprvé vůbec k ní byl zdvořilý a žádal, aby vyloučila ze studia jeho a ne Candy, protože jí nechce zničit život. Byl skálopevně rozhodnutý odejít bez ohledu na přání otce, jenž mu ve škole pořád zařizoval zvláštní zacházení. Sestra Greyová nebyla schopna slova a souhlasila, byť to znamenalo nemalý problém. Sir Grandchester byl totiž nejštědřejší sponzor školy. Situaci pak zachránila Candy, která si se sirem Grandchesterem promluvila ve městě o samotě, aby mu vysvětlila Terryho vztah k matce a k divadlu. Přiměla ho uvědomit si, že by mu jako otec neměl bránit v jeho štěstí.\n\nCandy v Londýně také dlouho nevydržela. Po aféře s Terrym se tam necítila být vítaná, a tak napsala sestře Greyové dopis, kterým se odhlašuje ze studia. Dopis napsala i Patty, Annie, Stearovi a Archiemu. Jako černý pasažér se na nákladní lodi dostala před zimou zpět do New Yorku, kam zamířil Terry, ale nenašla ho tam. Vlakem se vrátila k Michiganskému jezeru do sirotčince tety Pony, kde zjistila, že tam dříve pobyl i Terry, aby poznal místo, kde Candy vyrůstala. Zimu strávila opět se sestrami Pony a Lane a oslavila s nimi patnácté narozeniny. Malý Jimmy si za ten rok přivydělával u pana Cartwrighta, jenž začal uvažovat o jeho adopci, neboť sám děti neměl a už začal stárnout. Nejdříve ale nabídl adopci Candy, která zdvořile odmítla, neboť nemůže zradit strýčka Williama, který toho pro ni tolik udělal. Přes zimu dumala, co bude dál, neboť si uvědomila, že bez řádného vzdělání odbornosti nemůže dělat ani vychovatelku jako Pony s Lane, ačkoliv ty byly ochotné ji regulérně zaměstnat. Jednoho dne ale dostala příležitost asistovat místnímu doktorovi Lenardovi místo jeho manželky na cestách za pacienty po kraji, což ji dovedlo k rozhodnutí, že se stane zdravotní sestrou.\n\nSestra Pony se dobře znala se sestrou Merry Jane, jež v malém městě nedaleko Chicaga vedla nemocnici sv. Josefa a zdravotnickou školu. Candy byla přijata ke studiu, a tak se na jaře znovu loučila se sirotčincem. S svém rozhodnutí zpravila dopisem přátele v Londýně i strýčka Williama. V nové škole si od sestry Merry Jane vysloužila pro zbrklost, nedochvilnost a komičnost přízvisko nešika. Pokoj sdílela s brýlatou studentkou \"Franny\", která byla samotářská, přehnaně upjatá a nemohla vystát upovídanost Candy, její všetečnost i důvody, proč jí sestra Merry Jane říká nešiko. Z legrace tak říkali Candy i pacienti. Ale časem se zlepšila a sestra Merry Jane si ji oblíbila pro její pozitivní vliv na pacienty. Přezdívka nešika jí už ale zůstala a mužští pacienti si začali žádat přítomnost Candy na pokojích. Ostatní studentky jí začaly takovou oblibu závidět, ale Merry Jane všem připomínala, že ostatní mají také své kvality, jaké Candy nemá, i Franny, nejlepší studentka, proto se musí doplňovat, péče o pacienty je týmová práce. Candy si časem všimla, že Franny v noci potají pláče, ale ta jí jen řekla, ať se stará o sebe.\n\nFranny měla na starost prominentního pacienta v nejlepším pokoji, ale druhý den se znovu plakala, když vyběhla z jeho pokoje uražena, že není jeho služka. V sesterně předstírala, že je vše v pořádku a pověděla jim, že vlastní mnoho pozemků u jezera a jmenuje se William. Candy si uvědomila, že jejich pacientem může být strýček William, a tak Franny požádala, aby se o něj mohla starat ona. Franny si odfrkla, ale nakonec souhlasila. Candy však ztropila skandál a navzdory varování dr. Franka, že je pacient William velmi netrpělivý a nesnáší řečnění, ze sebe vypustila veškeré nadšení, že se konečně setká se svým adoptivním otcem. Pacient se na Candy rozčílil, protože se nejmenuje William Ardley, ale William McGregor, navíc má s rodinou Ardleyů spory. Candy se proti jeho řečem o Ardleyových ohradila a vzniklá hádka způsobila panu McGregorovi bolest na hrudi. Rozzuřená Merry Jane k němu vrátila Franny, ale Candy to nechtěla vzdát. Dr. Frank sice Candy zakázal k panu McGregorovi chodit, ale na přímluvu od pana Brightona, jenž zrovna přišel svého přítele a obchodního partnera navštívit, jí vstup povolil.\n\nCandy se znovu stala jeho ošetřovatelkou, ale musela snést jeho hrubé zacházení. Od Neila a Elizy ale byla zvyklá na daleko horší věci, a tak vytrvala a zajistila si u Merry Jane uznání. Od ní dostala dopisy z Londýna: Dle Archieho je tam bez ní nuda a po jejímu odchodu se rekordně pět dnů nepřevlékal. Stear ztratil zájem o vědu a vynálezy a Patty psala o rande se Stearem v zoo, kam nakonec díky Albertovi umístili její želvu. Pouze Annie ji napsala, co se skutečně děje. Všichni se bojí války a její rodiče už žádali sestru Greyovou o uvolnění ze studia, aby se včas vrátila do Ameriky.\n\nPan McGregor začal v přítomnosti Candy volat Mínu, a tak se domnívala, že se jedná o jeho dceru. Vzala si na den volno a šla do jeho hlavní rezidence, kde jí jeho služka představila bernardýna Mínu. Candy se rozhodla propašovat ji do jeho pokoje, zatímco se stav pana McGragora toho dne prudce horšil. Jakmile místnost opustili dr. Frank, sestra Jane a ostatní, vjela dovnitř Candy s Mínou schovanou pod stolem na kolečkách, která zaštěkala. Její přítomností byla nejhorší krize zažehnána a stav pana McGregora se rychle lepšil. Dr. Frank v dalších dnech povolil Candy brát pana McGregora na vozíku do nemocniční zahrady. Za propašování Míny až do jeho pokoje ji měl za kamarádku a začal se chovat srdečně. Šla mu natrhat květiny a on ji s povděkem řekl, že si zdřímne. Poté s hrůzou zjistila, že jí na vozíku při vycházce zemřel, zatímco stromy okolo pouštěly na zem kvítí.\n\nCandy nesla smrt svého prvního pacienta těžce, což štvalo Franny a trochu i sestru Jane, protože pacienti občas zemřou a musí se chovat profesionálně. Sestra Jane jí pověděla, že pan McGregor byl na smrt nemocný a bylo jen otázkou času, kdy odejde, nicméně uznale ji pochválila za vyléčení jeho srdce ještě před smrtí. Poslala ji na krátké prázdniny za sestrou Pony, aby vyřídila vřelý pozdrav, a aby se z toho vzpamatovala. Candy to vzala kolem McGregorovy rezidence, kde si osvojila Mínu, aby ji pozůstalí nezastřelili, a darovala ji sirotčinci tety Pony.\n\nPo návratu z podzimních prázdnin ji navštívili Archie a Stear, kteří přiletěli ve Stearově nepříliš povedeném balónu. Tetička Elroy totiž kvůli napětí v Evropě všechny odhlásila z Londýna. Candy poté zvládla starost o svou novou pacientku, malou klavíristku Kateřinu s psychickými problémy. Pak došlo v Sarajevu k atentátu na rakouského arcivévodu a začala první světová válka. Z plánů na návštěvu Patty v Londýně tedy sešlo a zatím začaly v novinách vycházet titulky o Terrym Grandchesterovi jako o vycházející hvězdě divadelních prken v New Yorku a o jeho úspěchu ve hře Macbeth. Ten nevěděl, že Candy už dávno v Londýně není, a tak si o ni dělal starosti a na divadelní kritiku nedbal. Na příkaz sestry Jane se v nemocnici nikdo nesměl bavit o válce, ale kvůli válečným důvodům nabídla Candy, Franny a třem dalším nejlepším studentkám přestup na školu v Chicagu, aby studovaly chirurgii.\n\nZačaly se učit ve velké a přebyrokratizovaná nemocnici sv. Jany, kde odmítali přednostně ošetřit dítě s bolestmi. Candy to tak nenechala a překvapilo ji, že Franny a ostatní tři se postavily na její stranu, i když ji neměly rády. Později potkala během dvou dní volna Archieho a Steara a ti ji zavedli do hlavní rezidence Ardleyů. Zde se po letech viděla s tetičkou Elroy, která ji pořád nesnášela a nazvala ji pro její angažmá zdravotní sestry ostudou rodiny. Candy se nedala a řekla, ať ji tedy vydědí, ale Elroy se kvůli tomu zhoršil zdravotní stav a omdlela. Zatímco ostatní doběhli pro doktora, Candy ji vzala do pokoje a postarala se o ni jako zdravotní sestra sama. Jakmile se vrátili s doktorem, byla již Elroy vzhůru a klidnější. Eliza se mu snažila nalhat, že se o ni starala ona, ale i Elroy mlčky uznala, že je Candy zavázaná a nemůže ji vyhnat. Doktor se vyjádřil, že může být klidný, když má jeho pacientka v rodině zdravotní sestru. Dorazila i Annie a s Candy se vyspaly v dřevěném bunkru na stromě v zahradě. Druhý den se zúčastnila slavnosti, kde potkala mladého francouzského vojenského lékaře, s nímž si padla do noty. Byla rozhodnutá, že se stane nejlepší sestrou. On se brzy rozloučil, neboť dostal rozkaz jít na frontu. Candy pak nečekalo nic příjemného. Zatímco byla u Ardleyů, ve městě se stala vážná nehoda autobusu s mnoha těžce zraněnými a ona chyběla, třebaže měla volno.\n\nV témže čase se newyorské divadlo vydalo na turné a Terry měl vystoupit v Chicagu, jenže Candy měla ten den sloužit noční směnu. Marně za sebe hledala záskok, ale nakonec jí vyhověla Natálie, jedna ze sester od Merry Jane, kterou předtím urazila Eliza tím, že se ji pokusila podplatit, aby zařídila, aby se Candy na představení nemohla dostat. Po představení se pokusila Terryho, obklíčeného fanynkami a po boku s kolegyní Susannou, neúspěšně dostihnout, ale Terry z davu zaslechl hlas Candy. Přes dav na ni neviděl, a tak nastoupil do kočáru a odjel. Na banketu po představení potkal Elizu, Steara, Archieho i Annie, tak si uvědomil, že tam skutečně byla. Sama Susanna mu přinesla nalezený kapesník s jejími iniciálami, který Terry zanechal Candy ještě v Londýně. Terry na nic nečekal a vydal se Candy hledat.\n\nOd Annie se dověděl, že studuje v nemocnici sv. Jany, ale Franny ho u vchodu vyhodila, zatímco jeho Candy hledala v hotelu, odkud ji vyprovodila Susanna, že je prý unavený. Susanna si pro sebe řekla, že je do Terryho také zamilovaná. Po návratu málem minula vzkaz, který ji tam nechal Terry a těsně stihla rozloučit se s ním při běhu podél rozjíždějícího se vlaku na druhý den ráno. V dalších dnech a týdnech zažila Candy další příhody, jako setkání s beznohou sestrou-válečnou veteránkou z Evropy, záchranu života ženy, jejíž syn ukradl v nemocnici silný lék na srdce, a tak ji málem otrávil z neznalosti dávkování. Díky tomu rostlo její uznání u ostatních studentek a doktorů.\n\nJednoho dne v roce 1915 za nimi dorazila sestra Merry Jane, aby svým pěti studentkám sdělila, že se její nemocnice zapojí do péče o evropské vojáky a jednu z nich pošle rovnou na frontu do Francie. Candy se po uvážení pro a proti nabídne, ale současně s ní také Franny. Sestra Jane si vybrala Franny, jelikož ta vypadala rozhodněji. Candy se zdálo nefér, že nepůjde ta, která je sirotek, a v noci si tuto záležitost s Franny vyříkala. Franny jí v rozčilení prozradila, jakou má příšernou rodinu, a že nikomu chybět nebude. S pláčem utekla pryč, ale poprvé Candy a její způsoby pochopila. V den odjezdu jí řekla, že si ji nesmírně váží jako kolegyně, ačkoliv nikdy nebyly kamarádky. Na rozlučce s Franny si Candy uvědomila, že je od Franny nefér nedat o tom vědět své rodině, a tak v den volna odjela se Stearem za její rodinou, Hamiltonovými. Její sourozenci byli parta chuligánů na motocyklech a její rodiče byli alkoholik a sprostá hospodská. Paní Hamiltonová mluvila o své dceři před Candy velmi zle, protože odešla od rodiny a nikomu neřekla, že chce být zdravotní sestrou. V ten moment přišel poštou balík, v němž byl dopis od Franny, kde oznámila rodině své rozhodnutí odejít do války, a odkázala jim své osobní věci. Candy se Stearem vyhnala ven, aby ji nechali o samotě, obejmula balík od Franny a hystericky se rozplakala.\n\nPo návratu zažila poplach, neboť přivezli Alberta, vážně zraněného a držel se ho jeho skunk. Na rozkaz ředitele dr. Leonarda ho dali do plesnivé místnosti, neboť nebyla známa jeho totožnost a mohl by být nebezpečný. Trpěl amnézií a během převozu z Itálie, kde utrpěl zranění po explozi vlaku opakoval slova Chicago a Amerika. Archie s Annie a Stearem se ji snažili rozveselit setkáním s Patty, jejíž rodina uprchla před válkou z Londýna, ale pak se vrátila do \"pokoje\" za Albertem, který již byl při vědomí, ale nepamatoval si ji, skunka Pupeho ani svoje jméno.\n\nCandy se rozhodla mu pomoct a hádala se kvůli němu s dr. Leonardem. Vzpomněla si na Terryho a doufala, že by jí s ním mohl pomoci. Dr. Leonard si všiml Candyina zápalu a vysvětlil, že kvůli jeho neznámé totožnosti mu nemohou poskytnout lepší podmínky, a připomněl, že ona sama o něm také neví vůbec nic kromě jeho jména a toulkách po světě. Mezitím Susanna zjistila, kde Terry bydlí, a dala mu v jeho bytě propozice na velký konkurz pro jeho nejoblíbenější hru: Romeo a Julie. Ten ji chladně odbyl, neboť myslel na Candy a jak se z New Yorku uvolnit, aby mohl za ní do Chicaga. Tak jí aspoň napsal dopis, pozval ji na premiéru a zařídil rezervaci lístku. Dopis si přečetla na stromě, což dr. Leonard u sester ještě snad nikdy neviděl, a sdělil jí, že dokud nebude plnohodnotnou sestrou, nebude se o Alberta starat. Candy se přihlásila ke generální zkoušce a věnovala se více studiu, motivována špatným zacházením s ním.\n\nTerry nakonec konkurz vyhrál a spolu se Susannou budou mít titulní roli. Ostatní herci ho obviňovali, že roli dostal jen díky tomu, že je syn Eleonory Bakerové, ale ředitel Broadwaye ho uklidnil, že takovou roli dostávají vždy ti nejlepší. Candy mezitím vykonala velkou zkoušku v Chicagu, kterou zvládly všechny sestry od Merry Jane. Candy ze všech čtyř byla nejlepší a celkově sedmá z celého Chicaga. Merry Jane jim předala diplomy a certifikát a vzala si je zpátky do své nemocnice, zatímco Candy na požádání dr. Leonarda nechala v Chicagu. Merry Jane jí popřála úspěch v léčbě pacienta s amnézií, což je prý velmi těžký úkol. Stear vymyslel pro Candy oslavu a sestavil letadlo pro dva pasažéry, které se nakonec zřítilo.\n\nPozději Albert utekl z nemocnice a Candy ho s pomocí Steara a Archieho našla v parku. Albert jí nechtěl být jako cizí člověk na obtíž, a tak mu připomněla všechno, co spolu prožili a odmítala jeho námitky, že má možná kriminální minulost. Řekla mu, že ho má ráda jako bratra a zdůraznila mu jeho dřívější pomoc. Dr. Leonard po návratu sdělil, že kromě paměti je již Albert zdravý a vrátit se nemůže. S pomocí Archieho a Steara pro něj nakonec našli bydlení v domě pana Thomase, ale dr. Leonardovi se nelíbilo, že by tam s ním žila Candy, která s ním není příbuzná ani za něj není provdaná. Annie dodala, co si Terry pomyslí, až zjistí, s kým žije. Candy to raději Terrymu hned napsala, díky čemuž Susanna zjistila, že si s ní Terry dopisuje, a tak váhala, zda mu dopisy ze schránky, kterou vybírala, dá. Nakonec dala. Odpověděl jí, že kdyby šlo o kohokoliv jiného, neodpustil by jí to, ale starost o Alberta mu nevadí.\n\nDr. Leonard ale takové pochopení neměl a dal ji z nemocnice pro necudnost výpověď. Candy se nevzdala a nechala se najmout zpět jako uklízečka. Ostatní sestry se jí však zastaly a donutily dr. Leonarda vzít ji zpět jako zdravotní sestru a připomněly mu osud sestry Kateřiny, kterou jim on sám dával za vzor, jež pro své odhodlání zemřela na bojišti. Jako kompromis tedy Candy pracovala v nemocnici dál jako sestra a o Alberta se starala jen ve volnu. Ten jí ale často utíkal ven a jednou při hledání narazila na Neila, jak ho bijí tři výrostkové, které od něj odehnala. Neil její čin nedokázal ocenit, ale pak si to vyložil jako odpuštění za vše, co jí s Elizou dělal. Nakonec našla Alberta doma, který chtěl pro Candy koupit nové šaty pro představení v New Yorku, a tak si sehnal práci v restauraci. Mezitím na zkoušce Romea a Julie obvinila Susanna Terryho, že při milostných scénách myslí na Candy a svěřila se, co k němu cítí už od doby, kdy v divadle působí, a přiznala se k tomu, co provedla kvůli němu v Chicagu.\n\nTerry si přiznal, že si Susannu též oblíbil, ale Candy kvůli ní neopustí, neboť se do ní zamiloval na první pohled už tehdy na lodi do Southamptonu. Patty žádala Candy o pomoc, protože Stear chtěl odejít na frontu zajistil světu mír, a chtěl se přidat k francouzskému letectvu, protože ho už nebaví nuda v Chicagu a dokola stavět vynálezy, které stejně nefungují. Candy Stearovi nabídla, že udělají pro Alberta šokovou terapii, ale chtěla hlavně, aby Stear viděl, co mu může způsobit válka. Šoková terapie na Alberta samotného ale moc nefungovala.\n\nDr. Leonard dal Candy pět dnů volno, aby mohla odjet do New Yorku, ale nejprve ji vyslal jako poslíčka na Floridu s důležitými dokumenty. Cestou vlakem asistovala u akutního případu zánětu slepého střeva. Na Floridě poznala herečku Karen, rozzuřenou na Susannu za to, že dostala roli Julie a ne ona a musela si tu roli vysloužit \"jinak.\" Karen rozmlouvala Candy cestu do New Yorku, protože je pravidlem, že pár hrající Romea a Julii se zpravidla nakonec vezme. V New Yorku se během generálky stala nehoda, při které spadlo osvětlení na Terryho. Susanna ho na poslední chvíli odstrčila, ale ona sama skončila s rozdrcenou nohou, kterou museli amputovat. Druhý den ráno Candy jela zpět za dr. Leonardem a Karen odcestovala do New Yorku, ještě netušila, že jako náhrada za Susannu.\n\nDo Chicaga s sebou přivezla i pomeranče a našla dopis od Terryho i s lístkem na vlak i na představení. Byla v sedmém nebi a Albertovi se poprvé svěřila, že její první láskou nebyl Anthony, ale \"\"princ z kopce\"\", což jím trhlo. V New Yorku matka Susanny obvinila Terryho, že je zodpovědný za stav její dcery a nutila ho, aby s ní zůstal. Terry byl sklíčený a každý den Susannu navštěvoval v nemocnici. Stear pak brzy ráno v den odjezdu Candy do New Yorku překvapil vynálezem, hrací skříňkou, nejlepší, co kdy postavil a rozloučil se. V New Yorku Candy objala Terryho, ale všimla si, že něco není v pořádku. Pro něj ona byla pořád ta stejná Candy, kterou miluje, jenže nechce setkání pokazit tím, co nevyhnutelně přijde. Doprovodil ji do hotelu a odešel pozdě večer domů, aby se nachystal na premiéru, do níž se mu nechtělo, ale byl odhodlaný nezklamat Candy.\n\nDoma nalezl dopis od matky Susanny, v němž mu vyčítala, proč ji nepřišel navštívit. Druhý den Candy přišla o lístek, když ho nerozvážně ukázala Neilovi a Elize. Dovnitř se dostala zadem díky Karen, jež hrála Julii, a ke zlobě Elizy jí dala plakát s autogramem. V hledišti Candy zaslechla rozhovory ostatních o zranění Susanny a o tom, jak na Terryho její matka tlačí. Candy to nemohla vydržet a o přestávce z divadla odešla rovnou do nemocnice za Susannou. Ta na lůžku nebyla a o holi se belhala na zasněženou střechu, kde hodlala spáchat sebevraždu, protože nechce Terrymu být na obtíž, když on miluje Candy a ne ji. Candy její nářky neposlouchala a zabránila ji v jejím úmyslu, protože by pak Terry trpěl ještě více. Odvedla Susannu zpět do jejího pokoje, kam zakrátko dorazil Terry. Candy s vypětím nervů udržela své emoce na uzdě a Susanně pověděla, že se hned vrací do Chicaga. Terry ji dostihl na schodišti a vášnivě ji zezadu objal. Ona pocítila jeho slzy na svých vlasech, když ji prosil, aby aspoň dovolila vyprovodit ji na nádraží. Cítila, že ji Terry skutečně hluboce miluje, ale nejlepší bude okamžitý odchod z New Yorku i z jeho života. Terry jen chtěl slib, že bude v životě šťastná, jinak jí tento rozchod v životě neodpustí. Pak se Candy vyvlékla z jeho objetí a v rychlosti opustila newyorskou nemocnici s tím, že se společné zážitky z Londýna již nezopakují…nikdy. Candy odešla v mrazu a špatně oblečená na nádraží čekat na vlak. Jakmile na ni z okna z pokoje se Susannou neviděl, řekl jí, že bude jeho budoucí žena. A pro sebe dodal, že je to příliš bolestné na to, aby mohl říct, že by bývalo lepší, kdyby Candy nikdy nepotkal.\n\nCandy se cestou na nádraží snažila být silná, ale časem ji emoce přemohly. Ve vlaku pustila na své místo jinou ženu a šla stát ke dveřím, které za jízdy otevřela. Pak se usedavě rozplakala, že její sny o životě s Terrym jsou pryč, a usnula. Sebe tím vystavila mrazivému protivětru. Průvodčí si ji všimnul až těsně před Chicagem a zjistil, že má silnou horečku. Podle jejích dokladů kontaktoval rodinu Ardleyů a Archie ji okamžitě vyzvedl a ubytoval v rezidenci. Doktor jí sdělil, že jen se štěstím nechytla zápal plic a vynadal ji za to, čemu se vystavila. Pak se od plačící Patty dověděla, že se Stear přihlásil do francouzského letectva a zapojil se do války. Candy teprve nyní pochopila to divné loučení před odjezdem do New Yorku. Tetička Elroy Candy obvinila, že ho k tomu navedla ona, a nechce kvůli ní ztratit druhé vnouče. V rozčilení řekla, že strýček William je již nějakou dobu nezvěstný a kvůli ní se na rodinu valí jedna tragédie za druhou. Zakázala jí používat jméno Ardleyová a zakázala jí navždy vstupovat do rezidence.\n\nArchie s Patty a Annie tedy vzali Candy v horečkách k Albertovi, kterému omdlela v náručí a po probuzení mu vše pověděla. Albert ji uklidnil, že na jejím místě by udělal totéž, neboť žít s tím, kdo by spáchal společenskou sebevraždu, je nemožné. Albert se pak vydal nakoupit, ale cestou ho srazilo auto, jehož řidič od místa nehody ujel. Lidé ho odnesli na soukromou kliniku dr. Martina, jenž nepovažoval jeho amnézii a zranění za tak vážná. Tam ho dle zpráv od sousedů nakonec našla Candy. Albert v bezvědomí snil o \"posledních událostech\" ohledně výbuchu vlaku v Itálii, probudil se a ihned poznal Candy, s níž odešel domů, kde už na ně čekali Archie, Annie a Patty s dopisem od Steara, který napsal na lodi směřující do Francie. Pak vytáhli noviny se zprávami o Terryho úspěchu při premiéře, načež se Candy málem rozplakala a řekla, co se tam stalo. Požádala je, aby o něm už nikdy nemluvili. Candy pak smutek zaháněla v práci, kde trávila hodně času. Dr. Leonard ji proto poslal na čas sloužit do mobilní nemocnice pro stavaře železnic v neprostupných horách.\n\nNašla si čas i na návštěvu sirotčince tety Pony, kde obě sestry už poněkud zestárly a děti se jim vymykaly z rukou. Jim si s ostatními hrál na válku a způsobil smrt několika krav, které se splašily po jeho střelbě ze vzduchovky, a tak mu Candy napravila hlavu. Po návratu se Candy nachomýtla u automobilové nehody, kterou způsobil nepřiměřenou rychlostí Neil. Candy ošetřila jeho zranění a on si to vyložil tak, že ho asi miluje. A on ji také, a tak jí začal dělat překážky v práci s cílem trávit čas s ní. Na radu služebných za ní přišel s květinami, které mu ale vrátila. Neilova chování si všimla Eliza a pokusila se mu domluvit rande s její kamarádkou. Pak ale našla kapesník patřící Candy v jeho posteli, který jí on nějak sebral a šla s tím za matkou, aby jí namluvila, že se Neil chce oženit s Candy. Paní Leaganová se rozčílila a šla dr. Leonardovi vyhrožovat zastavením sponzorování nemocnice a také vyhazovem, pokud u sebe nechá Candy pracovat.\n\nDr. Leonard výhrůžkám podlehl a ač nerad, Candy propustil. Paní Leaganová rovněž zařídila, aby ji nevzali v žádné jiné chicagské nemocnici a byla nucena se odstěhovat. Albert toho dne v práci omdlel a začaly se mu vracet všechny vzpomínky. Neil využil Elizy kamarádku k provokaci Candy, ale žárlivost v ní nevyvolal. Měla teď jiné starosti a navíc se dověděla, že jí vyhazov zařídila jeho matka, takže mu udělala do jeho auta škrábanec. Neilovi nakonec došlo, když se před ním Eliza vychloubala, co provedla s matkou, že nejsou vůbec dobří lidé a on sám také ne. Candy v parku potkala Alberta s dr. Martinem, který jí nabídl práci zdravotní sestry, aby jeho ordinaci trochu pozvedla (a utnula jeho závislost na alkoholu). Albert jí pověděl, ať se nebojí říct mu, cokoliv ji trápí, ale neřekl jí o návratu svých vzpomínek. Později ji našel Neil, že jí sehnal práci, ale Candy ho odmítla, že jí je odporný. Neil se urazil a hodil po ní časopisem, kde se psalo o Terryho konci v Broadwayi. Cestou domů ji zastavil drožkář, že na ni čeká jistý gentleman jménem Terry.\n\nByla to ale Neilova past a ten ji zamkl v zámku u jezera, aby ji donutil ho milovat. Candy mu připomněla, jak moc se nenáviděli v dětství, nyní tomu nemůže být jinak, a tak ji tam Neil nechal s tím, že ji pustí, až řekne, že ho miluje. Candy pak odvážně skočila z velké výšky do jezera a přeplavala na opačný břeh, kde ji vyzvedl Albert se svým novým autem a měl pro ni příhodně i nové šaty. Candy mu řekla o Neilovi a on jí lhal, že ho nezná. Albert si uvědomil, že jejich soužití je pro okolí takto nepřijatelné a až přizná své vyléčení, bude nemožné. Další den přišli do Martinovy ordinace dva starší lidé, aby Candy varovali před Albertem, asi se zapletl do něčeho špinavého, v barech se stýká s divnými lidmi a záhadně zbohatl. Jedním takovým byl Terry, kterého Albert našel opilého v baru a vyprovokoval ho ke rvačce. Pak ho složeného k zemi polil vodou a střízlivého vzal odpoledne do parku, kde mu promluvil do duše. Ukázal mu kliniku dr. Martina, aby viděl Candy s naplněným životem, která nedbá toho, že ji jinde nechtějí z pofidérních důvodů zaměstnat. Terry si uvědomil, že ji po té newyorské rozlučce jen potřeboval vidět naposledy šťastnou a veselou. Vrátil se proto do New Yorku za Susannou. Candy se o tom, jak se na ni Terry z dálky díval, nikdy nedověděla.\n\nDalší ráno se Albert vykradl z bytu a zanechal Candy dopis na rozloučenou. Dr. Martin jí pak řekl, že se Albert přišel rozloučit a pak nastoupil do auta k mužům v černém. Mezitím se Neil postavil Elize a matce a prohlašoval, že si Candy stejně vezme za ženu a uteče s ní kamkoliv, aby byla co nejdál od nich. Candy zatím Alberta neúspěšně hledala po městě a vstoupila do kostela, kde se modlila Patty, jež dostala divnou předtuchu. Candy vytáhla z kabelky Stearovu hrací skříňku a modlila se za Alberta, zatímco Patty za Steara a dala Candy Stearův dopis, kde popisuje válku a ztrátu kamaráda, padlého v bitvě. V ten moment ve Francie přišel Stearovi rozkaz jít do první letecké bitvy proti Německu. Vedl si dobře, jenže německý pilot, kterého pronásledoval, byl velmi podobný jeho ztracenému příteli, a tak ztratil koncentraci a stal se pro nepřítele snadným cílem. Nakonec byl zasažen do letadla i svého těla. Umírající Stear padal k zemi a vzpomínal na Patty a Candy, své dvě velké lásky, a lamentoval nad tím, že vůbec šel do války.\n\nSe Stearovou smrtí přestala v chicagském kostele hrát jeho hrací skříňka. Zanedlouho se konal jeho pohřeb a Patty poté vyhrožovala, že se zabije, ale Candy jí nafackovala a srovnala hlavu. Patty si pak nechala v dílně opravit Stearovu hrací skříňku a odjela za babičkou a rodiči na Floridu. Candy se vrátila do bytu, kde litovala, že od ní všichni odešli. V novinách se ale dočetla aspoň jednu pozitivní zprávu: strýček William Ardlay, se rozhodl konečně ukázat na veřejnosti. Dovnitř přišel vyfešákovaný Neil s další kyticí, aby ji požádal o ruku. Prosila ho, aby odešel. Když odmítal, vzala sklenici s vodou, rozlila ji na zem a vysvětlila mu, že toto on udělal už dávno a nelze tu vodu nalít ze země nazpátek. On však trval na tom, že si ji stejně vezme. To proto, že mezitím Eliza s matkou vymyslela velký plán. Candy je totiž jako adoptovaná dcera strýčka Williama jedinou dědičkou veškerého majetku Ardleyů, a když by si ji Neil vzal za ženu, jeho prostřednictvím by ho mohly ovládat. Eliza matce připomněla nejen to, ale i fakt, že s Neilem ani nebude šťastná. Navrhla tuto věc zakamuflovat jako rozkaz strýčka Williama dřív, než se objeví na veřejnosti. Poté společně namluvily tetičce Elroy, že jim Neil řekl, že pokud si ho Candy nevezme za muže, odejde do války jako Stear.\n\nKe Candy dojel kočár se vzkazem, že se má hlásit ihned u strýčka Williama. Jakmile dorazila do rezidence, přivítal ji Neil a skupina fotografů. Leaganovi a tetička Elroy si ji předvolali a oznámili jí, že si Neila vezme za muže na rozkaz strýčka Williama, jinak se zapíše do armády jako Stear, a zásnuby se budou konat okamžitě. Candy měla štěstí, protože jedna ze služebných jí prozradila, že sir William není přítomen. A sama pochybovala, že by tohle kdy Neil, takový zbabělec, řekl. Z rezidence uprchla a vyhledala banku, vlastněnou Ardleyovými, v domnění, že strýčka Williama nalezne tam. Potkala tam však pana George, který zbledl, jakmile mu Candy řekla, k čemu ji Leaganovi a údajně i strýček William nutí. Řekl, že poprvé v životě nesplní Williamův příkaz, a dovede ji přímo k němu. Vzal ji okamžitě autem do Lakewoodu, kde ho v opuštěné rezidenci, kde dříve bydlela s Anthonym, Stearem a Archiem, spatří.\n\nGeorge Williamovi nejprve o samotě oznámil, co se děje, pak poslal Candy čekající v hlavní síni dál. William seděl v křesle, otočený zády k ní. Candy se uklonila a poděkovala mu za všechno, co pro ni kdy udělal, a zmatečně mu oznámila, že nehodlá plnit své povinnosti takovým způsobem, aby si musela brát Neila za muže. William se v křesle otočil a Candy byla jako zasažená bleskem. Strýček William byl totiž Albert, který jí konečně řekl své celé jméno: \"William Albert Ardlay\". Byl s ní tudíž vždycky, jen o tom nevěděla. Vysvětlil, že po smrti svých rodičů byl příliš mladý, aby mohl plnit roli hlavy rodu Ardleyů, takže jeho povinosti vykonávala tetička Elroy. On zase od mala miloval přírodu a zvířata a vůbec ji neposlouchal. Aby mohl žít, jak chtěl, vytvořil kolem sebe schválně obraz, že je ve skutečnosti starý a velmi zaneprázdněný, a dal si záležet, aby ho znali jen nejstarší členové rodu. Candy pochopila, že se jí Albert snažil být náhradním otcem a nejen pro ni. William Albert litoval ztráty Anthonyho a Steara, aniž by pro ně kdy stihl něco udělat, ale prozradil, že se definitivně rozhodl ji adoptovat díky nim, když mu psali dopisy o jejím těžkém životě u Leaganových. Navíc vypadala jako jeho sestra, Anthonyho matka, která byla zrovna tak dobrosrdečná jako Candy. Společně pak prozkoumali místa a věci, na které měli nejlepší vzpomínky.\n\nCandy se s Georgem vrátila do Chicaga a potají i Albert. Candy přišla oblečená v krásných šatech, ale ta oznámila všem přítomným z rodu Ardleyů, kterých se sjelo hodně, že žádná svatba nebude. Tetička Elroy požadovala vysvětlení. Dveřmi prošel William Albert v nažehleném fraku s tím, že svatbu zakazuje a že od nich nebylo hezké provést na Candy takový komplot. Elroy mu chtěla vynadat, že se má objevit až zítra. O zásnubách ho chtěla informovat až potom, ale na to jí odpověděl, že pak by už bylo pozdě. Neil v Albertovi poznal vandráka, který žil v bytě s Candy a chtěl ho vykázat ven. Tetička Elroy ho okřikla, ať je zticha. William Albert pověděl, že se o něj Candy po celou dobu od jeho ztracení se příkladně starala, aniž by věděla, kým skutečně je, a omluvil se Neilovi, že nemůže dopustit, aby se Candy vdávala proti své vůli. Neil utekl z místa pryč a Albert se přítomným oficiálně představil. Mladé ženy z klanu Ardleyů si pochvalovaly, jak je ještě mladý, a že tetička Elroy konečně může odpočívat. Venku Neila utěšovaly Eliza a jejich matka, že ho vezmou na jih, kde pozná děvčata lepší než Candy. Neil s nadějí souhlasil a Candy, která je z dálky sledovala, se ptala sebe, jestli takhle má vypadat upřímně zamilovaný člověk. Vylezla na strom, kam za ní za chvíli vylezl i strýček William, že na stromě ho hned napadají hezčí myšlenky. Z Candy udělal svou osobní asistentku a po čase ji poslal zpět domů k tetě Pony, tam přece bude nejšťastnější.\n\nNechal tam uspořádat velkou párty a sám tam dorazil od kopce Pony, oděn v tradičním skotském kiltu, s dudami a s účesem nakrátko. Pro Candy tím byla vyřešena i hádanka, kdo je její princ z kopce. V novinách se dočetla, že se Terry úspěšně vrátil do Broadwaye a znovunastartoval svou kariéru. V Ponyho domě pak už zůstala, aby se tam se stárnoucími sestrami Lane a Pony starala o sirotky.\n\n"}
{"id": "1037766", "url": "https://cs.wikipedia.org/wiki?curid=1037766", "title": "Milan Fibiger", "text": "Milan Fibiger\n\nMilan Fibiger (* 26. dubna 1966, Mladá Boleslav) je český akademický malíř, ilustrátor, grafik a hudebník.\n\nMilan Fibiger vystudoval v Praze na Střední uměleckoprůmyslové škole v letech 1979–1983 propagační grafiku a následně v letech 1984–1990 u profesora Jiřího Šalamouna ilustraci a grafiku na Vysoké škole uměleckoprůmyslové.\n\nJe autorem obálek a ilustrací knih žánru sci-fi a dobrodružných, hororových a pohádkových knih. Používá klasické malířské techniky. Vystavuje pravidelně doma i v zahraničí. Je také rockovým hudebníkem. Hraje na basovou, elektrickou a akustickou kytaru a na některých hudebních projektech se podílí i autorsky. Se skupinou Ohnivá voda vydal CD, kde složil všech čtrnáct písní. Nyní působí ve skupině Rollover. Žije v Praze\n\nOd Akademie Science Fiction, Fantasy a Hororu obdržel v letech 2002, 2003 a 2007 cenu Výtvarník roku.\n\n"}
{"id": "1037768", "url": "https://cs.wikipedia.org/wiki?curid=1037768", "title": "Pietro Spada", "text": "Pietro Spada\n\nPietro Spada (* 29. července 1935 Řím) je italský klavírista a muzikolog. Je znám především jako objevitel a interpret řady méně známých skladatelů minulosti. Nahrál tak například klavírní dílo Johna Fielda či Muzia Clementiho a byl editorem mnoha doposud nevydaných hudebních skladeb. \n\nSpada vystudoval klavír na římské Konzervatoři sv. Cecilie roku 1956, studoval také kompozici a svá studia završil na Milánské konzervatoři u Giorgia Federica Ghediniho. Jako klavírista vystoupil v řadě zemí světa. Působil také jako profesor hudby v USA a v Itálii a věnoval se muzikologickému výzkumu.\n"}
{"id": "1037769", "url": "https://cs.wikipedia.org/wiki?curid=1037769", "title": "Roman Z. Novák", "text": "Roman Z. Novák\n\nRoman Z. Novák (* 8. září 1967 Praha) je česko-německý skladatel, dirigent, sbormistr a pedagog, umělecký vedoucí Zpěváckého spolku Hlahol v Praze, sdružení Art-n a Smíšeného sboru Petershausen/Bavorsko.\n\nRoman Z. Novák se narodil 8. září 1967 v Praze. V šesti letech začal hrát na klavír. V roce 1977 odešel s rodiči do Německa, kde pokračoval ve hře na klavír, později i na kytaru a pozoun. Od roku 1986 do 1991 studoval soukromě teorii hudby a skladbu v Karlsruhe a hru na klavír ve Stuttgartu. Paralelně k tomu knihovnictví na univerzitní knihovně ve Stuttgartu-Hohenheimu. V roce 1991 se vrátil do Prahy, kde v letech 1991–1997 studoval skladbu na pražské HAMU v třídě prof. Marka Kopelenta. Od roku 1994 se věnoval i studiu dirigování u Leoše Svárovského. V roce 1998 se stal spoluzakladatelem občanského sdružení ARTn a od roku 1999 působí jakožto sbormistr Zpěváckého spolku Hlahol v Praze, jehož je od roku 2001 i uměleckým vedoucím. Roman Z. Novák působil mj. jako pedagog Letních kurzů sborového zpěvu v Běchyni a jako externí pedagog na skladatelských kurzech v Českém Krumlově (2004). Absolvoval skladatelské kurzy m.j. v Darmstadtu v SRN (1990) a v Eugene v Oregonu v USA (1995), dále pak v Lipsku a Krakově. Je členem občanského sdružení ATELIÉR ´90 sdružující skladatele ČR a místopředsedou občanského sdružení ARTn. V roce 1995 získal II. cenu na Mezinárodní skladatelské soutěži Pražské jaro a v roce 1999 cenu podpory od Nadace „Ernsta von Siemense“ za skladbu „Obejmi lehce, čistě, vroucně, nekonečně“, komponovanou pro festival Ars Alchimia. Vedle své hudební profese jako skladatel a dirigent působil jako hudební pedagog na Německé škole v Praze, Hermann-Lietz-Schule Hohenwehrda (SRN) a na Gymnáziu Thomase Manna v Praze. Od září 2008 je pedagog hud. výchovy na gymnáziích v Německu, převážně v Bavorsku.\n\n\n\n\n\n\n\n\n\n\n"}
{"id": "1037770", "url": "https://cs.wikipedia.org/wiki?curid=1037770", "title": "Ťin-pching I", "text": "Ťin-pching I\n\nŤin-pching I () je klenbová přehrada na řece Ja-lung-ťiang v autonomní prefektuře Liang-šan v S’-čchuanu v Čínské lidové republice. Kromě využití vodní energie pomocí vodní elektrárny o šesti Francisových turbínách po 600 MW má sloužit i jako protipovodňová ochrana a také bránit erozi. Práce začaly 12. listopadu 2005 a skončily roku 2014. S výškou hráze 305 m je to nejvyšší přehradní hráz nejen v Čínské lidové republice, ale i na celém světě. Její výkon je 3600 MW a bude vyrábět 16 až 18 TWh ročně.\n"}
{"id": "1037771", "url": "https://cs.wikipedia.org/wiki?curid=1037771", "title": "Listy na podporu humanity", "text": "Listy na podporu humanity\n\nListy na podporu humanity (něm. Briefe zu Beförderung der Humanität) je stěžejní filosofické dílo německého preromantického humanisty Johanna Gotffrieda Herdera (1744–1803). Spadá do kategorie etiky a jeho ústřední téma je humanita (die Humanität), kterou autor vyzdvihuje jako určující hodnotu lidského bytí a života. \n\n„Listy na podporu humanity“ napsal Herder v rozmezí let 1793 a 1797, dokončil je tedy sedm let před svou smrtí. Posthumně byl vytištěn ještě Dodatek obsahující kapitoly neuveřejněné v předchozím vydání.\nCelkem má dílo cca 800 stran a zahrnuje 10 souborů silných svazků. Suphanovo souborné vydání Herderova literárního odkazu z let 1877–1813 čítá 33 svazků.\n\nHerder pro „Listy“ zvolil tzv. epistolární koncepci, ke které ho inspiroval G. E. Lessing. Témata zpracovává v samostatných „listech“ (fiktivních dopisech) adresovaných přátelům, označovaným monogramy. První list obsahuje výzvu těmto smyšleným přátelům k založení Spolku humanity; Herder se staví do role jednoho z jeho korespondentů.\nAutor na průběžně oživuje text citací veršů (např. 23., 28 list) podobně jako Marx v „Kapitálu“. Na několika místech (např. 10. list, 26. list) užívá antické formy dialogu.\nV textu se objevuje řada odkazů na německé i světové osobnosti, a to jak na současné, tak na historické (Homéra Herder zmiňuje na různých místech 27x, Leibnize 21x, Shakespeara 19x, Lessinga 14x, Klopstocka 12x, Goetha však ani jednou. Z českých historických postav Herder hovoří často o Komenském, kterému věnoval celý 57. list, a 4× se v „Listech“ objevuje jméno Mistr Jan Hus).\n\nHerder pojímá humanitu jako přirozenou a zároveň nejdůležitější ctnost, potenciálně přítomnou v každém člověku. Ideál spatřuje v realizaci této vlastnosti, ke které podle něho dopomáhají osvěta, křesťanství a přirozený vývoj (argumenty na podporu tvrzení, že „lidstvo spěje k humanitě“, rozvádí ve 24. listu).\nV křesťanství Herder nalézá soulad s vlastní filosofií humanity. Osvícenský rys jeho smýšlení se projevuje mimo jiné v tom, že klade humanitu nad víru a konfesi a vyzdvihuje skutečnost, že se Ježíš Kristus sám označil jako „Syn člověka, to jest člověk“ (124. list). Na křesťanství tedy zdůrazňuje především jeho nejobecnější hodnoty, které jsou všelidsky vztažné (např. milosrdenství a lásku).\nPodstatnou součást díla tvoří literární portréty mužů, jejichž příklad podle Herdera ukazuje humanitu uvedenou do života prostřednictvím konkrétních lidí. \nListy mají vesměs esejistický charakter a autor se v nich často zamýšlí nad historickou nebo literárněvědnou problematikou z filosofického úhlu. \nPrávě na základě filosofie humanity Goethe nazval Herdera „přítel Humanus“ a František Palacký ho prohlásil za „svatého velekněze lidskosti“.\n\nSpecifický styl Herderových děl se označuje jako „herderovská dikce“. Charakteristické je pro ni umělecké, citové zabarvení, které se projevuje častým užitím metafor a vůbec básnických prostředků. Autor na uměleckou hodnotu formy klade zřetelný a vědomý důraz. Fráze chybí, ustupují původnímu, subjektivnímu projevu, čímž Herder anticipuje romantický individualismus.\nTypické je i časté podtrhávání slov.\nHerderovskou dikci používal v některých případech i Goethe (např. v díle „O německém stavitelském umění“). \n\nHerderovu celoživotní inspiraci představovala filosofie některých jeho současníků. Především šlo o Kantovy přednášky, kterých se ve svých studentských letech denně účastnil, a o názory Johanna Georga Hamanna. Hamannovy „Sokratovské pamětihodnosti“ na něj působily svou citovostí a romantickou účastí s lidmi.\nSám Herder inspiroval nesčetné množství myslitelů, kteří působili zároveň s ním i po něm. Tzv. „herderismus“ se projevil především v hnutích národní obrody. Během českého obrození z něj většina autorů buď vycházela, nebo s ním alespoň sdílela stanoviska. \nFrantišek Palacký si po četbě „Listů“ poznamenal do deníku: „Národové dospělí chtějí nyní ne prutem jako děti, ale rozumem a spravedlností spravovány býti.“\nObrozenci (např. P. J. Šafařík, F. L. Čelakovský, J. Kollár) se inspirovali především Herderovým odkazem etnografickým (díla „Lidové písně“ a „Ohlasy národů v písních“), ale duchem tohoto přístupu zůstala filosofie humanity obsažená v „Listech“ a její ústřední teze, totiž osvícenský obdiv člověku jakožto jevu.\n\n"}
{"id": "1037774", "url": "https://cs.wikipedia.org/wiki?curid=1037774", "title": "Evangelium podle Brabence (film)", "text": "Evangelium podle Brabence (film)\n\nEvangelium podle Brabence (mezinárodním názvem \"The Gospel According to Brabenec\") je český dokumentární film, který natočil režisér Miroslav Janek. Premiéru měl dne 24. října 2014 na Mezinárodním festivalu dokumentárních filmů Jihlava. Zaměřuje se na básníka a hudebníka Vratislava Brabence, člena skupiny The Plastic People of the Universe. Vychází ze stejnojmenné knihy rozhovorů Brabence s novinářkou Renatou Kalenskou z roku 2010.\n\nFilm byl nominován na Českého lva v kategorii nejlepší dokumentární film, ale nominaci neproměnil.\n\n"}
{"id": "1037776", "url": "https://cs.wikipedia.org/wiki?curid=1037776", "title": "Alexej Valerjevič Děvotčenko", "text": "Alexej Valerjevič Děvotčenko\n\nAlexej Valerjevič Děvotčenko (; 14. října 1965 Leningrad – 5. listopadu 2014 Moskva) byl sovětský a ruský divadelní i filmový herec (zasloužilý umělec Ruské federace) a politický aktivista. Byl jedním ze 34 signatářů kampaně 'Putin musí odejít'.\n\nByl silným kritikem Vladimira Putina a jeho režimu a dokonce se na protest proti němu vzdal státních ocenění. Také odsoudil ruskou intervenci na Ukrajině v roce 2014. Proto se po jeho smrti objevily spekulace, že byl zavražděn, ovšem provládní zdroje označily za pravděpodobný důvod smrti úder do hlavy kvůli opilosti.\n\n"}
{"id": "1037779", "url": "https://cs.wikipedia.org/wiki?curid=1037779", "title": "Novosvitlivka", "text": "Novosvitlivka\n\nNovosvitlivka (; – \"Novosvetlovka\") je sídlo městského typu v Luhanské oblasti na Ukrajině. V roce 2014 žilo v Novosvitlivce zhruba 3700 obyvatel.\n\nNovosvitlivka leží na Luhančyku, 83 kilometrů dlouhém přítoku Severního Doňce, a na dálnici M 04 mezi 30 kilometrů na jihovýchod ležícím Krasnodonem a 19 kilometrů na severozápad ležícím Luhanskem, správním střediskem celé oblasti.\n\nNovosvitlivka byla založena v roce 1860 a sídlem městského typu je od roku 1961. Byla značně poničena v roce 2014 během války na východní Ukrajině.\n"}
{"id": "1037781", "url": "https://cs.wikipedia.org/wiki?curid=1037781", "title": "Boží oko", "text": "Boží oko\n\nBoží oko, případně \"oko Prozřetelnosti\", je symbol lidského oka v trojúhelníku, často ještě obklopený paprsky.\n\nPoužívá se v křesťanském umění od renesance. Oko představuje Boží vševědoucnost a trojúhelník svatou Trojici. Objevuje se například na obrazech nebo na fasádách i vnitřní výzdobě barokních a klasicistních chrámů. Jedním z nejstarších vyobrazení je na obraze \"Hostina v Emauzích\" z r. 1525 od Jacopa da Pontormo.\n\nSymbol získal oblibu i mimo náboženskou sféru, nalezneme ho například na rubu pečeti Spojených států amerických (1782), která je také zobrazena na jednodolarové bankovce, nebo \"Deklaraci práv člověka a občana\" z roku 1789. Trojúhelník pak někdy bývá vykládán jako symbol pyramidy, která se také objevuje na americké pečeti. \n\nSymbol bývá často dáván do souvislosti s okultismem a svobodným zednářstvím. Zvláště na symbolu na americké pečeti pak staví některé teorie spiknutí, což je například zpracované ve filmu \"Lovci pokladů\".\n\n"}
{"id": "1037783", "url": "https://cs.wikipedia.org/wiki?curid=1037783", "title": "Viktor Kaufmann", "text": "Viktor Kaufmann\n\nViktor Kaufmann (21. srpna 1900 Praha – 26. února 1945 Neubrandenburg ) byl lékař (internista); starší bratr Hedy Kaufmannové (1905–1981) – spisovatelky, překladatelky a účastnice českého protinacistického odboje. Po 15. březnu 1939 se Viktor Kaufmann zapojil (prostřednictvím prof. dr. Vojtěcha Čížka) do odboje a záhy se stal jednou z vůdčích osobností v ilegální skupině Petiční výbor Věrni zůstaneme (PVVZ). Zde působil jako jeden z hlavních organizátorů a přivedl sem i svou sestru Hedu. Aktivně pracoval i v odbojové organizaci Ústřední vedení odboje domácího (ÚVOD).\n\nPo ukončení studia na lékařské fakultě Univerzity Karlovy v Praze pracoval na interním oddělení v Sanopsu. Kromě toho, že ovládal jedenáct jazyků byl i milovníkem klasické hudby. Původně bydlel na adrese: Ve Pštrosce 7, Praha 2 - Vinohrady (viz dále), kde měl kromě bytu i soukromou ordinaci. Po zákazu provozovat lékařskou praxi lékařům židovského původu se přestěhoval na Smíchov (ulice Na Vršku 1).\n\nViktor Kaufmann pracoval (již od března 1939) ve zpravodajské skupině profesora dr. Vojtěcha Čížka. Zde (mimo jiných) působili také doktorka Milada Horáková, docent Josef Fišer, doktor Karel Bondy, Anna Pollertová a mnozí další. Tato organizace byla počátkem jara 1940 rozbita zásahy gestapa. Viktor Kaufmann pomáhal budovat strukturu Petičního výboru Věrni zůstaneme (PVVZ) a aktivně se účastnil příprav demonstrací 28. října 1939. V programu \"Za svobodu do nového Československa\" se spolupodílel na kapitole pojednávající o veřejném zdravotnictví. Viktor Kaufmann se (společně s Annou Pollertovou) na jaře v roce 1940 zúčastnil převozu celostátně hledaného uprchlíka – odbojáře doc. dr. Josefa Fischera z nemocnice v Poličce do Prahy.\n\nV pondělí před polednem dne 20. října 1941 se ještě stačil setkat s Dr. Karlem Bondym, ale ještě téhož dne odpoledne byl (v rámci rozsáhlého zátahu gestapa proti organizaci ÚVOD) Viktor Kaufmann zatčen gestapem. Po skončení hlavních výslechů byl vězněn na Pankráci a pak na Karlově náměstí. Jako uvězněný lékař byl pověřen, aby prováděl tzv. „marodku“, protože vězeňský lékař z Pankráce MUDr. Navarra do té doby musel do vězeňské marodky na Karlově náměstí dojíždět. Viktor Kaufmann tak získal větší možnost pohybu, snadněji se jeho prostřednictvím distribuovaly motáky (většinou ukryté v termosce) a dostalo se k němu více jídla, čehož využil, aby ho poskytl nejpotřebnějším a časem i na ženské oddělení (kde byla umístěna např. i zatčená odbojářka Anna Pollertová).\n\nOdbojářům na svobodě se tak podařilo díky osobě Viktora Kaufmanna navázat a udržovat s některými zatčenými odbojáři pravidelné obousměrné spojení. Heda Kaufmannová s Viktorovou ženou Irmou Kaufmannovou přebíraly motáky od Viktora Kaufmanna a předávaly je dál určeným osobám. Toto ilegální \"spojení\" bylo ukončeno v březnu 1943, kdy \"cestu\" prozradil konfident gestapa Bohumil Siebert. Kaufmann spolu s doc. dr. Josefem Fischerem byli znovu vyslýcháni, následně převezeni do Malé pevnosti Terezín, kde byli šikanováni tamními dozorci.\nLidový soud v Berlíně Viktora Kaufmanna a další jeho spolupracovníky (doc. dr. Josef Fischer, JUDr. Karel Bondy, Anna Pollertová) odsoudil 14. listopadu 1944 k trestu smrti. Popraven byl 26. února 1945 v Neubrandenburgu-Gorden.  Kaufmannova matka a jeho teta byly zavražděny ve vyhlazovacím táboře v Treblince.\n\nDnes se jméno MUDr. Viktora Kaufmanna nalézá například na pamětní desce obětem 2. světové války umístěné na domě číslo 34/7 v ulici Anny Letenské na Praze 2, (dříve ulice „Ve Pštrosce“). To bylo jedno z hlavních center, v jehož prostorách se tajně scházeli členové organizace PVVZ. V tomto domě se nacházely jednak byty Anny Pollertové, ale také zde měl ordinaci Viktor Kaufmann. V této ordinaci proběhly na začátku okupace schůzky první garnitury vedení odbojové organizace PVVZ. Pamětní deska obsahuje jména těch, kteří se konce války nedočkali.\n\nNa Novém židovském hřbitově na Olšanech (Praha 3 - Žižkov, Izraelská 1) se nachází náhrobek (kenotaf) se jménem MUDr. Viktora Kaufmanna. Na kenotafu jsou tyto nápisy:\n\n"}
{"id": "1037785", "url": "https://cs.wikipedia.org/wiki?curid=1037785", "title": "Jitrocel prostřední", "text": "Jitrocel prostřední\n\nJitrocel prostřední (\"Plantago media\") je vytrvalá, planě rostoucí rostlina, která je v trávníku nepříjemným plevelem. Je to druh početného rodu jitrocel.\n\nTento druh jitrocele je rozšířen od západní Evropy až po severozápadní Čínu a Dálný východ. Byl zavlečen do Ameriky, Austrálie, na Nový Zéland i do Tichomoří. V České republice se vyskytuje roztroušeně, místy je však hojný. Nachází se obvykle od nížin do podhůří, do vyšších poloh se dostává jen přičiněním člověka.\n\nRoste obvykle na sušších stráních, loukách, mezích, na okrajích travnatých cest, křovin i světlých lesů. Často vyrůstá i na travnatých plochách v parcích a kolem lidských sídel, stejně jako na náspech a rumištích. Vyskytuje se na hlubokých i plytkých kamenitých půdách s vyšším obsahem živin, zásaditou půdní reakci a dostatečně vlhkou půdou. Snáší poměrně dobře sešlapávání.\n\nVytrvalá rostlina s tlustým kůlovitým kořenem který později přechází v krátký, svislý a ztloustlý oddenek s četnými postranními kořeny. Vyrůstá z něj obvykle jedna listová růžice tvořena třemi až sedmi k zemi přitlačenými nebo vystoupavými listy s krátkými křídlatými řapíky. Široce eliptické až vejčité listy, s čepelemi 5 až 15 × 3 až 8 cm velkými, jsou na bázi klínovité a do řapíku zúžené, na vrcholu tupě hrotité nebo okrouhlé a po obvodě celokrajné nebo oddáleně zubaté. Listy jsou na líci stříbřitě chlupaté a na rubu až téměř huňaté, mají zřetelnou souběžnou žilnatinu s pěti až devíti žilkami které na rubu listů vyčnívají.\n\nPevné, vzpřímené, oblé a přitiskle chlupaté stvoly jsou mnohem delší než listy, vyrůstají v počtu tři až sedm na jednu růžici a bývají vysoké 10 až 30 cm. Na konci stvolu vytvářejí drobné, vejčitými listeny podepřené čtyřčetné oboupohlavné květy hustý válcovitý klas. Květenství, vysoké 2 až 6 cm, se po odkvětu znatelně prodlužuje. Kalich dlouhý 2 až 3 mm má bílé lístky nestejného kýlnatého tvaru. Koruna má trubku 2 mm dlouhou a její elipsovité suchoblanité laloky jsou stříbřitě bílé. Nápadné, z květu čnící čtyři nitky tyčinek jsou 1 až 2 cm dlouhé, růžové nebo fialové a nesou světle fialové nebo čistě bílé prašníky. Cizosprašné květy kvetou od června do srpna.\n\nPlodem je elipsoidní, 3 mm dlouhá, žlutohnědá tobolka otevírající se víčkem. Obsahuje dvě až šest drobných hnědých, nepravidelně vejčitých, miskovitě prohloubených semen s vrásčitým povrchem. Ploidie tohoto druhu je 2n = 24.\n\nRozmnožování probíhá převážně generativně, jedna rostlina vytvoří několik stovek semen. Do nejbližšího okolí se šíří převážně vypadáváním semen z tobolek a v menší míře i rozrůstáním oddenků. Drobná semena jsou snadno odnášena vodou nebo větrem, bývají také rozšiřována s osivem jetelovin a travin, často bývají i součásti kompostů. Protože semena ve vlhku slizovatí, snadno se nalepují na srst zvířat i pracovní nářadí a stroje.\n\nJitrocel prostřední je považován za škodlivou plevelnou rostlinu, hlavně v nízko sečených okrasných trávnících kde potlačuje okolní trávu. V takových místech je bez chemické ochrany jen těžce vyhubitelný. Na zemědělské orné půdě se naopak vyskytuje jen ojediněle a jeho hospodářský význam při intenzivním obhospodařování půdy je malý. Jako pícnina je bezcenný, na pastvě ho zvířata nežerou a do sena se dostávají pouze jeho dřevnaté stvoly.\n\nObsahuje podobné léčivé látky jako jitrocel kopinatý, avšak ve výrazně nižších koncentracích. V lidovém léčitelství bývají jeho semena používána jako nenásilné projímadlo.\n\nV České republice se jitrocel prostřední vyskytuje ve dvou poddruzích:\nJitrocel prostřední dlouholistý se od nominátního poddruhu odlišuje svou robustností. Má vyšší stvoly a delší a štíhlejší listy které mají delší řapíky a také jeho klas je rozměrnější. Rozšíření tohoto poddruhu ještě není dobře prozkoumáno.\n\n\n \n"}
{"id": "1037787", "url": "https://cs.wikipedia.org/wiki?curid=1037787", "title": "NOVA (politická strana)", "text": "NOVA (politická strana)\n\nNOVA je slovenské středopravicové a konzervativní politické hnutí hlásící se ke křesťanským hodnotám. Založili jej bývalí poslanci za Kresťanskodemokratické hnutie Jana Žitňanská a Daniel Lipšic pod názvem Nová väčšina.\n\n27. května 2012 oznámili oba zmínění poslanci, kteří kritizovali situaci na tehdejší slovenské pravici, odchod z KDH a už tehdy se spekulovalo o jejich společném úmyslu založit novou pravicovou stranu. 2. září začali se sbíráním podpisů pro nový politický subjekt. Zaregistrované bylo nové uskupení 25. října téhož roku.\nVe volbách do Evropského parlamentu v roce 2014 kandidovala v koalici s ideově spřízněnými politickými subjekty Občianska konzervatívna strana a stranou Konzervatívni demokrati Slovenska. Koalice obdržela dohromady 6,83 % hlasů, a dosáhla tak na jeden mandát v Evropském parlamentu, který připadl místopředsedkyni strany Janě Žitňanské.\n\n Strana kandidovala v koalici s OKS a KDS\n"}
{"id": "1037788", "url": "https://cs.wikipedia.org/wiki?curid=1037788", "title": "Grevenbroich", "text": "Grevenbroich\n\nGrevenbroich je město v německé spolkové zemi Severní Porýní-Vestfálsko. Po Neussu a Dormagenu se jedná o třetí největší město okresu Rhein-Kreis Neuss ve vládním obvodu Düsseldorf. Grevenbroich se rozkládá na řece Erft v trojúhelníku mezi velkoměsty Düsseldorf, Kolín nad Rýnem a Mönchengladbach. Leží přibližně 15 kilometrů jihozápadně od Neussu, 15 kilometrů jihovýchodně od Mönchengladbachu a kolem 30 kilometrů severozápadně od Kolína nad Rýnem. V roce 2013 zde žilo přes 61 tisíc obyvatel.\n\nNa konci 13. století vzniklo opevněné sídlo v oblasti dnešního Grevenbroichu. Bažinatá oblast mezi řekami Rýnem a Mázou, která náležela hrabství Kessel, se nacházela v blízkosti staré římské stezky a poskytovala vhodné místo pro stavbu hradu, který byl chráněn před nepřátelskými útoky bažinami, lomy a řekou Erft. Roku 1297 zde byl založen klášter, který se stal součástí zdejší osady Broich. V roce 1307 se stalo opevnění součástí hrabství a později vévodství Jülich. V 15. století zde nechali vévodové z Jülich vybudovat zámek, ve kterém od roku 1425 zasedal zemský sněm vévodství. Grevenbroich byl až do roku 1794, kdy byl obsazen francouzskými revolučními vojsky, sídelním městem úřadů vévodství Jülich a pod jeho kontrolu spadala také města Mönchengladbach a Rheydt. Město se až do konce 18. století příliš nerozvíjelo. V roce 1767 zde žilo pouhých 330 obyvatel, zatímco roku 1820 to bylo 620 obyvatel a v roce 1871 již 1325 obyvatel. Průlom přišel v období, kdy se stal Grevenbroich železničním uzlem a ve městě se začal rozvíjet průmysl – především textilní, papírenský, strojírenský a potravinářský průmysl. V roce 1900 tak žilo v Grevenbroichu již 3410 obyvatel. V 19. století se v okolí města rozvíjela také těžba hnědého uhlí.\n\n\n"}
{"id": "1037789", "url": "https://cs.wikipedia.org/wiki?curid=1037789", "title": "Dúbravy", "text": "Dúbravy\n\nDúbravy jsou obec na Slovensku v okrese Detva. V roce 2013 zde žilo 934 obyvatel. První písemná zmínka pochází z roku 1626.\n\n"}
{"id": "1037790", "url": "https://cs.wikipedia.org/wiki?curid=1037790", "title": "Horný Tisovník", "text": "Horný Tisovník\n\nHorný Tisovník () je obec na Slovensku v okrese Detva. V roce 2013 zde žilo 207 obyvatel. První písemná zmínka pochází z roku 1573.\n\nObec je obklopená pohořími Javorie a Ostrôžky. Středem obce protéká říčka Tisovník.\n\n"}
{"id": "1037792", "url": "https://cs.wikipedia.org/wiki?curid=1037792", "title": "Christopher Kosgei", "text": "Christopher Kosgei\n\nChristopher Koskei (* 14. srpna 1974) je bývalý keňský atlet, jehož specializací byl běh na 3000 metrů překážek, tzv. steeplechase, mistr světa z roku 1999.\nNa světovém šampionátu v Göteborgu v roce 1995 obsadil na této trati druhé místo, v Seville o čtyři roky později zvítězil. Jeho osobní rekord 8:05,43 pochází z roku 1999.\n"}
{"id": "1037795", "url": "https://cs.wikipedia.org/wiki?curid=1037795", "title": "Kasper Hämäläinen", "text": "Kasper Hämäläinen\n\nKasper Woldemar Hämäläinen (* 8. srpna 1986, Turku, Finsko) je finský fotbalový záložník a reprezentant, od roku 2019 hráč českého klubu FK Jablonec. \n\nKasper Hämäläinen začal svou kariéru ve finském klubu TPS Turku, odkud na počátku roku 2010 přestoupil do Švédska do klubu Djurgårdens IF. V lednu 2013 odešel do polského celku Lech Poznań, s nímž vyhrál v sezóně 2014/15 polský ligový titul. V zimě 2015 se rozhodl neakceptovat prodloužení smlouvy a k 1. 1. 2016 se stal volným hráčem.\n\nV lednu 2016 posílil ligového konkurenta, mužstvo Legia Warszawa. V sezóně 2015/16 vybojoval s Legií double, tedy prvenství v polském poháru i v Ekstraklase.\n\nHrál za finské reprezentační výběry v kategoriích do 17 a 21 let. Zúčastnil se domácího Mistrovství světa hráčů do 17 let 2003, kde mladí Finové skončili na třetím nepostupovém místě základní skupiny A.\n\nV A-týmu Finska debutoval 19. listopadu 2008 v přátelském střetnutí v Sankt Gallenu proti domácímu týmu Švýcarska, Finsko zápas prohrálo 0:1.\n\n"}
{"id": "1037796", "url": "https://cs.wikipedia.org/wiki?curid=1037796", "title": "Antonín Staněk", "text": "Antonín Staněk\n\nAntonín Staněk (* 2. března 1966 Olomouc) je český sociálnědemokratický politik a vysokoškolský pedagog, od října 2017 poslanec Poslanecké sněmovny PČR, který mezi červnem 2018 a červencem 2019 zastával funkci ministra kultury ČR ve druhé Babišově vládě. V letech 2014 až 2018 byl primátorem Olomouce. Na Pedagogické fakultě Univerzity Palackého v Olomouci působil jako proděkan.\n\nV letech 1980 až 1984 vystudoval Gymnázium Šternberk. Následně v letech 1985 až 1990 absolvoval učitelství všeobecně vzdělávacích předmětů český jazyk – občanská nauka na Pedagogické fakultě Univerzity Palackého v Olomouci. Titul Mgr. získal za diplomovou práci \"Odměňování v podmínkách přestavby hospodářského mechanismu\", 1990. Na téže fakultě si v letech 2003 až 2006 rozšířil vzdělání o doktorský obor pedagogika. Titul Ph.D. získal za disertační práci \"Evropská dimenze ve výchově k občanství v předmětu občanská výchova na druhém stupni základní školy\", 2006. Habilitován jako docent byl v roce 2013 opět na PdF UP v Olomouci (habilitační práce \"Výchovné paradoxy v kontextu didaktiky společenských věd a jejich reflexe učiteli vybraných společenskovědních předmětů na úrovni sekundárního vzdělávání: teoreticko-empirická studie jako výstup jednoho tématu výzkumu pedagogických jevů v didaktice společenských věd\", 2013).\n\nV letech 1991 až 1992 působil jako učitel na Vojenské střední škole protivzdušné obrany v Liptovském Mikuláši na Slovensku. Mezi roky 1992 a 2001 vyučoval na Gymnáziu Šternberk. V roce 2001, v době menšinové vlády Miloše Zemana s podporou ODS (opoziční smlouva), vstoupil do ČSSD a udělal rychlou politickou i profesní kariéru. V témže roce nastoupil jako odborný asistent na Katedru společenských věd Pedagogické fakulty Univerzity Palackého v Olomouci, kde pracuje dodnes (od roku 2013 jako docent). Na PdF UP v Olomouci pusobil jako proděkan pro studijní záležitosti a vedoucí Katedry společenských věd. Od roku 2002 byl komunálním politikem, nejprve jako člen Komise městské části Nové Sady, od roku 2010 jako olomoucký městský zastupitel, v letech 2014–2018 primátor statutárního města Olomouc, od roku 2015 člen předsednictva a Ústředního výkonného výboru ČSSD, od roku 2017 poslanec Parlamentu ČR (místopředseda Výboru pro vědu, vzdělání, kulturu, mládež a tělovýchovu). Díky kumulaci funkcí činil jeho plat kolem 200 000 Kč měsíčně. Od roku 2018 do července 2019 působil jako ministr kultury, přestože se během svého poslaneckého mandátu o kulturu nijak nezajímal.\n\nJako kulturní zájmy uvedl divadelní představení a koncerty (jeho oblíbenou skupinou je Metallica a finská zpěvačka Tarja Turunen, navštěvuje i koncerty vážné hudby). Je předsedou dozorčí rady společnosti SK Sigma Olomouc, předsedou představenstva městské akciové společnosti Správa sportovních zařízení Olomouc, angažuje se jako viceprezident Českého svazu házené a předseda Středomoravského svazu házené.\n\nJe členem správní rady Obecně prospěšné společnosti pro památkovou ochranu Hradiska u Olomouce. Kontroverzi vyvolal svou účastí na křtu knihy bývalého předsedy KSČ Miroslava Grebeníčka \"Ve znamení kříže\", namířené proti církvi a restitucím. Staněk měl na křtu závěrečné slovo a pronesl přípitek na úspěch knihy.\n\nAntonín Staněk je ženatý a má syna. Žije v Olomouci, konkrétně v městské čtvrti Nové Sady.\n\nOd roku 2001 je členem České strany sociálně demokratické.\n\nV komunálních volbách v roce 2006 kandidoval za ČSSD do Zastupitelstva města Olomouce, ale neuspěl. Zastupitelem města se stal až po volbách v roce 2010 (od roku 2012 předsedal klubu městských zastupitelů ČSSD).\n\nV komunálních volbách v roce 2014 obhájil post zastupitele města Olomouce, když vedl kandidátku ČSSD. I když ČSSD skončila na 2. místě (18,69 % hlasů, 10 mandátů), podařilo se jí domluvit koalici s ODS, KDU-ČSL a TOP 09 a Antonín Staněk byl dne 10. listopadu 2014 zvolen primátorem statutárního města Olomouce.\n\nDvakrát se pokoušel za ČSSD dostat do Zastupitelstva Olomouckého kraje, ale ani v roce 2008, ani v roce 2012 neuspěl. Ve volbách do Poslanecké sněmovny PČR v roce 2017 kandidoval za ČSSD na 3. místě kandidátky v Olomouckém kraji. Získal však 1 362 preferenčních hlasů, skončil první a stal se poslancem.\n\nV únoru 2018 kandidoval na mimořádném sjezdu ČSSD v Hradci Králové na post předsedy strany. Získal však pouze 21 hlasů z celkových 530 a neuspěl. Staňkova podpora uvnitř ČSSD je všeobecně nízká. Na sjezdech strany roku 2018 i roku 2019 se ucházel o post místopředsedy ČSSD, ale ani jednou neuspěl. Dne 18. května 2018 jej schválilo předsednictvo ČSSD jako kandidáta na post ministra kultury ČR v menšinové vládě s hnutím ANO. Dne 22. června 2018 ho Andrej Babiš coby premiér navrhl na post ministra kultury ČR v nově vznikající vládě a dne 27. června 2018 jej prezident Miloš Zeman do této vlády jmenoval.\n\nV komunálních volbách v roce 2018 obhajoval z 15. místa kandidátky ČSSD post zastupitele města Olomouc, ale neuspěl. Dne 5. listopadu 2018 jej pak v křesle primátora města Olomouc vystřídal lídr vítězného hnutí ANO 2011 Miroslav Žbánek, když koalici vytvořily první hnutí ANO, čtvrtá ODS, pátá KDU-ČSL a šesté hnutí spOLečně.\n\nV Poslanecké sněmovně působil Antonín Staněk jako místopředseda Výboru pro vědu, vzdělání, kulturu, mládež a tělovýchovu. Zde na sebe upozornil návrhem na udělení státní ceny komunistickému básníkovi Karlu Sýsovi, který již za normalizace obdržel titul Zasloužilý umělec od Gustáva Husáka a je znám jako zastánce vystoupení z NATO i sovětského a proruského výkladu dějin. Nevyloučil ani případné ocenění pro Jiřinu Švorcovou nebo jednoho z nejmilitantnějších dogmatiků komunistické ideologie Ivana Skálu.\n\nNesouhlas s jeho jmenováním do funkce šéfa kultury vyslovily například zapsaný spolek Za krásnou Olomouc či Iniciativa Občané proti Šantovka Tower. Šantovka Tower je projekt soukromého developera a počítá s výstavbou 80 m vysoké budovy v ochranném pásmu památkové rezervace Olomouc. Nejvyšší správní soud vydal doporučení k vydání stavební uzávěry, ale podle Davida Helcela z Iniciativy Občané proti Šantovka Tower primátor Staněk svou soustavnou nečinností vytvořil developerovi dostatečný prostor pro získání stavebního povolení. Do ministerské funkce tak přišel v okamžiku, kdy realizaci již téměř nic nestojí v cestě.\n\nV říjnu 2018 odmítla rodina Evalda Schorma z politických důvodů osobně převzít Cenu ministerstva kultury za přínos v oblasti kinematografie a audiovize, in memoriam. Ministr Staněk následně rozhodl cenu neudělit a porota, která Evalda Schorma navrhla, se celá rozhodla rezignovat. Již předtím kvůli nesouhlasu s politikou vlády ANO a ČSSD s podporou komunistů rezignovali na funkci tři členové poroty pro Státní ceny za literaturu.\n\nStaněk přivedl na Ministerstvo kultury jako svého náměstka bývalého náměstka hejtmana Olomouckého kraje a radního Prostějova Aloise Mačáka z ČSSD, který musel v roce 2015 odejít z vysoké politiky kvůli aféře s přijímáním finančních darů od soukromých firem.\n\nPracoval pro něj také bývalý náměstek olomouckého primátora pro investice Filip Žáček, který čelil podezření ze střetu zájmů, protože zároveň začal pracovat pro banku olomouckého miliardáře Pavla Hubáčka. Na ministerstvu dostal na starost projekt za půl miliardy Kč – připravovanou stavbu Středoevropského fóra (SEFO) při olomouckém Muzeu umění. Staněk stavbu SEFO zastavil a po kritice ze strany olomouckého Muzea umění nakonec odvolal jeho ředitele Michala Soukupa. Staňka jeho předchozí působení ve Svazu házené spojoval s ing. Břetislavem Holáskem, ředitelem Vlastivědného muzea v Olomouci, které sousedilo s Muzeem umění Olomouc. Výrazný podíl na politické kariéře bývalého primátora a pozdějšího ministra kultury Antonína Staňka měl sociální demokrat a ředitel Technických služeb Olomouc Miroslav Petřík, který od dubna 2019 působil jako poradce ředitele Vlastivědného muzea se zakázkou za desítky milionů.\n\nVe funkci ministra Staněk rozhodl o zachování unikátního a veřejností oblíbeného otáčivého hlediště v zahradě českokrumlovského zámku, které ale jako naddimenzované zavrhl autor původní koncepce Joan Brehms a proti kterému již léta protestovali i někteří památkáři, podle nichž by mohla točna ohrozit zápis města v seznamu UNESCO.\n\nNejvětší pobouření odborné veřejnosti vyvolal Antonín Staněk náhlým odvoláním ředitele Národní galerie Jiřího Fajta a ředitele Muzea umění Olomouc Michala Soukupa v dubnu 2019. Bývalý ministr kultury Daniel Herman (KDU-ČSL) viděl za odvoláním generálního ředitele Jiřího Fajta vliv Pražského hradu. Na sociálních sítích napsal, že prezident Miloš Zeman ho před pěti lety žádal, aby Fajta do funkce neuváděl. Upozornil, že ministr kultury Antonín Staněk (ČSSD), který Fajta odvolal, letí se Zemanem do Číny. Jiřího Fajta podpořili ředitelé předních světových muzeí a ve svém dopise premiéru Andreji Babišovi vyjádřili „údiv a hrůzu“ nad jeho vyhazovem z čela Národní galerie. Vyzdvihli Fajtovu „hlubokou znalost sbírek Národní galerie, nesmírnou vědeckou odbornost a vynikající komunikační schopnosti“, které byly pro spolupráci české instituce se světem „nepostradatelné“. Fajt byl odvolán na základě výsledků auditu, který zadal ministr Staněk, a který údajně přišel na zásadní rozpory a machinace se žádostmi o dotace NG.\n\nV pátek 26. dubna 2019 byl zveřejněn otevřený dopis, adresovaný premiérovi vlády Andreji Babišovi a předsedovi ČSSD Janu Hamáčkovi, požadující odvolání ministra Staňka, který podepsalo přes 70 významných představitelů české kultury a řada dalších známých osobností. Za šest dní tuto petici podepsalo přes 5 000 lidí, do 7. 5. 2019 už přes 6 000 lidí, k 29. květnu 2019 je podepsáno 7 106 lidí ze všech oblastí kultury, včetně řady známých vysokoškolských pedagogů. Sběr podpisů neskončil ani po oznámení ministra Staňka, že rezignuje. K 8. červenci 2019 podepsalo petici 10 076 lidí.\n\nPrvní místopředseda ČSSD Roman Onderka v pořadu Otázky Václava Moravce označil chování ministra Staňka za neprofesionální, chtěl požadovat vysvětlení a sám by zvažoval jeho odvolání. Předseda vládní ČSSD Jan Hamáček se však ani po setkání s autory petice za odvolání ministra kultury Antonína Staňka (ČSSD) nechystal navrhnout Staňkův konec ve vládě. ČSSD se obávala Staňka odvolat, protože ministr měl podporu Miloše Zemana, který mohl odmítnout jejich požadavku vyhovět.\n\nMinistr Staněk si za odvoláním stál, zdůvodnil to opakovaným porušováním zákona ze strany Jiřího Fajta a podal na něj proto také dvě trestní oznámení. Jan Skřivánek ze serveru Artplus.cz však argumenty ministra považoval za účelové a obvinění je podle něj v rovině pomluvy, která poškozuje Národní galerii. Policie si dosud žádné podklady nevyžádala a není jasné, zda se Staňkovými podněty vůbec zabývá. Pověřený generální ředitel NGP Ivan Morávek na své první tiskové konferenci označil kauzu Jiřího Fajta za politickou.\n\nDalší petice z 27. dubna 2019, podepsaná většinou mladšími umělci a kurátory, vyjádřila zásadní nesouhlas s ministrovým postupem při odvolání generálního ředitele Národní galerie v Praze Jiřího Fajta a ředitele Muzea umění Olomouc Michala Soukupa a požadovala revizi a odbornou obhajobu daného rozhodnutí. Petice také požadovala obnovení legislativních kroků směřující ke změně statutu NGP z organizace zřizované ministerstvem, na organizaci veřejnoprávní, o jejímž chodu nemůže rozhodovat jen jedna osoba.\n\nDalší výzvu k rezignaci uviděl ministr Staněk při otevření českého pavilonu na Bienále v Benátkách. Odpor vůči němu mezi kulturní obcí trval a přítomní výtvarníci odmítli podání ruky. 20. května 2019 proběhl v Olomouci koncert hudebních hvězd s názvem \"Sbohem pane ministře\".\n\nOdvolání ministra Staňka požadovali také filmaři. V otevřeném dopise žádali Jana Hamáčka, aby odvolání navrhl předsedovi vlády v nejbližších dnech. Staňkovi vytkli odvolání ředitelů Národní galerie Praha (NGP) Jiřího Fajta a Muzea umění Olomouc (MUO) Michala Soukupa a napsali: „Nechceme, aby ministerstvo kultury řídil nekompetentní člověk, který svými neodbornými zásahy ohrožuje činnost státních kulturních organizací.“ Dopis podepsaly Asociace producentů v audiovizi, Asociace režisérů a scenáristů a Česká filmová a televizní akademie.\n\nOkamžité odvolání Antonína Staňka požadoval také celostátní výbor KDU-ČSL, protože podle jeho členů není schopný resort vést a nemá důvěru pracovníků v kultuře. Není možné, aby ve své funkci pokračoval, uvedl předseda KDU-ČSL Marek Výborný. 14. května 2019 na svou funkci rezignoval ředitel Sbírky umění 19. století a klasické moderny v Národní galerii Praha Otto M. Urban. Ve svém prohlášení uvedl: „Jeho absolutní nekompetence a nepochopení situace mi nedává žádné záruky, že je schopen svůj resort řídit, a tedy zajistit jmenování nového generálního ředitele NGP.“ Urban v rezignačním dopise uvedl, že nevěří tomu, že je Staněk schopen složit skupinu odborníků, kteří by měli respekt napříč uměleckou, ale i uměleckohistorickou scénou, jak o tom ministr mluví a která mu má pomoci organizovat výběrové řízení na ředitele NGP.\n\nVe středu 15. května 2019 Antonín Staněk oznámil svou chystanou rezignaci poté, co velmi rychle ztrácel podporu ve své vlastní straně, kde stále víc funkcionářů mělo pocit, že spíše škodí. Antonín Staněk byl i v ČSSD považovaný za nejslabšího z pěti ministrů, jehož působení nepřinášelo straně žádné kladné body. Podle Martina Baxy (ODS) „Antonín Staněk celým svým působením dokazoval, že české kultuře nerozumí, nemá k ní vztah a ministrem se nikdy stát neměl.“ Staněk uvedl, že rezignaci podá k 31. květnu 2019.\n\nPodle Jana H. Vitvara z týdeníku \"Respekt\" byl Staněk nejhorším ministrem kultury v dějinách České republiky. Staněk podle něj do funkce nastoupil s nulovým přehledem, co se v české kultuře děje a během necelého roku údajně dokázal zničit pověst české kultury u české i zahraniční veřejnosti, kterou se jeho předchůdci pokoušeli zlepšit. Žádný ze svých kroků podle Vitvara neuměl důstojně obhájit a když měl cokoli vysvětlovat, motal se do vlastních lží a prý prokázal, že není obeznámen ani s výší vlastního rozpočtu ministerstva kultury. Jeden z hlavních autorů petice za Staňkovo odstoupení, ředitel Centra současného umění DOX Leoš Válka, prohlásil: „Je to vítězství sjednocené kulturní scény a ukazuje to, že normalizační způsoby jsou naštěstí v této zemi stále nepřijatelné. Myslím si, že ČSSD si tím také dost uleví. Pan Staněk se pro ni stal břemenem, které už se nedalo obhájit\".\n\nPrezident Miloš Zeman nicméně dne 28. května 2019 odmítl Staňkovu rezignaci podle čl. 73 odst. 1 Ústavy přijmout. Autoři petice \"Nekulturní ministr\" to komentovali: „Splnil roli loutky, která posloužila, roli muže na špinavou práci, který už spáchal politické harakiri, v tuto chvíli nemá co ztratit a ve svém ,boji proti elitám‘ bude se souhlasem prezidenta ještě nějaký čas vědomě škodit české kultuře.“\n\nPremiér Andrej Babiš proto podle čl. 74 Ústavy odeslal dne 31. května 2019 na Pražský hrad vlastní návrh na odvolání ministra kultury Antonína Staňka a jeho nahrazení Michalem Šmardou z ČSSD. Učinil tak po schůzce, na které se Šmardou probral jeho priority pro vedení resortu. Po schůzce s prezidentem, který i přesto opakovaně odmítl Staňka bezodkladně odvolat a chtěl vyčkat výsledku trestních oznámení, které ministr Staněk podal, prohlásil předseda ČSSD Jan Hamáček, že Česká republika se ocitla na prahu ústavní krize. Ve hře bylo podání kompetenční žaloby na prezidenta, což ale premiér odmítal, nebo v krajním případě odchod ČSSD z vlády Andreje Babiše. Jan Hamáček trval na vyřešení celé situace nejpozději 30. června.\n\nSchůzka premiéra Andreje Babiše a vicepremiéra Jana Hamáčka s prezidentem se konala až 4. července 2019, ale nedospěla k žádnému řešení pro trvající odpor Miloše Zemana přijmout žádost o odvolání Staňka. Poslankyně ODS Miroslava Němcová uvedla, že možným důvodem, proč Zeman nechce odvolat Staňka a jmenovat novým ministrem Michala Šmardu, je aféra kolem neudělení státního vyznamenání Jiřímu Bradymu. Šmarda se tehdy do událostí vložil jako starosta Nového Města na Moravě, odkud Jiří Brady pochází a je jeho čestným občanem, a Zemana kritizoval. Ostatní ministři za ČSSD potvrdili, že jsou připraveni podat demisi a přejít do opozice. Trpělivost ztratili i členové předsednictva ČSSD, kteří dosud podporovali jednání. Poslanec Petr Dolínek konstatoval, že bude požadovat vyhození Staňka z jednání poslaneckého klubu ČSSD. V ČSSD také sílily hlasy, že by měl být Staněk ze strany vyloučen. Sám Staněk na situaci reagoval sérií tweetů, směřovaných především proti předsedovi své strany.\n\nDne 12. července 2019 se na zámku Lány odehrála schůzka prezidenta ČR Miloše Zemana, vicepremiéra a předsedy ČSSD Jana Hamáčka a právě ministra kultury ČR Antonína Staňka. Po tomto setkání oznámil Hamáček, že prezident Staňka z vlády odvolá k 31. červenci 2019. O tři dny později přijalo předsednictvo ČSSD usnesení, ve kterém konstatuje, že Antonín Staněk má být odvolán z pozice ministra kultury ČR a že plně podporuje nominaci Michala Šmardy na tuto funkci. Pokud toto nebude splněno, má vicepremiér a předseda ČSSD Jan Hamáček právo požadovat demisi všech ministrů ČSSD ve druhé vládě Andreje Babiše. Tím by byla de facto ukončena vládní spolupráce.\n\nDalší schůzka ve věci odvolání Staňka a jmenování Šmardy se uskutečnila 24. července 2019 na zámku Lány, a to mezi prezidentem Milošem Zemanem a premiérem Andrejem Babišem. Vicepremiér a předseda ČSSD Jan Hamáček předem vyloučil variantu, že by mohl být od srpna 2019 výkonem funkce ministra kultury ČR pověřen on sám (stejně jako od června do října 2018, kdy se ČSSD nepodařilo prosadit za ministra zahraničních věcí ČR Miroslava Pocheho). Na schůzce prezident potvrdil, že odvolá Staňka k 31. 7. 2019, o nominaci ČSSD na nového ministra kultury ČR však rozhodne až v polovině srpna. Premiér Babiš následně oznámil, že by od srpna 2019 mohla z pozice náměstkyně dočasně vést Ministerstvo kultury ČR Kateřina Kalistová, a to dokud se nevyřeší situace kolem jmenování nového ministra kultury ČR. Dne 29. července byl z postu ministra kultury Milošem Zemanem k 31. červenci 2019 odvolán, současně mu prezident poděkoval mj. za „odhalení zneužívání veřejných prostředků“ v resortu. Před svým odchodem z úřadu pověřil řízením ministerstva dosavadního ekonomického náměstka Reného Schreiera, což vedoucí politici vládní ČSSD a opozičních stran hodnotili jako krok mimo ústavu či dokonce protiústavní. Staňkovým nástupcem se nakonec dne 27. srpna 2019 stal Lubomír Zaorálek.\n\nJeště před odchodem z funkce vyšel Staněk vstříc developerovi Jaroslavu Třešňákovi a navzdory památkářům zrušil 31. července památkovou ochranu Hadích lázní v Teplicích. Třešňák předtím sponzoroval kampaň Miloše Zemana. Ředitel Nadačního fondu proti korupci Karel Škácha prohlásil, že „veškeré okolnosti případu jsou natolik podezřelé, že je vhodné, aby věc vyšetřila policie“, a podal na Staňka trestní oznámení.\n\nStaněk před svým odchodem z ministerstva odvolal také předsedu devítičlenné Rady pro klasickou hudbu Mikuláše Beka a dalších šest členů (mj. ředitele České filharmonie Davida Marečka, generální manažerku orchestru Collegium 1704 Veroniku Hyksovou nebo bývalého rektora Janáčkovy akademie múzických umění Ivo Medka). Rektor Masarykovy univerzity Bek byl předtím známým kritikem Miloše Zemana. Rada kromě jiných opakovaně nedoporučila udělení grantů např. zastupitelovi za Stranu práv občanů – Zemanovci v Královéhradeckém kraji Miroslavu Matějkovi, který v uplynulých třech letech žádal o dotaci pro festival České doteky hudby. Festival podle radních „nepředstavuje přínos oboru“, postrádal ucelenou dramaturgickou vizi a měl malý podíl špičkových interpretů. Rada také kritizovala Staňkův krok, kterým obešel její rozhodnutí a navýšil z prostředků Ministerstva téměř dvojnásobně dotaci pro Mezinárodní hudební festival Český Krumlov. Rektor JAMU Ivo Medek prohlásil, že tak ministr znevěrohodňuje své vlastní poradní orgány. Komise konstatovala, že rozpočet krumlovského festivalu je „předimenzovaný a zcela nadhodnocený“, v programu chybí výrazné světové osobnosti i soubory a akce je zaměřena spíše na turisty.\n\nNově jmenovaný ministr kultury Lubomír Zaorálek měl záměr se s odvolanými členy Rady pro klasickou hudbu sejít a požádat je, aby v práci pokračovali. Zároveň zahájil přezkum Staňkova rozhodnutí o zrušení památkové ochrany Hadích lázní v Teplicích a zrušil výběrové řízení na obsazení místa generálního ředitele Národní galerie v Praze, do kterého se k 2. září nikdo nepřihlásil a ministr je považoval ze nedostatečné, protože nepočítalo se zahraničními uchazeči. Staňkem odvolaný šéf knihovníků Vít Richter se vrátil do funkce předsedy Ústřední knihovnické rady ČR, protože ve čtvrtek 19. září 2019 jej nanovo zvolili její členové.\n\nStaňkovo trestní oznámení na ředitele Muzea umění Olomouc, které se týkalo výkupu pozemků pro stavbu nové budovy SEFO, policie dne 4. listopadu 2019 odložila jako nedůvodné, neboť cenu za výkup pozemků již předtím schválilo Ministerstvo financí. Za podané trestní oznámení se oběma bývalým ředitelům omluvil v září při návštěvě Olomouce ministr Zaorálek a k závěrům šetření prohlásil: „Jsem rád, že celá tato nešťastná záležitost je nyní definitivně uzavřena a vedení muzea se může opět plně soustředit na svou práci.“\n"}
{"id": "1037797", "url": "https://cs.wikipedia.org/wiki?curid=1037797", "title": "Svibice", "text": "Svibice\n\nSvibice (něm. \"Schibitz\", pol. \"Sibica\") byla do roku 1947 samostatnou obcí, dnes je čtvrtí města Českého Těšína v okrese Karviná. Městská čtvrť Svibice leží na jižním okraji Českého Těšína a je tvořena dvěma základními sídelními jednotkami \"Svibice I\" (převážně původní obec Svibice) a \"Svibice II\" (převážně nové panelové sídliště).\n\nSvibice je poprvé uváděna v roce 1461 jako \"Swibiczi\". Na mapě prvního vojenského mapování nese název \"Schibitz\". Po vzniku Československa je v úředních dokumentech až do roku 1925 obec uváděna jako \"Šibice\". Ve třicátých letech došlo ke změně českého názvu a na mapě třetího vojenského mapování z roku 1935 je již uveden současný název \"Svibice\".\n\nPůvodně zemědělská vesnice, která byla součástí Těšínského knížectví, se začala významně rozrůstat ve druhé polovině 19. století, kdy do této oblasti postupně přicházeli lidé ze Západní Haliče hledající práci v nově otevíraných průmyslových závodech. V roce 1900 byla Svibice samostatnou obcí a měla 120 domů a 1858 obyvatel. Obec prodala městu Těšín v roce 1909 část svých pozemků mezi železnicí a řekou Olší. Na získaných pozemcích vznikla část, které obyvatelé říkali \"Nová Svibice\" (kolem dnešní ulice \"Nová Tovární\"), zatímco původní jádro obce kolem kostela sv. Hedviky bylo \"Stará Svibice\". V obci byla vybudována mlékárna, továrna na ohýbaný nábytek (\"Josef Jaworek\", později součást akciové společnosti \"Thonet-Mundus\") a dvě cihelny. Rozvoj obce vedl k úvahám o prodloužení tramvajové tratě z Těšína až do Svibice.\n\nPo vzniku Československa zůstala část pozemků obce ležících za Olší v Polsku a spolu s několika domy byla připojena k vesnici Blahotice, (\"Błogocice\"). V roce 1921 měla Svibice 1989 stálých obyvatel a 144 domů.\n\nObec Svibice byla administrativně sloučena s městem Český Těšín v roce 1947 a připojena jeho katastrálnímu území. V roce 1949 byla vypracována studie směrného plánu města, ve kterém byla Svibice již zahrnuta a od roku 1960 již probíhala výstavba podle územního plánu. Na jeho základě bylo vybudováno v osmdesátých letech sídliště Svibice na rozloze asi 28 ha, ve kterém v roce 2006 žilo asi 6800 obyvatel.\nVývoj školství ve Svibici odráží složitou jazykovou situaci na Těšínsku. První škola v obci byla postavena v roce 1873 na ulici Pod Zvonek 875/26. Byla to škola s německým a polským vyučovacím jazykem. 1. října 1921 byla ve Svibici otevřena jednotřídní česká státní menšinová škola. Protože v obci nebylo místo pro její umístění, byla dána do budovy německé a polské školy. V prvním roce bylo zapsáno 19 žáků. Po obsazení české části východního Těšínska Polskem byla německá i česká škola zrušena a pro všechny žáky bylo zavedeno vyučování v polštině. V září 1939 vypukla 2. světová válka, polská škola je zrušena a až do konce války se ve škole vyučuje německy. Od roku 1945 slouží školní budova české i polské škole. V souvislosti s výstavbou sídliště Svibice jsou vybudovány nové školní budovy pro českou školu a v roce 2003 opouští starou budovu i základní škola s polským jazykem vyučovacím.\n\nAktivity města Český Těšín se v současnosti soustřeďují na revitalizaci sídliště Svibice. Rekonstrukce veřejných prostranství a panelových budov započala v roce 2009 a předpokládané náklady v roce 2014 dosáhnou 120 milionů Kč.\n\nVe Svibici je základní škola umístěná v nových pavilonech v ulicích \"Slovenská\" a \"Pod Zvonek\". Součástí školy je také krytý plavecký bazén. Mateřské školy jsou v ulicích \"Čáslavská\" a \"Okružní\". Základní škola a mateřská škola s polským jazykem vyučovacím je v ulici \"Polní\". Stará školní budova byla upravena a slouží jako detašované pracoviště Městského úřadu Českého Těšína.\n\nSvibice je s centrem města spojena autobusovými linkami MHD (linky 721, 722 a 723). Doprava od nádraží v Českém Těšíně trvá 8 až 10 minut. Napojení na dálkovou dopravu je pomocí dálnice D48, exit 72 Český Těšín - západ.\n\nMístní skupina PZKO ve Svibici pořádá na podzim tradiční akci – svátek brambor \"Kobzol Szoł\". Hosté se sejdou na zahradě domu PZKO, kde jsou pro ně připraveny bramborové placky (\"placki ziemniaczane\").\n\n"}
{"id": "1037799", "url": "https://cs.wikipedia.org/wiki?curid=1037799", "title": "Jan Pešta", "text": "Jan Pešta\n\nJan Pešta (* 19. května 1973 v Praze–Vršovicích) je český architekt, historik, pedagog a publicista.\n\nV roce 1997 vystudoval Fakultu architektury pražského Českého vysokého učení technického (FA ČVUT) a ve své odborné praxi se zaměřuje na stavebně historický průzkum objektů. Po absolutoriu na vysoké škole celkem deset let působil v Národním památkovém ústavu (NPÚ), na jeho středočeském pracovišti. Vedle jiného připravoval návrhy na vyhlášení městských, vesnických či krajinných památkových zón. Počínaje rokem 1998 si otevřel vlastní soukromou kancelář zaměřenou na stavebně historický průzkum objektů či sídel. Zaměřuje se na vesnickou architekturu a mezi roky 2009 a 2011 vedl grantový projekt „Encyklopedie českých vesnic“ vyhlášený Ministerstvem kultury České republiky.\n\nOd roku 2009 přednáší též na FA ČVUT a na Vysoké škole chemicko-technologické (VŠCHT).\n\nVedle příspěvků do odborných periodik je autorem nebo spoluautorem těchto publikací:\n\n20190829 | Aleš Cibulka: Příliš mnoho peněz může udělat ze stavby dietní kopii, varuje Jan Pešta (dvojka.rozhlas.cz). Rozhovor\n"}
{"id": "1037801", "url": "https://cs.wikipedia.org/wiki?curid=1037801", "title": "Seznam písní skupiny Mig 21", "text": "Seznam písní skupiny Mig 21\n\nSeznam písní skupiny Mig 21 uvádí přehled skladeb, které má tato hudební skupina na svém repertoáru.\n\n\n\n\n\n\n\n\n\n\n\n\n\n\n\n\n\n\n"}
{"id": "1037802", "url": "https://cs.wikipedia.org/wiki?curid=1037802", "title": "Udělalo se nám jasno", "text": "Udělalo se nám jasno\n\nUdělalo se nám jasno (2002) je druhé album skupiny Mig 21. Obsahuje čtrnáct skladeb, jejichž délka v součtu dosahuje 40:22.\n\nNa disku jsou tyto skladby:\n\n"}
{"id": "1037806", "url": "https://cs.wikipedia.org/wiki?curid=1037806", "title": "Boris Němcov", "text": "Boris Němcov\n\nBoris Jefimovič Němcov ( ; 9. října 1959 Soči – 27. února 2015 Moskva) byl ruský liberální opoziční politik, kritik režimu prezidenta Vladimira Putina. V letech 1997–1998, v době prezidentství Borise Jelcina, zastával funkci vicepremiéra země. Původním povoláním byl matematik a fyzik. V únoru 2015 byl zastřelen v Moskvě.\n\nBoris Němcov se narodil v černomořském městě Soči. Jeho matka byla Židovka. Absolvoval radiofyzikální fakultu Gorkovské univerzity. Jako vědec vzbuzoval Němcov velké naděje, měl ale větší zájem o veřejnou činnost.\n\nV letech 1991 až 1997 zastával post gubernátora Nižného Novgorodu. V r. 1992 byl na seznamu „200 světových předáků příštího století\", který sestavila Cambridgeská univerzita. Bylo mu tehdy 33 let a byl nejmladším ruským guvernérem. Roku 1994 vzal Boris Jelcin Němcova na státní návštěvu v USA a na banketu při otevření nové ruské ambasády ho představil Billu Clintonovi jako příštího ruského prezidenta. Od roku 1997 zastával Němcov funkci vicepremiéra v nově rekonstruované vládě. Němcov byl obdivovatelem britské premiérky Margaret Thatcherové a úzce spolupracoval s Anatolijem Čubajsem, který bývá označován za otce ruské privatizace v 90. letech 20. století. Finanční krize, která Rusko zasáhla v roce 1998, však Němcova stála funkci ve vládě a ukončila jeho prezidentské ambice.\n\nAž do r. 2010 byl Němcov jedním z předáků pravicové strany Svaz pravicových sil, která se dvakrát za sebou nedostala do parlamentu. Poté byl jedním z předáků hnutí Solidarita a vyvíjel všestranný nátlak na moc z pozic liberalismu.\n\nV letech 2007 až 2011 byl kvůli účasti na protestech třikrát zatčen. V jednom z případů byl odsouzen k 15 dnům vězení, což odsoudili američtí senátoři John McCain a Joe Lieberman. Organizace Amnesty International jej tehdy označila za vězně svědomí.\n\nV roce 2010 se stal jedním z prvních signatářů opoziční kampaně s názvem \"Putin musí odejít\".\n\nV době příprav ZOH v Soči zveřejnil zprávu s názvem \"Zimní olympiáda v subtropech\", která se zabývala výrazným předražením nových olympijských objektů a nízkou kvalitou jejich provedení. Němcov uvedl, že hry budou stát více než padesát miliard dolarů, přičemž rozkradeno z nich bude až šedesát procent.\n\nV pátek 27. února 2015 byl Němcov v centru Moskvy krátce před půlnocí čtyřikrát střelen neznámým střelcem, načež na následky zranění zemřel.\n\nV interview z 10. února téhož roku Němcov vyjádřil své obavy z toho, že ho prezident Putin nechá zabít. Němcov se totiž netajil svými kritickými postoji k roli Ruska ve válce na východě Ukrajiny. Prezident Putin po jeho vraždě prohlásil, že \"„uděláme vše, aby organizátoři a vykonavatelé podlé a cynické vraždy byli po zásluze potrestáni.\"\"\n\nNěmcov byl zabit krátce před plánovaným masovým protestem opozice, který se konal v neděli 1. března. Původně mělo jít o demonstraci proti hospodářské krizi a válce na Ukrajině, po vraždě Němcova se změnila na vzpomínkový pochod. Zúčastnilo se jej několik desítek tisíc lidí, mnozí drželi Němcovovy fotografie, řada lidí měla placky s nápisem „Nebojím se“. Někteří účastníci nesli na transparentech kritická hesla, ozvalo se volání „Rusko bez Putina“.\n\nVykonavatelé byli dopadeni, ale objednatel vraždy je dosud nejasný. Ruský opoziční politik a Němcovův přítel Ilja Jašin z vraždy obvinil čečenského vůdce Ramzana Kadyrova. Podle Jašina se Čečensko pod vládou Kadyrova „stalo islámským státem uvnitř Ruska a nepodřizuje se (ruským) zákonům.“ 13. července 2017 byl pachatel vraždy Čečenec Zaur Dadajev odsouzen k 20 letům odnětí svobody. Čtveřice čečenských spolupachatelů byla odsouzena k trestům od 11 do 19 let. Kadyrova označili za objednatele vraždy také advokáti pozůstalých.\n\nAtentát na Němcova odsoudil americký prezident Barack Obama, který se s ním setkal v Moskvě v roce 2009. Označil jej za \"„brutální vraždu“\" a ruskou vládu vyzval k rychlému, nestrannému a transparentnímu vyšetření události.\n\nUkrajinský prezident Petro Porošenko uvedl, že je smrtí Němcova šokován. Němcova, který byl zastáncem prozápadního kurzu Ukrajiny, považoval za \"„jednoho z mála, které může nazývat přáteli“\". V březnu 2015 se rozhodl udělit mu Řád svobody.\n\nRuský prezident Vladimir Putin prohlásil, že bude uděláno vše pro to, aby byli organizátoři a vykonavatelé podlé a cynické vraždy Borise Němcova po zásluze potrestáni.\n\nNáměstí ve Washingtonu, D.C., kde sídlí velvyslanectví Ruské federace ve Spojených státech, bylo v roce 2018 přejmenováno na náměstí Borise Němcova. V Praze vznikla iniciativa za pojmenování náměstí Pod kaštany v Praze 6-Bubenči na náměstí Borise Němcova a vznikla petice adresovaná radě hlavního města Prahy. Na zmíněném náměstí sídlí velvyslanectví Ruské federace. Iniciativu vyslyšel primátor Prahy Zdeněk Hřib a náměstí bylo po schválení Radou Prahy i Zastupitelstvem Prahy přejmenováno 27. února 2020, tedy pět let po jeho smrti. Podle bývalého velvyslance České republiky v Rusku a na Ukrajině Jaroslava Bašty přejmenovat náměstí, kde sídlí ruské velvyslanectví, „souvisí s politickým trendem, který je zaměřen protirusky s jistou formou rusofobie.“\n\nŽivotopisný dokumentární film o Borisi Němcovovi, sestavený převážně z autentických videosekvencí, byl představen v Knihovně Václava Havla v červnu 2017. Autorem filmu je Němcovův blízký spolupracovník Vladimir Kara-Murza.\n\nNěmcov po sobě zanechal majetek v hodnotě asi 300 milionů rublů (asi 114 milionů Kč), o který se po jeho smrti strhla právní bitva mezi jeho potomky. Němcov tvrdil, že majetek získal díky spekulacím s akciemi a výnosným investicím.\n\n\n"}
{"id": "1037809", "url": "https://cs.wikipedia.org/wiki?curid=1037809", "title": "Kostel svatého Jiljí (Uhlířské Janovice)", "text": "Kostel svatého Jiljí (Uhlířské Janovice)\n\nKostel svatého Jiljí je goticko-románská stavba nalézající se v centru města Uhlířské Janovice ve Středočeském kraji. Kostel pochází ze 13. století a je postaven z místního červeného pískovce. Kostelu předcházela kaple ze stejným zasvěcením, tedy svatému Jiljí. Dnešní vzhled pochází z pera puristického architekta Ludvíka Láblera, který kostel přestavěl po jeho vyhoření v roce 1904. V kostele se nacházejí původní restaurované fresky.\n\nKostel je chráněn jako kulturní památka České republiky.\n"}
{"id": "1037810", "url": "https://cs.wikipedia.org/wiki?curid=1037810", "title": "David Petrus", "text": "David Petrus\n\nDavid Petrus (* 1. srpna 1987 v Pardubicích) je český fotbalový útočník, od srpna 2014 působící v FC Baník Ostrava.\n\nSvoji fotbalovou kariéru začal ve Spartaku Sezemice, odkud v průběhu mládeže přestoupil do Pardubic.\n\nV roce 2011 se propracoval do prvníh týmu, kde působil jako amatér, jelikož byl zaměstnancem pardubické věznice. V sezoně 2011/12 postoupil s týmem do 2. ligy. Celkem za mužstvo odehrál 30 zápasů, ve kterých vstřelil 9 gólů.\n\nV létě 2013 přestoupil do Baníku Ostrava. Hráč ukončil zaměstnanecký poměr ve věznici a stal se profesionálním fotbalistou. S klubem podepsal kontrakt do konce sezony 2014/15. V 1. české lize debutoval v sezoně 2013/14 17. srpna 2013 proti 1. FK Příbram a byla to nevydařená premiéra, neboť Baník podlehl soupeři vysoko 0:4. První gól za tým vstřelil 22. září 2013 v 9. kole proti FC Slovan Liberec (výhra Ostravy 3:0).\n\nV lednu 2015 zamířil na půlroční hostování s opcí do Hradce Králové, který o něj stál již v minulosti. V sezoně 2014/15 klub sestoupil do 2. české fotbalové ligy. V létě 2015 v klubu prodloužil hostování. V lednu 2016 se vrátil do Baníku.\n\n"}
{"id": "1037811", "url": "https://cs.wikipedia.org/wiki?curid=1037811", "title": "Anna Polmanová-Preclíková", "text": "Anna Polmanová-Preclíková\n\nAnna Polmanová-Preclíková (28. března 1895, Nymburk – 4. dubna 1972 Nymburk), byla česká sbormistryně a dirigentka. \n\nNarodila se v Nymburce v rodině místního kapelníka Josefa Preclíka, od něhož získala základní hudební vzdělání. Hrála na klavír, na housle a věnovala se i zpěvu. Zpívala v chrámovém sboru, stala se členkou pěveckého spolku Hlahol a hrála na housle v místním \"Orchestrálním sdružení\".\n\nPo maturitě na nymburské reálce studovala na \"Ženském učitelském ústavu v Praze\". Kromě toho se dále věnovala studiu hudby. Vykonala státní zkoušky z houslí (1916), klavíru (1917) a sborového zpěvu (1920). Studovala i dirigování u profesora Methoda Doležila.\n\nOd roku 1915 až do odchodu do důchodu v roce 1955 učila na nymburských školách. V roce 1928 se provdala za svého kolegu učitele Karla Polmana.\n\nV roce 1920 převzala řízení nymburského Hlaholu. Stala se tak první ženou – dirigentkou v Čechách. První vystoupení pod jejím vedením se uskutečnilo 4. září 1920 a postupně se sbor vypracoval mezi přední česká sborová tělesa. \n\nKromě této činnosti vystupovala příležitostně jako houslistka a klavíristka. Byla první houslistkou místního orchestrálního sdružení i smyčcového kvarteta. Zkomponovala také sbor Matička na slova Jana Nerudy.\n\nDirigentskou činnost ukončila ze zdravotních důvodů v roce 1957. Zemřela po dlouhé nemoci v dubnu 1972.\n\n\n"}
{"id": "1037813", "url": "https://cs.wikipedia.org/wiki?curid=1037813", "title": "Batočina", "text": "Batočina\n\nBatočina (v srbské cyrilici Баточина) je město v centrálním Srbsku, v Šumadijském okruhu. Nachází se na řece Lepenica, nedaleko jejího ústí do řeky Moravy, na hlavním tahu Bělehrad-Kragujevac. Má celkem 5 804 obyvatel.\n\nPrvní zmínka o městě pochází z roku 1476. Podle osmanského cestopisce Evliji Čelebiho založil město smederevský beg Gazi Bali. Nejprve měla 25 domů, později přes šedesát. Dobové záznamy dokládají, že většina obyvatel byla muslimského vyznání. \n\nPo neúspěšném druhém obléhání Vídně se začala turecká armáda stahovat z Uher, a při své cestě zpět postupovala do údolí řeky Morava. Za ní postupovalo rakouské vojsko, které proniklo až do hloubi dnes srbského území. Na Turky zaútočilo v roce 1689 poblíž nedalekého města Lapovo (tzv. Bitva u Batočiny). Turci v čele s Kara Mustafa Pašou prohráli a Batočinu jako město opustili. Rakouské vojsko zde naopak načerpalo síly. Bojům proti Turkům se připojili i místní pravoslavní Srbové.\n\nTurci město znovu obsadili v roce 1739 (po zhroucení srbského knížectví pod rakouským patronátem).\n\nPo druhém srbském povstání bylo muslimské obyvatelstvo postupně odsunováno. Poslední turecká rodina se z Batočiny odstěhovala v roce 1832. Karađorđe nechal vybudovat v Batočině velký hostinec, který byl později přebudován na školu. V roce 1839 mělo podle rakouských zpráv okolo 300 domů; měla vlastní školu a kostel a její rozvoj pokračoval. Roku 1878 byla prohlášena malým městem (\"varoš\"). V roce 1898 byla v Batočině otevřena první knihovna. Počet obyvatel na začátku 20. století překročil 1 400. V roce 1928 získala vlastní vodovod, roku 1940 i elektrické osvětlení. Po druhé světové válce se ve městě rozvíjela průmyslová výroba, především díky blízkosti hlavních železničních tahů a průmyslově aktivního Kragujevace. \n"}
{"id": "1037815", "url": "https://cs.wikipedia.org/wiki?curid=1037815", "title": "Seznam neperiodických komet", "text": "Seznam neperiodických komet\n\nNeperiodické komety (neboli dlouhodobé komety) jsou komety, které nemají pozorovaný a potvrzený více jak jeden průchod perihéliem. Jejich oběžné dráhy jsou tak velké, že jeden oběh kolem Slunce jim trvá 200 a více let. Patří mezi jediné zjevení komety, které prochází vnitřní sluneční soustavou jen jednou. Neperiodické komety se nacházejí v blízkosti parabolických drah, proto se nemohou vrátit do blízkosti Slunce po stovky či tisíce let. Například Delavanova kometa prolétla v roce 1914 a nebude viděna ze Země dalších 24 milionů let. Někteří používají termín neperiodická kometa jen pro ty komety, které se do blízkosti Slunce už nikdy nevrátí. Mezi komety, které se neočekávaně vrátily do vnitřní sluneční soustavy, patří C / 1980 E1, C / 2000 U5(LINEAR), C / 2001 Q4 (NEAT), C / 2009 R1, C / 1956 R1, a C / 2007 F1 (LONEOS).\n\nOficiální názvy neperiodických komet začínají písmenem „C“. Komety, které byly ztraceny nebo zmizely, mají jména začínající písmenem „D“.\n\nNásledující část je seznam neperiodických komet, které se objevily ve sluneční soustavě:\n"}
{"id": "1037816", "url": "https://cs.wikipedia.org/wiki?curid=1037816", "title": "Ploskolebec vodní", "text": "Ploskolebec vodní\n\nPloskolebec vodní (\"Agkistrodon piscivorus\") je jedovatý had z čeledi zmijovitých a podčeledi chřestýšovitých, žijící na jihovýchodě Spojených států amerických (především na Floridě, kde se mu přezdívá \"cottonmouth\" či \"water moccasin)\". Druhové vědecké jméno \"piscivorus\" je odvozeno z latinských slov \"piscis\" a \"vorus\" a doslova znamená „rybožrout“. Ve spojení s významem rodového jména by šlo vědecké jméno přeložit jako „hákozubý rybožrout“.\n\nPloskolebec vodní je silný osvalený had. Je největším druhem rodu \"Agkistrodon\", dospělci normálně měří okolo 80 cm a váží 200 až 600 gramů, přičemž samci bývají větší než samice. Nicméně ve výjimečných případech mohou dorůst až okolo 180 centimetrů a mohou vážit i přes 4 kilogramy. Hlava ploskolebce vodního ve tvaru rýče je obvykle černé až hnědé barvy. Po celé délce těla se táhnou tmavé příčné pruhy, jež poblíž ocasu černají. Vnitřek tlamy bývá zářivě bílý, díky čemuž si tento druh ploskolebce vysloužil své anglické jméno \"cottonmouth\" (\"bavlněná tlama\"). Ocas mláďat může být na špičce žlutě zbarven. Občas se stává, že je ploskolebec vodní zaměňován s ploskolebcem americkým. Pravda je ovšem taková, že podobní jsou si pouze mladí jedinci těchto dvou druhů.\n\nPloskolebec vodní je nejvíce ze všech ploskolebců vázán k vodnímu prostředí. Žije obvykle v bažinách, mokřadech, jezerech, rybnících a rozličných vodních tocích nebo v jejich blízkosti. Toleruje i brakickou či dokonce slanou vodu. Může žít i v rýžových polích. Nicméně nejde o čistě vodního tvora. Dokáže totiž dlouhodobě tolerovat i suché prostředí, někteří jedinci byli nalezeni až 1,6 km od vodního zdroje.\nPloskolebec vodní bývá aktivní kdykoliv během dne, zvláště poté, co svůj organismus na vhodném místě ohřeje. Nicméně udává se, že je spíše nočním tvorem. Je sice považován za agresivního hada, ale testy toto tvrzení příliš nepodporují. Pokud se cítil ohrožen, v cca polovině testovaných případů se snažil utéct. Nicméně, když už se rozhodne potenciální hrozbě postavit, využívá několik možností, jak protivníka zastrašit. Vibruje ocasem, točí se do smyček, otevírá tlamu a dokonce vypouští z anální žlázy páchnoucí tekutinu. V asi jedné třetině případů podpořil had své hrozby i uštknutím.\n\nMá množství přirozených nepřátel, především dravé ptáky, masožravé vodní ptáky, mývaly, a dravé želvy.\n\nPloskolebec vodní je potravní oportunista, nicméně nejčastěji loví ryby a žáby. Další kořistí jsou malí savci, ptáci a plazi. Kanibalismus byl rovněž zaznamenán. Ploskolebec sice útočí svým jedem, někdy však lapené zvíře přidusí i smyčkami svého těla.\n\nJedná se o živorodého hada. Samice rodí obvykle 5 až 9 (maximálně 16) mláďat jednou do roka. Z toho průměrně 3 se dožijí dospělosti. Ploskolebec je poměrně dlouholetý druh, dožívá se běžně okolo 20 let.\n\nJed ploskolebce vodního funguje na cytotoxické bázi - ničí tkáně. Uštknutí je poměrně bolestivé a projevuje se otokem, ekchymózou a zpuchřením kůže. Někdy dochází k nekróze tkáně. Ačkoliv uštknutí lidí končí smrtí jen vzácně, pokousání zanechává jizvy a někdy si vyžádá i amputaci zasažené končetiny. Na rozdíl od mnoha jiných chřestýšovitých hadů neobsahuje jed ploskolebce neurotoxiny. Při uštknutí se jako antisérum obvykle podává CroFab, které obsahuje komponenty z jedu čtyř chřestýšovitých hadů.\n\n"}
{"id": "1037820", "url": "https://cs.wikipedia.org/wiki?curid=1037820", "title": "Symptom", "text": "Symptom\n\nSymptom (z řeckého συμπτώμα – 'shoda okolností, nehoda') je příznak, vnější projev, průvodní jev nějakého jinak obtížně pozorovatelného děje, stavu nebo procesu. Umožňuje tedy rozpoznání čili diagnózu například určité nemoci, i když není její příčinou. Tak je zvýšená teplota symptomem zánětlivého onemocnění, rozšířené zorničky symptomem vzrušení, kouř symptomem ohně, trhliny v omítce symptomem narušené statiky budovy a podobně. Odtud také běžné označení symptomatický – příznačný. \"Symptomatická léčba\" pak označuje léčbu příznaků, ne (nutně) příčin nemocí.\n\nSymptomy v medicíně se dělí na symptomy subjektivní, které může zpozorovat jen pacient sám, a symptomy vnější, intersubjektivní. Souhrn vnějších symptomů tvoří klinický obraz nemoci. Symptomy se dělí na specifické (svědčící pro určitou nemoc nebo skupinu nemocí) a nespecifické (nesvědčící pro určitou nemoc nebo skupinu nemocí). Některé specifické symptomy už samy o sobě stačí pro diagnózu, většinou je ale třeba hodnotit celý soubor symptomů a hledat ještě další potvrzení např. laboratorními testy. Proto je laické hodnocení symptomů často zavádějící a podporuje hypochondrii.\n\nSoubor charakteristických symptomů tvoří komplex, pokud je navíc známa skutečná příčina nemoci, je to syndrom. Oba pojmy se často vyskytují také v psychologii i v dalších oblastech.\n\nProdrom (z řeckého \"prodromos\") je počáteční, nespecifický příznak nemoci.\n\nFilosof Ernst Cassirer rozlišuje mezi\n\n\n"}
{"id": "1037821", "url": "https://cs.wikipedia.org/wiki?curid=1037821", "title": "Admir Teli", "text": "Admir Teli\n\nAdmir Teli (* 2. června 1981, Skadar) je albánský fotbalový obránce, který v současné době působí v ázerbájdžánském klubu Qarabağ FK. Nastupoval také za A-mužstvo albánské reprezentace.\nV národním A-mužstvu Albánie debutoval v přátelském utkání 22. 3. 2006 v Tiraně proti Gruzii (remíza 0:0).\n\n"}
{"id": "1037824", "url": "https://cs.wikipedia.org/wiki?curid=1037824", "title": "Hick's Cayes", "text": "Hick's Cayes\n\nHick's Cayes, španělsky Cayos Hicks, je skupina neobydlených ostrovů v jižní části Chetumal Bay v Karibském moři, mezi St. George's Caye a Caye Chapel, na půl cesty mezi Belize City a San Pedro Town.\n"}
{"id": "1037832", "url": "https://cs.wikipedia.org/wiki?curid=1037832", "title": "Jonathan Soriano", "text": "Jonathan Soriano\n\nJonathan Soriano Casas uváděný i jako Jonatan Soriano (* 24. září 1985, El Pont de Vilomara i Rocafort, Španělsko) je španělský fotbalový útočník a bývalý mládežnický reprezentant, který hraje v současnosti za rakouský klub FC Red Bull Salzburg.\n\n"}
{"id": "1037838", "url": "https://cs.wikipedia.org/wiki?curid=1037838", "title": "Seznam nejrychlejších podání v tenise", "text": "Seznam nejrychlejších podání v tenise\n\nSeznam nejrychlejších podání v tenise uvádí přehled servisů mužského a ženského tenisu, jimž byla naměřena nejvyšší rychlost. Z historického hlediska není úplný, když kvalitní měřicí technika byla dostupná až v éře moderního tenisu. Například podání Billa Tildena mělo v roce 1931 dosáhnout rychlosti 262,8 km/h, ale odborníci tuto hodnotu jednoznačně zpochybnili pro nepřesnost použitých měřicích přístrojů. Podle jejich názoru dřevěná raketa nemohla udělit míči tak vysokou rychlost.\n\nAčkoli Asociace tenisových profesionálů (ATP) formálně neuznává hodnoty rychlosti podání naměřených na challengerech pro neoptimalizaci měřicích radarů, přesto byl servis Australana Samuela Grotha o hodnotě 263 km/h zahraný v květnu 2012 na pusanském challengeru, změřen schváleným technickým zařízením a ostatní zaznamenaná data úderu se pohybovala v normálních rozpětích. Oficiální rekord ATP drží Američan John Isner, jenž ve čtvrtém zápasu dubnového 1. kola Světové skupiny Davis Cupu 2016 proti Australanovi Bernardu Tomicovi zahrál ve třetí sadě eso na „T“ (téčko) rychlostí 253,0 km/h. Hrálo se na trávě stadionu Kooyong a Isner utkání vyhrál 6–4, 6–4, 5–7 a 7–6.\n\nV seznamu jsou uvedeni tenisté, kteří splnili následující kritéria:\n\nŽenská tenisová asociace (WTA) neuznává ani nevede statistiky rychlosti podání zahraných mimo určené hlavní soutěže turnajů na okruhu WTA Tour (podmínkou záznamu je také kalibrované zařízení měření rychlosti na dvorci). Oficiálně tak nejsou do statistik započítány podání v kvalifikačních soutěžích a turnajích pořádaných Mezinárodní tenisovou federací (ITF), včetně Fed Cupu a letních olympijských her.\n"}
{"id": "1037839", "url": "https://cs.wikipedia.org/wiki?curid=1037839", "title": "Northfleet United FC", "text": "Northfleet United FC\n\nNorthfleet United FC (celým názvem: Northfleet United Football Club) byl anglický fotbalový klub, který sídlil ve městě Northfleet v nemetropolitním hrabství Kent. Založen byl v roce 1890, zanikl v roce 1946 po fúzi s Gravesend United do nově vytvořeného klubu Gravesend & Northfleet. Klubové barvy byly červená a bílá.\n\nSvé domácí zápasy odehrával na stadionu Stonebridge Road.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1037841", "url": "https://cs.wikipedia.org/wiki?curid=1037841", "title": "Historie ikebany", "text": "Historie ikebany\n\nHistorie ikebany je historie aranžování květin ve stylu ikebana, především s ohledem na původ v Japonsku.\n\nVzhledem k tomu, že aranžování květin převzali Japonci z Číny spolu s buddhismem, bylo zpočátku přirozeně naplněno čínskou buddhistickou filozofií. Buddhistická touha uchovat život tak leží u kořene celé ikebany a vytvořila většinu pravidel uspořádání květin, výběr a tvary květinové vázy. \n\nUmění ikebany, jenž je nepochybně náboženského původu a v Japonsku výsledkem buddhismu, nevzniklo stejným způsobem na základě tohoto umění v Indii, na Srí Lance, nebo v Koreji, tedy v zemích, kde byl buddhismus rozšířen dlouho předtím, než byl přijat v Japonsku. Situaci podobně popsal kapitán Brinkley u čajového obřadu: \"\"i když zárodek čajového obřadu přišel z Indie, tento tradiční obřad, tak jak je praktikován Japonci, nemůže tuto zemi považovat za zemi svého původu\"\" tentýž stav lze pozorovat u ikebany.\n\nJe uvažováno, že čínské kytice měly původně jistý vliv na založení ikebany. M. Averill popisuje:\"\"Odporné pohřební kytice uspořádané jako masy skvělých květin na krátkých stoncích, hrubě a pevně svázané dohromady, vypadají jako původní kytice v Japonsku, které tak byly uspořádány několik generací. Číňané nárokují původ ikebany pro svoji zemi a prohlašují ikebanu za svůj vynikající způsob aranžování květin.\"\" Ale přitom podle autorky není zřejmé, zda původní tvar je skutečně původně čínský. Je stejně tak řecký jako čínský v hlavních rysech, takže je zde značná pochybnost, zda je uvedený způsob aranžování řecký nebo čínský.\n\nPřirozeným výsledkem buddhistického přání zachování života zvířat následovalo přání zachovat život rostlin. Jedním z kněží byly uspořádávány květiny, jenž byly nejoblíbenějším darem bohům. Zatímco v Číně buddhističtí kněží byli prvními instruktory aranžování květin, v Japonsku jen uvedli nejzákladnější prvky. Po dlouhou dobu umění nebylo více než jen vkládání květin do vázy, bez systému. Květiny bývaly použity jako dar v chrámu a před rodovými svatyněmi. Kapitán Brinkley, podotýká: \"\"Co buddhističtí mniši přivezli z Indie, bylo založeno na pravidelném rozdělení. Japonská ikebana je ale koncipována na vyvážené nepravidelnosti.\"\"\n\nPrvní květinová výzdoba vytvořila systém známý jako Šin no hana (真の花), což znamená soustředné aranžování květin. Obrovská větev borovice nebo kryptomérie stála uprostřed a kolem této části stromu byly umístěny tři nebo pět sezonních květů. Tyto větve a stonky byly dány do vázy ve svislých polohách bez pokusu o umělé křivky. Obecná forma je symetrická. A to je zpodobnění, které také najdeme v Japonsku na náboženských obrazech ze čtrnáctého století. Byl to první pokus reprezentovat přírodní krásu pomocí ikebany, napodobit přírodní scény.\n\nVelký strom uprostřed představuje vzdálené scenérie, květy slivoně nebo třešní jsou ve střední vzdálenosti a malé kvetoucí rostliny v popředí. Umění se rozvíjelo velmi pomalu, a mnoho škol, dnes tak populárních, neexistovalo až do konce patnáctého století. To bylo v období obrození v Japonsku, které se shoduje s alžbětinským obdobím v Evropě. Na konci patnáctého století, architektura stejně jako umění prošla velkými změnami. Kakemono (掛け物, obrázek na svitku) a aranžované květiny byly všeobecně jediné ozdoby v pokoji. Bylo přirozené, že se květinové dekorace časem staly jednoduššími a lepšími.\n\nJošimasa (: (20. ledna 1435 – 27. ledna 1490), osmý šógun dynastie Ašikaga a velkorysý patron umění, byl největším propagátorem čajového obřadu čanoju (japonsky 茶の湯) a ikebany. Jošimasa Ašikaga se nakonec vzdal trůnu, aby mohl věnovat svůj čas výtvarnému umění. Byl to on, kdo řekl, že květiny používané při všech slavnostních příležitostech a podávané jako květinové dary bohům, by neměly být umístěny volně, ale kompozice by měla představovat čas a myšlení. Potom začala být formulována pravidla, kterými se uspořádání řídilo. Slavný malíř Soami, pokrokový umělec a přítel Jošimasy, je tím, kdo zřejmě ovlivnil další vývoj japonského umění ikebana. Sóami (相阿弥, ? – 12. listopadu 1525) vytvořil koncept, kdy mají linie reprezentovat tři prvky – nebe, lidstvo, a zemi. Z tohoto konceptu vycházejí i moderní principy uspořádání ikebany používané v dnešní době. Čanoju (čajový obřad) a kóawase (香合わせ), kadidlový obřad byl vyvinut, stejně jako umění ikebana údajně ve Stříbrném pavilonu v Kjótu, což umožnil zájem Jošimasy. Ovlivnil vkus umělců šestnáctého století známých jako škola Kanó (狩野派: Masanobu Kanó 狩野 正信, 1434 – 2. srpna 1530), Seššú (雪舟, 1420 – 8. srpna 1506), Sesson (?), Masanobu (?), Motonobu (?) (1477–1561), a Šugecu (?).\n\nPomocí těchto uměleckých sdružení ikebana pokročila v tomto období o krok dál, opustila chrámy a pokojové dekorace. V  této době byla ikebana známa jako rikka (立花). Stejném období byla založena jiná forma ikebany, nazývaná nageire (投げ入れ). Rikka a nageire jsou dvě větve ikebany. Přízeň národa kolísala mezi těmito dvěma směry po celá staletí. Na začátku byla rikka strohá, formální a více dekorativní. Naproti tomu nageire byla jednoduchá a blíže přírodě. Ačkoli nageire začala být moderní v období Higašijama, rikka byla stále preferována a nageire skutečně získala popularitu až v období Azuči-Momojama, sto let po období Ašikaga. V tomto období také čanoju, čajový obřad, dosáhl nejvyššího rozvoje a silně ovlivnil umění aranžování květin.\n\nRikka dosáhla největší popularity v průběhu období Genroku (元禄: 1688–1704). Tehdy bylo publikováno mnoho prací o ikebaně. První z nich byla kniha Sendenšo (仙伝書), publikovaná na počátku Ken'ei, ale v té době bylo napsáno i mnoho jiných, ačkoliv bezcenných pro studium aranžování květin. Poskytují několik pravidel, ale jinak veškeré další informace zatajují. Všechna pravidla jsou založena na Sóamiho nápadu ze tří prvků. I když tyto knihy byly zcela bezcenné, z hlediska aranžování květin, je zde možné pozorovat vývoj stylu na přiložených obrazech.\n\nNejcennější knihu nazvanou Kadenšo napsal Ikenobó (池坊) . Byla pečlivě napsaná a velmi přesně popisná, s pravidly a principy svobodně, bez utajování uvedenými. V období Ken'ei byl styl rikka jednoduchý a přírodní, bez extrémních křivek. V období Genroku byly linie uspořádány komplikovaněji a forma se stala dekorativnější. Toto období preferovalo eleganci, všechny druhy výtvarného umění byly velmi rozvinuté, nad vše pak vzorované látky a dekorace. V pozdní části sedmnáctého století byl ikebanou ovlivněn slavný malíř Ogata Kórin (尾形 光琳, 1658 – 20. července 1716). V této i pozdější části sedmnáctého století byla ikebana široce rozšířena a dosáhla vysokého stupně dokonalosti jako druh umění. Stále zde byly ovšem příklady příležitostného uchýlení do nepřirozených křivek.\n\nTy se vyskytují na konci tohoto období a způsobují pocit znechucení rikkou a znovu oživují styl nageire. Do té doby ji vyučovala pouze jedna větev ikebany. Ale pod vlivem módy v obou školách vyučovali soupeřící učitelé jak styl rikka, tak styl nageire. Rikka dosáhla největší popularity v období Genroku a potom začala obliba stylu klesat. Oblíbenou se stala nageire. V této době přestala být nazývána nageire a byl používán název ikebana. V období Temmei (天明, 1781–1789) se nageire rychle rozvíjela, především s důrazem na krásu linií. Po tomto období se ale nejčistší a nejlepší vkus ikebany začal zhoršovat a vznikaly formální a umělé formy uspořádání.\n\nPodoba, podle které je vytvářena ikebana do 20. století, má stále táž pevná pravidla, zásadu tří linií označených jako nebe, lidstvo, a země. z období Genroku a Temmei. Podle knihy \"Japanese flower areangement\" (1913) od Mary Averill mají pocit, že pravidlo nebe, země a člověk je příliš tvrdošíjně dodržované, příliš omezující a kazí přirozenost kompozice. Mary Averill tvrdí, že je naprosto nutné používat tyto základní principy k dosažení vyváženého uspořádání, ale zvýraznění a přehánění těchto linií je označováno jako nevkusné zástupci škol uznávajících přirozenější styl.\n\n"}
{"id": "1037842", "url": "https://cs.wikipedia.org/wiki?curid=1037842", "title": "South Yorkshire", "text": "South Yorkshire\n\nSouth Yorkshire je metropolitní hrabství a ceremoniální hrabství v anglickém regionu Yorkshire a Humber. \n\nHrabství se skládá ze čtyř okresů, a to Sheffield, Rotherham, Doncaster a Barnsley. Hraničí s hrabstvími Derbyshire (na západě a jihozápadě), West Yorkshire (na severozápadě), North Yorkshire (na severu), East Riding of Yorkshire (na severovýchodě), Lincolnshire (na východě) a Nottinghamshire (na jihovýchodě).\n"}
{"id": "1037844", "url": "https://cs.wikipedia.org/wiki?curid=1037844", "title": "Gravesend United FC", "text": "Gravesend United FC\n\nGravesend United FC (celým názvem: Gravesend United Football Club) byl anglický fotbalový klub, který sídlil ve městě Gravesend v nemetropolitním hrabství Kent. Založen byl v roce 1893, zanikl v roce 1946 po fúzi s Northfleet United do nově vytvořeného klubu Gravesend & Northfleet.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1037848", "url": "https://cs.wikipedia.org/wiki?curid=1037848", "title": "Dorcus Inzikuruová", "text": "Dorcus Inzikuruová\n\nDorcus Inzikuruová (* 2. února 1982) je ugandská atletka, běžkyně na střední tratě.\n\nV juniorských kategoriích startovala zejména v běhu na 5000 metrů, později se věnovala zejména běhu na 3000 metrů překážek.V této disciplíně také zvítězila na mistrovství světa v Helsinkách v roce 2005. Její osobní rekord na této trati je 9:15,04.\n"}
{"id": "1037849", "url": "https://cs.wikipedia.org/wiki?curid=1037849", "title": "Kurban Berdyjev", "text": "Kurban Berdyjev\n\nKurban Berdyjev (turkmensky Gurban Berdyýew, rusky Курбан Бекиевич Бердыев; * 25. srpna 1952, Ašchabad Turkmenská SSR, Sovětský svaz) je bývalý turkmenský resp. sovětský fotbalista a reprezentant a také trenér FK Rostov. V letech 2001-2013 byl hlavní trenér ruského klubu FK Rubin Kazaň, kde zažil řadu úspěchů.\n\nBerdyjev je odchovancem turkmenského klubu Kolhozçy Aşgabat, kde hrál v mládežnických týmech od roku 1966. Do A-týmu se dostal v roce 1971. Poté působil i v kazašském klubu FK Kajrat a v ruském Rostovu.\n\nV Rubinu Kazaň se Berdyjev proslavil jako trenér, tým dovedl k postupu do ruské Premier Ligy v roce 2002, a získal bronzové medaile ve své první sezoně v nejvyšší lize (2003). V roce 2008 se Rubin poprvé stal mistrem Ruska. V roce 2009 tým zopakoval úspěch, již podruhé vyhrál nejvyšší ligovou soutěž Ruska. V roce 2010 FK Rubin obsadil třetí místo. V sezoně 2011/12 vyhrál ruský fotbalový pohár a získal i dva ruské Superpoháry.\nV prosinci 2013 byl z funkce hlavního trenéra po sérii slabých výsledků odvolán.\n\n"}
{"id": "1037853", "url": "https://cs.wikipedia.org/wiki?curid=1037853", "title": "Pop Pop Pop", "text": "Pop Pop Pop\n\nPop Pop Pop (2004) je třetí album hudební skupiny Mig 21. Obsahuje celkem 12 skladeb, z nichž jedenáct je písní a poslední, dvanáctá, je remixem skladby „Tančím“, která již vyšla na albu \"Udělalo se nám jasno\" (2002). Celková délka alba je 42:40.\n\nAlbum obsahuje tyto skladby:\n\n"}
{"id": "1037855", "url": "https://cs.wikipedia.org/wiki?curid=1037855", "title": "Best of (Mig 21)", "text": "Best of (Mig 21)\n\nBest of (2006) je album hudební skupiny Mig 21. Je na něm celkem dvacet jedna skladeb. Obal kompilace i její celý booklet, včetně plakátu graficky zpracovali Zuzana Lednická spolu s Bohumilem Vašákem ze Studia Najbrt.\n\nNa albu jsou tyto skladby:\n\n"}
{"id": "1037857", "url": "https://cs.wikipedia.org/wiki?curid=1037857", "title": "Schweizer Radio und Fernsehen", "text": "Schweizer Radio und Fernsehen\n\nSchweizer Radio und Fernsehen (SRF) je švýcarská televizní a rozhlasová společnost, část mediální společnosti SRG SSR, vytvořená 1. ledna 2011 sloučením společností \"Schweizer Radio DRS\" (\"SR DRS\") a \"Schweizer Fernsehen\" (\"SF\"). Zajišťuje výrobu televizního a rozhlasového vysílání v němčině.\n\n\n\nSRF spolupracuje s ARD, ZDF a ORF na vysílání německojazyčného kanálu 3sat a poskytuje jednotlivé pořady pro vysílání společného německo-francouzského televizního kulturního kanálu ARTE.\n\n"}
{"id": "1037859", "url": "https://cs.wikipedia.org/wiki?curid=1037859", "title": "Mig 21 &amp; LELEK Orchestra – Naživo", "text": "Mig 21 &amp; LELEK Orchestra – Naživo\n\nMig 21 & LELEK Orchestra – Naživo (2009) je album hudební skupiny Mig 21. Obsahuje celkem čtrnáct skladem, přičemž v první („Overtura“) se objevují hudební motivy ze tří předchozích skladeb skupiny, a sice z „Snadné je žít“, „V dnešním světě kompjůtrů“ a „Twist“.\n\nNa albu jsou tyto skladby:\n\n"}
{"id": "1037860", "url": "https://cs.wikipedia.org/wiki?curid=1037860", "title": "Radio Télévision Suisse", "text": "Radio Télévision Suisse\n\nRadio Télévision Suisse (RTS) je švýcarská televizní a rozhlasová společnost, část mediální společnosti SRG SSR. Zajišťuje výrobu televizního a rozhlasového vysílání ve francouzštině.\n\nRadio Télévision Suisse vznikla 1. ledna 2010 sloučením televizní společnosti Télévision Suisse Romande (TSR) a rozhlasové společnosti Radio Suisse Romande (RSR).\n\n\n\n"}
{"id": "1037869", "url": "https://cs.wikipedia.org/wiki?curid=1037869", "title": "Csenger", "text": "Csenger\n\nCsenger je město ve východním Maďarsku, v župě Szabolcs-Szatmár-Bereg a v okrese Csenger, jehož je okresním městem.\n\nMěsto se nachází přímo u rumunských hranic, v Szamošské nížině na levém břehu řeky Szamos v nadmořské výšce zhruba 116 m. V blízkosti města prochází státní silnice č. 49, po které se lze dostat do hlavního města župy, Nyíregyházy. Je vzdáleno asi 82 km. Do rumunského města Satu Mare je to jen asi 20 km. \n\nRozloha obce je 36,16 km. V lednu 2014 zde žilo 4898 obyvatel. Podle sčítání v roce 2011 zde žilo 87,12 % Maďarů a 11,4 % Romů. Zhruba 60 % bylo protestantů, 9,49 % řecko-katolíků a 8 % římsko-katolíků.Ve městě je konečná stanice železniční trati, která sem vede ze sousedního okresního města Mátészalka.\n\nPrvní písemná zmínka o místě je z roku 1388. V roce 1429 byla obec povýšena na obec s právem trhu. Od šestnáctého století byl Csenger významným centrem maďarské reformace. Na město byla obec povýšena v roce 1989.\n\n"}
{"id": "1037871", "url": "https://cs.wikipedia.org/wiki?curid=1037871", "title": "Hořánek", "text": "Hořánek\n\nHořánek (265 m n. m.) je vrch v okrese Pardubice Pardubického kraje. Leží asi 2 km jižně od obce Dolní Ředice, vrcholem na jejím katastrálním území, východní částí na území obce Horní Ředice.\n\nGeomorfologicky vrch náleží do celku Východolabská tabule, podcelku Pardubická kotlina a okrsku Holická tabule.\n"}
{"id": "1037872", "url": "https://cs.wikipedia.org/wiki?curid=1037872", "title": "Peter Ankersen", "text": "Peter Ankersen\n\nPeter Ankersen (* 22. září 1990, Esbjerg, Dánsko) je dánský fotbalový obránce a reprezentant, hráč klubu FC Red Bull Salzburg. Mimo Dánsko hrál v Norsku a Rakousku.\nV A týmu Dánska zažil debut 14. 8. 2013 v přátelském utkání v Gdaňsku s Polskem (porážka 2:3).\n\n"}
{"id": "1037873", "url": "https://cs.wikipedia.org/wiki?curid=1037873", "title": "Album (Mig 21)", "text": "Album (Mig 21)\n\nAlbum (2014) je hudební album skupiny Mig 21. Obsahuje třináct skladeb o celkové délce 46:31. V nahrávkách vystupují Jiří Macháček (zpěv), Tomáš Polák (kytara), Pavel Hrdlička (trumpeta), Jan Hladík (bicí) a Adam Stivín (baskytara).\n\nPřebal CD je tvořen vyfotografovanou výšivkou vytvořenou desítky tisíc stehů, na nichž po dobu dva a půl měsíce (v pražském kancelářském objektu ArtGen) pracovala Radka Kalabisová. Předlohou pro výšivku jí byl snímek kapely zachycující jejich splouvání Vltavy na lodičce. Autorem fotografie je Martin Tiso.\n\nKřest CD v podobě vernisáže proběhl 30. září 2014 v pražské Galerii DOX. Účastníci mohli zhlédnout artefakty z historie kapely, loď \"Paprika\" a také výšivku použitou na booklet alba. O tři dny později, 3. října, vyšlo a v ten den současně proběhl v Karlových Varech první koncert turné nazvaného „Album Tour“.\n\nNa albu jsou tyto skladby:\n\n"}
{"id": "1037875", "url": "https://cs.wikipedia.org/wiki?curid=1037875", "title": "Lotosový chrám", "text": "Lotosový chrám\n\nLotosový chrám je bahaistická svatyně v indickém hlavním městě Dillí. Byla dokončena roku 1986 a je pozoruhodná tvarem květu lotosu. Autorem její podoby je íránsko-americký architekt Fariborz Sahba. Chrám se stal turistickou atrakcí a získal řadu architektonických ocenění.\n\nExteriér svatyně se skládá z 27 volně stojících listů, krytých mramorem. Devět dveří chrámu je otevřených do centrální haly s výškou více než 40 m, která má kapacitu až 2500 lidí. Povrch svatyně je vyroben z bílého mramoru z hory Pentelikon v Řecku, čili z téhož materiálu jako antické stavby. Spolu s devíti okolními rybníky a zahradami se Lotosový chrám rozkládá na ploše 105 000 m².\n\nOd konce roku 2002 přilákala tato turistická atrakce více než 50 milionů návštěvníků, což z ní činí jednu z nejnavštěvovanějších staveb na světě. Počet turistů již překonal návštěvnost Tádž Mahalu v Ágře či Eiffelovy věže v Paříži.\n"}
{"id": "1037877", "url": "https://cs.wikipedia.org/wiki?curid=1037877", "title": "Alexandr Meňkov", "text": "Alexandr Meňkov\n\nAlexandr Meňkov (rusky Александр Александрович Меньков) (*7. prosince 1990, Minusinsk, Krasnojarský kraj) je ruský sportovec, atlet, který se specializuje na skok daleký. Je v této disciplíně mistrem světa z roku 2013.\nPři svém prvním startu v kategorii dospělých obsadil na světovém šampionátu v roce 2011 mezi dálkaři šesté místo. O rok později na halovém mistrovství světa skončil v dálce třetí. Na olympiádě v Londýně ve stejném roce obsadil jedenácté místo. Nejúspěšnější pro něj zatím byla sezóna 2013. Na jaře se stal halovým mistrem Evropy ve skoku do dálky a v létě zvítězil na světovém šampionátu v Moskvě. Vytvořil si přitom osobní rekord ve skoku do dálky 856 cm.\n"}
{"id": "1037878", "url": "https://cs.wikipedia.org/wiki?curid=1037878", "title": "Johnny Logan", "text": "Johnny Logan\n\nJohnny Logan (* 13. květen 1954 Frankston, Victoria, Austrálie) je irský zpěvák a skladatel, který dvakrát vyhrál pěveckou soutež Eurovize.\n\nPoprvé vyhrál Eurovision Song Contest v roce 1980 s písní \"\"What's Another Year\"\" od Shay Healy. V roce 1984 složil píseň \"\"Terminal 3\"\", která se umístila na druhém místě a zazpívala ji Linda Martin. Podruhé vyhrál soutěž v roce 1987 s písní \"\"Hold Me Now\"\", kterou sám napsal. Jeho třetí vítězství přišlo v roce 1992, kdy jako skladatel napsal píseň \"\"Why Me?\"\" pro Lindu Martin.\n\nJohnny Logan se narodil jako Seán Patrick Michael Sherrard v australském Frankstonu ve Victorii. Jeho otec Patrick O'Hagan byl irský tenor vystoupil před třemi různými americkými prezidenty v Bílém domě, konkrétně to byli John F. Kennedy, Lyndon B. Johnson a Richard Nixon.\n\nS rodinou se přestěhoval zpět do Irska, když mu byly tři roky. Naučil se hrát na kytaru a své vlastní písně si začal skládat, když mu bylo třináct let. Zatím co se učil na elektrikáře, vystupoval v lidových a bluesových klubech. V roce 1976 se objevil v hlavní roli Adama v irském muzikále Adam a Eva.\n\nNásledující rok si zahrál Josepha v inscenaci \"Joseph & The Amazing Technicolor Dreamcoat, kterou nspal Tim Rice a Andrew Lloyd Webber.\n\nSvůj pseudonym Johnny Logan přejal od hlavní postavy ve filmu Johnny Guitar. První singl vydal v roce 1978. Poprvé se pokoušel vstoupit na Eurovision Song Contest v roce 1979, kdy se v irském národním finále umístil na třetím místě s písní \"\"Angie\"\".\nV roce 1980 se opět zúčastnil irského národního výběru pro Eurovision Song Contest s písní od Shay Healy \"\"What's Another Year\"\". S písní vyhrál finále národního výběru, které se konalo 9. března v Dublinu.\n\nJiž 25. ročník soutěže se konal v nizozemském Haagu. Po vítězství se píseň se stala hitem v celé Evropě a stala se jedničkou ve Velké Británii. Prodalo se přes tři miliony kopií.\n\nZahrál si Josepha v rockovém muzikále \"Rock Nativity\" podle Davida Wooda. Hudbu složili Tony Hatch a Jackie Trent. Muzikál Rock Nativity se uskutečnil 24. prosince 1980 v irském Cork Opera House a bylo vysíláno společností RTÉ.\n\nV roce 1984 složil píseň \"\"Terminal 3\"\", se kterou Linda Martin reprezentovala Irsko na Eurovision Song Contest 1984 v Lucembursku a umístila se na druhém místě. V roce 1985 vydal album \"Straight From the Heart\".\n\nV roce 1986 napsal píseň \"If I could change your mind\", kterou v národním kole zazpívala Linda Martin. Píseň se umístila na čtvrtém místě se 14 body.\n\nV roce 1987 se rozhodl, že opět zkusí štěstí na Eurovision Song Contest a sám si napsal píseň \"\"Hold Me Now\"'\". S písní vyhrál národní finále a reprezentoval Irsko v Eurovision Song Contest v Belgii. Píseň opět vyhrála a píseň se stala velkým evropským hitem. Ve Velké Británii se vyšplhala na číslo dva a singlu se prodalo více než 6 milionů kopií.\n\nZapálený pokračoval v tomto úspěchu, když vydal cover písně \"\"I'm Not in Love\"\" od skupiny 10cc, kterou produkoval Paul Hardcastle. Singl i album se do britských žebříčků probojovali, ale nezaznamenaly velký úspěch.\n\nV roce 1992 spolupracoval s Lindou a dal vzniknout písni \"\"Why Me?\"\". Následně byla píseň zvolena vítězem irské finále a reprezentovala zemi ve Švédsku. Díky vítězství písně se stal nejúspěšnějším umělcem v celé historii Eurovize se třemi vítězstvími.\n\nStále vystupuje a píše písně. Někdy se mu přezdívá \"Mister Eurovision\", ať už mezi fanoušky soutěže nebo v médiích. Během své více než čtyřicetileté kariéry vydal více než 40 singlů a 19 alb.\n"}
{"id": "1037879", "url": "https://cs.wikipedia.org/wiki?curid=1037879", "title": "Dvojplaneta", "text": "Dvojplaneta\n\nDvojplaneta je systém dvou na sebe gravitačně závislých planet. Může se ovšem jednat také o dva objekty, které mají podobnou velikost a obíhají okolo společného těžiště. Ve skutečnosti se ovšem jedná o planetární systém (Země-Měsíc, Pluto-Charon) neformálně označovaný jako dvojplaneta.\n\nV praxi se jedná o několik planetárních sytému, mezi něž můžeme zařadit tyto:\n\nSystém Země-Měsíc definici dvojplanety nesplňuje, což nezabránilo Evropské kosmické agentuře, aby ve svém článku o sondě SMART-1 jej za dvojplanetu označila. Dalšími planetárními systémy, které spadají pod toto označení jsou binární (dvojité) planety jako již zmíněné asteroidy 90 Antiope nebo objekty v Kuiperově pásu 79360 Sila-Nunam a 1998 WW31.\n\nExistují různé definice dvojplanety. Jedna vychází z poměru hmotností těles, který by měl být blízký číslu 1. Definice, která není závislá na vágním výrazu „blízký“, vychází z pojmu hmotného středu (barycentra). Dvojplaneta je:\n\nHmotný střed soustavy Země-Měsíc leží uvnitř Země, asi 1700 km pod zemským povrchem, proto definici dvojplanety nesplňuje. Protože se však Měsíc od Země vzdaluje průměrnou rychlostí 3,8 cm za rok, za přibližně 50 miliónů let by se měla poloha hmotného středu dostat mimo Zemi.\n\nZajímavé je, že barycentrum celé sluneční soustavy se v závislosti na poloze obřích planet pohybuje uvnitř i mimo Slunce.\n\n"}
{"id": "1037880", "url": "https://cs.wikipedia.org/wiki?curid=1037880", "title": "Rodnei Francisco de Lima", "text": "Rodnei Francisco de Lima\n\nRodnei Francisco de Lima známý i jako Rodnei (* 11. září 1985, São Paulo) je brazilský fotbalový obránce od roku 2012 hrající za rakouský klub FC Red Bull Salzburg. Hraje na postu stopera (středního obránce).\n\n\n"}
{"id": "1037883", "url": "https://cs.wikipedia.org/wiki?curid=1037883", "title": "Gustav Schorsch", "text": "Gustav Schorsch\n\nGustav Schorsch někdy uváděn též jako Gustav Šorš (29. ledna 1918 Hořice – leden 1945 Fürstengrube) byl mladý český herec, divadelní režisér a překladatel.\nNarodil se v židovské rodině soukromého textilního podnikatele v Hořicích Eugena Schorsche, jako nejmladší ze třech dětí (bratr Karel nar. 1911, sestra Julie nar. 1913). Vystudoval reálné gymnázium v Praze na Smíchově. Již na gymnáziu založil recitační soubor. Zajímal se o poezii i prózu, účastnil se recitačních soutěží, kde recitoval i latinsky. Po maturitě v roce 1937 začal studovat filosofii a estetiku na Filosofické fakultě Univerzity Karlovy a současně i druhý ročník dramatického oddělení Konzervatoře v Praze, kterou dokončil v roce 1940.\n\nNa Konzervatoři hrál v řadě inscenací. Vystoupil také v pražské Unitarii s Dělnickým ochotnickým divadlem v Gorkého hře \"Na dně\", kterou sám režíroval. Od roku 1937 až do roku 1940 vystupoval příležitostně v pražském Národním divadle v menších rolích, zvláště v režiích Karla Dostala, Jiřího Frejky a Jana Bora. Dostalovi také asistoval a ten jej pověřil nastudováním recitačních sborů v inscenaci J. W. Goetha \"Faust\" v Národním divadle v roce 1939.\n\nNa podzim roku 1939 začal Schorsch se svojí skupinou v Topičově salóně na Národní třídě v Praze uvádět literární pořady, a to přímo ve výstavní síni mezi vystavenými obrazy a sochami. Spolu se Schorschem se na představeních podíleli např. Jiří Orten, Felix le Breux a Vlasta Schönová. Od července 1939 již nemohl z důvodů zavedení protižidovských zákonů veřejně vystupovat. V divadélku byl uveden Horův \"Jan Houslista\" (přednes provedl za zástěnou Jiří Orten) a pořad s verši Ivana Blatného. Tak byl položen základ Divadélka pro 99, které zahájilo oficiálně provoz 2. února 1940 literárním pořadem \"Verše o Praze\". Na jaře 1940 se pak řízení divadélka ujal Jindřich Honzl, který však již třetím pořadem (pásmo korespondence \"Román lásky a cti\") šel jinou dramaturgickou cestou než Schorschova skupina a namísto „divadla poezie“ směřoval ke skutečné divadelní činnosti.\n\nZa svůj krátký život, již na gymnáziu, se stačil zabývat také překlady z latiny; v roce 1938 se objevil na filmovém plátně a v témže roce provedl pro rozhlas dramatizaci jedné Mannovy hry.\n\nV červnu roku 1941 byl Schorsch nucen odjet do internačního pracovního tábora v Lípě u Německého Brodu, kde pracoval jako pomocný dělník do ledna 1942. Krátce pak ještě pobýval a pracoval v Praze; navštěvoval zde rovněž tajný filozofický seminář vedený dr. Josefem Benešem a přednášky o teorii umění a scházel se s přáteli, kteří stejně jako on již neměli přístup do veřejných podniků (Kamil Bednář, Věra Bednářová, Josef Hiršal, Jan Kotík, Josef Hlinomaz, Karel Pech a další). Dne 22. prosince 1942 byl deportován do koncentračního tábora Terezín.\n\nZapojil se do divadelní činnosti v Terezíně a vedl divadelní seminář. Se svým hereckých souborem se věnoval především činohře a recitacím. Úspěšně uvedl hru Petra Kiena \"Loutky\" a \"Ženitbu\" N. V. Gogola.\n\nV Terezíně spolupracoval mj. s výtvarníkem Františkem Zelenkou. Dramaturgem v Schorschově skupině byl Mirko Tůma.\n\nSchorsch také v Terezíně připravoval pořady pro recitační večery (např. z díla Nerudy, Dyka a Halase) a dále sám připravoval nebo se spolupodílel na pořadech z děl Josefa Hory, Franze Kafky, Moliera, Rimbauda a Karla Čapka. Rovněž spolupracoval na pořadu recitací uváděných na dětských marodkách.\n\nDne 16. října 1944 byl Schorsch zařazen do transportu ER do Osvětimi a dle dostupných svědectví byl v lednu 1945 zastřelen na marodce při likvidaci pobočného osvětimského tábora Fürstengrube a kavalec s jeho tělem zapálen.\n\n\n\nRozpracováno, ale nerealizováno:\n\n\n\n\nJosef Hlinomaz\n\nKarel Dostal\n\nJiří Plachý\n\nNorbert Frýd\n\nEmil Utitz\n\n\n"}
{"id": "1037884", "url": "https://cs.wikipedia.org/wiki?curid=1037884", "title": "MTPaint", "text": "MTPaint\n\nMTPaint je jednoduchý program s GUI (k tomuto účelu používá GTK+) sloužící k úpravě/vytváření obrázků i editaci fotek. V aktivním vývoji ho udržuje Mark Tyler. Lze ho spustit bezproblémově na operačních systémech GNU/Linux či Windows.\n\n\n"}
{"id": "1037885", "url": "https://cs.wikipedia.org/wiki?curid=1037885", "title": "André Ramalho Silva", "text": "André Ramalho Silva\n\nAndré Ramalho Silva (* 16. února 1992, Ibiúna, Brazílie) je brazilský fotbalový obránce, od léta 2015 hrající za německý klub Bayer 04 Leverkusen. Hraje na postu stopera (středního obránce).\n\n"}
{"id": "1037887", "url": "https://cs.wikipedia.org/wiki?curid=1037887", "title": "Christian Schwegler", "text": "Christian Schwegler\n\nChristian Schwegler (* 6. června 1984, Ettiswil, Švýcarsko) je švýcarský fotbalový obránce a bývalý mládežnický reprezentant, od roku 2009 hráč rakouského klubu BSC Young Boys. Je znám svým dlouhým autovým vhazováním.\n\nMimo Švýcarska hrál v Německu (v rezervě klubu Arminia Bielefeld) a Rakousku.\nJeho mladším bratrem je švýcarský fotbalista a reprezentant Pirmin Schwegler.\nSchwegler nastupoval za Švýcarsko U21.\n\n"}
{"id": "1037888", "url": "https://cs.wikipedia.org/wiki?curid=1037888", "title": "Diecéze augilská", "text": "Diecéze augilská\n\nDiecéze Augile je bývalá titulární diecéze římskokatolické církve.\n\nAugile, identifikovatelná s Awjila, v dnešní Libyi, bylo starobylé biskupské sídlo, nacházející se v římské provincii Libya Inferiore a sufragánnou arcidiecéze Darnis.\n\nPodle Prokopia z Kaisareie (De aedificiis, VI, 2) obyvatelé zůstaly pohany až do doby císaře Justiniána I., kdy byli převedeni na křesťanství. Je znám jediný biskup této diecéze, Theodorus, který se roku 553 zúčastnil Druhého konstantinopolského koncilu.\n\nNa začátku 20. století se stala titulárním biskupským sídlem; roku 1925 byla zrušena.\n\n\n\n"}
{"id": "1037891", "url": "https://cs.wikipedia.org/wiki?curid=1037891", "title": "Adolf Josef ze Schwarzenbergu", "text": "Adolf Josef ze Schwarzenbergu\n\nAdolf Josef ze Schwarzenbergu, též Adolf Josef Schwarzenberg (18. března 1832 Vídeň – 5. října 1914 Libějovice), byl český šlechtic z rodu Schwarzenbergů, představitel tzv. \"Primogenitury\" a 13. vévoda krumlovský, zemský a říšský poslanec. Za jeho vedení došlo na dominiu vedle tradiční podpory lesnictví k rozvoji i nových odvětví. Profiloval se jako odpůrce národnostních třenic a extrémismu, usiloval o přátelské soužití Čechů a Němců v jižních Čechách. Byl vášnivý lovec, podporovatel archeologie a zakladatel jihočeského archivnictví.\n\nNarodil se jako jediný syn knížete Jana Adolfa II. a Eleonory z Lichtenštejna. Jeho otec byl významný hospodářský reformátor, pročež se za jeho vlády staly jižní Čechy územím s na onu dobu vysoce modernizovaným průmyslem a hospodářstvím.\n\nJosef Adolf jakožto dědic primogenitury byl celý život připravován na převzetí\" Schwarzenberského dominia\". V mládí studoval filozofii ve Vídni a následně práva v Göttingenu.\n\nPo dokončení studií v roce 1850 nastoupil vojenskou službu. Podílel se na tažení do Holštýnska v roce 1850. Byl rytmistrem při hulánském pluku. V této hodnosti byl v roce 1856 přidělen mimořádnému rakouskému velvyslanci na korunovaci cara Alexandra II. v Moskvě. V roce 1858 po svatbě vystoupil z armády, ale následujícího roku se do ní kvůli vypuknutí války v Itálii vrátil. K dobrovolnému nástupu do vojska vyzval i mladší úřednictvo na svém panství. 24. června 1859 se účastnil bitvy u Solferina. 28. června byl potom povýšen na majora.\n\nNa přání otce se ujal roku 1853 správy lesnictví na dominiu a právě rozvoj lesnictví se stal později jeho hlavní životní náplní. O tři roky později se zúčastnil korunovace cara Alexandra II. v Moskvě.\n\n4. června roku 1857 jej oddal ve Vídni jeho strýc Bedřich Schwarzenberg s Idou, princeznou z Lichtenštejna. Jejich manželství bylo šťastné a za dalších 50 let vešlo v širokou známost díky tzv. \"Knížecí zlaté svatbě\" a jejím mohutným oslavám 4. června 1907 na Hluboké. Následník Jan Nepomuk II. se páru narodil tři roky po svatbě, celkem se knížecímu páru narodilo ještě dalších 8 dětí.\n\n\n\nPůsobil jako vévoda krumlovský, lankrabě v Kleggau, hrabě v Sulzu, velkostatkář v Českém Krumlově, Libějovicích, Hluboké a Třeboni.\n\nOd svého otce dostal v roce 1857 ve správu panství Netolice, Protivín a Libějovice, které si Josef Adolf nakonec natolik oblíbil, že zde se svou chotí během svého života mimo lovecké sezóny pobýval většinu volného času.\n\nBěhem světové výstavy ve Vídni roku 1873 představoval se svým otcem hospodářské úspěchy Schwarzenberských panství. Po jeho smrti pak Adolf Josef roku 1888 přejal správu všech panství a podniků primogenitury.\n\nAdolf Josef se proslavil jako vášnivý milovník myslivosti a lovectví. Mimo rozvoj lesnictví a honitby na svých panstvích, však zakládal i lihovary, pivovary a sýrárny. Roku 1892 například otevřel Pivovar Louny, jež se následně stal jedním z nejmodernějších pivovarů v Rakousku-Uhersku.\n\nJako první šlechtický podnikatel se snažil o vědecké pojetí technologie pivovarské výroby a zapojil do ní chemiky a experty.\n\nPředevším během jeho vlády došlo k rozsáhlé záchraně a konzervaci historických památek v jižních Čechách. Byla provedena široká katalogizace uměleckých děl na schwarzenberských panstvích a zahájena jejich konzervace. Zároveň byly položeny základy jihočeského archivnictví, které je dodnes na velmi vysoké úrovní, a stejně tak i archeologie, jíž se věnoval i jeho syn Jan Nepomuk II. a vnuk JUDr. Adolf Schwarzenberg. Kníže Adolf Josef přizval k těmto aktivitám i Českou akademii věd a své archivy následně zpřístupnil veřejnosti. Mimo jiné se spřátelil s Františkem Palackým.\n\nZ pozice knížete na svých statcích se Adolf Josef proslavil jako ochránce dobrých vztahů mezi Čechy a Němci. Dbal, aby na úřadech nebyla preferována jen jedna národnost a aby si danou pozici zájemce zasloužil vždy jen skrze své schopnosti a kvality. Naprosto pak odmítal jakékoliv projevy nacionalismu nebo vybočení z mezí slušnosti jak ze strany Němců, tak i Čechů. Odmítl například přispět na na památník císaře Josefa II., jehož odhalení chtěli zneužít českokrumlovští Němci k propagaci němectví a celou akci odsoudil.\n\nZískal Řád zlatého rouna.\n\nPo obnovení ústavního systému vlády v 60. letech se zapojil do politického života. V roce 1865 byl zvolen za okresního starostu ve Vodňanech. V roce 1872 byl zvolen okresním starostou v Netolicích. Císař ho ale tentokrát ve funkci neschválil.\n\nAngažoval se i ve vysoké politice. V zemských volbách v lednu 1867 se stal poslancem Českého zemského sněmu. Reprezentoval velkostatkářskou kurii, svěřenecké velkostatky. Mandát obhájil i v krátce poté vypsaných zemských volbách v březnu 1867. Odmítl ale přijmout mandát. Znovu byl do sněmu zvolen v srpnu 1868. Uspěl i ve volbách v roce 1870. Na sněm se pak vrátil až ve volbách v roce 1883. Mandát zde obhájil ve volbách v roce 1889 a volbách v roce 1895. Zastupoval Stranu konzervativního velkostatku, která podporovala český státoprávní program.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1882 za kurii venkovských obcí v Čechách, obvod Prachatice, Sušice, Horní Planá atd. Mandát zde obhájil ve volbách roku 1885. Uvádí se jako český národní poslanec poslanec. Ve volebním období 1879–1885 se uvádí jako kníže Adolf Schwarzenberg, c. k. tajný rada, major a statkář, bytem Libějovice. Na poslanecký mandát rezignoval poté, co byl povolán do Panské sněmovny (nevolená horní komora Říšské rady) 4. prosince 1888. V Panské sněmovně nahradil svého zesnulého otce.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885. Patřil mezi signatáře tzv. \"Státoprávního ohrazení českých poslanců\", ve kterém bylo požadováno napravení statutu českých zemí v rámci monarchie.\n\nV Panské sněmovně zasedal na konzervativní pravici.\n\nV roce 1907 oslavil z 3. na 4. července kníže Adolf Josef a jeho choť zlatou svatbu (padesáté výročí svazku) na zámku Hluboká, které se účastnilo na 100 hostí. Byla to první zlatá svatba rodu za celou jeho historii a informovaly o ní ty nejvýznamnější deníky monarchie. Z celého dominia pak byly zlatým manželům zasílány blahopřejné knihy manželek schwarzenberských zaměstnanců, které se dodnes dochovaly. V Třeboni byl schwarzenberskými lesníky na počest svého oblíbeného zaměstnavatele a jeho choti odhalen památník a otevřena nová lesnická cesta – tzv. \"Jubilejní\".\n\nPo roce 1903 předal schwarzenberská panství do správy svému synovi Janu Nepomukovi II., ovšem mimo svá první a milovaná panství Netolice a Libějovice, kde se svou chotí dožil svá poslední léta.\n\nKníže zemřel po delší nemoci v Libějovicích 5. října roku 1914. Jeho pohřeb proběhl v Třeboni.\n\nKníže Adolf Josef byl za svého života znám a oblíben pro svou laskavou a velmi humornou povahu. Z doby jeho vlády se tak zachovalo velké množství vtipných příběhů spojených s jeho osobou, které dodnes v jižních Čechách kolují.\nBěhem jedné z nich z roku 1877 potká mladý kníže ženu s nákupem, která jej požádá, aby ji svezl kočárem, kam potřebuje. Ten svolí a žena nasedne, aniž by jej poznala, neboť je kníže oblečný v mysliveckém. Kníže se jí zeptá, jak se jí a jejímu muži daří, načež ona odpoví, že velmi dobře a že kníže pán Jan Adolf, otec Adolfa Josefa, je velmi hodný pán a vzorný zaměstnavatel. Když se jí zeptá na sebe, tak žena odpoví, že o mladém knížeti vlastně nic neví, že to bude asi takový \"halabala\". Kníže se optá, co to halabala znamená, načež ona odpoví, že „mladý a nezkušený muž“. Po cestě si žena povšimne, že myslivce v kočáru uctivě zdraví kolemjdoucí. Zeptá se proto, jestli je vozka opravdu myslivec, načež jí kníže odpoví: „Chcete-li to tedy vědět, tak ten halabala jsem já!“ a vyděšenou ženu odveze na večeři na zámek.\n\nTato příhoda vyšla i tiskem a kníže tak vešel ve známost jako \"princ Halabala\".\n\n\n\n"}
{"id": "1037897", "url": "https://cs.wikipedia.org/wiki?curid=1037897", "title": "Polynie", "text": "Polynie\n\nPolynie je plocha prostá ledu obklopená souvislým ledem vyskytující se hlavně v blízkosti pobřeží.\n\nVznikají:\n\nStabilních polynií se kolem Antarktidy vyskytuje více než 20.\nTypické jsou polynie ve Weddellově moři:\nNejstabilnější polynie jsou v Rossově a Davisově moři.\n"}
{"id": "1037901", "url": "https://cs.wikipedia.org/wiki?curid=1037901", "title": "Bitva u Abrittu", "text": "Bitva u Abrittu\n\nV bitvě u Abrittu, svedené v červnu 251 v provincii Dolní Moesie, se Římané v čele s císařem Deciem srazili s Góty vedenými náčelníkem Knivou. Střetnutí vyústilo v pohromu římského vojska, v níž prišel o život císař i jeho syn Herennius Etruscus. Decius se tak stal prvním římským císařem, který padl v boji s cizím nepřítelem. Porážka v této bitvě symbolizuje počátek období politické a vojenské krize v římské říši, ačkoli její příznaky se objevovaly již v předcházejících desetiletích.\n\nOd konce třicátých let 3. století docházelo v oblasti dolního Dunaje k pohybům barbarů, zejména Gótů a Karpů, útočících ze severního břehu řeky na římské území. Poté, co germánští Gótové v roce 238 vyplenili na břehu Černého moře město Histria, císař Maximinus Thrax se pokusil odvrátit hrozbu jejich vpádu do balkánských provincií říše vyplácením pravidelného ročního poplatku. Přechodná stabilita pominula koncem roku 243, kdy Karpové obnovili své nájezdy. Císař Philippus Arabs nad nimi po několika letech válčení dosáhl vítězství a krátce nato přestal odvádět platby Gótům. Konflikt s Karpy znatelně oslabil obranu římské Dácie a okolních provincií. Nedlouho po Philippově návratu do Říma došlo navíc v Panonii k uzurpaci Pacatiana. Povstání sice záhy skončilo, když uzurpátora zavraždili vlastní vojáci. Celkově neklidné situace ale využili Gótové, nespokojení se zastavením finanční podpory, a v roce 248 napadli Moesii. Philippus na to zareagoval pověřením senátora Decia velením na Balkáně. Decius obnovil poměry zjitřené Pacatianovou revoltou a zatlačil barbary zpět za Dunaj. Pod vlivem těchto úspěchů ho vojáci, údajně proti jeho vůli, prohlásili za císaře. Vzbouřený Decius vyrazil následně s vojskem do Itálie, kde zřejmě v září 249 přemohl Philippa a zmocnil se trůnu.\n\nPřesnou chronologii dalšího vývoje událostí lze rekonstruovat jen s velkými obtížemi. Nesvornost mezi Římany podnítila Karpy k útoku do Dácie a Moesie, k němuž došlo nejspíš na jaře 250. Zhruba v téže době podnikly dvě skupiny Gótů, v čele s Knivou, rozsáhlý vpád do Dolní Moesie. Tuto invazní sílu patrně netvořili jenom Gótové, přičemž nelze vyloučit, že se mohlo jednat o širší koalici kmenů. Její identifikaci ztěžuje skutečnost, že soudobý historik Dexippos, popisující průběh těchto válek, užíval pro označení barbarů sídlících na sever od dolního Dunaje archaizujícího termínu Skythové (\"Skythai\"). Zdá se tedy pravděpodobné, že útočníci sestávali i z příslušníků jiných kmenů, jako byli Bastarnové, Taifalové, vandalští Hasdingové a Karpové. Jméno jejich vůdce je však nepochybně gótského původu.\n\nJedna část Knivova vojska, vedená zřejmě náčelníky Argaithem a Guntherichem, neúspěšně oblehla město Marcianopolis, metropoli Dolní Moesie. Poté zamířili na jih do Thrákie, kde sevřeli město Philippopolis (dnešní Plovdiv). Kniva s jádrem vojska zatím překonal Dunaj u města Oescus, odkud vyrazil k Novae (Svištov). Tam ho odrazil místodržitel provincie Trebonianus Gallus, načež se Gótové vydali jižním směrem k městu Nicopolis. Decius se nejprve obrátil proti Karpům a v závěru léta 250 je vypudil z Dácie. Potom vytáhl proti Knivovi, který před ním ustoupil dále na jih k pohoří Haemus. Císař ho pronásledoval přes průsmyk Šipka. Když se zastavil u města Beroea (Stara Zagora), Kniva Římany neočekávaně napadl a přivodil jim těžké ztráty. Římské vojsko dočasně vyklidilo území na jih od Haemu a stáhlo se zpět k Oesku, kde strávilo zimu. Kniva přitáhl k obležené Philippopoli, jež se po Deciově porážce u Beroje ocitla v bezvýchodné situaci. Místní velitel, thrácký místodržitel Titus Julius Priscus, se prohlásil za císaře a chtěl se s Góty dohodnout. Zřejmě ve snaze zabránit krveprolití jim v létě 251 Philippopolis vydal. Jakmile však Gótové vstoupili do města, zmasakrovali tisíce jeho obyvatel a vojáků. Ostatní, včetně řady senátorů, odvedli do zajetí. Nato se obtíženi kořistí vydali na severovýchod, zpět do svých domovů. Decius mezitím reorganizoval svoji armádu a v doprovodu syna Herennia Etruska a Treboniana Galla vytáhl podél Dunaje vstříc pomalu ustupujícím Gótům.\n\nPatrně v červnu 251 Římané narazili na Góty v čele s Knivou u města Abrittus. Gótský vůdce rozdělil své síly do tří částí, z nichž jednu rozestavil na místě chráněném bažinou. Jordanes a Aurelius Victor tvrdí, že Herennius Etruscus před zahájením bitvy zahynul v potyčce, při níž ho zasáhl nepřátelský šíp. Zarmoucený Decius se prý pokusil povzbudit morálku svých mužů slovy: \"„Nikdo ať netruchlí, záhubou jednoho vojáka není stát poškozen.“\" Jiné prameny uvádí, že Herennius padl společně s otcem.\n\nKnivovi se podařilo vlákat Římany do bažinatého a zrádného terénu. Decius nejprve přemohl čelo nepřátel a zahnal na útěk i další skupinu Gótů. Když se je vydal pronásledovat, ocitl se se svými vojáky v bažině, načež se na ně vrhli Gótové. Nastalému masakru padla za oběť značná část římského vojska. Sám Decius přišel při této katastrofě o život a jeho tělo se nepodařilo nikdy najít.\n\nPohanský historik Zosimos popisuje císařovy poslední okamžiky následovně:\nCírkevní otec Lactantius líčí okolnosti císařovy smrti vzhledem k jeho pronásledování křesťanů o poznání méně příznivě:\n\nTrebonianus Gallus jen s velkými obtížemi zachránil to, co zbylo z armády. Otřesené legie ho vzápětí provolaly císařem. Dexippos mu nicméně vytýká, že se dopustil zrady vůči Deciovi, protože se měl spiknout s Góty a nechat císaře vlákat do pasti. Tato obvinění nejsou ale považována za věrohodná, neboť lze stěží předpokládat, že by poražené vojsko prohlásilo za císaře strůjce své pohromy. Gallus nadto po návratu do Itálie adoptoval Deciova mladšího syna Hostiliana. Ihned po získání trůnu uzavřel s vítěznými Góty dohodu, na základě níž se jim zavázal vyplácet vysoký roční tribut. Zároveň jim dovolil, aby se svou kořistí a obrovským zástupem zajatců odtáhli za Dunaj. Třebaže prameny přičítají Gallovi vinu za tuto ponižující smlouvu, někteří moderní badatelé spatřují pochybení na straně Decia. Sled pohrom na Balkáně, utrpěných za jeho panování, narušil rovnováhu sil na hranicích impéria. Počínající krizi říše dále prohlubovala devastující epidemie moru a nejistá situace ve východních provinciích, ohrožovaných agresivní sásánovskou Persií.\n\n\n\n"}
{"id": "1037903", "url": "https://cs.wikipedia.org/wiki?curid=1037903", "title": "Naby Keïta", "text": "Naby Keïta\n\nNaby Keïta (* 10. února 1995, Conakry, Guinea) je guinejský fotbalový záložník a reprezentant, od roku 2018 hráč klubu Liverpool FC.\n\nV A-mužstvu Guineje debutoval v roce 2013.\nZúčastnil se Afrického poháru národů 2015 v Rovníkové Guineji, kde byla Guinea vyřazena ve čtvrtfinále Ghanou po výsledku 0:3.\n\nRakouská fotbalová Bundesliga 2014-15 2015-16\n\nÖFB-Cup 2014-15 2015-16\n\nLiga mistrů UEFA 2018-19\n\nTým sezóny Německá fotbalová Bundesliga 2016-17\n\nEvropská liga UEFA skupina sezóny 2017-18\n\n"}
{"id": "1037906", "url": "https://cs.wikipedia.org/wiki?curid=1037906", "title": "Mistrovství světa cestovních vozů 2014", "text": "Mistrovství světa cestovních vozů 2014\n\nMistrovství světa cestovních vozů 2014 bylo 9. sezonou mistrovství WTCC. Sezona začala na okruhu Marrakech Street Circuit a skončila na okruhu Guia Circuit.\n"}
{"id": "1037912", "url": "https://cs.wikipedia.org/wiki?curid=1037912", "title": "Valon Berisha", "text": "Valon Berisha\n\nValon Berisha (* 7. února 1993, Malmö, Švédsko) je norský fotbalový záložník albánského původu hrající v rakouském klubu FC Red Bull Salzburg. Na seniorské úrovni reprezentoval Norsko, od srpna 2016 reprezentuje Kosovo.\n\nJeho mladší bratr Veton Berisha je taktéž fotbalista.\n\nBerisha reprezentoval Norsko v mládežnických kategoriích.\n\nV A-mužstvu Norska debutoval 15. 1. 2012 na turnaji King's Cup v thajském Bangkoku proti reprezentaci Dánska (remíza 1:1). Celkem odehrál v letech 2012–2016 za norský národní tým 20 zápasů, branku nevstřelil.\n\nV srpnu 2016 se stal reprezentantem Kosova. V A-mužstvu Kosova debutoval 5. 9. 2016 v kvalifikačním zápase v Turku proti Finsku (remíza 1:1).\n\n"}
{"id": "1037913", "url": "https://cs.wikipedia.org/wiki?curid=1037913", "title": "Seznam historických názvů Bratislavy", "text": "Seznam historických názvů Bratislavy\n\nSeznam známých historických názvů Bratislavy:\n\n\n"}
{"id": "1037914", "url": "https://cs.wikipedia.org/wiki?curid=1037914", "title": "Veton Berisha", "text": "Veton Berisha\n\nVeton Berisha [veton beriša] (* 13. dubna 1994, Egersund, Norsko) je norský fotbalový útočník a reprezentant albánského původu, od léta 2015 hráč klubu SpVgg Greuther Fürth.\n\nJeho starší bratr Valon Berisha je taktéž fotbalista.\n\nBerisha reprezentoval Norsko v mládežnických výběrech od kategorie U15.\n\nV A-mužstvu Norska debutoval 29. 5. 2016 v přátelském zápase v Portu proti reprezentaci Portugalska (porážka 0:3).\n\n"}
{"id": "1037916", "url": "https://cs.wikipedia.org/wiki?curid=1037916", "title": "Josef Jindřich Řezníček", "text": "Josef Jindřich Řezníček\n\nJosef Jindřich Řezníček (1. května 1823 Praha – 8. prosince 1880 Kouřim) byl český obrozenecký spisovatel, překladatel a dramatik. Ve 40. a zčásti v 50. letech 19. století přispíval povídkami do časopisů, překládal a psal divadelní hry. Podporoval kulturní a spolkový život, zejména v Pelhřimově. Jeho dílo je skrovné, ale současníky byl oceňován jako spolupracovník J. K. Tyla se zásluhami o rozvoj české literatury a kultury.\n\nNarodil se 1. května 1823 v Praze v chudé měšťanské rodině. Studoval na pražském akademickém gymnáziu, na kterém tehdy vyučoval Josef Jungmann. V letech 1841-1842 absolvoval filosofická studia, kde mimo jiné seznámil se všemi slovanskými jazyky a složil státní zkoušku z francouzštiny a polštiny. V téže době se seznámil s Josefem Kajetánem Tylem, který ho přivedl k literární činnosti.\n\nPo roce 1843 přispíval povídkami a novelami do časopisů (\"Květy\", \"Česká včela\" a \"Horník\"). Koncem 40. let byl aktivním spolupracovníkem časopisu \"Pozor\", který vydávali Jan Spurný a Pavel Švanda ze Semčic.\n\nRoku 1849 byl přijat jako akcesista k c. k. apelačnímu soudu v Praze, a následujícího roku jako kancelista (písař, nižší úředník) k okresnímu úřadu v Pelhřimově. Zde pokračoval v literární činnosti, ale zapojil se také do kulturního života. Podílel se na založení pěveckého sboru Záboj, pořádal besedy a navrhoval zřizování středních škol. Jeho aktivity ale v době Bachova absolutismu vyvolaly nelibost vládních kruhů a Řezníček byl přeložen do Pacova. Po složení povinných zkoušek se přestěhoval do Přibyslavi a nakonec přijal místo listovního v Kouřimi. Tam také 8. prosince 1880 po dlouhé nemoci zemřel.\n\nPsal převážně do časopisů. Z prací, publikovaných ve 40. letech, můžeme uvést např. novely:\n\nRoku 1855 vydal v Mikovcově \"Lumíru\" povídky \"Syn své vlastní matky\" a \"Gerváš Vysoký\". Když byl nucen opustit Pelhřimov, věnoval svým odpůrcům deklamaci \"Kvindy a nyní\" pod pseudonymem Josef Masařík.\n\nTvořil také divadelní hry, např. \"Neapolský žebrák, Amerikáni, Konšelové na sněmu\" a \"Syn chudého otce\".\n\nKnižně vyšly:\n\nŘezníčkovo dílo je nevelké. Ve své době byl velmi žádaný jako autor a překladatel divadelních her. Drama \"Syn chudého otce\", provozované ve Stavovském divadle s J. J. Kolárem v hlavní roli, bylo publikem přijato s nadšením. Řezníčkovu výraznějšímu úspěchu ale bránily poměry literární i politické.\n\nV 80. letech byl vzpomínaný především jako spolupracovník J. K. Tyla a přesvědčený národovec, poctivý charakter a odpůrce zpátečnictví, který prospěšně působil v maloměstských společnostech. 29. května 1882 mu byl na kouřimském hřbitově slavnostně odhalen pomník.\n"}
{"id": "1037919", "url": "https://cs.wikipedia.org/wiki?curid=1037919", "title": "Christoph Leitgeb", "text": "Christoph Leitgeb\n\nChristoph Leitgeb (* 14. dubna 1985, Štýrský Hradec, Rakousko) je rakouský fotbalový záložník, který hraje v klubu Red Bull Salzburg. Je zároveň reprezentantem Rakouska.\nLeitgeb působil v některých mládežnických reprezentacích Rakouska (U17, U20, U21).\n\nV A-mužstvu Rakouska debutoval 23. 5. 2006 v přátelském utkání ve Vídni proti týmu Chorvatska, které skončilo porážkou Rakouska 1:4.\n\nZúčastnil se domácího EURA 2008 (spolupořadatelství Švýcarska s Rakouskem), kde Rakušané obsadili se ziskem 1 bodu nepostupové třetí místo v základní skupině B.\n\n"}
{"id": "1037920", "url": "https://cs.wikipedia.org/wiki?curid=1037920", "title": "Vladimír Rocman", "text": "Vladimír Rocman\n\nVladimír Rocman (* 8. září 1923, Nové Město nad Metují - 28. dubna 2016, tamtéž) byl český akademický malíř, ilustrátor, grafik, typograf, kurátor výstav, pedagog a fotograf.\n\nVladimír Roman se vyučil chromolitografem a pak v letech 1946-1950 vystudoval Vysokou školu uměleckoprůmyslovou v Praze u profesora Antonína Strnadela. Roku 1947 se dostal na tiskařskou praxi do Švýcarska a pak se živil jako grafik v Praze. Od roku 1950 do roku 1953 byl činný jako fotoreportér a grafik armádního časopisu, V letech 1963-1970 připravoval výstavy v Galerii Vincence Kramáře v pražských Dejvicích, v letech 1970-1979 učil na Střední odborné škole výtvarné v Praze. Knihy ilustruje od roku 1953 a čtyřikrát získal ocenění za nejkrásnější knihu roku..\n\n\n"}
{"id": "1037926", "url": "https://cs.wikipedia.org/wiki?curid=1037926", "title": "Lady (ostrov)", "text": "Lady (ostrov)\n\nLady je malý neobydlený ostrov v zálivu Firth of Clyde ve Skotsku. Na ostrově v minulosti byla kaple zasvěcená panně Marii. Dnes na ostrově stojí maják a je zde jeden sladkovodní pramen. Ostrov se nachází 3,2 km jihozápadně od města Troon. Obvod ostrova je 0,6 km a nejvyšší bod se nachází pouhých 6 metrů nad hladinou moře.\n\nPrvní písemná zmínka pochází z období Eduarda I., konkrétně z roku 1299. Autorem je kronikář Hermingford. Mapa z let 1604 až 1608, kterou publikoval Joan Blaeu v roce 1654, ukazuje ostrov již pod názvem Lady. Je zde naznačena i kaple, která byla zasvěcena na počest sv. panny Marie. Ostrov byl ve vlastnictví Earla z Dundonaldu, který ho dostal darem od jednoho ze skotských králů. V roce 1698 byl ostrov\nmajetkem Williama Fullartona, od kterého ostrov koupil portlandský hrabě Marquess Titchfield v roce 1805. Dnes je ostrov Lady ve vlastnictvím Marquesse z Ailsy,\nkterý ostrov pronajímá skotské společnosti pro ochranu volně žijících ptáků, která zde má ptačí rezervaci. Během požáru v 19. století zahynulo mnoho živočišné populace ostrova. Dnes zde žije rybák obecný, rybák dlouhoocasý a rybák rajský.\n\nNa ostrově stála kaple panny Marie. Podle dochovaných zdrojů kaple stála uprostřed ostrova. Je velmi pravděpodobné, že stavební kámen použitý při zakládaní majáků pocházel s této kaple. Město Glasgow přibližně od 1776 postavilo na ostrově několik majáků k lepší orientaci obchodních lodí mířících do přístavu Glasgow. Maják postavený roku 1903 je atypický, jeho tvar není válcový. Skládá se z platformy postavené na pilíři s vnějším schodištěm, stále je funkční.\nKromě živočichů, jako rybák obecný, rybák dlouhoocasý a rybák rajský, zde žijí ústřičníci, králíci a množství hlemýžďů.\n\nDůsledek požáru v 19.století byl zahubení velké části rostlinstva. Poté byl ostrov vyhlášen jako \"oblast pod zvláštní ochranou\" skotského přírodního dědictví. Dnes na ostrově roste např. Vikev setá, Mochna bahenní, Kuřinka nebo Kakost měkký.\n"}
{"id": "1037930", "url": "https://cs.wikipedia.org/wiki?curid=1037930", "title": "Monte do Gozo", "text": "Monte do Gozo\n\nMonte do Gozo je kopec 5 km východně od města Santiago de Compostela ve španělské Galicii, na trase Svatojakubské cesty. Je znám jako poslední zastávka na poutní cestě a první místo, odkud je Santiago pro poutníky poprvé viditelné, společně s katedrálou. Jeho nadmořská výška je 370 metrů.\n\nNa vrcholu kopce je umístěna skulptura z roku 1989, kdy se na hoře konaly Světové dny mládeže a kdy ji také navštívil papež Jan Pavel II.\n"}
{"id": "1037932", "url": "https://cs.wikipedia.org/wiki?curid=1037932", "title": "Neoindigenofyt", "text": "Neoindigenofyt\n\nNeoindigenofyt nebo také agriofyt je označení pro druhy rostlin v dané lokalitě nepůvodní, zavlečené člověkem, ale na lidské činnosti dále existenčně nezávislé. Druhy mohou být dále děleny například na invazivní a neinvazivní.\n\n"}
{"id": "1037938", "url": "https://cs.wikipedia.org/wiki?curid=1037938", "title": "Andreas Ulmer", "text": "Andreas Ulmer\n\nAndreas Ulmer (* 30. října 1985, Linec, Rakousko) je rakouský fotbalový obránce, který hraje v klubu FC Red Bull Salzburg.\nAndreas Ulmer působil v některých mládežnických reprezentacích Rakouska (U20, U21).\n\nV A-mužstvu Rakouska debutoval 11. 2. 2009 v přátelském utkání ve Štýrském Hradci proti týmu Švédska, které skončilo porážkou Rakouska 0:2.\n\n"}
{"id": "1037940", "url": "https://cs.wikipedia.org/wiki?curid=1037940", "title": "Prevence schizofrenie", "text": "Prevence schizofrenie\n\nV současné době jsou doklady o účinnosti časného zásahu pro prevenci schizofrenie nejednoznačné. I když existují jisté důkazy o tom, že včasný zásah u osob trpících psychotickými epizodami může zlepšit jejich krátkodobý výhled, po pěti letech přinášejí tato opatření jen minimální výsledky. Pokusy o prevenci schizofrenie v prodromální fázi nepřinesly zřetelné výhody a od roku 2009 se tedy nedoporučují. Prevence onemocnění je obtížná, jelikož pro pozdější období vývoje nemoci nejsou k dispozici spolehlivé markery. Některé případy schizofrenie však lze oddálit nebo jim dokonce předejít tím, že bude zdůrazňováno riziko užívání konopí, zejména mezi mládeží.Jedinci s rodinnou anamnézou schizofrenie mohou být psychózou navozenou užíváním konopí ohroženi ve větší míře. Navíc jistá studie zjistila, že psychotické poruchy navozené užíváním konopí často následuje vznik přetrvávajících psychotických onemocnění, a to přibližně v polovině případů.\n\nV současné době pokračuje teoretický výzkum strategií, které by výskyt schizofrenie snížily. Jeden z přístupů se zaměřuje na porozumění tomu, co z faktorů vedoucích ke vzniku onemocnění se odehrává na genetické a neurologické úrovni organismu, a snaží se o vypracování vhodných biomedikálních postupů. Genetických procesů je však celá řada, jsou velmi odlišné a malého rozsahu, a při jejich interakci se životním prostředím je tento úkol nesmírně náročný. Jinou možnou formou pomoci by mohla být zdravotnická opatření, jež by se cíleně zaměřila na jisté socioekonomické faktory související s vyšším výskytem schizofrenie, jimiž jsou například imigrace, etnický původ nebo chudoba. Opatření směřovaná na celé populační skupiny by mohla propagovat důležité služby podporující bezpečný průběh těhotenství a zdravý vývoj včetně všech oblastí vývoje psychického, jako je například sociální vědomí. V současné době ale není pro uskutečnění těchto návrhů k dispozici dostatek důkazů, a navíc se řada širších problémů neomezuje pouze na schizofrenii.\n"}
{"id": "1037942", "url": "https://cs.wikipedia.org/wiki?curid=1037942", "title": "Vývoj chápání schizofrenie", "text": "Vývoj chápání schizofrenie\n\nVýraz „schizofrenie“—který lze přeložit přibližně jako \"rozštěpení mysli\" a jenž vychází z řeckého kořene „schizein“ (σχίζειν, „rozštěpit“) a „phrēn“, „phren-“ (φρήν, φρεν-, „mysl“)—použil poprvé roku 1908 Eugen Bleuler. Původně mělo toto slovo vystihnout oddělení fungování osobnosti, myšlení, paměti a vnímání. Bleuler charakterizoval hlavní symptomy pod názvem 4 A - oploštělé emoce (flattened \"Affect\"), autismus (\"Autism\"), rozvolnění souvislosti myšlenek (impaired \"Association\" of ideas) a rozpolcenost (\"Ambivalence\"). Už tehdy si uvědomil, že onemocnění není demencí, neboť stav některých z jeho pacientů se spíše zlepšoval než naopak. Proto navrhl pojem schizofrenie.\n\nZdá se, že v období před 19. stoletím jsou historické záznamy o symptomech podobných schizofrenii vzácné, i když zprávy o iracionálním, nepochopitelném nebo nekontrolovatelném chování jsou běžné. Podrobná případová zpráva z roku 1797 týkající se Jamese Tillyho Matthewse a záznamy Phillipa Pinela publikované roku 1809 jsou často pokládány za nejstarší případy nemoci zveřejněné v lékařské a psychiatrické literatuře. Schizofrenii poprvé popsal v roce 1853 Bénédict Morel jako specifický syndrom postihující mládež a mladé dospělé a použil při tom výraz „démence précoce“ (doslova „předčasná demence“). Pojem dementia praecox se roku 1891 objevil i v případové studii Arnolda Picka týkající se psychotické poruchy. Roku 1893 zavedl Emil Kraepelin v klasifikaci duševních poruch nové širší rozlišení mezi \"dementia praecox\" a poruchou nálady (nazývanou manická deprese a zahrnující depresi i bipolární poruchu). Kraepelin se domníval, že „dementia praecox“ je onemocnění mozku, konkrétněji pak forma demence, odlišující se od jiných forem této nemoci (jako Alzheimerova choroba), které se obvykle objevují v pozdějších letech života.\n\nV 50. letech 20. století došlo po vývoji chlorpromazinu a jeho uvedení na trh k výraznému pokroku v léčbě nemoci.\n\nNa počátku 70. let 20. století se stala diagnostická kritéria pro stanovení schizofrenie předmětem značné kontroverze, což v důsledku vedlo ke vzniku operacionalizovaných kritérií užívaných dnes. Po provedení diagnostické studie na území USA a Spojeného království v roce 1971 se ukázalo, že schizofrenie byla v Americe diagnostikována mnohem častěji než v Evropě. Příčinou byla zčásti volnější diagnostická kritéria v USA, vycházející z manuálu DSM-II; naopak v Evropě se používal systém ICD-9. Studie Davida Rosenhana z roku 1972, publikovaná v časopise \"Science\" pod názvem „On being sane in insane places“ (Být příčetný na nepříčetných místech) došla k závěru, že diagnóza schizofrenie v USA byla často subjektivní a nespolehlivá. To se nakonec stalo jedním z faktorů, jež vedly k přepracování nejen diagnózy schizofrenie, nýbrž i k revizi celého manuálu DSM. Výsledkem bylo v roce 1980 vydání manuálu DSM-III.\n\nPojem schizofrenie je často nesprávně chápán jako slovo označující nemoc, v jejímž průběhu člověk trpí „rozpolcením osobnosti“. I když někteří nemocní, u nichž byla schizofrenie diagnostikována, mohou slyšet hlasy a vnímat je zřetelně jako samostatné osoby, schizofrenie nespočívá v tom, že by nemocný přebíral roli několika různých osobností. Toto zmatení vzniklo částečně v důsledku doslovné interpretace Bleulerova pojmu schizofrenie (Bleuler kladl původně schizofrenii do souvislosti s disociací a do kategorie schizofrenie zařadil také rozpolcenou osobnost). Na základě nepřesně stanovených kritérií uvedených v manuálu DSM-II byla často jako schizofrenie mylně diagnostikována i disociativní porucha identity („rozpolcená osobnost“). První známé mylné použití pojmu schizofrenie ve smyslu „rozpolcené osobnosti“ bylo zaznamenáno v roce 1933 v článku básníka T. S. Eliota.\n\nRoku 2002 byl výraz pro schizofrenii v Japonsku změněn z \"Seishin-Bunretsu-Byō\" 精神分裂病 (nemoc štěpící mysl) na \"Tōgō-shitchō-shō\" 統合失調症 (porucha integrace), aby se omezilo stigma, jež na pacienty nemoc vrhala. Nový název vychází z biopsychosociálního modelu; procento pacientů, kteří byli informováni o diagnóze, se tak během tří let zvýšilo z 37 % na 70 %.\n"}
{"id": "1037944", "url": "https://cs.wikipedia.org/wiki?curid=1037944", "title": "Kritéria schizofrenie dle DSM-IV-TR", "text": "Kritéria schizofrenie dle DSM-IV-TR\n\nDSM-IV-TR je verze manuálu Americké psychiatrické asociace známého pod názvem \"Diagnostický a statistický manuál duševních poruch\". Obsahuje sadu kritérií k definici mj. právě schizofrenie. Tato kritéria vycházejí z vlastních zkušeností nemocného, zaznamenaných abnormalit jeho chování a klinického vyšetření jeho stavu odborníkem v oboru duševního zdraví. Symptomy související se schizofrenií se v populaci vyskytují neustále a před potvrzením diagnózy musí dosáhnout jisté závažnosti. K roku 2009 žádný objektivní test potvrzující schizofrenii neexistoval.\n\nJinou sadou podobných kritérií je Mezinárodní statistická klasifikace nemocí a přidružených zdravotních problémů, tzv. ICD-10, sestavená Světovou zdravotnickou organizací. \n\nSystém DSM-IV-TR se uplatňuje zejména ve Spojených státech a zbytku světa. Řídí se jím i převážná většina výzkumných studií. Kritéria klasifikace ICD-10 kladou větší důraz na Schneiderovy symptomy prvního řádu. V praxi je ovšem shoda mezi oběma klasifikačními systémy značná.\n\nPodle upraveného čtvrtého vydání \"Diagnostického a statistického manuálu duševních poruch\" (DSM-IV-TR) musí být pro diagnózu schizofrenie splněna následující tři diagnostická kritéria:\n\nPokud jsou příznaky onemocnění přítomny po dobu delší jednoho měsíce, ale kratší šesti měsíců, je stanovena diagnóza schizofrenní poruchy. Psychotické symptomy trvající dobu kratší než jeden měsíc mohou být diagnostikovány jako krátká psychotická porucha; jiná onemocnění mohou být zařazena do kategorie jinak nespecifikovaných psychotických poruch. Schizofrenii nelze diagnostikovat, pokud se v podstatné míře vyskytují symptomy poruchy nálad (může však být stanovena schizoafektivní porucha) nebo pokud se vyskytují symptomy pervazivní vývojové poruchy bez přítomnosti výrazných bludů či halucinací. Stejně tak nelze stanovit diagnózu schizofrenie, pokud jsou symptomy přímým fyziologickým důsledkem celkového zdravotního stavu nebo užívání jakékoli látky, například drog nebo léků.\n\nKlasifikace DSM-IV-TR vytyčuje pět podtypů schizofrenie, i když vědci podílející se na vývoji verze DSM-5 doporučují, aby bylo toto členění z nového systému vypuštěno:\n\nKlasifikace ICD-10 definuje dva další podtypy:\n"}
{"id": "1037945", "url": "https://cs.wikipedia.org/wiki?curid=1037945", "title": "Operace Bulmus 6", "text": "Operace Bulmus 6\n\nOperace Bulmus 6 (česky Zuřivost 6), též nazývaná Nájezd na Zelený ostrov (hebrejsky: הפשיטה על האי גרין), byla operace izraelských zvláštních jednotek. 19. července 1969 během Opotřebovací války zaútočily izraelské jednotky Sajeret Matkal a Šajetet 13 při obojživelné operaci na egyptskou pevnost na Zeleném ostrově v Suezském zálivu. Cílem izraelských jednotek byl egyptský systém včasného varování a prvky elektronického zpravodajství ELINT.\n\nPři plánování bylo rozhodnuto, že obojživelné operace se zúčastní příslušníci Šajetet 13 a Sajeret Matkal vysazení na ostrově ve dvou vlnách. První vlna na ostrov doplave s pomocí potápěčské výbavy, druhá bude přepravena na gumových člunech Zodiac. Velitelem celé operace byl jmenován velitel Šajetet 13 podplukovník Ze'ev Almog. Výsadek z moře se ukázal jako jediný reálně uskutečnitelný, neboť vysazení ze vzduchu nepřipadalo v úvahu z důvodu silné protiletecké ochrany. V úvahu nepřipadalo ani bombardování, neboť Opotřebovací válka nebyl regulérní vojenský konflikt a přímá akce, jakou je bombardování, by mohla konflikt eskalovat více, než bylo žádoucí.\n\nHlavním cílem operace byla likvidace protiletadlových děl, radaru a prostředků ELINT na ostrově. Druhým cílem bylo vyslat do Egypta varování, že jakákoliv egyptská pozice, byť opevněná, není v bezpečí. \n\nIzraelské útočné síly byly rozděleny do dvou vln. První vlnu tvořili příslušníci námořního komanda Šajetet 13, jejichž úkolem bylo vytvořit předmostí a vyřadit z boje egyptská kulometná hnízda. Druhá vlna byla tvořena příslušníky Sajeret Matkal, jejichž úkolem poté, co se dopraví v gumových člunech na ostrov bylo převzít od Šajetet 13 iniciativu, vyčistit ostrov, aby příslušníci demoličního týmu mohli umístit nálože. Součástí druhé vlny byl i lékařský a úklidový personál.\nÚtočící jednotky byly vybaveny automaty AK-47 (tento typ zbraně lépe snáší vlkost, se kterou se během obojživelné operace muselo počítat) a tříštivými a oslepujícími granáty. K výbavě patřily i bazuky a lehké kulomety. Demoliční tým nesl 100 kg výbušnin.\nSamotný Zelený ostrov je jen 145 metrů dlouhý a 50 metrů široký. Pevnost na něm byla vybudována Brity během druhé světové války. Je tvořena řadou bunkrů na 2,4 metrů vysoké hrázi obehnaných ostnatým drátem a několika budovami. Posádku byla tvořena 70 příslušníky egyptské pěchoty a 12 příslušníky egyptských \"commandos\". Obsluhovali 14 kulometných hnízd, 2 protiletadlová děla ráže 37 mm a 4 protiletadlová děla ráže 85 mm. Kromě toho se na ostrově nacházel egyptský radar systému včasného varování ELINT.\n\nPrvní vlna tvořená čtyřmi týmy potápěčů vyrazila v 19:45 s cílem dosáhnout ostrova v 01:30. Pomocí člunů se dopravili na vzdálenost 900 metrů od ostrova a poté se přesouvali vlastními silami. Ve 20:30 vyrazili příslušníci Sajeret Matkal ve 12 člunech, pozici ve vzdálenosti 1 km od ostrova dosáhli ve 22:30.\n\nBěhem plavání se ale potápěči dostali do silných protiproudů, s nimiž při plánování nebylo počítáno. Proto velitel první vlny poručík Dov Bar nařídil potopení se do větší hloubky. Proto příslušníci první vlny dorazili na místo s osmiminutovým zpožděním. Podařilo se jim likvidovat zátarasy z ostnatého drátu a rozdělit se na jednotlivé týmy. Na místě se také nacházel sabotážní tým, který se k ostrovu dopravil prostřednictvím člunů SDV (SEAL Delivery Vehicle, slangově též nazývané \"čuníci\") a vybalil bazuky a kulomety. Při likvidaci zátarasů byli Izraelci spatřeni příslušníkem egyptské hlídky. Krátce na to vypukl boj. Izraelci s Egypťany bojovali na krátkou vzdálenost a byli nuceni likvidovat kulometná hnízda ručními zbraněmi, neboť granáty nefungovaly (na vině byl jejich přesun ve větší hloubce než do které byla konstruovány jejich odolnost).\n\nBěhem bojů velitel první vlny vystřelil zelenou světlici, což byl signál pro čekající příslušníky druhé vlny. Egyptští obránci, jejichž střelba byla zpočátku nekoordinovaná se zlepšili a začali dělat útočícím jednotkám potíže. Příslušníci Sajeret Matkal se na gumových člunech přepravili na ostrov se sedmnáctiminutovým zpožděním a převzali po první vlně útočnou iniciativu, egyptská obrana se znovu zhroutila do chaotičnosti. V krátké době se Izraelcům podařilo obsadit 2/3 ostrova a zřídit velitelské a zdravotnické stanoviště. Egyptský velitel v okamžiku zhroucení obrany požádal rádiem egyptské dělostřelectvo o palbu na vlastní pozice, k čemuž skutečně došlo. Demoliční tým mezitím rozmístil nálože. Poté se Izraelci rozhodli opustit ostrov, neboť egyptská palba ze 130 mm děl se zpřesnila a hrozilo zasažení evakuačních člunů.\n\nV 02:55 se všechny týmy začaly stahovat zpět z ostrova na izraelský břeh zálivu. Během stahování byl zničen jeden člun Zodiac egyptskou dělostřeleckou palbou. V 03:10, kdy se týmy ještě přepravovaly zpět, explodovaly připravené nálože na ostrově. Egyptské dělostřelectvo přesměrovalo palbu na izraelské pláže, čímž zkomplikovalo návrat Izraelců domů. Poslední příslušníci výsadku se na izraelský břeh dostali v 05:00.\n\nCíl operace - zničení egyptských zařízení na ostrově bylo dosaženo. Zničením radaru vzniklo v egyptské protivzdušné obraně slepé místo, které izraelské letectvo využilo k provedení operace Boxer. Námořní komanda provedla do uzavření příměří řadu dalších nájezdů podél celého Suezského průplavu.\n\nIzrael během akce ztratil 6 mužů (3 ze Sajeret Matkal a 3 z jednotky Šajetet 13), zraněno bylo 11 mužů. Na egyptské straně zahynulo 80 mužů (téměř celá posádka), počet zraněných není znám. Část egyptských obětí má na svědomí tzv. \"přátelská palba\" (ostřelování ostrova egyptským dělostřelectvem).\n\n\n"}
{"id": "1037946", "url": "https://cs.wikipedia.org/wiki?curid=1037946", "title": "Edwin Ernest Salpeter", "text": "Edwin Ernest Salpeter\n\nEdwin Ernest Salpeter (3. prosince 1924, Vídeň – 26. listopadu 2008, Ithaca, New York) byl rakousko-australsko-americký astrofyzik.\n\nNarodil se do židovské rodiny. Kvůli nacistům emigroval v průběhu dospívání z Rakouska do Austrálie. V Austrálii absolvoval střední chlapeckou školu a univerzitu v Sydney, kde získal bakalářský titul v roce 1944 a magisterský titul o rok později. Ve stejném roce byl odměněn zahraničním stipendiem, díky kterému vycestoval do Anglie, kde v roce 1948 složil doktorát na univerzitě v Birminghamu pod dohledem sira Rudolfa Peierlse. Celý život byl profesorem Cornellovy univerzity. Zemřel na leukémii ve svém domě 26. listopadu 2008.\n\nV roce 1950 se oženil s lotyšskou neurobiologičkou Miriam \"(Mika)\" Markovou \"(1929–2000)\", pocházející z Rigy. V Cornellu byla předsedkyní oddělení neurobiologie od roku 1982 až do roku 1988. Společnost neurověd vytvořila cenu Mika Salpeter, která, dle jejích slov; \"\"uznává jednotlivce s vynikajícími kariérními úspěchy v oblasti neurovědy a také výrazně umocňuje profesní růst žen v neurovědě.\"\" Manželé Salpeterovi měli dvě dcery, Judy Salpeterovou a Dr. Shelley Salpeterovou.\n\nV roce 1951 Salpeter popsal, že ve hvězdách se helium přeměňuje na uhlík pomocí 3-alfa procesu ne přímo, ale přes střední metastabilní stav berylia, čímž pomohl vysvětlit produkci uhlíku ve hvězdách. Spolu s Hansem Bethem napsal v roce 1951 dva články, které představovali Bethe-Salpeterovu rovnici, která popisuje interakce mezi dvojicí základních částic v rámci kvantové teorie pole. Roku 1964 byli první (s ním nezávisle i Yakov B. Zeldovich), kteří popsali, že akreční disky kolem masivních černých děr, jsou zodpovědné za obrovské množství energie, vyzařované kvasary, což jsou nejjasnější aktivní galaktická jádra. To je v současné době nejvíce přijímané vysvětlení pro fyzický původ aktivních galaktických jader a souvisejících extragalaktických relativistických trysk.\n\n"}
{"id": "1037947", "url": "https://cs.wikipedia.org/wiki?curid=1037947", "title": "Banana Pi", "text": "Banana Pi\n\nBanana Pi je jednodeskový mini počítač velmi podobný populárnímu Raspberry Pi nebo Orange Pi a předchůdce nového modelu Banana Pro od společnosti Lemaker s podporou WiFi. Vychází z velmi podobné architektury, avšak nabízí mnohem větší výkon. Základem počítače je dvoujádrový procesor ARM Cortex-A7 s integrovaným GPU jádrem Mali400MP2. Deska obsahuje integrovanou operační paměť 1 GB DDR3. Deska neobsahuje žádnou interní paměť pro operační systém nebo ukládání souborů, nabízí však možnost připojení SD karty či SATA rozhraní pro připojení pevného disku. K připojení zobrazovací jednotky slouží konektor HDMI nebo kompozitní RCA. Zvukový výstup lze napojit skrze 3,5 mm JACK nebo HDMI. Na desce se nachází také integrovaný mikrofon. Oproti Raspberry Pi má Banana Pi přímo napojený ethernet adaptér 10/100/1000 s konektorem RJ45. Základní deska obsahuje dva konektory USB 2.0 včetně jednoho konektoru USB OTG a jednoho konektoru USB micro sloužícího pro napájení.\n\nCelý počítač se rozměry 90 mm x 60 mm a rozložením konektorů velmi podobá Raspberry Pi a je kompatibilní s většinou podporovaných příslušenství určených právě k Raspberry Pi. Najdeme zde i sadu 26 programovatelných pinů pro připojení rozšiřujících modulů a konektor na připojení LCD dotykového panelu. Součástí desky jsou i tři tlačítka - zapnutí, reset a bootování. Deska obsahuje IR přijímač pro dálkové ovládání.\n\nZákladní deska počítače Banana Pi je napájena pomocí napájecího adaptéru 5V s doporučeným výstupním proudem 2A.\n\nRozměry desky: šířka 60 mm, délka 92mm, rozložení konektorů na desce je kompatibilní s deskou Raspberry Pi model B. Váha desky bez připojených periférií je pouze 48 gramů.\n\nPorovnání klíčových parametrů Banana Pi proti Raspberry Pi:\n\nVelkou výhodou Banana Pi je velký rozdíl v dvoujádrovém procesoru, velké operační paměti a především možnosti připojení dalších periférií a to i s rozhraním SATA. Čipset A20 se běžně používá v moderních tabletech či v chytrých telefonech.\n\nProjekt Banana Pi vznikl na počátku roku 2013 jako reakce na vznikající komunitu Raspberry Pi s odezvou na poptávaný větší výkon a s lépe řešeným připojením k počítačové síti prostřednictvím ethernetu s podporou rychlosti 10/100/1000. Nevýhodou ethernetového rozhraní Raspberry Pi byl fakt, že toto rozhraní bylo připojeno interně jako další USB periferie, což zvyšovalo nároky na další systémové prostředky.\n\nV prosinci roku 2013 začalo první velké testování prvních prototypů této desky\n\nV dubnu 2014 se spustil oficiální prodej desek Banana Pi.\n\nV červnu 2014 byl uvolněn zdrojový kernel komunitou Banana Pi na Github\n\nV dubnu 2015 byla vydána nová stabilní verze linuxového operačního systému Bananian OS 15.04, která opravovala mnoho chyb původní verze od hlavního uvedení Banana Pi/Pro/R1. Jedná se o přední operační systém odladěný pro tento typ počítače s plnou podporou integrace SATA portu v jádře.\n\nZákladní verze - Dvoujádrový ARM Cortex-A7 1GHz, Mali400MP2, 1GB DDR3, 1x Gigabit LAN, 2x USB 2.0., HDMI...\n\nJedná se o základní model, který lze zakoupit jak na zahraničních obchodech tak i na českém trhu v oficiální české distribuci.\n\nCena za tento model se pohybuje řádově okolo 1 400,- Kč.\n\nRozšířená a vylepšená verze - Dvoujádrový ARM Cortex-A7 1GHz, Mali400MP2, 1GB DDR3, 1x Gigabit LAN, WiFi, 2x USB 2.0., HDMI...\n\nKoncem roku 2014 byla představena i rozšířená, tzv. plus verze základního modelu Banana Pi od původního výrobce, která reflektovala partnerskou verzi Banana Pro. Tato verze je založena na stejné konfiguraci jako základní model, avšak obsahuje navíc integrovaný bezdrátový adaptér WiFi B/G/N, včetně úspory místa se zahrnutým slotem na Micro SDHC kartu a rozšířením GPIO pinů. Samozřejmostí je i podpora připojení periférií přes integrovaný SATA port.\n\nAčkoli partnerský výrobce Lemaker přišel se svoji verzí Banana Pro mnohem dříve, Banana Pi M1+ (plus) nestačil držet tempo a jeho opožděné vydání se podepsalo na celkově nízké poptávce.\n\nČtyřjádrový ARM Cortex-A7 1GHz Quad Core, PowerVR SGX544MP2, 1GB DDR3, 1x Gigabit LAN, 1x WiFi, 4x USB, HDMI...\n\nTento model disponuje čtyřjádrovým procesorem ARM Cortex-A7 s čipsetem PowerVR SGX544MP2. Oproti prvnímu modelu má již slot na Micro SDHC karty (odpadá použití redukce nebo velké SD karty). Novinkou je také podpora integrovaného bezdrátového adaptéru WiFi B/G/N. V rámci tohoto rozšíření naopak tento model postrádá konektor SATA.\n\nČtyřjádrový ARM Cortex-A7 1GHz Quad Core, Mali400MP2, 1GB DDR3, 1x Gigabit LAN, 1x WiFi, 2x USB, HDMI...\n\nTento model disponuje čtyřjádrovým procesorem ARM Cortex-A7 s čipsetem PowerVR Mali400MP2. Oproti prvnímu modelu má již slot na Micro SDHC karty (odpadá použití redukce nebo velké SD karty). Novinkou je také podpora integrovaného bezdrátového adaptéru WiFi B/G/N. V rámci tohoto rozšíření naopak tento model postrádá konektor SATA.\n\nOsmijádrový ARM Cortex-A7, PowerVR SGX544MP1, 2GB DDR3, 1x Gigabit LAN, 1x WiFi, 1x BT, 2x USB, HDMI...\n\nJedná se o nejnovější model, který v prvé řadě řeší podstatné nedostatky předchozích revizí. Zásadní změnou je využití přímého napájecího konektoru, který se nahradil za již dříve používaný MicroUSB konektor, který nebyl navržen na dodávání tak velkého napájecího proudu. V této souvislosti lze koupit modely jak s novým konektorem, tak s konektorem MicroUSB.\n\nVelkou předností je využití nového osmijádrového procesoru ARM Cortex-A7 s novou čipsetovou řadou PowerVR SGX544MP1. Navýšení se dočkala i integrovaná operační paměť RAM, která se zdvojnásobila na 2GB typu DDR3, opět sdílenou v rámci GPU. Model Banana Pi M3 dále zahrnuje plnou podporu bezdrátového adaptéru WiFi se standardem B/G/N (150Mbit/s) a nově integrovaným bezdrátovým modulem Bluetooth v4.0.\n\nNa internetových obchodech se dá zakoupit začátkem roku 2016.\n\nPlatforma pro open-source router. Obsahuje dvoujádrový ARM Cortex-A7 1GHz, Mali400MP2, 1GB DDR3, 5x Gigabit LAN, WiFi B/G/N 2T2R MIMO 300Mbit/s, 1x USB, HDMI, SATA\n\nNásledovník původního Banana Pi - projekt určený pro vytvoření multifunkčního počítače v kombinaci s gigabitovým wifi routerem. V současné době je možné využít oficiální operační systém Bananian nebo upravený operační systém DDWRT, který je určený především pro síťové zařízení.\n\nCena tohoto modelu se pohybuje okolo 2 200 Kč je je již k sehnání v České republice.\n\nK Banana Pi je možné připojit většinu rozšiřujících modulů, senzorů nebo doplňkového hardwaru kompatibilních s Raspberry Pi. Jedním z doplňkových příslušenství je rozšiřující karta s IO výstupy pro připojení dalších 32 GPIO pinů.\n\nNovinkou je samostatný modul s integrovanou CMOS kamerou.\n\nBanana Pi podporuje tak jako Raspberry Pi následující operační systémy:\nOperační systém se \"vypaluje\" (rozbaluje) na SD kartu pomocí programu Win32DiskImager z operačního systému Windows nebo pomocí programu usb-imagewriter z operačního systému Linux. Doporučuje se použít SD karta s kapacitou větší než 4GB. Ideální je použít kartu s pamětí 8GB nebo 16GB.\n\nJako u každého zařízení, kde se jako hlavní záznamové médium využívá SD karta, je nutné brát v potaz její životnost. SD karty jsou choulostivé na velké množství přepisu záznamových buněk, proto se doporučuje využívat větší kapacity se softwarovou funkcí náhodného zápisu. Životnost SD karty lze prodloužit i vypnutím pravidelných záznamů - logů nebo vypnutím swapu. V některých případech lze využít fyzické zablokování zápisu na SD kartu (malý přepínač na kartě).\n\nVšechny modely Banana Pi/Pro jsou napájeny skrze Micro USB konektor. Výrobce doporučuje využít napájecí zdroj, který při výstupním napětí 5V dodává stabilně proud více než 1 Ampéru. V tomto okamžiku se můžete dostat do obtíží, protože některé USB nabíječky nejsou schopny dodat dostatečný proud, navíc v případě, že chcete připojit externí disk. Dalším problémem bývá příliš velká délka kabelu a velmi tenké vodiče, přes které takový proud neproteče. Pokud máte problémy s funkčností tohoto počítače, doporučuji nejprve zkontrolovat napájecí soustavu.\n\nVzhledem ke stále se rozrůstající komunitě uživatelů Banana Pi vznikají na internetu nové zajímavé návody, kde můžete vycházet jak z návodů určené pro Raspberry Pi (vzhledem ke kompatibilitě), tak právě i z nových návodů na stavbu například výkonného datového úložiště s nízkou spotřebou (využití SATA konektoru). Jedním z příkladů může být projekt BanaNAS.\n\nZajímavým projektem může být například i sestavení výkonného clusteru, který již může konkurovat silnějším počítačovým sestavám při zachování nízké spotřeby s vysokým výkonem.\n\nS ohledem na využití integrovaného SATA portu je možné vývojové desky Banana Pi rozšířit o další konektory SATA za pomoci tzv. \"SATA Multiplieru\". Tato chytrá deska umožňuje rozšířit sběrnici SATA o dalších 5 konektorů, tím pádem lze připojit až 5 dalších zařízení se SATA rozhraním.\n\nOdzkoušeným modulem s nativní podporou pro Banana Pi je deska s označením JMB 321 Sata Multiplier, který nese název po svém čipsetu JMB 321.\n\nTento modul podporuje připojení zařízení kompatibilní s rozhraním SATA I. a SATA II., o celkové datové propustnosti 1,5Gbit/s až 3,0Gbit/s.\n\nModul JMB 321 se připojuje k Banana Pi klasickým propojovacím SATA kabelem a napájí se externím zdrojem s napájecím napětím 5V.\n\nModul JMB 321 lze prakticky využít pro připojení více pevných disků k Banana Pi, či pozdějšího vytvoření softwarového pole RAID. Ideální je také pro použití v systémové konfiguraci operačního systému BananaNAS (či OpenMediaVault).\n\n"}
{"id": "1037949", "url": "https://cs.wikipedia.org/wiki?curid=1037949", "title": "Vincenc Prousek", "text": "Vincenc Prousek\n\nVincenc Prousek (13. prosince 1823 Liteň – 25. října 1900 Vídeň), uváděný i jako Čenek Prausek, popřípadě Vincenz Prausek, byl český a rakouský státní úředník, novinář a školský reformátor. Roku 1848 přispěl k poklidnému průběhu revolučních událostí na Malé Straně. V letech 1855-1883 působil na školských úřadech ve Slezsku, na Moravě a ve Vídni; usiloval o zlepšení úrovně vzdělání využíváním vhodných pomůcek, pořádáním učitelských porad a dozorem; prosazoval názorné vyučování a výuku v mateřském jazyce. Pro politické neshody byl několikrát přesouván a nakonec propuštěn ze státní služby; poslední léta věnoval české škole Komenského ve Vídni. Působil i jako novinář (r. 1849 redigoval \"Pražské noviny\", ve Vídni pak určitou dobu časopis \"Tribüne\") a psal odborné texty v němčině i češtině. Byl vyznamenán několika zahraničními řády a čestným občanstvím v řadě českých, moravských a dolnorakouských obcí.\n\nNarodil se 13. prosince 1823 v Litni u Berouna. Studoval v Praze a Písku. Roku 1840 byl přijat na pražskou právnickou fakultu. Během studií si přivydělával jako soukromý vychovatel v rodině rytíře z Pergenthalu a přispíval do novin. Studia dokončil roku 1847 a nastoupil do prvního zaměstnání u zeměpanského úřadu.\n\nV roce 1848 využil důvěry, kterou vůči němu měla malostranská chudina, k uklidňování revoluční situace. Kde to vyžadovala nutnost ochrany majetku, nechal rozestavit stráže, ale především zajistil sbírku mezi bohatšími měšťany, z níž se po 13 dní denně dodávalo 1200 bochníků chleba chudým. Podařilo se mu tak zabránit hrubým a násilným akcím. Účastnil se také politických jednání, například s generály Windischgrätzem a Khevenhüllerem. Jako ocenění svých zásluh získal místo konceptního praktikanta na místodržitelství. Stal se členem komise pro české úřední názvosloví a seznamoval místodržitele barona Mecséryho o českých národních snahách. V roce 1849 byl rovněž jmenován redaktorem \"Pražských novin\".\n\nPo vyhlášení stavu obležení opustil redaktorské místo a byl (r. 1850) jmenován politickým komisařem v Karlíně. O pět let později byl jmenován krajským komisařem a krátce poté povolán do ministerstva vnitra, kde se začal věnovat školským otázkám. Školství bylo v té době na špatné úrovni, učitelé často neznali mateřský jazyk svých žáků, zacházeli s nimi surově a mnohdy je fyzicky trestali. Ve Slezsku, kde byl jmenován školským radou, byly poměry ještě horší než v Čechách.\n\nProusek začal s reformami, které měly odstranit nejškodlivější důsledky tehdejší organizace. Usiloval o využívání vhodných pomůcek, organizoval porady učitelů a zajišťoval dozor. Učitele vedl k názorné výuce. Snažil se, aby se věnovala péče češtině, mateřskému jazyku žáků. Vedl učitele k řádné přípravě a pořádal konference, na nichž je pobízel k zavádění pokrokových metod. Na školách se pod jeho vedením začaly vyučovat nové předměty, jako do té doby podceňovaný dějepis, zeměpis a přírodopis. Místo diktování předepisoval učebnice. K vzdělání učitelů přispěl i jím vydávaný \"Schlesischer Schulkalender\", kam přispívali mimo jiné Jan Lepař a Kuneš Kunz a některé články vyšly i v češtině.\n\nRoku 1861 přesídlil jako školský rada do Brna, kde pokračoval ve své činnosti. Pro vídeňskou vládu v té době také organizoval účast na výstavě učebních pomůcek v Londýně a Paříži.\n\nPostupem času se kvůli svému smýšlení dostal do nepřízně nadřízených. Když nepodpořil Schmerlingovu vládu, byl přesazen do Vídně k místodržitelství, kde se stal předsedou komise k přepracování německých čítanek a mluvnic a členem výboru pro pařížskou výstavu. I zde pokračoval v návrzích školských reforem, za což získal uznání v podobě čestného členství v téměř všech dolnorakouských učitelských jednotách.\n\nK dalšímu politickému konfliktu došlo v letech 1876-78, kdy předseda vlády Karl von Stremayr usiloval o jeho penzionování, ale Prousek si svou pozici prozatím udržel. Když ale spolek Komenský začal vyvíjet úsilí k založení české školy ve Vídni, byl Prousek přeložen zpět do Brna, aby tento spolek nemohl podporovat v zemské školní radě. Roku 1883 pak sám podal žádost o propuštění, protože mu nebyl přidělen žádný obor působnosti.\n\nPo propuštění ze státních služeb se vrátil do Vídně jako dozorce české školy Komenského a zasloužil se o její rozvoj. Podporoval také další snahy vídeňských Čechů. Po smrti Skrejšovského redigoval rovněž určitou dobu jeho časopis \"Tribüne\".\n\nZa své úsilí byl vyznamenán řádem italské koruny, ruským řádem sv. Anny a dánským řádem Danebrogským. Stal se čestným občanem řady obcí v Čechách, na Moravě, ve Slezsku a Dolním Rakousku.\n\nZemřel 25. října 1900 ve Vídni.\n\nByl autorem řady pedagogických prací v němčině i češtině, např.:\n\nV historických zdrojích se někdy podoba jeho jména liší; byl uváděn např. jako Čenek Prausek nebo v německých zdrojích Vincenz Prausek. Novodobé databáze dávají zpravidla přednost jménu Čeněk Prousek.\n"}
{"id": "1037950", "url": "https://cs.wikipedia.org/wiki?curid=1037950", "title": "Kostel svatého Michaela archanděla (Kujavy)", "text": "Kostel svatého Michaela archanděla (Kujavy)\n\nEmpírový kostel svatého Michaela archanděla v Kujavách na Novojičínsku pochází z roku 1830. Od roku 1958 je chráněn jako kulturní památka České republiky.\n\nV červnu 2014 byla zahájena urgentní oprava střechy a krovu, který se již nacházel v havarijním stavu.\n\nOd 14. století stávala v obci dřevěná kaple Svatých andělů strážných. Roku 1713 však vyhořela, poté byla nicméně ještě opravena. Dne 9. září 1830 byl položen základní kámen ke kostelu sv. Michaela archanděla. Dostavěn byl o tři roky později. Jeho světitelem se 12. června 1834 stal olomoucký arcibiskup Ferdinand Maria Chotek. Roku 1867 získal kostel věžní hodiny z radnice v Odrách, fungovaly ale jen krátkou dobu, a poté již nebyly opraveny.\n\nNa přelomu 70. a 80. let proběhla rekonstrukce krovu, krytiny a omítky kostela. V roce 2013 však již bylo třeba zásadní opravy střechy a omítek, krov napadený dřevokaznými houbami se nacházel v havarijním stavu. Kujavská farnost tak sháněla peníze na zaplacení stavebních prací, které by odvrátily závažné poškození stavby.\n\nV červnu 2014 byly i díky veřejné sbírce stavební práce zahájeny, v září téhož roku byla 1. etapa oprav dokončena. Z bezpečnostních důvodů byl prozatím snesen bortící se sanktusník.\n"}
{"id": "1037951", "url": "https://cs.wikipedia.org/wiki?curid=1037951", "title": "John Vincent Atanasoff", "text": "John Vincent Atanasoff\n\nJohn Vincent Atanasoff (4. října 1903, Hamilton, New York, USA – 15. června 1995, Frederick, Maryland, USA) byl americký fyzik a vynálezce, který se nejvíce proslavil vynálezem prvního digitálního počítače.\n\nPrvní elektronický digitální počítač vynalezl v 30. letech 20. století na Iowa State University. Námitky k jeho nároku byly rozsouzeny až v roce 1973, kdy bylo v soudním procesu \"Honeywell v. Sperry Rand\" rozhodnuto, že vynález patří jemu. Jeho speciálně zaměřený stroj dostal název Atanasoff–Berry computer (ABC).\n\nAtanasoff s bulharskými, francouzskými a irskými předky se narodil 4. října 1903 v Hamiltonu v New Yorku elektroinženýrovi a učitelce. Atanasovův otec Ivan Atanasoff se narodil v roce 1876 ve vesnici Boyadzhik poblíž Jambolu v Bulharsku. Ještě když byl kojenec, byl Ivanův otec zabit vojáky Otomanské říše po Bulharském Dubnovém povstání. V roce 1889 Ivan se svým strýcem imigroval do Spojených států. Atanasova matka Ivana Lucena Purdy byla učitelkou matematiky.\n\nAtanasov byl vychován v Brewsteru na Floridě. V 9 letech se naučil používat logaritmické pravítko, což bylo krátce nato následováno studiem logaritmů a následovně dokončenou střední školou Mulberry High School v dvou letech. V roce 1925 získal bakalářský titul z elektrotechniky na University of Florida se samými Áčky (v české klasifikaci 1).\n\nSe studiem pokračoval na Iowa State University a v roce 1926 získal magisterský titul z matematiky. Své vzdělání dokončil roku 1930 získáním Ph.D. z teoretické fyziky na univerzitě University of Wisconsin–Madison se svou doktorandskou prací \"The Dielectric Constant of Helium\". Ihned po dokončení doktorátu Atanasov přijal nabídku na asistujícího profesora na Iowa State University v oboru fyziky a matematiky.\n\nČástečně kvůli těžkopádnosti v užívání mechanického Monroeova kalkulátoru, což byl nejlepší dostupný nástroj v době, kdy psal svojí disertační práci, začal pátrat po rychlejší metodě výpočtu. Na Iowa State University zkoumal použití Monroeových kalkulátorů a IBM tabulátorů pro vědecké výpočty. V roce 1936 vynalezl analogový počítač pro analýzu povrchové geometrie. Drobná mechanická tolerance potřebná k dostatečné přesnosti ho donutila ke zvážení digitálního řešení.\n\nPodle Atanasova bylo několik funkčních principů počítače ABC (Atanasoff–Berry computer) zplozeno v záblesku pochopení během zimy v letech 1937-1938 po výletu do Rock Island v Illinois. S grantem 650$ (ekvivalentní hodnota k roku 2010 by činila 8403$) obdrženým v listopadu roku 1939 a asistencí jeho absolvujícího studenta Clifforda Berryho byl v prosinci téhož roku zhotoven první prototyp.\n\nKlíčové myšlenky využité v ABC zahrnovaly binární výpočty a Booleovu algebru k vyřešení soustav až o 29 lineárních rovnic. ABC neměl CPU, ale byl navržen jako elektronické zařízení využívající elektronek pro digitální výpočty. Dále využíval oddělenou obnovovací kondenzační paměť řízenou procesem, která se dodnes používá v DRAM paměti.\n\nNezapomínejte však na to, že historie oblasti vývoje počítačů má více verzí a připisovaných zásluh, než je uvedeno v tomto článku. Proto navštivte také Dějiny počítačů\n\nMezi roky 1954 a 1973 byl Atanasoff svědkem v žalobách vznesených nejrůznějšími stranami k vyvrácení patentů elektronické výpočetní techniky týkajících se Johna Mauchlyho a J. P. Eckerta, které byly vlastněny počítačovým výrobcem Sperry Randem. V roce 1973 padlo rozhodnutí procesu \"Honeywell v. Sperry Rand\", federální soudce jmenoval Atanasova vynálezcem elektronického, digitálního počítače.\n\nAtanasoff se s Mauchlym prvně setkal v prosinci roku 1940 na setkání Americké asociace pro pokrok vědy ve Filadelfii, kde Mauchly předváděl svůj \"harmonický analyzátor\", analogový kalkulátor sloužící analýze dat o počasí. Atanasoff pověděl Mauchlymu o svém novém digitálním zařízení a nabídl mu možnost se na něj podívat. (V průběhu cesty do Filadelfie Atanasoff s Berrym také provedli hledání patentu v Patentové kanceláři ve Washingtonu, D.C.)\n\nV červnu roku 1941 Mauchly navštívil Atanasova v Amesu, Iowe na čtyři dny, kde pobýval jako jeho host. Atanasoff s Mauchlym diskutovali o prototypu ABC a zkoumali Atanasovův návrh. V září 1942 Atanasoff opustil univerzitu Iowa State pro válečné povolání jako vedoucí akustické divize se střediskem Naval Ordnance Laboratory (NOL) ve Washingtonu, D.C. Univerzita poté nepodala žádost o patent na ABC.\n\nMauchly navštívil Atanasova ještě několikrát ve Washingtonu během roku 1943 a probíral s ním počítačové teorie, ale nezmínil se mu o tom, že sám pracoval na počítačovém projektu až do začátku roku 1944.\n\nBěhem 1945 se U.S. Navy rozhodlo na doporučení Johna von Neumanna postavit počítač obrovských rozměrů. Atanasov, který měl projekt na starost, požádal Mauchlyho o pomoc s vysvětlením práce pro nezbytný personál. Nicméně, Atanasov byl zodpovědný ještě za návrh akustického systému k monitorování testu atomové bomby. Tato práce byla prioritní a když se vrátil z testování na Bikini v červenci 1946, byl počítačový projekt NOL zrušen pro nedostatečný pokrok, opět na radu von Neumanna.\n\nV červnu 1954 patentový právník IBM vyhledal Atanasovovu pomoc se zrušením Eckertova–Mauchlyho patentu na bubnové magnetické paměti, upozorněn Cliffordem Berrym, že bubnová magnetická paměť v ABC by mohla tvořit prior art. Atanasov souhlasil právníkovi pomoci, ale IBM nakonec přistoupila na dohodu se Sperry Randem, majitelem Eckertova-Mauchlyho paměťového patentu a od případu bylo upuštěno.\n\nAtanasoff později svědčil v soudním procesu \"Honeywell v. Sperry Rand\". V tomto případě soudce Earl R. Larson shledal, že \"Eckert a Mauchly nebyli první, kdo vynalezli automatický, elektronický, digitální počítač a namísto toho čerpali z práce Dr. Johna Vincenta Atanasova\".\n\n"}
{"id": "1037952", "url": "https://cs.wikipedia.org/wiki?curid=1037952", "title": "Jiří Pavlík", "text": "Jiří Pavlík\n\nJiří Pavlík (1. března 1939, Praha – 3. května 1993, tamtéž) byl český akademický malíř, ilustrátor a grafik, absolvent Vysoké školy uměleckoprůmyslové v Praze, kterou vystudoval letech 1957–1963 pod vedením profesora Adolfa Hoffmeistera.\n\n\n\n"}
{"id": "1037953", "url": "https://cs.wikipedia.org/wiki?curid=1037953", "title": "Čang Sü", "text": "Čang Sü\n\nČang Sü (, asi 675–759) byl čínský kaligraf středně tchangského období obdivovaný pro své bláznivé konceptní písmo.\n\nČang Sü používal zdvořilostní jméno Wen-čchang (), říkali mu „šílený Čang“, Čang tien ().\nČang Sü se narodil snad roku 675 a zemřel asi roku 795, pocházel z okresu Wu (moderní Su-čou v Ťiang-su). Za tchangského císaře Süan-cunga působil ve státní službě. Přátelil se s výstředními literáty jako byli Li Po, Che Č’-čang a další, kteří posluli svými uměleckými výkony stejně jako láskou k vínu.\n\nByl výborným kaligrafem ve vzorovém písmu, avšak nejvíce bylo obdivováno jeho „bláznivé konceptní písmo“ nespoutané žádnými konvencemi. Za své výkony byl nazýván „génius konceptního písma“ (, \"cchao-šeng\").Jeho díla se nedochovala, toliko pozdější kopie.\n\nS o generaci mladším Chuaj-suem, taktéž kaligrafem vynikajícím v konceptním písmu, byl spojován do dvojice zvané „bláznivý Čang a opilý Su“ (, \"tien Čang cuej Su\")\n\n"}
{"id": "1037955", "url": "https://cs.wikipedia.org/wiki?curid=1037955", "title": "Chuaj-su", "text": "Chuaj-su\n\nChuaj-su (, 737–785) byl čínský kaligraf středně tchangského období obdivovaný pro své bláznivé konceptní písmo.\n\nChuaj-su bylo jméno, které přijal jako buddhistický mnich. Jeho původní příjmení bylo Čchien (), používal zdvořilostní jméno Cang-čen ().\n\nChuaj-su pocházel z Čchang-ša (v moderní provincii Chu-nan). V dětství se stal buddhistickým mnichem.\n\nByl výborným kaligrafem, v mládí prý kvůli chudobě cvičil na banánových listech. Nejvíce vynikal v „bláznivém konceptním písmu“, s oblibou psal na zdi a paravány, kde měl dostatek prostoru pro svou ničím nespoutanou kreativitu. Jeho nejznámějším dílem je autobiografie \"Z mého života\" (, \"C’-sü tchie\") napsaná roku 777, nejslavnější dochovaný tchangský text v konceptním písmu.\n\nS o generaci starším Čang Süem, taktéž kaligrafem vynikajícím v konceptním písmu, byl spojován do dvojice zvané „bláznivý Čang a opilý Su“ (, \"tien Čang cuej Su\")\n\n"}
{"id": "1037960", "url": "https://cs.wikipedia.org/wiki?curid=1037960", "title": "Fikru Teferra", "text": "Fikru Teferra\n\nFikru Teferra Lemessa uváděný i jako Fikru Tefera ( ፍቅሩ ተፈራ ለሜሳ; *24. ledna 1986, Addis Abeba, Etiopie) je etiopský fotbalový útočník, který hraje v klubu Atlético de Kolkata v Indian Super League.\nMimo Etiopii působil v Jihoafrické republice, České republice, Finsku, Vietnamu a Indii.\nV A-mužstvu Etiopie debutoval v roce 2007.\n\n"}
{"id": "1037969", "url": "https://cs.wikipedia.org/wiki?curid=1037969", "title": "Kotromanićové", "text": "Kotromanićové\n\nKotromanićové (bosensky \"Kotromanići\") byla dynastie bosenských bánů a později králů, která vládla v Bosně mezi roky 1250 a 1463. Jednalo se o první a jedinou bosenskou královskou dynastii, která vládla Bosenskému království, rozkládajícím se na většině území současné Bosny a Hercegoviny.\n\n"}
{"id": "1037970", "url": "https://cs.wikipedia.org/wiki?curid=1037970", "title": "Smolný klášter", "text": "Smolný klášter\n\nSmolný klášter či Smolný monastýr je pravoslavný klášter nacházející se v ruském Petrohradě. Komplex se skládá z řady klášterních budov a chrámu Zmrtvýchvstání Krista, zvaný též prostě \"Smolný chrám\". Svému náboženskému účelu však monastýr nikdy nesloužil.\n\nRoku 1764 byl v budovách kláštera otevřen Smolný institut - první dívčí škola v Rusku a internát pro urozené dívky. Od říjnové revoluce roku 1917 do března 1918 zasedala v klášteře Leninova revoluční vláda. V roce 1923 nechaly sovětské úřady katedrálu zavřít. Byla vyloupena a chátrala až do roku 1982, kdy byla přebudována na koncertní síň. Další budovy využívají vládní úřady, v části komplexu sídlí Petrohradská státní univerzita.\n\nVýstavbu ženského kláštera plánovala carevna Alžběta I. Pro jeho realizaci vybrala stavitele Bartolomea Rastrelliho. Na carevnino přání se jeho předlohou staly jak zlaté báně moskevských chrámů, tak těžké formy italské barokní architektury. V roce 1748 byl položen základní kámen kláštera, hrubá stavba byla dokončena v roce 1757, katedrála byla dokončena o dalších sedm let později. Rastrelli chtěl barokně vyzdobit i interiér, jeho plány však přeťala smrt Alžběty v roce 1762, která se tak završení stavby nedočkala.\n\nNa trůn po ní usedla Kateřina II. Veliká, která již měla jiný architektonický vkus. Dokončením celého kláštera na půdorysu řeckého kříže včetně interiéru v klasicistním slohu tak byl pověřen ruský architekt Vasilij Stasov. Práce pod jeho vedením byly provedeny až v letech 1832-35.\n\nCarevna Kateřina později klášter darovala městu Sankt Petěrburg.\n"}
{"id": "1037971", "url": "https://cs.wikipedia.org/wiki?curid=1037971", "title": "Vojtěch Šrom", "text": "Vojtěch Šrom\n\nVojtěch Šrom (* 3. května 1988, Litovel) je český fotbalový brankář, od srpna 2017 hráč klubu SFC Opava.\n\nVojtěch Šrom hrál v mládežnických týmech klubu SK Sigma Olomouc, odkud odešel do 1. HFK Olomouc. V lednu 2014 Olomouc opustil a stal se hráčem klubu FC Baník Ostrava.\n\nV 1. české lize debutoval v sezoně 2013/14 v ostré bitvě o záchranu 5. května 2014 proti SK Sigma Olomouc, kde střídal zraněného brankáře Jiřího Pavlenku. Baník prohrával 0:2, ale nakonec zvrátil stav na konečných 3:2 a připsal si důležité 3 body.\n\nNa podzim 2016 hostoval z Baníku v MFK Karviná, ale nezasáhl do žádného ligového utkání sezóny 2016/17 ePojisteni.cz ligy.\nV lednu 2017 podepsal smlouvu s bulharským prvoligovým klubem PFK Černo More Varna. Vybral si číslo dresu 30. V srpnu 2017 se vrátil do Česka, konkrétně druholigové Opavy\n\n\"Aktuální k 15. červenci 2019\"\n\n"}
{"id": "1037973", "url": "https://cs.wikipedia.org/wiki?curid=1037973", "title": "Bryčka", "text": "Bryčka\n\nBryčka je druh lehkého kočáru oblíbeného v 19. století, který se vyvinul z kolesy či kolesky, jež se objevila již o století dříve. Byl to původně nekrytý čtyřkolový osobní povoz se sedadlem pro cestující umístěným nad zadními koly a nekrytým kozlíkem pro vozku neboli kočího umístěným nad předními koly. Později se objevila verze se dvěma řadami sedadel a měkkou sklápěcí střechou. Sedadla pro cestující byla umístěna proti sobě neboli \"vis-à-vis\", takže si všichni hleděli navzájem do tváří. Střecha se skládala jako měch za zadní sedadla. Kozlík byl vyvýšený a nekrytý. Vozidlo bylo zavěšeno na listových pružinách a taženo párem silných koní.\n\nLehký dvoukolový osobní povoz se sedadly nad koly pocházející z 18. století, z něhož se vyvinula bryčka. Byl určen pro dvě osoby, měl taktéž nekrytý kozlík a měkkou sklápěcí střechu. Tento povoz byl zavěšen na kožených popruzích nebo závěsech a táhl ho jeden kůň.\n\n\n"}
{"id": "1037974", "url": "https://cs.wikipedia.org/wiki?curid=1037974", "title": "Vonray", "text": "Vonray\n\nVonray byla rocková skupina z Orlanda na Floridě. Skupina se sešla okolo zpěváka a skladatele Vaghana Rhea, který se přestěhoval do Orlanda a předváděl akustická sezení v coffee shopu. Díky inspiraci v grunge hudbě dal Rhea dohromady se svým bratrem Davem skupinu a začali společně hrát, stále v akustickém stylu. Brzy poté skupina působila jako předskokan skupinám Third Eye Blind či Seven Mary Three. V roce 1997 vydala jako VonRa nezávislé album Panes. V roce 1999 vydali druhé nezávislé album s názvem VonRa a třetí album Fame následovalo v roce 2001. \n\nPovědomí o skupině rostlo. V roce 2002 získala pozici předskokana pro skupinu Creed. VonRa se poté ještě v roce 2002 připsala k Elektra Records a již pod názvem Vonray vydali na počátku roku 2003 své první studiové album. Skupina zaznamenala v roce 2002 velký hit v podobě písně \"\"Inside Out\"\", jež se objevil také v televizním seriálu Smallville. Píseň \"Inside Out\" později vystoupala na 31. pozici Billboard's US Top 40 Mainstream a na 32. pozici v Billboard's US Hot Adult Top 40. Druhý song \"\"I'll Show You\"\" byl promován, ale nezajistil si podobné výsledky. V roce 2003 se Elektra Records spojili s Atlantic Records. Poté podpora skupiny ustala a stala se objetí tohoto spojení. Rhea se zbytkem se v říjnu toho roku rozhodli udělat pauzu.\n\nDíky online petici se v září 2007 v Hard Rock Live Orlando konala reunion show. Vystoupení bylo později odvysíláno v pořadu LiveWire stanice Orlando's Orange TV. Vystoupení získalo cenu v 29. Annual Telly Awards. Plánovaný DVD záznam tohoto vystoupení byl nakonec odložen na neurčito.\n\nPo více než deseti letech je ve svém rodném městě i v okolí zpěvák Vaghan Rhea stále vystupujícím interpretem, který se občasně objeví před publikem s různorodým složením kapely VonRay.\n\n\nPůvodní:\n\nVonray 2003, Elektra Records\n\n"}
{"id": "1037976", "url": "https://cs.wikipedia.org/wiki?curid=1037976", "title": "BHT 1", "text": "BHT 1\n\nBHT 1 je bosenskohercegovinský národní veřejnoprávní televizní kanál, který provozuje Radiotelevizija Bosne i Hercegovine, jinak Bosanskohercegovačka radiotelevizija (BHRT). Pořady se vysílají 20 hodin denně v jednom ze dvou abeced (bosenská verze latinky nebo azbuky) s rovnoprávným použitím jednoho ze tří úředních jazyků Bosně a Hercegovině (bosenština, chorvatština a srbština).\n\nTelevizní kanál vysílá řadu programů, jako jsou zprávy, talk show, dokumenty, sport, filmy, mozaiky, dětské pořady a jiné. BHT 1 také vysílá teletextovou službu TXT BHT 1.\n"}
{"id": "1037978", "url": "https://cs.wikipedia.org/wiki?curid=1037978", "title": "Jitrocel chudokvětý", "text": "Jitrocel chudokvětý\n\nJitrocel chudokvětý (\"Plantago uliginosa\") je vlhkomilný druh rodu jitrocel který je v České republice poměrně hojný a často je zaměňován za podobný druh jitrocel větší do jehož komplexu druhů (\"Plantago major\" agg.) patří.\n\nDruh roste, mimo nejsevernějšího území, téměř po celé Evropě a jeho areál původního výskytu sahá i západní Sibiře, Střední Asie, Íránu i do severozápadní Afriky. Druhotně byl lidmi rozšířen téměř do celého světa. V Česku roste jitrocel chudokvětý na celém území, převážně v nižších a středních polohách a nejvíce v rybničních oblastech na jihu Čech a Moravy.\n\nDruh je vlhkomilný, roste na bahnitých i písčitých březích stojatých vod i obnažených rybničních dnech, prameništích, okrajích cest, na podmáčených loukách a pastvinách, zamokřených polích i ve vlhkých zahradách. Potřebuje vlhké, výživné, na vápník chudé půdy které mohou být písečné, hlinité i jílovité. Nevadí mu ani mírné zasolení. Vyskytuje se od planárního stupně do nadmořské výšky okolo 500 m. Je to poměrně málo konkurenčně zdatný druh a obvykle roste na místech s prořídlou vegetací.\n\nVytrvalá rostlina zpravidla s jednou přízemní listovou růžici o průměru 10 až 30 cm která vyrůstá z krátkého oddenku s početnými tlustými kořeny. Na úživných půdách je růžice tvořena i třiceti listy které mají podlouhlé až široce vejčité čepele schopné dorůst do velikosti 25 × 20 cm. Měkké bylinné listy s dlouhými řapíky jsou poléhavé, vystoupavé nebo vzpřímené. Na bázi jsou klínovité a pozvolna se zužují do řapíku, na konci jsou tupě špičaté a po obvodě celokrajné nebo různě hluboko nepravidelně zubaté. Světlezelené až žlutozelené listy jsou na líci řídce a na rubu zpravidla jemně chlupaté a mají tři až devět výrazných podélných žilek.\n\nV růžici vyrůstá jeden až dvacet poléhavých, vystoupavých nebo řidčeji vzpřímených stvolů dlouhých 5 až 25 cm, někdy jsou tyto krátce chlupaté. Na vrcholu stvolu se vytváří téměř stejně dlouhé válcovité klasovité květenství s hustě nahloučenými drobnými květy. Čtyřčetné, bělavé, zelenožluté až hnědavé květy vyrůstají z paždí drobných listenů. Jejich kalich je hluboce členěný. Z korunní trubky rostou čtyři světle žluté tyčinky. Květy rozkvétají od června do září, opylovány jsou hlavně větrem. Ploidie druhu je 2n = 12.\n\nPlodem je vejčitá až kuželovitá tobolka pukající v dolní třetině, oddělovací štěrbina je zakrytá trvalým kalichem. V tobolce bývá obvykle 12 až 25 mnohohranných tmavohnědých až černých, asi 1 mm velkých semen s jamkami na povrchu.\n\nV západoevropských zemích bývá jitrocel chudokvětý hodnocen pouze jako poddruh jitrocele většího a je často uváděn pod jménem \"Plantago major\" subsp. \"intermedia\".\n\n\n \n"}
{"id": "1037980", "url": "https://cs.wikipedia.org/wiki?curid=1037980", "title": "Jeruzalémské brigády", "text": "Jeruzalémské brigády\n\nJeruzalémské brigády (arabsky: سرايا القدس, Saraya al-Quds) je ozbrojené křídlo palestinské islamistické organizace Palestinský islámský džihád (PID). Založeny byly v roce 1981 Fathimem Šikakim. Své operace provádí zejména na Západním břehu Jordánu a v Pásmu Gazy.\n\nMezi primární cíle Jeruzalémských brigád patří zřízení suverénního islámského palestinského státu v hranicích Mandátní Palestiny z před roku 1948. K dalším cílům patří, stejně jako u dalších radikálních palestinských skupin úplné zničení Izraele. Z ideologických motivů převládá nacionalismus, sunitský islamismus a antisionismus. Ve svých útocích se primárně zaměřuje na izraelské cíle a to jak vojenské, tak i civilní.\n\nMezi hlavní prostředky boje skupiny sebevražedné atentáty a raketové útoky proti cílům v Izraeli. Z důvodu útoků na civilní obyvatelstvo a také používání civilistů jako živých štítů je jednání Jeruzalémských brigád považováno za nezákonné.\n\nV této oblasti byla skupina nejaktivnější zejména v oblasti města Jenin. Z tohoto důvodu se stala cílem několika operací IOS v roce 2004, které měly za následek citelné ztráty skupiny a její oslabení. V roce 2006 byli při cílených útocích IOS zabiti dva z jejich vysokých velitelů, Abu al-Walid al-Dahdú a Hussam Džaradat.\n\nV Pásmu Gazy se příslušníci Jeruzalémských brigád zaměřují zejména na raketové a minometné útoky proti cílům v Izraeli a vysíláním sebevražedných atentátníků do Izraele.\n\n"}
{"id": "1037994", "url": "https://cs.wikipedia.org/wiki?curid=1037994", "title": "Edgars Rinkēvičs", "text": "Edgars Rinkēvičs\n\nEdgars Rinkēvičs (* 21. září 1973 Jūrmala) je lotyšský politik a od roku 2011 ministr zahraničí. Jeho příjmení je v českém přepisu uváděno též jako Rinkévičs.\n\nV letech 1991–1997 studoval na Lotyšské univerzitě, historii a filozofii v bakalářském programu a politologii v magisterském programu. V letech 1999–2000 pak absolvoval studium na Národní univerzitě obrany ve Fort McNair.\n\nOd roku 1995 působil na ministerstvu obrany, účastnil se mimo jiné vyjednávání o vstupu Lotyšska do NATO. V říjnu 2008 se stal šéfem prezidentské kanceláře, jímž zůstal do července 2011. Dne 25. října 2011 byl jmenován ministrem zahraničí ve vládě Valdise Dombrovskise.\n\nV listopadu 2014, krátce po říjnových parlamentních volbách se na Twitteru přihlásil ke své homosexualitě a uvedl, že se zasadí o vytvoření právního rámce pro všechny typy partnerství. Stal se tak prvním otevřeným gayem v nejvyšších patrech lotyšské politiky.\n\n"}
{"id": "1037996", "url": "https://cs.wikipedia.org/wiki?curid=1037996", "title": "Jamanouči", "text": "Jamanouči\n\nJamanouči (: 山ノ内町) je japonské město v distriktu Šimotakai v prefektuře Nagano. Na území města se nachází lyžařské středisko Šiga Kógen, kde se konaly některé soutěže v rámci Zimních olympijských her 1998. Také se na území města nachází přírodní rezervace Jigokudani Monkey Park, kde žijí makaci červenolící.\n\nV roce 2003 mělo město 15 326 obyvatel a celkovou rozlohu 265,93 km².\n\n"}
{"id": "1037997", "url": "https://cs.wikipedia.org/wiki?curid=1037997", "title": "Hranice (film)", "text": "Hranice (film)\n\nHranice (v americkém originále: The Border) je americký dramatický film z roku 1982. Režisérem filmu je Tony Richardson. Hlavní role ve filmu ztvárnili Jack Nicholson, Harvey Keitel, Valerie Perrine, Warren Oates a Elpidia Carrillo.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038003", "url": "https://cs.wikipedia.org/wiki?curid=1038003", "title": "Čest rodiny Prizziů", "text": "Čest rodiny Prizziů\n\nČest rodiny Prizziů (v americkém originále: Prizzi´s Honor) je americká filmová komedie z roku 1985. Režisérem filmu je John Huston. Hlavní role ve filmu ztvárnili Jack Nicholson, Kathleen Turner, Anjelica Huston, Robert Loggia a John Randolph.\n\nAnjelica Huston získala za svou roli v tomto filmu Oscara a byla nominována na Zlatý glóbus a cenu BAFTA. Kathleen Turner získala za svou roli v tomto filmu Zlatý glóbus. Jack Nicholson získal za svou roli v tomto filmu Zlatý glóbus a byl nominován na Oscara. William Hickey byl za svou roli v tomto filmu nominován na Oscara. Film získal dva Zlaté glóby a to v kategorii nejlepší film - komedie/muzikál a nejlepší režie a získal cenu BAFTA za nejlepší scénář. Film byl dále nominován na pět Oscarů (kategorie nejlepší film, režie, scénář, kostýmy a střih) a na jeden Zlatý glóbus v kategorii nejlepší scénář.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1038006", "url": "https://cs.wikipedia.org/wiki?curid=1038006", "title": "Bardonecchia", "text": "Bardonecchia\n\nBardonecchia je italská obec v provincii Torino v oblasti Piemont. Nachází se u hranice s Francií v západní části údolí Susa. V roce 2006 zde žilo 3063 obyvatel.\n\n"}
{"id": "1038013", "url": "https://cs.wikipedia.org/wiki?curid=1038013", "title": "Štefan Karásek", "text": "Štefan Karásek\n\nŠtefan Karásek (* 16. srpna 1970) je bývalý slovenský fotbalista, obránce.\n\nV československé lize hrál za Duklu Banská Bystrica. Nastoupil v 70 ligových utkáních a dal 2 góly. Ve slovenské lize hrál za Duklu Banská Bystrica a 1. FC Košice, nastoupil ve 179 utkáních a dal 2 góly. V Poháru UEFA nastoupil ve 2 utkáních.\n\n"}
{"id": "1038014", "url": "https://cs.wikipedia.org/wiki?curid=1038014", "title": "Hořkost (film)", "text": "Hořkost (film)\n\nHořkost (v americkém originále: Heartburn) je americká filmová komedie z roku 1986. Režisérem filmu je Mike Nichols. Hlavní role ve filmu ztvárnili Meryl Streep, Jack Nicholson, Stockard Channing, Jeff Daniels a Miloš Forman.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038015", "url": "https://cs.wikipedia.org/wiki?curid=1038015", "title": "Vysíláme zprávy", "text": "Vysíláme zprávy\n\nVysíláme zprávy (v americkém originále: Broadcast News) je americká filmová komedie z roku 1987. Režisérem filmu je James L. Brooks. Hlavní role ve filmu ztvárnili William Hurt, Albert Brooks, Holly Hunter, Robert Prosky a Lois Chiles.\n\nWilliam Hurt a Holly Hunter byli za své role v tomto filmu nominováni na Oscara a Zlatý glóbus. Albert Brooks byl za svou roli v tomto filmu nominován na Oscara. Film byl dále nominován na čtyři Oscary (v kategoriích nejlepší film, scénář, kamera, střih) a tři Zlaté glóby (kategorie nejlepší film - komedie/muzikál, režie a scénář).\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038016", "url": "https://cs.wikipedia.org/wiki?curid=1038016", "title": "Dobří(š) v poznání", "text": "Dobří(š) v poznání\n\nDobří(š) v poznání je název trojice naučných stezek v Dobříši.\nProjekt byl realizován od září 2012 do října 2013. Součástí projektu byla i revitalizace jedné zelené plochy, kde kdysi bývalo zahradnictví, na naučnou zahradu.\n\nOkruh s 21 zastaveními. Zahrnuje mj. Mírové náměstí, evangelický kostel, bývalou synagogu, Neumannův statek, Kopáčkův dům, Prokopovu zahradu, Kostel Nejsvětější Trojice a zámek. Připomíná též dobříšského rodáka Ondřeje Kadlece.\n\nKromě Prokopovy zahrady zahrnuje méně známá místa v širším centru, připomíná dobříšské rybníky, tradici rukavičkářské výroby, dále zavede návštěvníky ke kostelu sv. Kříže, připomene osobnost Jana Drdy, a končí u bývalého loveckého hrádku Vargač.\n\nOkruh po širším okolí města připomíná mimo jiné partyzánský odboj v Brdech, zavede návštěvníky na vrcholy Studený a Hradec, připomene raketovou základnu, tramping, prochází přes Knížecí Studánky, a k závěru ukáže i židovský hřbitov.\n\nNa místě, kde kdysi bývalo zahradnictví a později hřiště, vznikl parčík s různými exotickými dřevinami, záhony s bylinkami a jsou zde i keře a pro hnízdění ptactva a prvky, které slouží jako domov pro hmyz. Vše je doplněno naučnými tabulemi.\n\n"}
{"id": "1038017", "url": "https://cs.wikipedia.org/wiki?curid=1038017", "title": "Jako nepoddajný plevel", "text": "Jako nepoddajný plevel\n\nJako nepoddajný plevel (v americkém originále: Ironweed) je americký dramatický film z roku 1987. Režisérem filmu je Héctor Babenco. Hlavní role ve filmu ztvárnili Jack Nicholson, Meryl Streep, Carroll Baker, Michael O’Keefe a Diane Venora.\n\nJack Nicholson byl za svou roli v tomto filmu nominován na Oscara a Zlatý glóbus. Meryl Streep byla za svou roli v tomto filmu nominována na Oscara.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1038019", "url": "https://cs.wikipedia.org/wiki?curid=1038019", "title": "Batman (film, 1989)", "text": "Batman (film, 1989)\n\nBatman je americký kriminální thriller z roku 1989, který natočil Tim Burton podle komiksových příběhů o Batmanovi. Hlavní role ve filmu ztvárnili Jack Nicholson, Michael Keaton, Kim Basinger, Robert Wuhl a Pat Hingle. Do amerických kin byl snímek, jehož rozpočet činil 35 milionů dolarů, uveden 23. června 1989, přičemž celosvětově utržil 411 348 924 dolarů. Díky úspěchu filmu byl v roce 1992 natočen navazující film \"Batman se vrací\".\n\nFilm získal Oscara v kategorii nejlepší výprava. Jack Nicholson byl za svůj herecký výkon nominován na Zlatý glóbus a cenu BAFTA. Snímek byl nominován i na dalších pět cen BAFTA, a to v kategoriích nejlepší kostýmy, masky, výprava, zvuk a speciální efekty.\n\nZatímco se město Gotham připravuje na oslavy 200. výročí založení, maskovaný Batman bojuje s místními zločinci. Jedním z nich je i děsivý Joker, který má v plánu se nejen pomstít Netopýřímu muži za své znetvoření, ale zároveň chce i pomocí nebezpečných chemických přípravků ohrozit všechny obyvatele města. Bruce Wayne se mezitím seznámí s fotoreportérkou Vicki Valeovou, která pracuje na odhalení Batmanovy identity.\n\n\nServer Rotten Tomatoes udělil snímku 72 % na základě 67 recenzí (z toho 48 jich bylo spokojených). Od serveru Metacritic získal film, podle 17 recenzí, celkem 66 ze 100 bodů.\n\n"}
{"id": "1038022", "url": "https://cs.wikipedia.org/wiki?curid=1038022", "title": "Dva Jakeové", "text": "Dva Jakeové\n\nDva Jakeové (v americkém originále: The Two Jakes) je americký kriminální film z roku 1990. Režisérem filmu je Jack Nicholson. Hlavní role ve filmu ztvárnili Jack Nicholson, Harvey Keitel, Meg Tilly, Madeleine Stowe a Eli Wallach.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038028", "url": "https://cs.wikipedia.org/wiki?curid=1038028", "title": "85P/Boethin", "text": "85P/Boethin\n\nKometa Boethin (oficiálně 85P/Boethin) je periodická kometa objevena v roce 1975. Jejím objevitelem se stal reverend Leo Boethin. Znovu se objevila v roce 1986, jak se očekávalo. Ačkoli byla kometa znovu očekávána v periheliu roku 1997, nebyla hlášena žádná pozorování.\n\nByla cílem mise NASA EPOXI výzkumu komet v prosinci 2008; nicméně, kometa se nevrátila včas zpět, aby určila dráhu letu s dostatečnou přesností. Domníváme se, že se kometa mohla roztříštit na kousky příliš malé pro vizuální detekci.\n\nSyuichi Nakano (2005-07-26).  \"85P/Boethin (NK 1210)\". OAA Computing and Minor Planet Selections. 2012-02-18. \n\n"}
{"id": "1038029", "url": "https://cs.wikipedia.org/wiki?curid=1038029", "title": "Fulgencius z Ruspe", "text": "Fulgencius z Ruspe\n\nSv. Fulgencius z Ruspe nebo také Fulgencius Ruspenský (462/467, Thélepte – 1. ledna 527/533, Ruspe), byl biskup Ruspae.\n\nFabius Claudius Gordianus Fulgentius, se narodil ve významné senátní rodině. Získal velmi dobré vzdělání a stal se prokurátorem nebo výběrčím daní ve Vandalské správě v Thélepte. Při čtení vyjádření Svatého Augustina k žalmu 36 () se rozhodl vstoupit do kláštera. Po několika neúspěšných pokusech splnit si toto přání v Africe, kterému bránilo pronásledování ze strany Vandalů, rozhodl se připojit ke skupině poustevníků v Egyptě. Při své cestě se zastavil na Sicílii a byl odrazen z důvodu heretických vlivů egyptského mnišství. Později, když se v jeho zemi pronásledování sklidnilo, začal zakládat kláštery na principech sv. Augustina. Založil několik komunit nejen v Africe ale i později na Sardínii.\n\nRoku 507 nebo 508 byl jmenován biskupem malého pobřežního města Ruspe, a své jmenování přijal s velkou nechutí. Nedlouho nato bylo více než 60 katolických biskupů vyhoštěno Vandalským králem na Sardínii. Roku 523 jemu a dalším biskupům bylo povoleno vrátit se do své země. Zemřel 1. ledna 527/533.\n\nJe ztotožňován s učencem Fabiem Planciadesem Fulgentiem, autorem významných prací, jako jsou \"Expositio Virgilianae continentiae\", Mythologiarum libri tres a \"Expositio sermonum antiquorum\".\n\nJeho svátek se slaví Katolickou církví 1. ledna, na den jeho smrti. Okolo roku 714 byli jeho ostatky přemístěny do Bourges ve Francii. Později byly za Velké francouzské revoluce zničeny.\n\n\nTaké napsal: 7 kázání a 13 dopisů.\n\n"}
{"id": "1038030", "url": "https://cs.wikipedia.org/wiki?curid=1038030", "title": "Vlad IV.", "text": "Vlad IV.\n\nVlad IV. zvaný Mnich (\"Vlad Călugărul\", 1425–1495) byl kníže Valašského knížectví v letech 1481 a 1482–1495 z rodu Drăculești. Byl to nemanželský syn Vlada II. V roce 1481 nastoupil na Valašský trůn Basarab IV. Mladý, ale velmi rychle tuto pozici ztratil. Po jeho smrti, ke které došlo již v roce 1482, se Vlad vrátil zpět tentokrát s podporou Osmanské říše. Politiku orientoval aby se podřídil zájmům Osmanské říše. Během jeho vlády turecký sultán uzákonil právo výběru valašského knížete. Sultán musel doprovázet osmanskou armádu během jejího vojenského pochodu a Vlad IV. se musel se svým vojskem na oplátku zúčastnit každého boje proti panovníkovi moldavského knížectví, který turecký sultán vedl.\n"}
{"id": "1038036", "url": "https://cs.wikipedia.org/wiki?curid=1038036", "title": "Yamaha XJ 750 Seca", "text": "Yamaha XJ 750 Seca\n\nYamaha XJ 750 Seca je motocykl vyvinutý firmou Yamaha, vyráběný v letech 1981-1985. Jeho předchůdce byl model Yamaha XJ 650 Seca.\n\nMotor je čtyřdobý, vzduchem chlazený řadový čtyřválec. Sekundární převod je kardanem.\n\n\n\n"}
{"id": "1038037", "url": "https://cs.wikipedia.org/wiki?curid=1038037", "title": "Zneužívání návykových látek", "text": "Zneužívání návykových látek\n\nZneužívání návykových látek je pravidelné užívání látek (drog) v množství nebo způsobem, které daného jedince či ostatní poškozují. Příčinu tohoto jevu není možné snadno definovat, protože obvykle neexistuje důvod jediný, ale celý soubor příčin. Obvykle začíná jako zvyk či zlozvyk a často se mění v drogovou závislost, chronické a poškozující onemocnění. Termín samotný má samozřejmě množství definic, všechny se však týkají užívání psychoaktivních látek či látek zvyšujících výkonnost z nelékařských důvodů a zahrnují negativní chápání jevu samotného. V lékařství se zneužívání omamných a psychotropních látek obvykle označuje termínem abusus (také \"abúzus\"). Častý je též zneužívání psychotropních léčiv (dle MKN-10 diagnóza F10—F19) či substancí nezpůsobujících závislost (např. laxativa či steroidy - dle \"MKN-10\" dg. F55).\n\nK drogám, které se v souvislosti se zneužíváním nejčastěji objevují, patří alkohol, amfetaminy, barbituráty, benzodiazepiny, kokain, metakvalon či opioidy. Užívání většiny z nich je trestné, navíc vede k častým zdravotním, sociálním a psychologickým dopadům na uživatele. Pod vlivem drog navíc dochází k četným případům antisociálního jednání a z dlouhodobého hlediska hrozí změny osobnosti.\n"}
{"id": "1038038", "url": "https://cs.wikipedia.org/wiki?curid=1038038", "title": "Okres Martonvásár", "text": "Okres Martonvásár\n\nOkres Martonvásár se nachází v župě Fejer a sídlem okresu je město Martonvásár. Rozloha okresu je 277,13 km². Okres se rozkládá zhruba 30 km jihozápadním směrem od Budapešti a procházejí jím dálnice M6 a M7. Při jihovýchodním okraji okresu protéká řeka Dunaj. Obyvatelstvo okresu se zabývá hlavně zemědělstvím – (ovoce, zelenina, pšenice, kukuřice) a chovem dobytka.\n\nV okrese jsou dvě města (Martonvásár, Ercsi) a 6 obcí:\nV lednu 2012 byl celkový počet obyvatel 26840.\n"}
{"id": "1038042", "url": "https://cs.wikipedia.org/wiki?curid=1038042", "title": "Arvajchér", "text": "Arvajchér\n\nArvajchér (mongolsky \"Арвайхээр\") je město v Mongolsku, žije v něm 24 200 obyvatel. Leží v geografickém středu země 430 km jihozápadně od Ulánbátaru a je hlavním městem Jihochangajského ajmagu.\n\nMěsto má na mongolské poměry mírné podnebí a je centrem zemědělské oblasti, významný je chov koní, každoročně se zde koná velká jezdecká slavnost. Do roku 1990 byla v Arvajchéru umístěna posádka Sovětské armády. S tím souvisí rozvinutá infrastruktura a množství moderních staveb, ve městě se nachází nemocnice, sportovní hala, školy, hotely a množství obchodů. Nedaleko města je letiště s nezpevněnou rozjezdovou dráhou, do Ulánbátáru vede jedna z mála asfaltových silnic v zemi. Významnou památkou je klášter \"Gandan Muntsaglan Khiid\", zničený v roce 1937 a obnovený po pádu komunistického režimu. Je zde také muzeum, vystavující fosílie nalezené v okolí.\n\n"}
{"id": "1038044", "url": "https://cs.wikipedia.org/wiki?curid=1038044", "title": "Příjem potravy", "text": "Příjem potravy\n\nPříjem potravy (též konzumace) je proces zajišťující živočichům (či dalším heterotrofním organismům) výživné látky jakožto zdroj energie pro život a materiálu pro růst. Příjem potravy je nezbytný pro přežití; tzv. masožravci se živí jinými živočichy, býložravec konzumují rostlinný materiál, všežravci se vyživují kombinací obojího a detritovorní živočichové se živí detritem.\n\n"}
{"id": "1038053", "url": "https://cs.wikipedia.org/wiki?curid=1038053", "title": "Hermann Boehm", "text": "Hermann Boehm\n\nHermann Boehm (18. ledna 1884, Rybnik – 11. dubna 1972, Kiel) byl německý námořní důstojník, generál admirál Kriegsmarine za druhé světové války.\n\nDne 1. dubna 1903 vstoupil do Císařského námořnictva v hodnosti kadeta a podstoupil základní výcvik na lodi SMS \"Stein\". Dne 19. září 1914 byl povýšen na kapitán-poručíka a během první světové války velel různým torpédovkám. V roce 1919 byl propuštěn za služby, ale poté, co bylo roku 1920 německé námořnictvo reaktivováno, byl opět povolán a sloužil v různých štábních funkcích až do roku 1933.\n\nDne 3. října 1933 se stal velitelem predreadnoughtu \"Hessen\" a na podzim 1934 byl povýšen do hodnosti kontradmirála a jmenován vrchním velitelem námořních průzkumných jednotek. Od 25. srpna 1936 do 3. srpna 1937, během počáteční fáze španělské občanské války, velel německým námořním silám u pobřeží Španělska. Dne 1. dubna 1937 byl povýšen na viceadmirála a bylo mu svěřeno velení nad severomořskými jednotkami. Na počátku roku 1938 se stal admirálem a v listopadu téhož roku velitelem loďstva (\"\").\n\nKrátce po invazi do Polska byl Boehm zbaven velení a ponechán bez funkce po několik měsíců. Po invazi do Norska se dne 10. dubna 1940 stal velitelem místních německých námořních sil a 1. dubna následujícího roku byl povýšen na generál admirála. V březnu 1943 byl povolán z Norska a 31. toho měsíce oficiálně propuštěn z aktivní služby, účinně od 1. června téhož roku. Od 1. března 1944 do 31. března 1945 velel inspektorátu vzdělávacího programu Kriegsmarine a poté kompletně propuštěn z námořnictva.\n\n\n"}
{"id": "1038058", "url": "https://cs.wikipedia.org/wiki?curid=1038058", "title": "Kostel svatého Vavřince (Kostomlaty pod Milešovkou)", "text": "Kostel svatého Vavřince (Kostomlaty pod Milešovkou)\n\nKostel svatého Vavřince v Kostomlatech pod Milešovkou je barokně přestavěný původně pozdně románský kostel. Je chráněn jako kulturní památka České republiky.\n\nKostel byl postaven ve velmi pozdním románském slohu před rokem 1230. Roku 1657 byla postavena východní část nové lodi, stará loď se stala presbytářem a původní kněžiště sakristií. Zřejmě tehdy vznikla i dnešní věž nad sakristií. O 80 let později získal kostel dnešní půdorys.\n\nStěny lodi jsou členěny původně lizénami. Jižní románský portál s půlkruhovým tympanonem. Okna jsou půlkruhově zakončena. Ve východní stěně presbytáře je okno kruhové. Presbytář sklenutý žebrovou křížovou klenbou na sloupky, které jsou zapuštěné do nároží. Roku 1657 byl kostel prodloužen západním směrem o novou barokní loď. K další přestavbě došlo roku 1737 Otavianem Broggiem, který vystavěl průčelí kostela. Původní románský kostel se touto přestavbou stal presbytářem a sakristií barokní stavby. Nad románským presbytářem byla postavena věž. Stěny románské části jsou z řádkovaného zdiva neomítnuté. Stěny barokní části jsou členěny lizénovými rámci, nad okny a portály jsou supraporty.\n\nPrůčelí je ukončené štítem s nikou a členěno pilastry. Novému západnímu průčelí ve stylu dynamického baroka dominuje bohatě zdobený portál s erben tehdejších vlastníků Kostomlat Clary-Aldringen.\n\nV lodi kostela jsou uvnitř členěné pilastry. Strop je doplněn fabionem a štukovými rámci. Kruchta spočívá na dvou pilířích. Presbytář barokní stavby je opatřen sklenutou plochou kupolí a na triumfálním oblouku je letopočet přestavby kostela 1737.\n\nHlavní oltář je barokní, opatřen obrazem z 19. století, pochází z období kolem přestavby kostela. Oltář Svatého Kříže a oltář Panny Marie jsou soubobé k představbě kostela, avšak socha Panny Marie na stejnojmenném oltáři již byla nověji upravována a doplňována. Z 1. poloviny 18. století pochází rovněž kazatelna a křtitelnice. V presbytáři je umístěn také obraz Svaté rodiny z druhé čtvrtiny 18. století. K vybavení patřily varhany, které postavil v roce 1735 mistr \"Ch. Standfuss\".\n\nV zadní východní věži se nachází zvon z roku 1665 od Jana Pricqueye, dále zvon z roku 1548 od Wolfa Hilgera a zvon z roku 1922 od Richarda Herolda. V minulosti je zde doložen ještě jeden zvon od Herolda, dva zvony z roku 1657 od Melichara Michelina a malý umíráček z roku 1851, jinak neznámý.\n\n\n\n"}
{"id": "1038059", "url": "https://cs.wikipedia.org/wiki?curid=1038059", "title": "Putin musí odejít", "text": "Putin musí odejít\n\nPutin musí odejít () byla ruská opoziční politická kampaň, jejímž cílem byl odchod Vladimira Putina z funkce ruského prezidenta (dříve premiéra). Kampaň byla doprovázena demonstracemi. V jejím rámci sbírali organizátoři podpisy pod otevřený dopis požadující rezignaci Putina. Byla zahájena 10. března 2010 a do března 2015 dopis podepsalo přes 150 tisíc lidí.\n\nJako první podepsalo otevřený dopis 34 osobností ruského veřejného života – byli mezi nimi např. šachový velmistr Garri Kasparov, spisovatel Zachar Prilepin, herec a politický aktivista Alexej Valerjevič Děvotčenko, liberální politik Boris Němcov, Ilja Jašin, nebo disidenti Valeria Novodvorská, Vladimir Bukovskij a Jelena Bonnerová. Hlavním autorem textu byl moskevský matematik a politolog Andrej Piontkovskij.\n\n„\"Dnešní, pro Rusko zhoubný společensko-politický konstrukt, který je vnucován občanům naší země, má svého architekta, kurátora a ochránce v jedné osobě. Jeho jméno je Vladimir Putin. A dokud bude mít Putin v rukou reálnou moc, nelze v Rusku provést žádné skutečné reformy.\"“\n\n\n"}
{"id": "1038063", "url": "https://cs.wikipedia.org/wiki?curid=1038063", "title": "Josef Zikmund (primátor)", "text": "Josef Zikmund (primátor)\n\nJosef Zikmund (* 15. března 1950) je český politik a programátor, od listopadu 2014 do června 2015 byl primátorem statutárního města Ústí nad Labem, nestraník za hnutí ANO 2011.\nVystudoval obor elektronické počítače na Českém vysokém učení technickém v Praze (získal tak titul Ing.).\n\nProfesní život svázal se Severočeskou plynárenskou. Působil v ní jako programátor, vedoucí výpočetního střediska a po sametové revoluci v roce 1989 jako personální ředitel. V současnosti je již v důchodu.\n\nDo svých 38 let hrál aktivně házenou.\n\nJosef Zikmund je ženatý. S manželkou Hanou má dva syny, staršího Lukáše (oční lékař v Ústí nad Labem) a mladšího Marka (ředitel firmy na výrobu obalů). Žije v Ústí nad Labem, v části Severní Terasa.\n\nDo politiky vstoupil, když byl v komunálních volbách v roce 2014 zvolen zastupitelem města Ústí nad Labem, přičemž jako nestraník vedl kandidátku hnutí ANO 2011. Vzhledem k tomu, že hnutí ve městě volby vyhrálo (26,09 % hlasů, 12 mandátů) a uzavřelo koalici s hnutím \"PRO! Ústí\" (tj. nezávislí kandidáti, Strana zelených, STAN a Piráti), byl dne 10. listopadu 2014 zvolen primátorem statutárního města Ústí nad Labem. Z tohoto postu byl dne 24. června 2015 odvolán.\n\nZároveň se ve volbách v roce 2014 pokoušel dostat do Zastupitelstva Městského obvodu Ústí nad Labem-Severní Terasa, ale neuspěl (stal se třetím náhradníkem).\n"}
{"id": "1038071", "url": "https://cs.wikipedia.org/wiki?curid=1038071", "title": "Fed Cup 2015", "text": "Fed Cup 2015\n\nFed Cup 2015, oficiálně se jménem sponzora Fed Cup by BNP Paribas 2015, byl 53. ročník ženské tenisové týmové soutěže ve Fed Cupu, největší každoročně pořádané kolektivní události v ženském sportu. Los se uskutečnil 6. června 2014 ve francouzské metropoli Paříži. Ročníku se účastnilo 99 družstev.\n\nPrvní kolo Světové skupiny se uskutečnilo mezi 7. a 8. únorem a semifinále se odehrálo 18. a 19. dubna. Finále se konalo 14. a 15. listopadu 2015 podruhé za sebou v pražské O areně. Češky v ní přivítaly čtyřnásobné šampionky soutěže z Ruské federace. \n\nObhájkyněmi titulu z předešlého ročníku 2014 byly hráčky České republiky, které v pražském finále zdolaly Rusko poměrem 3:2 na zápasy a připsaly si čtvrtou trofej za uplynulých pět let.\n\nRočníku 2015 se účastnilo 357 tenistek, všech nominovaných hráček. Návštěvnost obou dní finále činila 10 850 diváků, což přispělo k nejvyšší úhrné návštěvnosti historie soutěže 145 000 osob. Nejvyšší hodnoty pak dosáhl zápas 1. kola světové skupiny mezi Polskem a Ruskem v Krakově, kde měla aréna kapacitu patnácttisíc osob. Fed Cup se odehrál ve dvaceti státech světa. Z elitní třicítky singlového žebříčku WTA se zapojilo dvacet sedm tenistek. Čtyřicet jedna držitelů televizních práv přenášelo přenosy do 139 teritorií. Oficiální web zaznamenal rekord v počtu jedinečných přístupů, když jej během ročníku navštívilo na 900 tisíc diváků a finále sledovalo téměř 175 tisíc z nich, což znamenalo meziroční nárůst o více než 50 %.\n\n\nČtyři týmy, které prohrály v 1. kole Světové skupiny – Austrálie, Itálie, Kanada a Polsko, se v baráži o Světovou skupinu 2016 utkaly se čtyřmi vítěznými družstvy ze Světové skupiny II – Nizozemskem, Rumunskem, Spojenými státy a Švýcarskem. Hrálo se bude 18. a 19. dubna 2015. Podle aktuálního žebříčku ITF byly čtyři nejvýše klasifikované týmy nasazeny.\n\nItálie, Nizozemsko, Rumunsko a Švýcarsko si výhrami vybojovaly účast ve světové skupině pro rok 2016.\n\nSvětová skupina II představovala druhou nejvyšší úroveň soutěže. Čtyři vítězné týmy z této fáze postoupily do barážových utkání o účast ve Světové skupině 2016 a poražení pak odehráli baráž o setrvání v této úrovni soutěže v příštím ročníku.\n\nČtyři týmy, které prohrály v 1. kole Světové skupiny II – Argentina, Slovensko, Švédsko a Španělsko, se utkaly 18. a 19. dubna 2015 v baráži o Světovou skupinu II se čtyřmi kvalifikanty z 1. skupin oblastních zón. Bělorusko a Srbsko se k barážovým zápasům kvalifikovaly z evropsko-africké zóny, Japonsko z asijsko-oceánské zóny a Paraguay z americké zóny.\n\nBělorusko, Srbsko, Slovensko a Španělsko si výhrami vybojovaly účast ve druhé světové skupině pro rok 2016.\n\n\n\n\n\n\n\n\n\n\n\n \n\n"}
{"id": "1038079", "url": "https://cs.wikipedia.org/wiki?curid=1038079", "title": "Fed Cup 2015 – Světová skupina", "text": "Fed Cup 2015 – Světová skupina\n\nSvětová skupina Fed Cupu 2015 představovala nejvyšší úroveň soutěže – elitní osmičlennou skupinu, z níž vzešel celkový vítěz 53. ročníku. Semifinalisté si zajistili účast ve Světové skupině následujícího ročníku 2016. Týmy, které prohrály v 1. kole, podstoupily dubnovou baráž o udržení v nejvyšší úrovni.\n\nObhájcem titulu byl tým České republiky, jenž v listopadovém finále přivítal v pražské O areně Rusko a zdolal ho poměrem 3:2 na zápasy. Češky si tak připsaly devátou trofej v soutěži a za sedmnácti tituly Spojených států představovaly druhý nejúspěšnější celek této ženské týmové soutěže.\n\n"}
{"id": "1038082", "url": "https://cs.wikipedia.org/wiki?curid=1038082", "title": "Okres Polgárdi", "text": "Okres Polgárdi\n\nOkres Polgárdi (maďarsky Polgárdi járás) je bývalý okres v župě Fejér v Maďarsku. Sídlem okresního úřadu bylo město Polgárdi.\nRozloha okresu činila 294,94 km² a žilo zde 19 903 obyvatel (podle údajů z roku 2012). Místní obyvatelé se zabývají hlavně zemědělstvím (ovoce, zelenina, pšenice, kukuřice) a chovem dobytka.Okres byl tvořen celkem devíti obcemi (počet obyvatel v lednu 2012)\n\nDne 31. 12. 2014 byl tento okres zrušen a jeho obce rozděleny mezi okresy Enying a Székesfehérvár.\n"}
{"id": "1038086", "url": "https://cs.wikipedia.org/wiki?curid=1038086", "title": "Federico da Montefeltro", "text": "Federico da Montefeltro\n\nFederico da Montefeltro (1422 Gubbio - 10. září 1482 Ferrara), vévoda urbinský, byl jednou z nejvýznamnějších osobností italské renesance.\n\nNarodil se jako nelegitimní syn hraběte Guidantonia, hraběte z Montefeltra a Urbina. V mládí byl v Mantově žákem význačného humanisty Vittorina da Feltre (1373 ? - 1446), naučil se latinsky, studoval historii, literaturu i matematiku. Poté se věnoval vojenské dráze. Po násilné smrti svého nevlastního bratra Oddantonia r. 1444 se stal vládcem montefeltrovského panství. Byl dvakrát ženat, první manželkou byla Gentile Brancaleoni, druhou Battista Sforza. Jako úspěšný kondotiér získal značné jmění a rozšířil své državy. Roku 1474 získal titul vévody a posílil své postavení sňatkem dcery Giovanny se synovcem papeže Sixta IV. Giovannim della Rovere. V posledních letech života stál v čele italské ligy, která se vytvořila proti rozpínavosti papežské moci ve střední Itálii. Zemřel 10. září 1482 ve Ferraře.\n\nFederico byl milovníkem umění a štědrým mecenášem. Peníze získané na válečném poli investoval do umění. V Urbinu nechal podle plánů dalmatského architekta Luciana Laurany postavit renesanční palác, který je považován za nejkrásnější palác italského quattrocenta (15. století) a patří k nejkrásnějším na světě. Na vnitřní výzdobě se podíleli význační umělci Melozzo da Forli, Ambroggio da Milano, Baccio Pontelli, Domenico Rosselli, podle Botticelliho kreseb byly provedeny intarzie v soukromých vévodových pokojích. Na jeho dvoře pracoval Piero della Francesca, jehož portréty Federica a Battisty (Galerie Uffizi) patří k maliřovým nejvýznamnějším dílům. Gobelíny, jimiž byly vyzdobeny pokoje paláce, jsou dílem vlámských mistrů, které vévoda povolal do Urbina. Federicova knihovna patřila v jeho době k nejrozsáhlejším v tehdejším západním světě. V paláci pracovalo po dobu více než 14 let 30-40 písařů, kteří opisovali kodexy latinské, řecké, hebrejské i arabské (vévoda odmítal knihy tištěné). Urbinská knihovna je nyní ve Vatikánských muzeích.\n\nFederico se nechával portrétovat z levého profilu, aby skryl deformaci a ztrátu pravého oka, ke kterému došlo při turnaji. Po léta se lékaři vraceli k podivnému tvaru nosu na jeho portrétech Každý, kdo se snažil seznámit se podrobně s událostmi kolem turnaje v roce 1450, narážel na nedostatek přímých zpráv. Pravda se ukázala až v roce 1946. Při pečlivém studiu rukopisu vévodovy kroniky se objevilo, že text jednoho listu, kterou v té době sepisoval Giovanni Santi (malířův otec) byl přelepen dalším listem, líčícím jinou epizodu z jeho života. Na spodním listu bylo zapsáno, jak vévoda na svém dvoře pořádal slavný turnaj, kterého se původně nemínil účastnit. Ale názor změnil v okamžiku, kdy mezi přihlížejícími uviděl svou dávnou lásku. Osudovou chybou bylo, že před zahájením turnajového klání si zvedl hledí a odkryl obličej. Velmi zkušený protivník rytíř Ranieri Guidagnalo, zaútočil na hlavu, jeho dřevce rozdrtilo kořen nosu, poranilo pravé oko a část pravé tváře. Na vévodovo zranění se blíže podíval obličejový chirurg docent Jiří Ramba. [2, 3] Jezdci na sebe najížděli zleva, proto hrot dřevce směřoval šikmo zepředu k pravé polovině obličeje, zvednut v úhlu asi 30 stupňů. Tangenciálně směřující dřevce nejprve rozdrtilo kořen nosu a přiléhající část čelní kosti, vnitřní stěnu pravé očnice a nezvratně poškodilo i samotné oko. Hrot dřevce opatřený turnajovou korunkou nezastavil ani zevní okraj pravé očnice. Nutně muselo dojít k jejímu vylomení či rozdrcení, nejspíše i s tělem lícní kosti. Právě zde došlo k velkému defektu, pro který byl vévoda zobrazován z levého profilu. Při tak velké ztrátě kosti v oblasti kořene nosu a čela bylo doslova zázrakem, že nedošlo k otevření přední jámy lební a k průniku infekce. Chirurg odvedl vynikající práci, odstranil rozdrcenou a nepoužitelnou kost, ohladil ostré kostní okraje a lžičkou vyškrábal zbytek toho, co ještě nedávno bylo okem. Ránu dokonale vypláchnul, poté desinfikoval. Vzniklý defekt dokonale plasticky uzavřel posunem měkkých tkání. V průběhu hojení se projevily určité známky remodelace - rozpustily se nerovné kostní hrany - a tak malíři tří známých vévodových portrétů zachytili již vyhlazené okraje miskovitého defektu kořene nosu. Rána se dobře zhojila pevnou jizvou, vévoda tak mohl žít ještě dlouhých 32 let.\n\n"}
{"id": "1038090", "url": "https://cs.wikipedia.org/wiki?curid=1038090", "title": "Havant Town FC", "text": "Havant Town FC\n\nHavant Town FC (celým názvem: Havant Town Football Club) byl anglický fotbalový klub, který sídlil ve městě Havant v nemetropolitním hrabství Hampshire. Založen byl v roce 1883 pod názvem \"Havant FC\". V roce 1958 byl do klubu sloučen \"Leigh Park\", díky čemuž se změnil název na \"Havant & Leigh Park\". V roce 1982 se klub přejmenoval na \"Havant Town FC\". Zanikl v roce 1998 po fúzi s Waterlooville do nově vytvořeného klubu Havant & Waterlooville.\n\nSvé domácí zápasy odehrával na stadionu West Leigh Park.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038092", "url": "https://cs.wikipedia.org/wiki?curid=1038092", "title": "Waterlooville FC", "text": "Waterlooville FC\n\nWaterlooville FC (celým názvem: Waterlooville Football Club) byl anglický fotbalový klub, který sídlil ve městě Waterlooville v nemetropolitním hrabství Hampshire. Založen byl v roce 1905, zanikl v roce 1998 po fúzi s Havant Town do nově vytvořeného klubu Havant & Waterlooville.\n\nSvé domácí zápasy odehrával na stadionu Jubilee Park.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1038093", "url": "https://cs.wikipedia.org/wiki?curid=1038093", "title": "Semovente 75/34", "text": "Semovente 75/34\n\nSemovente 75/34 bylo italské samohybné dělo, vyvinuté a použité během druhé světové války. Bylo vytvořeno zabudováním 75mm kanónu do podvozku středního tanku M15/42. Ačkoliv bylo před italskou porážkou v září 1943 vyrobeno 192 kusů, vozidlo nebylo použito k boji. Většina jich byla zabrána německou armádou po uzavření příměří Itálie a použita proti Spojencům v Itálii a povstalcům na Balkáně.\n\n"}
{"id": "1038095", "url": "https://cs.wikipedia.org/wiki?curid=1038095", "title": "Zrychlující se vesmír", "text": "Zrychlující se vesmír\n\nZrychlující se vesmír (\"zrychlování rozpínání vesmíru\") je název pro tvrzení, že se vesmír rozpíná stále větší rychlostí. Z formálního hlediska to znamená, že vesmírné měřítko má pozitivní druhou derivaci tak, že rychlost, při které se od nás galaxie vzdaluje je neustále rostoucí s časem. The Supernova Cosmology Project a High-Z Supernova Search Team poprvé objevili zrychlují se expanzi vesmíru pozorováním vzdálených supernov v roce 1998. Jako další důkaz vědcům posloužilo pozorování baryonových akustických oscilací a slučování galaxií. Veřejností nejvíce přijímaná vysvětlení zrychlujícího se rozpínání vesmíru je existence temné energie, což je látka s negativním tlakem, která se šíří rovnoměrně po celém vesmíru. Rovněž se uvažuje, že jde o pátou základní sílu popisující náš vesmír.\n\nV roce 2011 za tento objev získali Saul Perlmutter, Brian P. Schmidt a Adam G. Riess Nobelovu cenu. Zrychlování rozpínání, interpretované z pozorování, však není evidentní. Může být i jen zdánlivé.\n\nRoku 2019 ukázala studie, že zrychlení rozpínání vesmíru je anizotropní a to ve směru lokální anizotropie kosmického mikrovlnného pozadí.\n"}
{"id": "1038099", "url": "https://cs.wikipedia.org/wiki?curid=1038099", "title": "Mistrovství světa v League of Legends", "text": "Mistrovství světa v League of Legends\n\nMistrovství světa v League of Legends (\"League of Legends World Championship\") je každoroční progamingový League of Legends turnaj pořádaný Riot Games. Všechny špičkové týmy z celého světa soutěží o titul mistra, Summoner's Cup, a miliony amerických dolarů.\n\nTurnaj 1. Sezony se konal v červnu 2011 na akci DreamHack ve Švédsku. Do turnaje bylo vloženo 100 000 amerických dolarů a vítěz získal polovinu této částky. Osm týmů ze Severní Ameriky, jihovýchodní Asie a Evropy se tohoto turnaje zúčastnilo. Vysílání této události sledovalo víc než 1,6 milionu diváků, s tím, že finále této akce sledovalo současně 210 000 lidí.\n\nSvětový šampionát v 2. Sezoně se konal na začátku října 2012 v Los Angeles. Zúčastnilo se ho dvanáct kvalifikovaných týmů z celého světa. V tomto turnaji se hrálo o 2 miliony amerických dolarů,což znamenalo zatím největší částku v historii progamingu. Skupinová část, čtvrtfinále, semifinále se hrály v období od 4. do 6. října. Grand finále se konalo o týden později, 13. října v USC Galen Center před 10.000 fanoušky, a bylo vysíláno v 13 různých jazycích. Ve velkém finále tým Taipei Assassins (TPA) zvítězil nad Azubu Frost 3-1. Tím získal druhý titul mistrů světa a 1 milion dolarů.\n\nSvětový šampionát ve 3. Sezoně se konal na konci roku 2013 opět v Los Angeles. Zúčastnilo se ho 14 týmů ze Severní Ameriky, Jižní Korey, Číny, jihovýchodní Asie, Evropy. Hrálo se systémem - skupinová část, čtvrtfinále, semifinále, finále. Finále se odehrálo 4. října. Střetli se zde týmy SK Telecom T1 z Jižní Koreji a Royal Club z Číny. Titul mistrů světa zvítězil korejský celek i s odměnou 1 000 000 dolarů a Summenors Cupem.\n\nTato akce znovu překonávala divácké rekordy. Na Twitch.tv sledovalo turnaj 32 milionů fanoušků z celého světa. Samotné finále sledovalo v přímém přenose 8 milionů diváků.\n\nMistrovství světa 2014 představovalo 16 týmů. 14 se jich muselo probojovat z kvalifikace a to z oblastí Číny, Evropy, Severní Ameriky, Jižní Koreje a Tchaj-wanu. Zbylé 2 mezinárodní týmy byly nasazeny jako divoké karty. Etapa skupin začala 18. září v Taipei. 28. září se hrálo už v Singapuru a na závěr skupinové části se osm postupujících týmů přesunulo do Busanu. Vyřazovací část byla zahájena 3. října v Busanu v Jižní Koreji a vyvrcholila 19. října ve velkém finále, které hostilo na 45 000 míst. V tomto zápase jihokorejský tým Samsung Galaxy White porazil čínský tým Star Horn Royal Club a tím se stal mistrem světa v roce 2014.\n\nAmerická hudební skupina Imagine Dragons nahrála pro tento turnaj ústřední písničku \"Warriors\", která byla dokonce živě zahrána ve velkém finále v Jižní Koreji. Všechny hry se daly sledovat přes živé vysílání na Twitch.tv, Azubu.tv nebo YouTube.\n"}
{"id": "1038100", "url": "https://cs.wikipedia.org/wiki?curid=1038100", "title": "Kompaktní hvězda", "text": "Kompaktní hvězda\n\nKompaktní hvězda je termín užívaný v astronomii pro objekty s vysokou hustotou jako bílé trpaslíky, neutronové hvězdy, černé díry a další exotické pevné hvězdy.\n\nVětšina kompaktních hvězd je v závěrečném stádiu hvězdného vývoje a jsou tak označovány jako hvězdné zbytky. Tento zbytek závisí hlavně na původní hmotnosti dané hvězdy. Tyto hvězdy mají velmi velkou hustotu. Jsou totiž navzdory své malé velikosti velmi těžké. Termín kompaktní hvězda se často užívá pro hvězdy, u kterých neznáme přesnou povahu a zároveň má malý poloměr. Všechny kompaktní hvězdy, kromě černé díry, můžou být též nazývány jako degenerované hvězdy.\n\nKompaktní hvězdy jsou obvykle koncovým bodem hvězdného vývoje. Atomy vodíku pod nesmírným tlakem gravitační síly hvězdy projdou jadernou fúzí, čímž se snižuje hmotnost a velikost hvězdy. Ve snaze ochladit se, hvězda vyzařuje světelnou energii. Tato ztráta hmotnosti a energie způsobuje snížení gravitační potenciální energie. Hvězda se zmenšuje a zároveň zvyšuje vnitřní gravitační sílu, která zpočátku způsobila jadernou fúzi. Tento cyklus pokračuje do doby, kdy tlak plynu v horkých místech již neunese váhu hvězdy. Hvězda tak získá jevem, kterému se říká hvězdný kolaps, mnohem větší hustotu. Kompaktní hvězdy sice neumí vnitřně vytvářet energii, avšak mohou vyzařovat světlo z přebytečného tepla ještě miliony let od hvězdného kolapsu.\n"}
{"id": "1038101", "url": "https://cs.wikipedia.org/wiki?curid=1038101", "title": "Greg Louganis", "text": "Greg Louganis\n\nGregory Efthimios Louganis (* 29. ledna 1960, El Cajon, Kalifornie) je bývalý americký závodník ve skocích do vody, čtyřnásobný olympijský vítěz.\n\nJeho biologičtí rodiče nebyli plnoletí a krátce po narození ho předali k adopci. V dětství trpěl dyslexií a astmatem. Začal se věnovat skokům do vody, trénoval ho olympijský vítěz Sammy Lee. Na olympiádě 1976 obsadil druhé místo ve skocích z věže a šesté místo ve skocích z prkna. Na moskevskou olympiádu nejel kvůli americkému bojkotu her (neúspěšně se kvůli olympiádě pokusil získat řecké občanství, protože jeho adoptivní rodiče pocházejí z Řecka). Na domácích hrách v Los Angeles vyhrál obě skokanské soutěže a byl oceněn James E. Sullivan Award pro nejlepšího amerického amatérského sportovce roku 1984. Jako jediný skokan v historii dokázal obě prvenství obhájit i na další olympiádě v Soulu, navzdory tomu, že v kvalifikaci soutěže ve skocích z třímetrového prkna narazil hlavou do odrazové konstrukce a utrpěl otřes mozku.\n\nKromě toho je pětinásobným mistrem světa (na MS 1982 v Guayaquilu se stal prvním skokanem historie, který obdržel od všech rozhodčích plný počet bodů). Má také šest zlatých medailí z Panamerických her a jako student Kalifornské univerzity vyhrál skoky z prkna i věže na Letní univerziádě 1983 v Edmontonu (závod byl poznamenán smrtelnou nehodou sovětského skokana Sergeje Šalibišviliho). Získal 47 titulů mistra USA, což je rekord mezi všemi americkými plavci.\n\nV roce 1995 vydal Louganis autobiografickou knihu \"Breaking the Surface\", v níž popsal své těžké dětství a oznámil svoji homosexuální orientaci i skutečnost, že je od roku 1988 HIV pozitivní (v době soulské olympiády o své diagnóze věděl, svým krvácejícím zraněním nemohl infikovat ostatní závodníky). Kniha byla o rok později zfilmována, hlavní roli hrál Mario Lopez.\n\nV roce 2013 uzavřel sňatek se svým partnerem Johnny Chaillotem. Jeho koníčkem je chov psů, účastní se soutěží v agility a vydal knihu \"Pro život vašeho psa\".\n\n"}
{"id": "1038102", "url": "https://cs.wikipedia.org/wiki?curid=1038102", "title": "Šinken", "text": "Šinken\n\nŠinken (真剣, doslovný překlad „opravdový meč“) je japonský meč s kovaným ostřím; tento termín je často používán v kontrastu s dřevěnými meči bokken a shinaj. \nŠinkeny jsou používány k praktikování takzvaného rychlého tasení meče iaijutsu, pro zkoušky seku tameshigiri nebo pro samotné bojové umění iadó. \"Gendaito\" jsou ručně vyráběné shikeny přibližně 250 aktivními mečíři v Japonsku, členy Japonské mečírské asociace. Tito mečíři jsou ale omezováni japonským zákonem o vyrobení maximálně dvaceti čtyř mečů za rok a tento limit ještě s vysokými specializacemi mečířů a kvalitou výroby udává velice vysokou cenu. Meče vyráběné v Japonsku (Nihonto) začínají na cenách $ 6000 za samotnou čepel, a jdou několikrát výše se starožitnými meči (Mukansa nebo Ningen Kokuho jsou dva nejslavnější).\n\nExistuje také obrovský celosvětový obchod se \"šinkeny\" vyráběny mimo Japonsko. Mnozí sběratelé označují tyto meče jako nevýhodně sběratelné (protože nejsou Nihonto), ale různí umělci stále pokračují v kupování a používání právě těchto levnějších náhražek. Většina takových mečů je vyráběna v Číně, zde se meče ale vyrábějí v manufakturách podle japonského stylu.\n"}
{"id": "1038105", "url": "https://cs.wikipedia.org/wiki?curid=1038105", "title": "Karel Dománek", "text": "Karel Dománek\n\nKarel Dománek (16. srpna 1911 Komorovice u Humpolce -\n25. října 2006 Praha) byl český katolický kněz, jezuita a politický vězeň. Zasloužil se zejména o podzemní církev.\n\nKarel Dománek se narodil 16. srpna 1911 v Komorovicích u Humpolce a pokřtěn byl 20. srpna 1911 v obci Mladé Bříště v okrese Pelhřimov. Na obecnou školu chodil v Mladých Bříštích, později navštěvoval měšťanskou v Humpolci. V Praze se vyučil tiskařem, což později využil při vydávání ilegálních tiskovin, tzv. samizdatu. 30.4.1932 vstoupil na Velehradě do Jezuitského řádu, tzv. Tovaryšstva Ježíšova. Po absolvování noviciátu složil první sliby 19. března 1936 v Benešově. Zatím nebyl knězem; pracoval jako kostelník na Velehradě, v Opavě a na Hostýně, také v Opavě jako učitel náboženství.\n\nV dubnu roku 1950 byl spolu s ostatními řeholníky nuceně internován do Bohosudova a odtud na stavbu Klíčavské přehrady, kde pracoval v kamenolomu. Od roku 1955 pracoval v Praze jako manuální dělník a současně tajně vykonával nepovolenou činnost pro zakázaný jezuitský řád a pro podzemní církev. V roce 1957 byl zatčen pro nedovolenou náboženskou činnost a do roku 1959 vězněn. Po propuštění pracoval jako domovník, pomocný dělník a skladník.\n\nV době uvolnění politických poměrů v 60. letech se mohl vrátit ke studiu.\nV roce 1965 začal studovat střední školu pro pracující, po maturitě v roce 1970 vstoupil do kněžského semináře v Litoměřicích a po jeho absolvování byl 29. 6. 1974 vysvěcen na kněze. Jeho první kněžské místo od 15.9.1974 bylo v katedrále sv. Víta. Tato služba za rok skončila odebráním státního souhlasu. V roce 1976 byl protokolistou pražské konsistoře a v roce 1977 jej kardinál František Tomášek ustanovil svým sekretářem. Kardinálu Tomáškovi aktivně pomáhal až do konce jeho života. Od roku 1979 do roku 1989 byl koordinátorem vydávání a rozšiřování samizdatu \n\n„Informace o církvi\" a v osmdesátých letech se věnoval nedovolené církevní práci s rodinami.\n\nPodle knihy \"Na straně národa\" byl posledníkm zpovědníkem kardinála Tomáška.\n\nPo roce 1989 a obnovení veřejné činnosti Jezuitského řádu působil v kostele Nejsvětější Trojice v Praze – Podskalí a žil v jezuitské koleji v Praze na Karlově náměstí, kde zemřel 25.10.2006 večer mezi osmou a půl desátou večer. Pohřben byl 30. října 2006 do řádového hrobu na hřbitově v Praze - Bubenči po zádušní mši v kostele sv. Ignáce v Praze.\n"}
{"id": "1038112", "url": "https://cs.wikipedia.org/wiki?curid=1038112", "title": "Teorie zániku vesmíru", "text": "Teorie zániku vesmíru\n\nTeorie zániku vesmíru. I když je v principu možné, že vesmír bude existovat věčně, dnešní struktury, jako hvězdy, planety a galaxie pravděpodobně zaniknou. Možné a nejpravděpodobnější varianty zániku vesmíru se označují jako \"velký křach\", \"velké ochlazení\" či \"velké rozervání\". Která z těchto možností nastane, závisí do značné míry na podstatě temné energie, síly působící proti gravitaci, která podstatným způsobem určuje chování vesmíru.\n\nPři této variantě zániku vesmíru by se v budoucnu vesmír, díky výrazně zeslabenému vlivu temné energie, přestal rozpínat a smrštil by se do nekonečné horké a nekonečně husté singularity a vznikla by všezničující imploze vesmíru. Dá se tedy považovat za opak \"velkého třesku\".\n\nPodle vědců je tato teorie nejpravděpodobnějším koncem vesmíru. Podle této teorie se bude vesmír do nekonečna rozpínat, a i když by se rychlost expanze snižovala, nikdy by se nezastavila. V takovémto případě by ale \"umírání\" vesmíru trvalo nepředstavitelně dlouho. Za přibližně 10 let budou většinu hmoty vesmíru tvořit černé díry, vyhaslí bílí trpaslíci a neutronové hvězdy padající do černých děr v centrech galaxií. Za 10 let se začnou protony rozpadat na fotony, elektrony, pozitrony a neutrina. Veškerá hmota mimo černé díry se rozpadne. Za dalších 10 let se začnou vypařovat i černé díry, začnou z nich unikat částice záření, a v čase 10 let se vypaří i superhmotné černé díry. Ve vesmíru by zůstaly jen fotony a elementární částice.\n\nTato až katastrofická teorie hovoří o tom, že pokud by se v budoucnu hustota temné energie zvyšovala, tak by její vliv byl větší než vliv základních sil. Nejprve by byly roztrhány galaxie, poté planetární soustavy, dále samotné hvězdy a planety a nakonec i samotné atomy.\n\nAntonín Kočí. \"Vesmír obrazová encyklopedie\", Euromedia group k.s.,2006. ISBN 80-242-1668-X\n"}
{"id": "1038116", "url": "https://cs.wikipedia.org/wiki?curid=1038116", "title": "TV Slovenija 1", "text": "TV Slovenija 1\n\nTV Slovenija 1 je slovinská všeobecná televizní stanice, která se zaměřuje na zpravodajství, celovečerní filmy, dokumentární pořady, talk show, seriály, pořadů pro děti, různorodá zábavná představení a v přímém přenosu se vysílají významné národní události.\n\n"}
{"id": "1038127", "url": "https://cs.wikipedia.org/wiki?curid=1038127", "title": "Okres Mezőtúr", "text": "Okres Mezőtúr\n\nOkres Mezőtúr (maďarsky Mezőtúri járás) se nachází v župě Jasz-Nagykun-Szolnok v Maďarsku. Rozkládá se ve Velké maďarské nížině. Jižní částí protéká řeka Körös a okresním městem protéká Hortobágy-Berettyó. Průměrná nadmořská výška okresu je 80 m. \n\nMěsto Mezőtúr je od roku 2013 sídlem okresního úřadu. Rozloha okresu je 725,74 km² a podle údajů z roku 2012 zde žilo 27 768 lidí. Obyvatelé se živí převážně zemědělstvím a chovem dobytka.Celý okres je tvořen dvěma městy (Mezőtúr a Túrkeve) a třemi obcemi.\n\nSousedními okresy jsou : Törökszentmiklós, Karcag, Szeghalom, Békés, Szarvas, Kunszentmárton a Cegléd.\n"}
{"id": "1038133", "url": "https://cs.wikipedia.org/wiki?curid=1038133", "title": "Josef Zikmund", "text": "Josef Zikmund\n\nJméno a příjmení Josef Zikmund má více nositelů:\n\n"}
{"id": "1038134", "url": "https://cs.wikipedia.org/wiki?curid=1038134", "title": "PSR J1745-2446ad", "text": "PSR J1745-2446ad\n\nPSR J1748-2446ad je nejrychleji rotující známá hvězda, s frekvencí rotace 716 Hz (perioda 0,001 395 954 82 sekund). Tento pulsar byl objeven Jasonem W. T. Hesselsem z McGillovy Univerzity 10. listopadu 2004.\n\nBylo spočítáno, že tato neutronová hvězda dosahuje téměř dvojnásobné hmotnosti Slunce. Její poloměr je necelých 16 km. Na rovníku dosahuje téměř 24 % rychlosti světla, tedy přes 70 000 km za sekundu.\n\nNachází se v kulové hvězdokupě Terzan 5, která je vzdálená přibližně 18 000 světelných let od Země v souhvězdí Střelce. Je rovněž součástí binárního systému a prochází pravidelným zatměním.\n"}
{"id": "1038135", "url": "https://cs.wikipedia.org/wiki?curid=1038135", "title": "Historie kosmonautiky", "text": "Historie kosmonautiky\n\nZačátek historie kosmonautiky je datován do přelomu 19. a 20. století, kdy byly vydány přelomové teoretické práce Konstantina Ciolkovského, na kterého v dalších desetiletích navázal Robert Goddard.\n\nV období studené války probíhal mezi Spojenými státy a Sovětským svazem tzv. vesmírný závod, který začal v roce 1957 vypuštěním první umělé družice, sovětského Sputniku 1. Tempo technologického vývoje spojeného s tímto závodem se zrychlovalo a již o čtyři roky později letěl do vesmíru první člověk – Jurij Gagarin v lodi Vostok 1. Jeho krajan Alexej Leonov vystoupil v roce 1965 jako první z lodi do volného prostoru. Na povrch Měsíce jako první vstoupili Američané Neil Armstrong a Buzz Aldrin v roce 1969 z přistávacího modulu lodi Apollo 11. Roku 1971 byla do vesmíru vypuštěna Sovětským svazem první orbitální stanice Saljut 1, o dva roky později ji následovala i americká stanice Skylab. V roce 1981 poprvé vzlétl americký raketoplán Space Shuttle, jehož několik vyrobených kusů bylo využíváno dalších 30 let.\n\nPo Sovětském svazu a Spojených státech se v roce 1978 stalo Československo třetí zemí, jejíž občan letěl do vesmíru. Byl jím Vladimír Remek v lodi Sojuz 28.\n\nV 90. letech 20. století zahájila svůj kosmický program i Čína, která vypustila svoji první pilotovanou loď Šen-čou 5 v roce 2003.\n\n"}
{"id": "1038136", "url": "https://cs.wikipedia.org/wiki?curid=1038136", "title": "Přestřelka u O. K. Corralu", "text": "Přestřelka u O. K. Corralu\n\nPřestřelka u O. K. Corralu byl půlminutový pistolnický souboj mezi skupinou psanců a zástupci zákona, obecně považovaný za nejslavnější přestřelku v historii amerického Divokého západu. Došlo k ní ve středu 26. října 1881 kolem třetí hodiny odpoledne v městečku Tombstone v Arizoně. Byla vyústěním dlouho doutnajícího sváru. Na jedné straně v ní stáli kovbojové Billy Claiborne, Ike a Billy Clantonovi a Tom a Frank McLaury, na druhé představitelé zákona – městský maršál (velitel policie) Virgil Earp, jeho pomocník Morgan Earp, a dočasní zástupci Wyatt Earp a Doc Holliday. Billy Clanton a oba bratři McLauryovi byli v přestřelce zabiti, Ike Clanton a Billy Claiborne vyvázli bez zranění. Na druhé straně byli zraněni Virgil, Morgan a Doc Holliday, nezraněn zůstal Wyatt Earp. Střetnutí je považováno za charakteristické pro období dobývání Západu, kdy na americkém Pomezí vládli psanci a síly zákona jim v některých oblastech prakticky nekladly odpor, protože jich na rozlehlé území nebyl dostatek.\n\nPřestřelka vešla v USA v širší známost až roku 1931, kdy Stuart Lake vydal – dva roky po smrti Wyatta Earpa – životopisný román \"Wyatt Earp: Frontier Marshal\". Kniha se stala předlohou pro film režiséra Johna Forda \"Můj miláček Klementina\" (1946). Své dnešní označení však přestřelka získala až z filmu \"Přestřelka u O. K. Corralu\" režiséra Johna Sturgese v roce 1957. Později se objevila – s různou mírou historické věrnosti – ještě v řadě dalších filmových i knižních westernů.\n\nO. K. Corrall byl název nájemní stáje s výběhem pro koně; přestřelka se ve skutečnosti neodehrála v ní nebo přímo u ní, ale o šest domů západně od jejího zadního vchodu na Fremont Street. Obě soupeřící skupiny byly na počátku sporu od sebe vzdáleny jen necelé dva metry. Za třicet sekund padlo asi třicet výstřelů. Ike Clanton poté podal na Earpovy a Doca Hollidaye žalobu pro vraždu, ale všichni byli nakonec zproštěni obvinění.\n\nNepodařilo se přesně určit, kdo vystřelil jako první. Někteří svědci vypovídali podle toho, komu ve sporu stranili, a ti, kteří byli nestranní, účastníky sporu neznali a nebyli proto schopni přesně popsat, jak střelba začala. I řada okolností, které k přestřelce vedly, a detailů jejího dalšího průběhu zůstala nejasná, i když existuje její poměrně podrobné vylíčení, které vyplynulo mimo jiné i z koronerova šetření. I oboje místní noviny informovaly o boji protichůdně: The Tombstone Epitaph vydavatele Johna Cluma stranil spíše zájmům místních obchodníků a podpořil maršála Virgila Earpa. Harry Woods, vydavatel druhých nejvýznamnějších novin The Nugget, byl zástupcem šerifa okresu, pod nějž Tombstone spadal, Johnnyho Behana, a ten stál na straně kovbojů a hájil zájmy venkovských obyvatel a majitelů půdy. (V Tombstonu bylo v té době slovo \"cow-boy\" užíváno nejčastěji ve významu „psanec“, a tak je také užívaly místní noviny; pro jejich poctivé protějšky se užívaly jiné termíny, jako \"chovatel dobytka\" nebo \"rančer\".)\n\nKonflikt obou soupeřících stran touto přestřelkou neskončil. 28. prosince 1881 kovbojové přepadli ze zálohy Virgila Earpa; pokus o vraždu přežil, po zbytek života však nosil ruku na pásce. 18. března 1882 pak skrze sklo ve dveřích saloonu zastřelili Morgana Earpa, když hrál biliár. Podezřelí měli v obou případech nezpochybnitelné alibi a nebyli obviněni. Wyatt Earp byl jmenován Zastupujícím U.S. Marshalem a uspořádal soukromou vendettu: najal si ozbrojenou skupinu, s níž během jednoho týdne na konci dubna 1882 vypátral a zabil tři muže, kterým přičítal útoky na oba své bratry. \n\nPokud jde o osudy přeživších účastníků, Ike Clanton byl 1. června 1887, ve věku asi 40 let, přistižen při krádeži dobytka, a když se bránil zatčení, zastánce zákona Jonas V. Brighton ho zastřelil. Doc Holliday zemřel ve věku 36 let na tuberkulózu v Glenwood Springs v Coloradu 8. listopadu 1887, Wyatt Earp se však o jeho smrti dozvěděl až za několik měsíců. Wyatt Earp přežil z účastníků přestřelky u O. K. Corralu nejdéle. Zemřel 13. ledna 1929 ve věku 80 let v Los Angeles na chronický zánět močového měchýře.\n"}
{"id": "1038138", "url": "https://cs.wikipedia.org/wiki?curid=1038138", "title": "Giuseppe Maria Tomasi", "text": "Giuseppe Maria Tomasi\n\nGiuseppe Maria Tomasi (12. září 1649, Licata – 1. ledna 1713, Řím) byl italský římskokatolický kněz a kardinál.\n\nByl nejstarším synem Dona Giulia Tomasiho, vévody z Palmy a prince Lampedusi, a Rosalie Traina, baronky z Falconeri a z Torretty.\n\nJako dítě studoval španělský jazyk a přijal křesťanskou výchovu. Cítil že jeho osudem je se stát knězem a roku 1664 mu rodiče dovolili vstoupit k Theatinům. Dne 25. března 1666 se vzdal svého prvorozenství a dal jej do práv mladšího bratra Ferdinanda.\n\nStudoval posvátné předměty a orientální jazyky. Jeho studia probíhaly v Messině, Ferraře, Modeně a v Římě; po studiích byl roku 1671 vysvěcen na jáhna. V následujícím roce se vrátil do sporu, kvůli smrti jeho mladšího bratra; v témže roce odešel do Palerma kde dokončil svá studia teologie a 23. prosince 1673 byl v Lateránské bazilice arcibiskupen Giacomem de Angelis vysvěcen na kněze. V generální kurii řádu v S. Silvestro di Monte Cavallo v Římě neměl žádou funkci protože vše odmítl a chtěl se věnovat spíše zbožným věcem, jako bylo např. studium liturgických a posvátných textů. Později byl přijat do kruhu učenců knihovny královny Kristýny I. Švédské.\n\nBěhem svého života publikoval několik děl o liturgii a posvátných vědách, aniž by zanedbával své náboženské povinnosti; mezi tyto práce patří například \"Liber sacramentorum romanae Aecclesiae ordinis anni circuli\" z roku 1680. Roku 1690 publikoval \"Le Costituzioni\" o benediktýnkách z kláštera Vergine Maria del Rosario di Palma. Roku 1747 byli všechny jeho spisy vydány v jedenácti svazcích.\n\nDne 18. května 1712 byl papažem Klementem XI. jmenován kardinálem. V této pozici však nezůstal velkou dobu protože zemřel na nemoc 1. ledna 1713. Pohřeb se konal v kostele Santi Silvestro e Martino ai Monti v jeho titulárním kostele. Roku 1971 bylo jeho tělo přemístěno do baziliky Theatinů Sant'Andrea della Valle pod boční oltář.\n\nBlahořečen byl 29. září 1803 papežem Piem VIII. a svatořečen 12. října 1986 papežem Janem Pavlem II.\n\n"}
{"id": "1038140", "url": "https://cs.wikipedia.org/wiki?curid=1038140", "title": "Lukovský potok", "text": "Lukovský potok\n\nNázev Lukovský potok má více vodních toků:\n\n"}
{"id": "1038144", "url": "https://cs.wikipedia.org/wiki?curid=1038144", "title": "Zásady aranžování ve stylu ikebana", "text": "Zásady aranžování ve stylu ikebana\n\nZásady aranžování ve stylu ikebana definují pravidla, více či méně závazné, pro aranžmá květin nazývané ikebana.\n\nPro upevnění materiálu v kompozici se používají různé materiály s ohledem na zásady úpravy podle jednotlivých stylů. V aranžování ve stylu moribana je obvyklý kenzan kovový ježek do kterého se vpichují rostliny. V aranžování rikka byly používány také slaměné podložky. Na konci 20. a počátku 21. století je často používán k aranžování květin ve stylu ikebana florex (oasis). Ten aranžování ikebany často velmi zjednodušuje. Dlouhá staletí býval používán pro aranžování systém opor, kolíků, které jsou nazývány kubari.\n\nPrvním krokem v uspořádání květin v japonské ikebaně je, aby opora neboli \"kubari\" byla schopna držet květinu ve svislé poloze ve váze. Tato opora tedy musí být pevně umístěna ve váze tak, aby se nemohla pohybovat volně ze strany na stranu, nežli jsou v ní květy nebo jiné rostlinné materiály umístěny. jako opora je používán jakýkoliv druh dřeviny, která je ještě živá, jejíž vybranou část lze ohýbat bez zlomení.\n\nKolík by měl být v poměru k velikosti vázy, obvykle o tloušťce (lidského) palce. Kolík bývá rozdělen na jednom konci, a také naříznut trochu na jedné straně vprostřed, o délce několika centimetrů tak, aby udržel všechny větve, které prochází při aranžování na konci této štěrbiny, nebo tam, kde je otvor přiměřeně široký. Zářez s nožem přes na tenčí straně je proveden pro ohýbání tenké části do strany a dozadu, až se vytvoří vidlice. Tento zářez uchycení, může být otevřena dostatečně široce, aby mohla sloužit k uchycení mnoha květů nebo uzavřena tak, aby držela pouze jeden. Kolík končí jednou stranou pod horním okrajem vázy a šikmo směřující druhý konec nad horním okrajem.\nJiná opora je vyrobena z vidlicovitého kusu dřeva s šikmými konci větví směřujícími v různých úhlech. To je lepší pro velké větve, které vyžadují pevnou oporu. Pro všechny květy a štíhlé větvoví je považován za lepší předchozí typ. Je často obtížné získat vidlicovitě zakončené kolíky správné velikosti. Zatímco první kubari lze zkrátit, aby bylo vhodné pro květiny, tento typ vyžaduje výplň pro zaplnění prázdných míst na zadní straně. Tyto výplně, které jsou u začátečníka často nutné, aby květy stály pevně v kubari, nejsou zcela vhodné, protože jsou neupravené a odvádí pozornost od hlavních částí aranžmá.\n\nPokud není k dispozici vhodné dřevo pro zhotovení opory, jsou používány konce větví a květin, zkříženy jak je znázorněno na obrázku. To se považuje za vhodné pouze v případě nouze.\n\nKolíkové opory se používají pro všechny květiny a rostliny umístěné ve vysokých vázách, ale pro květiny v nízkých nádobách jsou používány olověné a kovové držáky nazývané \"kenzan\".\n\nVýběr správných materiálů pro ikebanu je otázkou kterou nelze řešit pouhým vyjmenováním druhů a popisem tvarů, protože jde o hlavní estetický výrazový prostředek odrážející individuální záměr autora. Proto se správný výběr lze naučit až s praxí, vnímáním linií a rozvíjením prostorové a barevné představivosti. Materiály odkazují na tři principy, obvykle označené „nebe, lidstvo, a země“. Často je použito velmi málo tvarování nebo prořezávání.\n\nJaponci v ikebaně často používají větve dřevin a považují je za jeden z hlavních materiálů k vytváření těchto dekorací. Často jsou používány větve jehličnanů, slivoní a javorů.\n\nIdeální je, pokud si aranžér může vybrat vlastní materiál. Pokud musí používat větve nebo květiny, které vybere laik, je aranžování obtížnější. V principu musí všechny květiny nebo větve být tak dlouhé, jak jen to umožní stonky. Každé aranžmá musí mít tři základní části známé jako nebe, lidstvo, a země a jakékoli další materiály pouze podporují tyto hlavní linie. Uvedené tři linie (nebe, lidstvo a země) mohou být u každé školy ikebany různě pojmenovány. Ovšem všechny školy uvádějí jejich umístění ve stejné pozici ve skupině a udávají stejné relativní délky os.\n\nV případě, že je při aranžování použito rostlin se shluky výrazných prvků jako jsou květy nebo plody, je doporučováno umístit tyto shluky přibližně ve středu aranžmá. V oblasti, která je vyznačena kroužkem na schématu. Toto místo se nazývá „\"do\"“ a tento způsob aranžmá nikdy nemá být použit při aranžování kompozice s třemi květy.\n\nJsou uváděny tyto důležité zásady: úprava představuje živé rostliny, nikoliv řezané květiny. Forma aranžmá ukazuje atmosféru ročního období. Povaha aranžmá musí zohlednit růst rostliny musí být správně používány pupeny, otevřené květy a uschlé listy. Všechny větve nebo stonky společně jsou holé nejméně deset centimetrů nad hladinou vody. To je velmi důležitá zásada, větve které vyrůstají příliš nízko jsou považovány za vadu. Povrch vody, ve které jsou květiny umístěny představuje povrch půdy (nebo vody), ze které skupina rostlin vyrůstá. Takže aby byl zvýrazněn dojem síly a intenzivní růst mají být do výšky deset centimetrů stonky nebo větve holé a musí následovat stejné linie. Ty nemusí být vždy přesně vertikální, ale v případě že jsou zakřivené, musí být křivky silné a nemají být být provedeny jako slabé ohyby a úhly. To je považováno za jedno z nejdůležitějších pravidel. Jako důvod je uváděno, že bez síly a jednoty na základně skupina ztrácí účinek živé rostliny a ztrácí i sílu, charakter a styl. Uspořádání rozšířené a dělící se už na základně není japonské.\n\nPobočky nebo listy se nesmí nikdy křížit navzájem v kompozici. Květ je detail malého umělecké hodnoty, pokud byl oddělen od linie stonku, která mu dodává charakter. Nikdy nemají být používány sudá čísla větví nebo květin, vždy lichá. Rovnováha a krása linie bez opakování musí být charakteristickým rysem kompozice.\nNejlepší materiál pro začátečníka je vrba jíva, pro jeho stonky jsou ohebné a nekomplikovaných linií. Pro kompozici tří květin ve svislé váze, si má začátečník vybrat květiny se stonky které jsou jednoduché a rovné bez větvení a listů nebo květů na stonku. Při použití bílých a barevných květů společně, je považováno za vhodné dát bílou barvu nebo nejsvětlejší odstín nejvýše.\nPředtím, než se tyto větve mohou být umístěny do nádoby, musí být všechny zakráceny na správnou délku a ohnuty do správného tvaru. Nejdříve je komponován nejvyšší prvek, nebe, tedy prvek který má hlavní postavení v kompozici. Může být jen jeden výhon, stonek nebo větev představující nebe. Nemůže být nikdy násoben. Jeho délka by měla být jeden a půl násobkem výšky vázy. Linie představující lidstvo by být poloviční délky co linie představující nebe. Země je třetí a nejkratší, linie by měla být poloviční délky co lidstvo. Délky by měly být připraveny předtím, než jsou větve ohnuty.\n\nAranžér při přípravě k umístění hlavní linie větev drží před sebou, aby určil, která strana má být použita jako přední (pohledově čelní)\nMěla by to být ta strana na níž jsou listy a květy přirozeně obráceny. Další linie představuje lidstvo. Tuto větev aranžér při přípravě drží v ruce spolu s větví představující linii nebe. Drží větev představující linii lidstvo přímo před větví představující linii nebe. Větev nebo stonek musí vést stejně jako větev představující nebe v délce deset centimetrů od základny. Nad deset centimetrů může měnit směr nezávisle na linii odbočovat dál od větve představující nebe. Stále se musí držet stejným směrem, jen v určité vzdálenosti od větve představující linii nebe.\n\nNaposled ze všech se ohýbá větev představující linii země. Stejně jako lidstvo deset centimetrů od základny musí být shodná s větví představující linii nebe. Poblíž základny musí být shodné všechny linie. Větev nebo stonek představující linie země má být poté veden odlišně od předchozích, je to považováno za nezbytné. \n\nJaponci vždy nejprve připraví uspořádání hlavních linií ve svých rukou, než ho vloží do vázy. Při této příležitosti obvykle zaříznou šikmo konce větví. Pokud jsou stonky tupé v kubari špatně drží. Pokud větve nejsou všechny šikmo seříznuty na přesně stejné straněnejsou opticky spojeny na základně, kde musí vypadat jako jedna.\nPo upevnění je zhodnocena rovnováha linií. V horní části musí být linie nebe přímo nad základnou a země musí být v rovnováze s lidstvem, ovšem žádná linie nesmí být zcela shodná. Všechny by měly směřovat vzhůru, konce jejich větví či stonlků by měly vyjadřovat touhu rostliny po růstu.\n\nVšechny nemocné, nevhodně umístěné nebo nadbytečné větvičky, listy, nebo květy jsou při úpravě odříznuty. Tedy v situaci, kdy jeden list skryje další nebo tam, kde jedna větvička kříží jinou. Každý květ, list a větvička je v ikebaně uspořádán.\n\nKrása výsledku závisí zcela na způsobu, jakým je výběr větví, jejich umístění a řez proveden. Pokud je řez proveden chybně a výsledek zdá se být chudobný nebo nedostatečně upravený, je to vnímáno jako chyba. Každé uspořádání květin by měly tvořit pupeny, napůl otevřené květy, a některé zcela otevřené květy. Jsou používány napůl otevřené pro linie nebe, zcela otevřené pro linii člověka, a pupeny pro linie země. Dva stonky se zcela otevřenými květy, mají být použity jedna výše a druhý níže a uspořádané s listy těsně nad jeden v dolní poloze, napůl ji pokrývající. To je proto, že květiny kvetoucí pod listy jsou chápány jako ženský prvek, a zcela přirozeně zaujímají v aranžování ikebany nižší místa.\n\nAčkoliv je možné větve ohýbat dolů, směrem k zemi, jejich konce musí být ohnuty vzhůru k nebi. Vrcholy, které nemohou být ohýbány nahoru, musí být odříznuty.\n\nKvětiny musí mít vždy listy na stonku u květu. To je nejen zvyšuje krásu květu, ale listy pomáhají sát vodu. Bez pomoci listu není květina schopna přijímat dostatek vody pro své potřeby a brzy vadne.\n\nPro linie a prvky které mají doplňkovou funkci (tasuke, ašírai) by nikdy neměl být použit nejnápadnější materiál nebo nejkrásnější květy. Ty by měly být použity v liniích symbolizujících nebe, lidstvo a zemi.\n\nKvět použitá pro symbol nebe by měl být zcela otevřený. Doplněk na linii nebe může být buď květ napůl otevřený nebo poupě. Pro lidstvo by měl být použit napůl otevřený květ, nebo plně rozvitý jeden. Země by měla být plně rozvitá a směřovat vzhůru. Jeden z pěti květů by měl být částečně překryt listy. To samozřejmě bude provedeno jedním z doplňkových květů, tasuke, tak jak je ukázáno u obrázku na květu č.2.\n\nOhýbání květních stonků a větví do požadovaného tvaru je velmi důležitou součástí japonského aranžování, a existuje mnoho způsobů, jak může toho ohýbání být provedeno.\n\nVětšina květin a štíhlých větví lze ohýbat tlakem a teplem ruky. Přitom aranžér musí dát pozor, aby tlakem působil mezi spojnicemi úseků. Drží přitom květiny v ruce tak, že palce jsou pod stonkem (větví) a první a druhý prst nad stonkem. Palce musí být blízko sebe, když aranžér operaci provádí, protože stonky se zlomí pokud jsou palce od sebe vzdáleny. Ohýbání do správného tvaruje takto provedeno tlakem prvního a druhého prstu. Tlak nemá působit příliš dlouho na jednu část stonku. Aranžér postupuje prsty pohyby podél stonku tam a zpět po délce požadované křivky. Všechny květiny a větve jsou snadněji ohýbány a jejich křivky lépe drží, pokud jsou před aranžováním umístěny v hluboké vodě, vaně nebo džbánu na přes noc, nejméně do jedné hodiny před aranžováním. I velké, tuhé větve bývá také někdy možné ohýbat tlakem ruky, zejména větve na jaře kvetoucích keřů, nebo květy ovocných dřevin.\nDalší metodou je vyvázat větev na dvanáct hodin do potřebného tvaru, nebo přivázat závaží k větvi. I vyzrálé větve se mohou ohýbat a pokud se zlomí a pokud je zlomená část pod hladinou vody ve váze, kůra nesmí být poškozena na jakékoliv části viditelné nad vodou. Větve mohou být rovněž ohýbány přes koleno.\n\nJe možné použít klíny, které jsou však jen zřídka používány. Jejich použitím však mohou být i velmi velké větve zakřiveny požadované polohy. Operace se provádí tím způsobem, že se provedou řezy pilou na opačné straně než kam má být větev ohnuta. Do nařezaných míst na ohýbané větvi se vkládají části jiné větve v úrovni borky větve.\n\nDalším způsobem, jak usnadnit ohýbání pevných větví je ohřívání v místě ohybu. Ohýbání je provedeno tak, že tepelné působení a tlak je spojen s obalením papírem namočeným v octu přes vyhřívané místo.\n\nOhýbáním listů se rozumí otáčení listů tak, aby jejich horní část byla viditelná. Pro toto je použito pouze tlaku prstů namočených ve vodě. Řezané květiny jako je například narcisy nebo kosatce jsou ohnuty tímto způsobem.\nVe vázách slouží kameny a skály k napodobení řečiště. Na dně nádoby kamínky jsou někdy použity aby pokryly dno. Na těchto malých kamenech mohou být umístěny tři poměrně velké. Ty symbolizují stejné prvky jako linie květin. První nebe, druhý lidstvo, a třetí zemi. Bývá použito i trochu mechu na vrcholcích těchto kamenů nebo cedr či trocha jedlovce upraveného do tvaru stromu. taková úprava je považována za okouzlující uspořádání, pokud nejsou použity žádné květiny.\n\n"}
{"id": "1038145", "url": "https://cs.wikipedia.org/wiki?curid=1038145", "title": "Remismund", "text": "Remismund\n\nRemismund také Rimismund ( – 469) byl král Svébů v provincii Galicie přibližně od roku 464 až do své smrti. Podle Isidora ze Sevilly byl synem Maldrase. \nRemismund z počátku působil jako vyslanec mezi Galicií a Galii, v této době vykonal několik cest mezi oběma provinciemi. Svébové po smrti krále Maldrase v roce 460 byli nejednotní a v letech 460 až 464 se jedna část kmene přidala k svébskému valečníkovi Frumarovi, zatímco druhá část kmene následovala vůdce Framtu, který krátce po volbě zemřel a jeho lid se přiklonil k vůdci Rechimundovi. Mezi Rechimundem a Frumarem v těchto letech probíhal boj o trůn. Remismundovi se po návratu z jedné ze svých cest do Gálie podařilo získat Svéby na svou stranu a kmen zcela sjednotit. Je pravděpodobné, že ke sjednocení došlo až po smrti Frumara, v této otázce jsou badatelé nejednotní.\n\nV 465 Remismund vyplenil Coimbru či Conímbrigu. V roce 466 Remimund požádal na dvoře Gótů o ariánského misionáře. Získal misionáře Ajaxe z Galie či Galicie, který konvertoval mezi svébskou šlechtu a založil ariánský kostel v Galicii.. V roce 468 opět napadl Coimbru a sídlo zničil. V roce 469 byl v Lisaboně zrazen členem svého kmene Lusidiusem, který byl rodilým Římanem. V roce 469 jeho prostřednictvím vyjednával s římským císařem Anthemiusem.\n"}
{"id": "1038146", "url": "https://cs.wikipedia.org/wiki?curid=1038146", "title": "Aster (automobilka)", "text": "Aster (automobilka)\n\nAteliers de Construction Mécanique l’Aster byl francouzský výrobce motocyklů a automobilů. \n\nSpolečnost L'Aster byla založena v Saint-Denis v departementu Seine-Saint-Denis v roce 1878. Od roku 1896 vyráběla motocykly a v roce 1900 začala s výrobou automobilů. Produkce vozů byla ukončena v roce 1910. Firma Aster se ale v mnohem větším rozsahu než vlastní výrobou vozidel zabývala výrobou motorů pro mnoho ostatních výrobců automobilů. Produkce kromě automobilových zahrnovala stacionární motory; generátory; letecké a lodní motory. Šlo o vzduchem i vodou chlazené benzínové, kerosinové a plynové motory. V roce 1906 používalo motory firmy Aster více než 11 000 vozidel, továrna také dodávala kompletní rozsah mechanických dílů automobilů.\n\nV Itálii vyráběla v licenci motory a automobily v letech 1906 až 1908 firma Aster Società Italiana Motori.\n\nV Británii vyráběla v licenci motory firma Begbie Manufacturing ve Wembley, od roku 1913 pod názvem Aster Engineering. Během první světové války se zabývala výrobou leteckých motorů a v roce 1922 začala s výrobou automobilů. V roce 1927 byla pohlcena společností Arrol-Johnston.\n\nV produkci továrny Aster převažovala především malá vozidla, částečně také tříkolky. V roce 1903 vznikl větší model, jehož motor měl výkon 12 koní.\n\nJedno z vozidel firmy je vystaveno v \"Autoworldu\" v Bruselu.\n\nMotory dodával Aster firmám vyrábějícím automobily těchto značek: Achilles, Alba, Argyll, Ariès, Armadale, Attila, Barré, Begbie, Bertrand, Bolide, Canterbury, Carlton, Cavendish, Celtic, Century, Certus, Claudius, Darracq, Dennis, Eastmead & Biggs, Ernst, Gladiator, Hanzer, Highgate, Hoflack, Holdsworth, Horley, Hurtu, John O’Gaunt, Knight of the Road, Korn et Latil, La Plata, La Torpille, Laurent et Touzet, Loidis, Lucerna, Manchester, Martin, Newey, Newey-Aster, Parisienne, Passy-Thellier, Petit, Prunel, Quo Vadis, Record, Renault, Reyrol, Rigal, Rochet, Ryley, Sage, Sanderson-Aster, Singer, Société Manufacturière d’Armes, St. Vincent, Stonebow, Swift, Tyne a Westland. V roce 1912 už dodával Aster motory celkem 130 výrobcům.\n\n\n\n"}
{"id": "1038152", "url": "https://cs.wikipedia.org/wiki?curid=1038152", "title": "Kostel svaté Hedviky Slezské (Český Těšín)", "text": "Kostel svaté Hedviky Slezské (Český Těšín)\n\nKostel svaté Hedviky je jednoduchý jednolodní filiální kostel ve Svibici, městské čtvrti Českého Těšína, vystavěný na konci 19. století.\n\nNa místě dnešního kostela v centru staré části Svibice stála od roku 1855 kaple. \nMístní starosta Tomanek přesvědčil spoluobčany o nutnosti stavby většího svatostánku a 6. srpna 1892 byl vysvěcen základní kámen, poté 20. září proběhlo svěcení kříže pro kostelní věž. Následujícího roku byly v květnu vysvěceny dva zvony, které věnoval majitel místní továrny na ohýbaný nábytek Josef Javorek a vyrobilo zvonařství Karl Schwabe. Firma těšínského stavitele Friedricha Fuldy, který vypracoval také stavební projekt, v létě dokončila stavbu a 24. září 1893 byl nový kostel vysvěcen. Stavba si vyžádala náklady 15 000 zlatých.\n\nJednolodní kostel s polygonálním uzávěrem je postaven v historizujícím novorománském slohu ve směru sever - jih. Na severní straně je předsazená kostelní věž se strmou jehlancovou střechou, v přízemí věže je předsíň s hlavním vstupem do kostela. V západním rohu věže a kostelní lodě je samostatné schodiště na kruchtu, ke zvonům a ke věžním hodinám. Loď kostela je na východní i západní straně opatřena třemi okny. Jednoduchá stanová střecha lodě má na severní straně štítovou zeď, na jižní straně je valba, na kterou navazuje zastřešení polygonálního uzávěru kněžiště užšího než je loď. Na západní straně je šikmo přistavěná zákristie umožňující přístup do prostoru kněžiště s oltářem. Loď má dřevěný strop, kněžiště je zaklenuto cihelnou klenbou. Na fasádě se kombinuje hladká omítka se spárovaným zdivem z červených cihel.\n\nTmavě hnědé stropní trámy jsou podpírány ozdobnými dřevěnými příložkami, posazenými na bílých kamenných konzolkách. Ze dřeva je také kruchta, kterou podpírají dva dřevěné profilované sloupky. Prostor kněžiště na jižní straně je otevřen vysokým kruhovým obloukem.\nStěny jsou hladké, na podlaze jsou barevné dlaždice.\nVnitřní vybavení je prosté. V kostele není oltářní nástavec, jediným zdobným prvkem jsou barevné vitráže bočních oken.\n\nMše v českém a polském jazyce zajišťuje v kostele římskokatolická farnost Český Těšín.\n\n"}
{"id": "1038154", "url": "https://cs.wikipedia.org/wiki?curid=1038154", "title": "Klokoč (okres Detva)", "text": "Klokoč (okres Detva)\n\nKlokoč () je obec na Slovensku v okrese Detva. V roce 2013 zde žilo 502 obyvatel. První písemná zmínka pochází z roku 1786.\n\nObec leží 16 km jihozápadně od okresního města v blízkosti silnice II/591. Katastrální území obce se rozprostírá na pomezí geomorfologických celků Javorie a Ostrôžky, ústředí obce leží v nadmořské výšce 550 m n. m. V okolí obce vyvěrá několik minerálních pramenů.\n\n"}
{"id": "1038156", "url": "https://cs.wikipedia.org/wiki?curid=1038156", "title": "América Móvil", "text": "América Móvil\n\nAmérica Móvil je nadnárodní telekomunikační společnost se sídlem v Mexiku. Společnost provozuje mobilní telefonii, pevné linky a placenou televizi v 18 státech Severní a Jižní Ameriky. V oblasti mobilní telefonie obsluhuje přes 260 milionů zákazníků, čímž v tomto oboru patří mezi největší na světě. Mezi hlavní trhy společnosti patří Mexiko, Brazílie a Kolumbie. V roce 2013 měla společnost obrat 768,1 mld. MXN, čímž byla druhou největší mexickou společností podle obratu hned po státní ropné společnosti PEMEX.\n\nSpolečnost v různých státech používá značky Telcel, Telmex, Claro, TracFone a SimpleMobile.\n\nSpolečnost vydala tří třídy akcií: A, AA a L. Akcie jsou obchodovány na Mexická burze (L,A), Madridské burze (L), Newyorské burze (L) a NASDAQ (A).\n"}
{"id": "1038157", "url": "https://cs.wikipedia.org/wiki?curid=1038157", "title": "Slatinské Lazy", "text": "Slatinské Lazy\n\nSlatinské Lazy () jsou obec na Slovensku v okrese Detva. V roce 2013 zde žilo 490 obyvatel.\n\n"}
{"id": "1038158", "url": "https://cs.wikipedia.org/wiki?curid=1038158", "title": "Látky", "text": "Látky\n\nLátky jsou kopaničářská obec na Slovensku v okrese Detva. V roce 2013 zde žilo 568 obyvatel. První písemná zmínka pochází z roku 1715.\n\nV obci stojí římskokatolický kostel Povýšení svatého Kříže postavený v roce 1998.\n\n"}
{"id": "1038166", "url": "https://cs.wikipedia.org/wiki?curid=1038166", "title": "Račí potok", "text": "Račí potok\n\nNázev Račí potok má více vodních toků:\n\n"}
{"id": "1038168", "url": "https://cs.wikipedia.org/wiki?curid=1038168", "title": "Alan Douglas Borges de Carvalho", "text": "Alan Douglas Borges de Carvalho\n\nAlan Douglas Borges de Carvalho známý jako Alan (* 10. července 1989, Barbosa, Brazílie) je brazilský fotbalový útočník hrající za čínský klub Kuang-čou Evergrande FC. Hraje na postu hrotového útočníka.\n\nSpolečně s belgickým útočníkem Romelu Lukakem z Evertonu se stal v dresu FC Red Bull Salzburg s 8 góly nejlepším kanonýrem Evropské ligy 2014/15.\n\n"}
{"id": "1038174", "url": "https://cs.wikipedia.org/wiki?curid=1038174", "title": "Caspar Lee", "text": "Caspar Lee\n\nCaspar Richard Lee (* 24. dubna 1994, Londýn, Anglie) je jihoafrický vloger a herec. Filmovou dráhu zahájil rolí ve filmu (2014). Casparův hlavní YouTube kanál odebírá přes 6,1 milionu uživatelů a má již přes 500 milionů zhlédnutí; na druhém kanále jsou to 1,8 miliony odběratelů a bezmála 80 milionů zhlédnutí (květen 2016).\n\nCaspar se narodil v Londýně, ale většinu života strávil v jihoafrické Knysně. Jeho sestra a zároveň jediný sourozenec Theodora je, stejně jako Caspar, aktivní vloggerkou. V roce 2014 se z Jihoafrické republiky přestěhoval do Londýna.\n\nSvůj youtubový kanál Lee založil v roce 2012 a k červnu 2015 má již více než 4,5 milionu odběratelů a přes 300 milionů zhlédnutí.\n\nFilmovou dráhu zahájil rolí ve filmu Spud 3: Learning To Fly (2014) po boku kolegy z vloggerské branže a zpěváka původem rovněž z Jižní Afriky Troye Sivana či britského herce Johna Cleese. V roce 2015 v Los Angeles natáčí svůj druhý film, Laid in America.\n\n\n"}
{"id": "1038178", "url": "https://cs.wikipedia.org/wiki?curid=1038178", "title": "Pár správných chlapů", "text": "Pár správných chlapů\n\nPár správných chlapů (v americkém originále: A Few Good Men) je americký dramatický film z roku 1992. Režisérem filmu je Rob Reiner. Hlavní role ve filmu ztvárnili Tom Cruise, Jack Nicholson, Demi Moore, Kevin Bacon a Kiefer Sutherland.\n\nDva příslušníci námořní pěchoty stojí před soudem za to, že zabili svého kolegu Santiaga na základně v Guantanamu, který plnil úkoly neuspokojivě a vzepřel se svým nadřízeným tím, že podal žádost o přeložení.\n\nJejich obhájce Kafee dojde k názoru, že obvinění zabili Santiaga nechtěně v rámci \"kázeň utužující\" protizákonné šikany, kterou nařídil velitel základny, plukovník Jessup.\n\nI když je to jen domněnka, obhájce se pokusí obviněné zachránit před trestem za vraždu tím, že promyšleně vyprovokuje Jessupa, aby se podřekl. Tato taktika slaví úspěch: rozčilený plukovník se sám přizná, že šikanu nařídil a že je na své metody hrdý. To je konec jeho kariéry.\n\nObvinění sice nejsou odsouzeni za vraždu, ovšem jsou beze cti propuštěni z armády. Teprve teď začínají chápat, že jejich slepá poslušnost veliteli byla chybná.\n\nJack Nicholson byl za svou roli v tomto filmu nominován na Oscara a Zlatý glóbus. Tom Cruise byl za svou roli v tomto filmu nominován na Zlatý glóbus. Film byl dále nominován na tři Oscary (kategorie nejlepší film, zvuk a střih) a tři Zlaté glóby (kategorie nejlepší film-drama, režie a scénář).\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1038181", "url": "https://cs.wikipedia.org/wiki?curid=1038181", "title": "Když má muž problémy", "text": "Když má muž problémy\n\nKdyž má muž problémy (v americkém originále: Man Trouble) je americká filmová komedie z roku 1992. Režisérem filmu je Bob Rafelson. Hlavní role ve filmu ztvárnili Jack Nicholson, Ellen Barkin, Harry Dean Stanton, Beverly D’Angelo a Michael McKean.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038183", "url": "https://cs.wikipedia.org/wiki?curid=1038183", "title": "Hoffa", "text": "Hoffa\n\nHoffa (v americkém originále: Hoffa) je americko-francouzský kriminální film z roku 1992. Režisérem filmu je Danny DeVito. Hlavní role ve filmu ztvárnili Jack Nicholson, Danny DeVito, Armand Assante, J. T. Walsh a John C. Reilly.\n\nJack Nicholson byl za svou roli v tomto filmu nominován na Zlatý glóbus. Film byl dále nominován na dva Oscary, a to v kategoriích nejlepší kamera a masky.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038184", "url": "https://cs.wikipedia.org/wiki?curid=1038184", "title": "Vlk (film)", "text": "Vlk (film)\n\nVlk (v americkém originále: Wolf) je americký dramatický film z roku 1994. Režisérem filmu je Mike Nichols. Hlavní role ve filmu ztvárnili Jack Nicholson, Michelle Pfeiffer, James Spader, Kate Nelligan a Richard Jenkins.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038187", "url": "https://cs.wikipedia.org/wiki?curid=1038187", "title": "Diptychon (liturgie)", "text": "Diptychon (liturgie)\n\nDiptychon (řec. \"δίπτυχον\", lat. \"Libri vivorum et mortuorum\", též \"Liber memorialis\") je soupis jmen osob zmiňovaných při bohoslužbě.\n\nObsahoval jména dárců, vážených členů komunity, místního biskupa a některých dalších prelátů, světců, mučedníků a mrtvých, kteří se zasloužili o místní církevní komunitu. Jeho použití v liturgii je doloženo již od třetího století v díle sv. Cypriána. Ve velké míře latinské církve diptychon používaly asi do 12. století, ve východních církvích se používaly do 14. století, v praxi církví se v omezené míře používají až do současnosti.\n\nDiptychony byly různé veliké podle počtu zapsaných jmen. Jak postupně narůstaly, začaly se rozlišovat na diptychony živých (řec. \"δίπτυχα ζώντων\", lat. \"liber viventium\") a diptychony mrtvých (řec. \"δίπτυχα νεχρών\", lat. \"liber mortuorum\"). S rozšiřováním diptychonů začali být zmiňováni spolu s Pannou Marií, mučedníky a jinými svatými i papežové a patriarchové, biskupové a kněží, patroni kostela, císaři, celebrity a členové komunity, kteří zemřeli v pověsti svatosti.\n\nZapsání do diptychonu bylo velkou ctí. Znamenalo to uznání spravedlivého života zapsaného, duchovní důstojnost i jeho věrnost učení církve. Naopak vyškrtnutí z diptychonu bylo nejtěžším trestem, který znamenal, že vyškrtnutá osoba byla vyobcována z církve.\n\nZ diptychonů živých se vyvinula martyrologia. Diptychony mrtvých se ve východních církvích začaly nazývat pomianniki (rus. \"помянники\").\n\nDiptychony pravoslavných církví zmiňují představené autokefálních církví, podle tradičního pořadí jejich starobylosti a úctyhodnosti. V současné praxi to bývá 15 autokefálních pravoslavných církví: konstantinoposká, alexandrijská, antiošská, jeruzalémská, ruská, srbská, rumunská, bulharská, gruzínská, kyperská, řecká, polská, albánská, v českých zemích a na Slovensku a ukrajinská.\n\n\n"}
{"id": "1038189", "url": "https://cs.wikipedia.org/wiki?curid=1038189", "title": "Ján Sedmina", "text": "Ján Sedmina\n\nJán Sedmina (* 1967) je bývalý slovenský fotbalista.\n\nV československé lize hrál za ZVL Považská Bystrica. Nastoupil ve 12 ligových utkáních.\n\n"}
{"id": "1038191", "url": "https://cs.wikipedia.org/wiki?curid=1038191", "title": "Ladislav Švec", "text": "Ladislav Švec\n\nLadislav Švec (* 1968) je bývalý slovenský fotbalista.\n\nV československé lize hrál za ZVL Považská Bystrica. Nastoupil v 6 ligových utkáních.\n\n"}
{"id": "1038193", "url": "https://cs.wikipedia.org/wiki?curid=1038193", "title": "Křižovatka smrti (film, 1995)", "text": "Křižovatka smrti (film, 1995)\n\nKřižovatka smrti (v americkém originále: The Crossing Guard) je americký dramatický film z roku 1995. Režisérem filmu je Sean Penn. Hlavní role ve filmu ztvárnili Jack Nicholson, David Morse, Anjelica Huston, Robin Wright Penn a Piper Laurie.\n\nAnjelica Huston byla za svou roli v tomto filmu nominována na Zlatý glóbus a SAG Award.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038194", "url": "https://cs.wikipedia.org/wiki?curid=1038194", "title": "Večernice (film)", "text": "Večernice (film)\n\nVečernice (v americkém originále: The Evening Star) je americká filmová komedie z roku 1996. Režisérem filmu je Robert Harling. Hlavní role ve filmu ztvárnili Shirley MacLaine, Bill Paxton, Juliette Lewis, Miranda Richardson a Ben Johnson.\n\nMarion Ross byla za svou roli v tomto filmu nominována na Zlatý glóbus.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038197", "url": "https://cs.wikipedia.org/wiki?curid=1038197", "title": "Karel Erban (filolog)", "text": "Karel Erban (filolog)\n\nKarel Erban (17. ledna 1901 Studenec (okres Semily) – 19. února 1982 České Budějovice) byl český filolog, pedagog a básník.\n\nNarodil se jako nejmladší ze tří dětí 17. ledna 1901 v podkrkonošském Studenci v zemědělské rodině. Šestitřídní obecnou školu navštěvoval ve Studenci. Po maturitě na reálném gymnáziu v Jilemnici studoval v letech 1922–1927 obor čeština – němčina na filosofické fakultě Univerzity Karlovy v Praze. Zde byli jeho profesory např. Otokar Fischer, František Xaver Šalda či Emil Smetánka. Poté vyučoval jedenáct let na reálném gymnáziu ve Zvolenu a od roku 1938 trvale žil v Českých Budějovicích. V letech 1938–1952 pracoval jako středoškolský profesor na Gymnáziu J.V. Jirsíka (mezi jeho studenty patřili např. Věroslav Mertl či Miloslav Vlk), v letech 1952–1972 působil jako odborný asistent na českobudějovické pobočce Pedagogické fakulty Univerzity Karlovy, která se později stala Vyšší pedagogickou školou, respektive Pedagogickým institutem a Pedagogickou fakultou v Českých Budějovicích. Vedoucím katedry filologie a tedy jeho kolegyní zde v této době byla Zdeňka Bezděková. Byl ženat se středoškolskou profesorkou Marií Erbanovou (rozenou Jirounkovou). Vedle dcery Kamily (provdané Čechové) byl jeho synem významný jihočeský architekt, scénograf a grafik Libor Erban (1944–2002), vnukem je též překladatel, spisovatel a filosof Martin Čech (*1968) a kulturolog, prozaik a esejista Vít Erban (*1974). Publikovat své verše začal v roce 1919 a zejména ve 20. letech a první polovině 30. let knižně i časopisecky publikoval především své práce literární. V těchto letech jej silně ovlivnilo přátelství s Jakubem Demlem a Milošem Dvořákem, významný vliv ně něj měl také Otokar Fischer. Ve 30. a 40. letech se těžiště jeho publikační činnosti přesunulo do oboru české filologie. Od 2. poloviny 50. let se víceméně odmlčel, věnoval se téměř výhradně pedagogické činnosti, samostudiu a příležitostnému psaní pro vlastní potřebu. Vzhledem k jeho prohlubující se katolické spiritualitě mělo toto ústraní zejména od 70. let charakter vnitřního exilu. Zemřel 19. února 1982 v Českých Budějovicích, pohřben je v Mladém.\n\nKnižně vydal čtyři básnické sbírky a dvě vysokoškolská skripta. Literárně publikoval také v časopisech (např. Cesta, Moderní revue, Sever a Východ, Lípa, Lumír, Horské prameny, Literární rozhledy, Rozpravy Aventina aj.), zvlášť bohatá je jeho publikační činnost v časopisech odborných (např. Časopis pro moderní filologii, Český jazyk, Naše řeč, Lidové noviny, Naše doba aj.). Od roku 1938 byl činným členem Společnosti pro slovanský jazykozpyt v Praze. S Výzkumným ústavem pedagogickým v Praze spolupracoval na návrhu pokusných osnov a učebnic českého jazyka pro základní školy, zpracoval také některá filologická hesla pro \"Ottův slovník naučný nové doby\". Zvláštní pozornost věnoval dílu Karla Václava Raise, publikoval také o Josefovi Karlu Šlejharovi, Josefu Šírovi a zapomenutém básníku a studeneckém rodáku Janu Kociánovi. Velmi intenzivní byla jeho spolupráce se skladatelem Emilem Axmanem, který řadu jeho básní úspěšně zhudebnil a vydal pro sborový zpěv. V pozůstalosti se zachovala bohatá korespondence s významnými osobnostmi české kultury 20. a 30. let (Jakub Deml, Emil Axman, Otokar Fischer, Miloš Dvořák, Josef Knap, Jiří Haller aj.), několik rozpracovaných sbírek básní z pozdější doby a rukopis vzpomínek, který byl v roce 2000 vydán posmrtně. Ukázky z jeho básnického díla byly v témže roce publikovány v antologii Ivana Wernische \"Zapadlo slunce za dnem, který nebyl\".\n\n\n\n\n\n\n\nErbanova poezie, ačkoliv má zejména zpočátku celou řadu vzorů, je charakteristická programovým odklonem od všech dobových literárních směrů a příklonem k individualitě prožitku a osobní zkušenosti. První dvě básnické sbírky \"Chudý stůl\" a \"Krkonoše\", inspirované především poezií Karla Tomana, Viktora Dyka, Otokara Březiny a Otokara Fischera, jsou tematicky i formálně charakteristické emotivitou a mladickou bouřlivostí. Autor se vyrovnává s údělem „ztraceného syna“, který opustil svůj rodný kraj, ale skrze základní a existenciální, až archetypální lidské prožitky (smrt rodičů, láska, samota, vztah k Bohu…) se k němu neustále navrací, začíná jej chápat a splývá s jeho neklidným, horským rytmem, z něhož čerpá prudkou sílu a vášnivé odhodlání k životu. Ve sbírce \"Krkonoše\" navíc využívá hovorových obratů a epických prvků lidové písně. Naopak v pozdějších dvou sbírkách \"Vůz s plachtou\" a \"Sedm básní\", vydaných jako soukromé tisky, se tón i forma výrazně zklidňují, zbavují se vyhraněného subjektivismu prvních dvou sbírek, soustředí a zvnitřňují. Autor v nich už nachází svůj vlastní specifický styl. Ačkoli se verše ve vzpomínkách stále vracejí do rodných Krkonoš (ve sbírce \"Vůz s plachtou\" se některé inspirují též slovenskou horskou krajinou), ztrácejí svou romantickou bouřlivost a spolu s jazykovou úsporností a koncentrovaností nabývají charakteru silných obrazů a okamžiků trvale zachycených v paměti. Pročišťují se k intenzivní, oslnivě magické čistotě dětského prožitku a vyznačují se až přeludným balancováním na rozhraní světla a tmy, prolínáním skutečnosti se sněním, fantazií a pohádkovým vyprávěním. Také posmrtně vydaný \"Starý kalendář\" (v rukopise nesoucí název \"Domove\") je autorovou zralou vzpomínkou na dětství, kde se rytmus církevního roku prolíná s přírodními rytmy podhorské krajiny. Okouzlený pohled dítěte na každodenní život chudé vesnice na počátku 20. století se tu mísí s pevně zakotvenou katolickou spiritualitou, idealizací a patosem ohlédnutí z druhého konce života. Erban zde nezapře zkušeného a citlivého stylistu obdařeného schopností smyslové evokace. Převážně kladného přijetí se dočkala Erbanova první sbírka \"Chudý stůl\", který velmi ocenil např. Josef Knap či Antonín Matěj Píša, kteří v Erbanových raných verších shledali mimořádně slibný a výjimečný talent, naopak se jí dostalo zcela přezíravého odsudku Františka Xavera Šaldy. Druhou sbírku \"Krkonoše\" označil A.M. Píša za „neočekávané zplanění talentu“. Pozdější dvě básnické sbírky (vydané vlastním nákladem jako soukromé bibliofilské tisky pro okruh nejbližších přátel) \"Vůz s plachtou\" a \"Sedm básní\" literární kritika většinou nezaregistrovala, výjimkou je pochvalná recenze sbírky \"Vůz s plachtou\" od Antonína Grunda. Posmrtně ocenil Radim Kopáč poslední sbírku \"Sedm básní\" jako „poučenou a soustředěnou knížku zralého básníka“. Od stejného kritika se velmi kladného přijetí dočkal též posmrtně vydaný rukopis vzpomínek \"Starý kalendář\".\n\nVe své odborné činnosti se Erban zabýval např. syntaktickou problematikou, otázkou jazykové správnosti, funkcí cizích slov v češtině a problematikou počešťování cizích jmen, výrazovými prostředky v mluvené (lidové) řeči a v literárním realismu, literárním impresionismem a expresionismem, kvantitou, pauzou, rytmem a metrem v českém verši, obrazným a neobrazným stylem, metaforou a frází. V mnohých tématech dokázal rozproudit poměrně živé diskuzní reakce a ohlasy. V otázkách jazykové správnosti vedl polemiku zejména s Jiřím Hallerem. V této diskuzi, vyvolané Ivanem Olbrachtem v reakci na Hallerovu jazykovědnou kritiku knihy \"Duše a slovo\" Otokara Fischera, Erban odmítal čistě puristické hledisko a přimlouval se za posuzování jazyka z hlediska účelnosti a autorského záměru, který je třeba jasně odlišovat od skutečné jazykové ledabylosti. Poměrně současné názory zastával svojí předválečnou kritikou počešťování cizích jmen, upozorňováním na mnohdy neuvážené a nevhodné poválečné přejmenováváním ulic a veřejných prostranství či svojí kritikou poválečného návrhu na povinné změny německých příjmení. Tyto články vzbudily diskuzní reakce např. Bohuslava Hály, Josefa Vítězslava Šimáka či Josefa Beneše (rekapitulaci této polemiky v současné době podala např. Jana Matúšová). Erbanovy statě na téma metafory a kvantity v českém verši podrobil kritice Pražský lingvistický kroužek zejména v osobě Romana Jakobsona. Naprostá nekompatibilita názorů zde vyplývala především ze zcela odlišné metody a úhlu pohledu, neboť Erban se těmto tématům věnoval z hlediska psychologické estetiky a sledoval v těchto literárních jevech především jejich schopnost umělecky působit, což se strukturalistickým lingvistům jevilo jako nekompetentní a málo exaktní. V osobní korespondenci vyjadřoval v tomto Erbanovi podporu spisovatel, redaktor a literární historik Jan Vojtěch Sedlák s odkazem na Josefa Durdíka. Zvlášť prudkou polemiku vyvolal Erban svými statěmi na téma stylu a slohu literární kritiky, ve kterých upozorňoval na občasnou přemíru literární metaforičnosti (na úkor věcné analýzy), která mnohdy literární text „dobásňuje“ a zbytečně se tak staví mezi čtenáře a jeho autora. Tyto vcelku věcné, neútočné a na mnoha příkladech založené statě (byť v posledku zpochybňující samotný smysl a účel literární kritiky) mu vynesly velice ostré až dehonestující reakce Františka Xavera Šaldy, jehož styl Erban při vší úctě k jeho osobě i dílu uváděl jako příklad „impresionismu“ tehdejší literární kritiky (byť hlavní díl Erbanových výhrad směřoval spíše k mladším kritikům, kteří se Šaldův styl pokoušeli pouze formálně napodobovat). Za F.X. Šaldu se v tomto nicméně postavil také Pavel Eisner. Ze současných jazykovědců se k tématu Šaldova kritického stylu vrátil a polemiku objektivně rekapituloval např. Milan Jelínek.\n\n\n"}
{"id": "1038198", "url": "https://cs.wikipedia.org/wiki?curid=1038198", "title": "Krev a víno", "text": "Krev a víno\n\nKrev a víno (v americkém originále: Blood and Wine) je americký filmový thriller z roku 1996. Režisérem filmu je Bob Rafelson. Hlavní role ve filmu ztvárnili Jack Nicholson, Stephen Dorff, Jennifer Lopez, Judy Davis a Michael Caine.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038201", "url": "https://cs.wikipedia.org/wiki?curid=1038201", "title": "Přísaha (film)", "text": "Přísaha (film)\n\nPřísaha (v americkém originále: The Pledge) je americký dramatický film z roku 2001. Režisérem filmu je Sean Penn. Hlavní role ve filmu ztvárnili Jack Nicholson, Patricia Clarkson, Benicio del Toro, Aaron Eckhart a Helen Mirren.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038203", "url": "https://cs.wikipedia.org/wiki?curid=1038203", "title": "Mohelnické jezero", "text": "Mohelnické jezero\n\nMohelnické jezero, tzv. \"Mohelnický bagr\" se nachází nedaleko města Mohelnice a obce Moravičany.\n\nTato v dnešní době vodní atrakce není určena ke koupání, ale je to pískovna. I dnes se zde těží písek, který zásobuje celou Mohelnici i její široké okolí. Dnes se těží již pouze v jedné části této vodní plochy, v ostatních částech se přes krásné letní slunečné dny setkáváme s mnoha turisty, kteří se zde jezdí rekreovat a koupat se. Okolo Mohelnice mnoho cyklostezek a také turistických zajímavostí – např. zámek Úsov.\n\nTato vodní plocha leží již v chráněné krajinné oblasti Litovelské Pomoraví, kterým protéká řeka Morava.\n"}
{"id": "1038204", "url": "https://cs.wikipedia.org/wiki?curid=1038204", "title": "Kaple Nanebevzetí Panny Marie (Bohdašín)", "text": "Kaple Nanebevzetí Panny Marie (Bohdašín)\n\nKaple Nanebevzetí Panny Marie, někdy uváděná jako filiální kostel Nanebevzetí Panny Marie je římskokatolická kaple na Bohdašíně, části města Červený Kostelec. Patří do farnosti Rtyně v Podkrkonoší. Je situována v centru obce. Majitelem je město Červený Kostelec.\n\nKapli dal vystavět představený obce Karel Burdych z kamene a cihel během léta 1862 a vysvěcena byla 19. října téhož roku. Zvětšena byla o dva roky později. Tehdy zde působil i kněz fundatista.\n\nPřed kaplí na jižní straně vlevo od bočního vchodu stojí litinový kříž z roku 1896na pískovcovém podstavci. V nikách jsou reliéfy světců, uprostřed Panna Maria Bolestná, vlevo svatý Josef a vpravo svatý Jan Nepomucký. Úprava liturgického prostoru byla provedena za působení P. V. Matějky před roku 1980. Na sanktusníku je dochovaný zvonek z roku 1868. Zvony ve věži byly zrekvírovány v roce 1916, nové byly zhotoveny v roce 1928, ale byly také zrekvírovány v roce 1942. Současný zvon Josef byl pořízen v roce 2000 díky darům paní Jarmily Burešové, jejíž muž Josef pocházel z Bohdašína.\n\nBohoslužby se konají v sobotu v 18.00 s nedělní platností.\n\n"}
{"id": "1038207", "url": "https://cs.wikipedia.org/wiki?curid=1038207", "title": "Arosa", "text": "Arosa\n\nArosa je obec ve švýcarském kantonu Graubünden, součást okresu Plessur. Je to letní i zimní turistické středisko. Od 1. 1. 2013 do ní byly včleněny do té doby samostatné obce Calfreisen, Castiel, Langwies, Lüen, Molinis, Peist a St. Peter-Pagig.\n\nPrvní zmínky o místním osídlení jsou datovány k roku 1330, kdy je zmiňována pod jménem „Araus“, poté v roce 1383 pod jménem „Orossen“ a v roce 1428 poprvé „Arosa“.\n\nV roce 1914 byla Arosa napojena místní drahou Chur - Arosa na síť úzkorozchodných železnic kantonu Graubünden. Roku 1942 tuto dráhu převzala společnost Rhétská dráha.\n\n"}
{"id": "1038215", "url": "https://cs.wikipedia.org/wiki?curid=1038215", "title": "O Schmidtovi", "text": "O Schmidtovi\n\nO Schmidtovi (v americkém originále: About Schmidt) je americký dramatický film z roku 2002. Režisérem filmu je Alexander Payne. Hlavní role ve filmu ztvárnili Jack Nicholson, Kathy Bates, Hope Davis, Dermot Mulroney a June Squibb.\n\nJack Nicholson získal za svou roli v tomto filmu Zlatý glóbus a byl nominován na Oscara, cenu BAFTA a SAG Award. Film získal Zlatý glóbus za nejlepší scénář. Kathy Bates byla za svou roli v tomto filmu nominována na Oscara, Zlatý glóbus a SAG Award. Film byl dále nominován na dva Zlaté glóby, a to v kategoriích nejlepší film-drama a režie.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038216", "url": "https://cs.wikipedia.org/wiki?curid=1038216", "title": "Maurice Bishop", "text": "Maurice Bishop\n\nMaurice Rupert Bishop (29. května 1944 – 19. října 1983) byl grenadský politik a revolucionář. Vlády se zmocnil při puči v roce 1979 a následující čtyři roky byl grenadským premiérem. V roce 1983 byl svržen dalším pučem, který inicioval Bernard Coard, člen Bishopovy vlády. Sám Bishop byl následně popraven, jeho tělo ale nebylo nikdy nalezeno. Pravděpodobně je pohřben na hřbitově v hlavním městě Saint George's.\n"}
{"id": "1038217", "url": "https://cs.wikipedia.org/wiki?curid=1038217", "title": "Die Mannschaft", "text": "Die Mannschaft\n\nDie Mannschaft (v překladu znamená \"mužstvo\", \"tým\", \"manšaft\") je německý dokumentární film z roku 2014 režisérského týmu Martin Christ, Jens Gronheid a Ulrich Voigt. Světová premiéra filmu byla 10. listopadu 2014 na Potsdamer Platz v Berlíně.\n\nSnímek zachycuje nejen triumf německé fotbalové reprezentace na Mistrovství světa ve fotbale 2014 v Brazílii, ale také zákulisí týmu, tréninkový kemp v jižním Tyrolsku, tábor německého mužstva v brazilské lokalitě Campo Bahia, průběh šampionátu (cílený na německý tým) a také návrat do Německa a vítěznou párty v Berlíně.\n\nTímto citátem začíná trailer, ve filmu není přítomen. Německý fotbalový svaz (DFB) i některá média ho připisovala anglickému fotbalistovi Stevenu Gerrardovi v reakci na Twitteru po drtivém vítězství Německa nad domácí Brazílii 7:1 v semifinále, nicméně se ukázalo, že ho má na svědomí fanoušek s účtem \"iSteven8Gerrard\".\n\n"}
{"id": "1038221", "url": "https://cs.wikipedia.org/wiki?curid=1038221", "title": "Antun Bogetić", "text": "Antun Bogetić\n\nMons. Antun Bogetić (24. dubna 1922, Premantura - 19. dubna 2017, Pula ) byl chorvatský římskokatolický kněz a emeritní biskup Poreč a Pula.\n\nNarodil se 24. dubna 1922 v Premantuře. Po základní škole nastoupil na gymnázium v Koperu. Poté vstoupil do kněžské semináře a na Papežské lateránské univerzitě v Římě studoval filosofii. Poté pokračoval ve studiu teologie v Gorici.\n\nNa kněze byl vysvěcen 29. června 1946.\n\nPo vysvěcení působil jako: farní vikář v sv. Luciji Labinskoj, v Labinu, tajemník biskupa, kněz v semináři v Pazinu, farní vikář v Pazinu, generální vikář diecéze Poreč a Pula a jako misionář v Argetině.\n\nDne 27. ledna 1984 jej papež Jan Pavel II. ustanovil diecézním biskupem Poreč a Pula. Biskupské svěcení přijal 28. dubna 1984 z rukou kardinála Franja Kuhariće a spolusvětiteli byli arcibiskup Josip Pavlišić a biskup Dragutin Nežić.\n\nDne 18. listopadu 1997 přijal papež Jan Pavel II. jeho rezignaci na post biskupa Poreč a Pula, z důvodu dosažení kanonického věku 75 let.\n\nZemřel 19. dubna 2017 v Pule.\n\n"}
{"id": "1038235", "url": "https://cs.wikipedia.org/wiki?curid=1038235", "title": "Kurs sebeovládání", "text": "Kurs sebeovládání\n\nKurs sebeovládání (v americkém originále: Anger Management) je americká filmová komedie z roku 2003. Režisérem filmu je Peter Segal. Hlavní role ve filmu ztvárnili Adam Sandler, Jonathan Osser, Jack Nicholson, Marisa Tomei a Luis Guzmán.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038241", "url": "https://cs.wikipedia.org/wiki?curid=1038241", "title": "Roland Topor", "text": "Roland Topor\n\nRoland Topor (7. ledna 1938, Paříž — 16. dubna 1997, Paříž) byl francouzský výtvarník a spisovatel, ovlivněný surrealismem a patafyzikou.\n\nPocházel z rodiny přistěhovalců z Polska, jeho otec Abram Topor byl malíř a sochař. Kvůli svému židovskému původu se rodina za 2. světové války musela skrývat v Savojsku. Topor vystudoval École nationale supérieure des beaux-arts a živil se jako kreslíř pro časopis \"Hara-Kiri\". Jeho karikatury se vyznačovaly drastickou komikou, založenou na kontrastu věcného, konzervativního stylu kresby s provokativním sadomasochistickým obsahem. V roce 1961 obdržel Cenu černého humoru. Byl členem Panického hnutí, které provozovalo šokující performance ve stylu Antonina Artauda.\n\nJe autorem románu \"Nájemník\", který v roce 1976 zfilmoval Roman Polanski. Napsal také divadelní hry \"Dítě pana Vavřince\", \"Joko slaví narozeniny\", \"Zima pod stolem\" a písňové texty pro francouzskou zpěvačku japonského původu Megumi Satsu. Ilustroval klasickou dětskou knihu \"Pinocchiova dobrodružství\".\n\nJako výtvarník a scenárista spolupracoval s filmovým režisérem René Lalouxem, vytvořili experimentální animovaný snímek \"Hlemýždi\" (1965) a v československo-francouzské koprodukci celovečerní vědeckofantastický kreslený film \"Divoká planeta\" podle předlohy Stefana Wula (1973). Vytvořil také animované sekvence do filmů \"Viva la Muerte\" (režie Fernando Arrabal, 1971) a \"Casanova Federica Felliniho\" (1976). Hrál menší role ve filmech \"Sladký film\" (Dušan Makavejev, 1974), \"Nosferatu, fantom noci\" (Werner Herzog, 1979), \"Ratataplan\" (Maurizio Nichetti, 1979), \"Swannova láska\" (Volker Schlöndorff, 1984) a \"Tři životy a jen jedna smrt\" (Raoul Ruiz, 1996). Je spoluautorem scénáře k absurdní komedii o životě a díle Markýze de Sade \"Markýz\", kterou režíroval v roce 1988 Henri Xhonneux.\n\nByl zakladatelem a předsedou společnosti ROMALIAISONPARIS, podporující spolupráci italských a francouzských umělců.\n\n"}
{"id": "1038247", "url": "https://cs.wikipedia.org/wiki?curid=1038247", "title": "Kam tě den zavede", "text": "Kam tě den zavede\n\nKam tě den zavede (v americkém originále: Where the Day Takes You) je americký dramatický film z roku 1992. Režisérem filmu je Marc Rocco. Hlavní role ve filmu ztvárnili Dermot Mulroney, Sean Astin, Balthazar Getty, Lara Flynn Boyle a Peter Dobson.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038248", "url": "https://cs.wikipedia.org/wiki?curid=1038248", "title": "Seznam ocenění a nominací Lei Michele", "text": "Seznam ocenění a nominací Lei Michele\n\nToto je seznam nominací a ocenění, které obdržela herečka a zpěvačka Lea Michele, která v seriálu stanice FOX Glee zobrazuje Rachel Berry. Seriál obdržel dvě nominace na Zlaté glóby a nominaci na Primetime Emmy.\n"}
{"id": "1038249", "url": "https://cs.wikipedia.org/wiki?curid=1038249", "title": "Otto Schniewind", "text": "Otto Schniewind\n\nOtto Schniewind (14. prosince 1887 – 26. března 1964) byl německý námořní důstojník, generál admirál Kriegsmarine během druhé světové války.\n\nRoku 1907 vstoupil do Kaiserliche Marine v hodnosti kadeta. Během první světové války sloužil jako velitel různých torpédovek. Když se německé loďstvo vzdalo Britům, velel eskadře torpédovek, která byla potopena ve Scapa Flow. Kvůli účasti na incidentu byl Brity zatčen. Po propuštění pokračoval ve službě u Reichsmarine. V letech 1925 az 1926 sloužil jako adjutant ministra války Otto Gesslera. V roce 1932 se stal velitelem lehkého křižníku \"Köln\". O dva roky později byl převelen do štábní funkce. Roku 1937 byl povýšen na kontradmirála a o tři roky později na viceadmirála.\n\nV letech 1938 až 1941 sloužil jako náčelník štábu vedení námořní války ('). Po potopení \"Bismarcku\" převzal funkci velitele loďstva (') od Günthera Lütjense, který při této události zahynul. V roce 1943 se stal velitelem Velitelství námořní skupiny Sever. Dne 1. března 1944 byl povýšen do hodnosti generál admirála. Dne 30. července téhož roku byl zbaven velení a po zbytek války byl ponechán bez funkce.\n\nPo válce byl zatčen a stíhán v procesu s veliteli Wehrmachtu za účast na invazi do Norska, ale zproštěn obvinění a následně propuštěn. V letech 1949 až 1952 působil v Námořním historickém kolektivu (\"\"), který sestavili Američané z bývalých německých námořních důstojníků s cílem zpracovat dějiny námořního boje za druhé světové války z německého pohledu.\n\n"}
{"id": "1038252", "url": "https://cs.wikipedia.org/wiki?curid=1038252", "title": "Jan Mořic Strachwitz", "text": "Jan Mořic Strachwitz\n\nJan Mořic baron von Strachwitz a Gross-Zauche (3. února 1721, Cieszkowa u Lublince – 28. ledna 1781, Vratislav) byl římskokatolický duchovní a teolog. V letech 1761–1781 vykonával funkci pomocného biskupa ve Vratislavi a mezi lety 1766 a 1781 byl správcem pruské části diecéze.\n\nJan Mořic Strachwitz studoval na Vratislavské univerzitě a posléze na Collegium Germanicum v Římě. Roku 1744 získal titul doktora filozofie a byl vysvěcen na kněze. Po návratu do Slezska se stal proboštem v Namyslově a poté v Pačkově. Od roku 1748 zasedal ve vratislavské kapitule a o čtyři roky později se stal jejím scholastikem.\n\nRoku 1761 se stal titulárním biskupem tiberiadským a zároveň pomocným biskupem vratislavským. V roce 1763 byl jmenován generálním vikářem. Po vyhnání biskupa Schaffgotsche do Rakouska se \"de facto\" ujal vlády nad diecézí. Byl loajální vůči orgánům státní správy i vůči Svatému stolci. Rok 1776 prohlásil za svatý. Byl horlivým propagátorem křesťanské nauky a hojně navštěvoval farnosti. Pro chudé nemocné založil nadaci a nemocnici Panny Marie Bolestné a svatého Vojtěcha ve Vratislavi a Namyslově.\n\nPo skončení slezských válek přispěl na opravu katedrály svatého Jana Křtitele, ve které byl po své smrti roku 1781 pohřben.\n\n"}
{"id": "1038254", "url": "https://cs.wikipedia.org/wiki?curid=1038254", "title": "Šest stupňů odloučení (film)", "text": "Šest stupňů odloučení (film)\n\nŠest stupňů odloučení (v americkém originále: Six Degrees of Separation) je americký dramatický film z roku 1993. Režisérem filmu je Fred Schepisi. Hlavní role ve filmu ztvárnili Stockard Channing, Will Smith, Donald Sutherland, Ian McKellen a Mary Beth Hurt.\n\nStockard Channing byla za svou roli v tomto filmu nominována na Oscara a Zlatý glóbus.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038255", "url": "https://cs.wikipedia.org/wiki?curid=1038255", "title": "Martin Charvát", "text": "Martin Charvát\n\nMartin Charvát (* 7. února 1973 Kolín) je český politik a stavební inženýr, od listopadu 2014 primátor města Pardubic, v roce 2014 krátce zastupitel Městského obvodu Pardubice VII, člen hnutí ANO 2011.\n\nPo absolvování Gymnázia Český Brod vystudoval Fakultu stavební Českého vysokého učení technického v Praze (získal tak titul Ing.).\n\nZačínal jako stavbyvedoucí, poté působil jako ředitel a manažer v několika stavebních společnostech. Od prosince 2011 je členem představenstva akciové společnosti Rozvojový fond Pardubice (investor a realizátor rekonstrukcí významných památkových budov a sportovišť, majitel historických objektů a ČEZ Areny, pořadatel výstav, správce bytového fondu města). V prosinci 2013 se pak stal místopředsedou představenstva, který je v současnosti pověřen jeho řízením.\n\nMartin Charvát je od roku 2002 ženatý a má dvě děti. Žije v Pardubicích, konkrétně v části Rosice.\n\nV minulosti působil v ODS, později se stal členem hnutí ANO 2011.\n\nDo politiky se pokoušel vstoupit, když v komunálních volbách v roce 2010 kandidoval za ODS do Zastupitelstva Městského obvodu Pardubice VII, ale neuspěl (stal se prvním náhradníkem). O čtyři roky později ve volbách v roce 2014 kandidoval za hnutí ANO 2011 na 5. místě kandidátky. Díky preferenčním hlasům však skončil první a stal se jediným zastupitelem hnutí ANO 2011 zvoleným v tomto obvodu. Ke konci roku ale na mandát rezignoval.\n\nZároveň byl v komunálních volbách v roce 2014 zvolen zastupitelem města Pardubic, když vedl kandidátku hnutí ANO 2011. Hnutí přitom volby ve městě vyhrálo (21,44 % hlasů, 11 mandátů), uzavřelo koalici s ČSSD, TOP 09 a subjektem \"Koalice pro Pardubice\" (KDU-ČSL a Nestraníci) a Martin Charvát byl dne 21. listopadu 2014 zvolen primátorem města. Ještě předtím však musel soudu dokázat, že neporušil volební zákon (jeden z občanů si stěžoval na nepovolenou volební agitaci v den voleb).\n\nV komunálních volbách v roce 2018 byl z pozice člena hnutí ANO 2011 lídrem kandidátky tohoto hnutí do Zastupitelstva města Pardubice, mandát zastupitele města obhájil. Koalici následně vytvořilo vítězné hnutí ANO 2011, druhá ODS, páté uskupení \"\"Koalice pro Pardubice\"\" (tj. TOP 09, KDU-ČSL a hnutí Nestran.), šesté uskupení \"\"Sdružení pro Pardubice\"\" (tj. nezávislí kandidáti a SNK ED) a sedmé uskupení \"\"Česká strana sociálně demokratická a nestraníci pro Pardubice\"\". Dne 19. listopadu 2018 byl Charvát opět zvolen primátorem města Pardubice.\n"}
{"id": "1038262", "url": "https://cs.wikipedia.org/wiki?curid=1038262", "title": "Made in America", "text": "Made in America\n\nMade in America (v americkém originále: Made in America) je americká filmová komedie z roku 1993. Režisérem filmu je Richard Benjamin. Hlavní role ve filmu ztvárnili Whoopi Goldberg, Ted Danson, Nia Long, Will Smith a Jennifer Tilly.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038270", "url": "https://cs.wikipedia.org/wiki?curid=1038270", "title": "Mizerové", "text": "Mizerové\n\nMizerové (v anglickém originále Bad Boys) je americký akční film z roku 1995. Režíroval jej Michael Bay, na scénáři spolupracovali Michael Barrie, Jim Mulholland a Doug Richardson. Dvojici svérázných policistů ztvárnili Martin Lawrence a Will Smith. Společnost Columbia Pictures snímek premiérovala 7. dubna 1995. Česky jej uvedla společnost Falcon od 20. července téhož roku.\n\nFilm s 19milionovým rozpočtem vydělal během prvního víkendu ve 2 132 amerických kinech asi 15,5 milionu dolarů. Obsadil tak první příčku v návštěvnosti, daleko před druhou premiérou týdne, Disneyovským animákem \"Goofy na výletě\", a reprízovanou komedií \"Tommy Boy\" (oba filmy utržily mírně přes 6,1 milionu).\n\nRecenzní agregátor Rotten Tomatoes ohodnotil film na základě 47 recenzí 43 procenty, zatímco téměř 660 tisíc jeho uživatelů udělilo celkově 78 procent. Celkem 24 recenzí na serveru Metacritic poskytlo 41% hodnocení.\n\nFilm získal mezi diváky na největších filmových databázích spíše velmi dobré hodnocení (aktuální k 11. listopadu 2014).\n\n"}
{"id": "1038274", "url": "https://cs.wikipedia.org/wiki?curid=1038274", "title": "Loretta Goggi", "text": "Loretta Goggi\n\nLoretta Goggi (* 29. září 1950 Řím) je italská zpěvačka a herečka. Nejvíce ji proslavila píseň \"Maledetta primavera\" (italsky \"Proklaté jaro\"), se kterou skončila druhá na Festivalu italské písně v roce 1981, a kterou v české verzi \"Moje malá premiéra\" zpívá Petra Janů.\n\n\n"}
{"id": "1038278", "url": "https://cs.wikipedia.org/wiki?curid=1038278", "title": "Vítejte v Hollywoodu", "text": "Vítejte v Hollywoodu\n\nVítejte v Hollywoodu (v americkém originále: Welcome to Hollywood) je americká filmová komedie z roku 2000. Režisérem filmu je duo Tony Markes a Adam Rifkin. Hlavní role ve filmu ztvárnili Adam Rifkin, Tony Markes, David Andriole, Jane Jenkins a Scott Wolf.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1038283", "url": "https://cs.wikipedia.org/wiki?curid=1038283", "title": "Legenda o slavném návratu", "text": "Legenda o slavném návratu\n\nLegenda o slavném návratu (v americkém originále: The Legend of Bagger Vance) je americký dramatický film z roku 2000. Režisérem filmu je Robert Redford. Hlavní role ve filmu ztvárnili Will Smith, Matt Damon, Charlize Theron, Bruce McGill a Joel Gretsch.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1038284", "url": "https://cs.wikipedia.org/wiki?curid=1038284", "title": "Ali (film)", "text": "Ali (film)\n\nAli (v americkém originále: Ali) je americký dramatický film z roku 2001. Režisérem filmu je Michael Mann. Hlavní role ve filmu ztvárnili Will Smith, Jamie Foxx, Jon Voight, Mario Van Peebles a Ron Silver.\n\nWill Smith a Jon Voight byli za své role v tomto filmu nominováni na Oscara a Zlatý glóbus. Film byl dále nominován na Zlatý glóbus v kategorii nejlepší hudba.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1038291", "url": "https://cs.wikipedia.org/wiki?curid=1038291", "title": "Frekvenční analýza", "text": "Frekvenční analýza\n\nFrekvenční analýza je jeden z nástrojů kryptoanalýzy. Dopracovává se k otevřenému textu na základě statistických znalostí o přirozeném jazyce. Podstatou frekvenční analýzy je využití skutečnosti, že přirozené jazyky mají různou četnost svých písmen, případně i že mají různou četnost různých kombinací písmen. \n\nFrekvenční analýza výskytu písmen v textu velmi účinná proti klasickým šifrám typu substituční šifra nebo transpoziční šifra, protože šifry, které jen nahrazují jednotlivá písmena jinými písmeny, nebo kombinace písmen jinými kombinacemi, jsou pomocí ní snadno prolomitelné i útokem jen se znalostí šifrovaného textu. Rozšíření povědomí o frekvenční analýze tedy v podstatě znamenalo zánik těchto klasických šifer coby prostředku utajené komunikace. \n\nDíky relativní jednoduchosti frekvenční analýzy se lze s popisem útoku setkat i v populární literatuře, například Edgar Allan Poe ho popsal ve své povídce Zlatý brouk a Arthur Conan Doyle nechal frekvenční analýzu používat svého fiktivního detektiva Sherlocka Holmese.\n\n"}
{"id": "1038295", "url": "https://cs.wikipedia.org/wiki?curid=1038295", "title": "Tropická bouře Barry (2001)", "text": "Tropická bouře Barry (2001)\n\nTropická bouře Barry byla silná tropická bouře, která udeřila na severovýchodě Floridy v průběhu srpna 2001. Byla to třetí bouře a druhá pojmenovaná bouře sezóny. Barry se vyvinul z tropické vlny, která se vytvořila 24. července u pobřeží Afriky. Tato vlna se 29. 7. dostala do Karibského moře, kde utvořila velkou tlakovou níži, která se podílela na tvorbě tropické bouře Barry. Nejvyšší rychlost byla 110 km/h. Bouře se pak stěhovala na sever a narazila na pobřeží Alabamy a Floridy. 7. srpna se rozplynula.\n\nNa rozdíl od tropické bouře Allison, která zničila Texas a další státy v červnu 2001, byla tato tropická bouře mírná. I tak došlo k celkem 9 úmrtím: 6 z Kuby, 3 z Floridy. Bouři doprovázely silné deště. Nejvíce napršelo ve městě Tallahassee – 230 mm. Zde pak větry dosahovaly v nárazech až 127 km/h. Zbytky bouře pak přešly přes USA. Tropická bouře napáchala škody v hodnotě 30 milionů amerických dolarů.\n\n24. července byla zpozorována tropická vlna, která se přesouvala na západ přes Atlantský oceán. K podezření na cyklón došlo 28. července. Jako tropická porucha se 1. srpna dostala nad Karibské moře. Silné srážky se vyskytly na jihu Floridy a západě Kuby. Ten samý den se vytvořila velká tlaková níže, a to poblíž souostroví Dry Tortugas a ta postupovala dál na severozápad. 2. srpna, a to v 18:00, se z této níže stala tropická bouře, která byla pojmenována Barry. Později se zjistilo, že o 6 hodin dříve už byla z níže tropická deprese. Existuje i domněnka, že v době rozhodnutí, že jde o tropickou bouři ještě bouře neměla vlastnosti tropické bouře, ale právě tropické deprese.\n\nKdyž se stal Barry tropickou bouří, proudění se do poloviny obtočilo kolem oka. „Odtok“ vzduchu z východního půlkruhu bouře byl dobrý, i když v důsledku vyššího střihu větru na jihovýchodě byl tento odtok omezen. 3. srpna bouře zeslábla a stočila se na jihozápad. Poté se jako deprese opět stočila na severovýchod.\n\n4. srpna v 18:00 větry zesílily a opět se jednalo o tropickou bouři. Nejvyšší rychlost větru byla zaznamenána 5. srpna v 18:00 – 110 km/h. Těsně před hranicí síly hurikánu. 6. srpna v 5:00 se bouře dostala na pobřeží. Město Santa Rosa Beach na Floridě zasáhla bouře nejdříve. Větry zde dosahovaly rychlosti až 110 km/h. Když se bouře dostala do vnitrozemí, rychle zeslábla a stala se z ní tropická deprese. 6. srpna večer se větry u oka bouře pohybovaly kolem rychlosti 8 km/h. Jako deprese se Barry stočil na severozápad. Zbytky bouře ještě 7. srpna zasáhly město Memphis v Tennessee a 8. srpna se bouře definitivně rozptýlila nad Missouri.\n\nNárodní hurikánové centrum vydalo varování před tropickou bouří mnoha krajům u pobřeží Mexického zálivu. Poté bylo varování upraveno a varovalo před silnými větry a srážkami na úrovni hurikánu. Vzhledem k tomu, že ale k zesílení tropické bouře na hurikán nedošlo, krátce před úderem na pobřeží bylo varování opět změněno na původní. Varování se týkalo též států Louisiana a Mississippi. Varování pro tyto státy bylo zrušeno.\n\nJakmile se Barry přiblížil k tzv. Florida Panhandle, dobrovolné evakuace byly vyhlášeny v 8 krajích. Kryty se ale otevřely pouze v 6 krajích. V některých částech Franklin County byly nařízeny povinné evakuace. 40 nákladních letadel a 300 zaměstnanců z Hurlburt Field bylo přemístěno do Little Rocku. Kvůli bouři též musel být odložen let raketoplánu, který měl startovat z jižní Floridy. Bylo samozřejmě evakuováno mnoho pracovníků ropných plošin. V Pro Player Stadium v Miami bylo také zrušeno vystoupení 'N Sync, kvůli hrozbě bouře.\n\nNa Floridě bouře zabila 3 lidi. Celkové škody se vyšplhaly na 30 000 000 amerických dolarů. Na jižní Floridě spadlo 75 až 200 mm srážek. Někde ovšem až 330 mm. Déšť sice pomohl zmírnit přetrvávající sucho, které zde panovalo, ale např. v Martin County způsobil záplavy. 2. srpna bylo zničeno na 300 domů. Dalších 63 domů a 6 mobilních domů bylo též silně poničeno. V Treasure Coast pak prý plaval zaplavenými ulicemi sumec.\n\nNa Florida Panhandle napršelo 5. srpna 125 až 225 mm srážek. V Tallahassee pak napršelo až 230 mm srážek, neoficiální zprávy pak udávají 175 mm. K záplavám došlo hlavně v Leon County a v Apalachicola National Forest, tam ale voda stékala do jezer Cascade Lakes, Lake Bradford a Munson Slough. Hladina Munson Slough vzrostla na nejvyšší úroveň od roku 1994. V okolí Tallahassee kvůli záplavám na silnici uvízlo 100 aut a kvůli stoupající hladině byli evakuováni 4 obyvatelé bytového komplexu na Allen Road. Ojediněle se záplavy vyskytly i ve Franklin County a Wakulla County. Kvůli nehodě v Jackson County zemřel jeden člověk.\n\nNárazy větru dosahovaly rychlosti 127 km/h. Mnoho stromů se zřítilo a lehce bylo poničeno několik staveb.\n\nV Alabamě pak spadlo 116 mm srážek, a to ve městě Evergreen. Ve zdejší oblasti pěstování arašídů pak spadlo asi 50 mm srážek a to pomohlo zmírnit sucho, které zde panovalo. Silné srážky pak spadly i v oblasti města Birmingham.\n"}
{"id": "1038296", "url": "https://cs.wikipedia.org/wiki?curid=1038296", "title": "Alp", "text": "Alp\n\nAlp je hlavní město a obec v Cerdanyi v provincii Girona v Katalánsku na severu Španělska. Na severu město přímo hraničí s Francií, konkrétně s městem Palau-de-Cerdagne. V roce 2012 žilo ve městě 1745 obyvatel. Na území obce se nachází lyžařská střediska Masella a La Molina.\n"}
{"id": "1038323", "url": "https://cs.wikipedia.org/wiki?curid=1038323", "title": "Philipp von Schoeller", "text": "Philipp von Schoeller\n\nPhilipp von Schoeller (23. srpna 1921 Vídeň – 6. května 2008 Vídeň) byl rakouský průmyslník a bankéř.\n\nPo ukončení škol studoval národní ekonomii na univerzitě v Innsbrucku a krátkodobě působil v obchodní komoře Tyrolska.\n\nBrzy se rozhodl založit pobočku rodinné firmy velkoobchodu a banky v Salzburku. Za 2.světové války působil v hodnosti rytmistra v 1. kozácké divizi Wehrmachtu v Terek-Kosaken-Reiterregiment č. 6.\n\nPo skončení války nastoupil po smrti Richarda Schoellera v roce 1951 jako společník do mateřské firmy ve Vídni. O čtyři roky poději se stal společníkem ve firmě Erste Wiener Walzmühle Vonwiller, Schoeller KG ve Schwechatu. Po převzetí firmou Leipnik-Lundenburger se v letech 1981–1988 stal jejím předsedou představenstva.\n\nV roce 1958 založil firmu Volkswirtschaftliche Gesellschaft Wien a vedl ji až do roku 1988. Od roku 1959 byl členem spolkového představenstva rakouské Industriellenvereinigung. V této instituci byl zvolen víceměněprezidentem pro léta 1967 až 1972 a znovu byl zvolen na období 1980–1988. V rakouské obchodní komoře pracoval v sekci průmyslu jako obman v letech 1970–1990. Jako dlouholetý člen mezinárodní obchodní komory zastupoval rakouské exportní zájmy. Ve své funkci se zasadil o liberalizaci obchodu s východem a měl také velký vliv na přistoupení Rakouska k Evropské unii v roce 1995.\n\nOd mládí byl úspěšným sportovcem. V parkurovém skákání dosáhl v roce 1953 národní titul a v letech 1953–1958 byl členem reprezentace Rakouska. Mimo to byl členem a čestným prezidentem Společnosti přátel Spanische Hofreitschule ve Vídni.\n\nV roce 1977 byl zvolen za Rakousko do Mezinárodního olympijského výboru, ve kterém působil až do roku 2000. V těchto letech vykonával důležité funkce ve finanční komisi, v komisi pro koordinaci olympijských her a v komisi pro olympijský program.\n\n"}
