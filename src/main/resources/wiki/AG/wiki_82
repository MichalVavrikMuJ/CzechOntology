{"id": "1138065", "url": "https://cs.wikipedia.org/wiki?curid=1138065", "title": "Slza (hudební skupina)", "text": "Slza (hudební skupina)\n\nSlza je česká popová hudební skupina, která se v roce 2014 proslavila písní „Lhůta záruční“. Jejími členy jsou zpěvák Petr Lexa a kytarista Lukáš Bundil, který je zakladatelem skupiny. Skupina byla založena 24. března 2013. Petr Lexa kromě zpěvu svoji skupinu prezentuje i na svém osobním YouTube kanále. Již se objevil v televizi jako herec v seriálu Přístav. Lukáš Bundil hraje na kytaru a právě on oslovil Petra Lexu, aby s ním zpíval. Krom nich s nimi na koncertech hrají i další hudebníci, kteří ale nejsou stálými členy hudební kapely.\n\nTato skupina vyhrála řadu ocenění. Jejich debutové album Katarze debutovalo na 1. příčce české hitparády s prodejem 3 tisíce kusů za jeden týden a za tři týdny po vydání má už platinovou desku.\n\nNa textech pracují s Ondřejem Ládkem, známým spíše jako Xindl X.\nVe videoklipu na jejich první píseň, která vznikla pod názvem \"Lhůta záruční\", která je i první písní obecně, si s nimi zahrála herečka Veronika Hájková. Text k této písni napsal Ondřej Ládek, známý spíše pod pseudonymem Xindl X. Ve videoklipu na jejich druhou píseň, \"Celibát\", si s nimi zahrála Barbora Zelená, finalistka soutěže Miss 2011. Třetí vydaný song se jmenuje \"Katarze\" a jedná se o hlavní znělku pro televizní seriál \"Přístav\". V roce 2015 vydali debutové album \"Katarze\", které obsahuje celkem 10 písní. 4. píseň kterou vydali na začátku dubna se jmenuje \"Fáze Pád\". Kde si zahrála finalistka Miss 2014. V roce 2018 spolupracují se zpěvačkou Celeste Buckingham, klip \"Na srdci\" byl prezentován 4. února 2018.\n\nNa podzim roku 2017 Slza vydala druhé studiové album \"Holomráz\".\n\nSkupina Slza potvrdila, že na jaře 2020 plánují vydat své třetí album. Skupina také sdělila, že se Ondřej Ládek se spolupodílí na tvorbě textů písní s Petrem Lexou.\n\nSoučástí tohoto alba budou písně Paravany, Hoď tam trsa, 4 ráno a Žár . Píseň Žár zpívala skupina Slza na několika koncertech, vydána bude až společně s albem.\n\nTato tabulka obsahuje písně, ke kterým byl natočen videoklip a mají sporné postavení mezi singly.\nSkupina Slza vydala ještě tyto písně:\nTyto písně jsou určeny pro digitální distiribuci. Jsou dosupné ve streamovacích službách, např. Spotify. Píseň Katarze – Radio Edit je verze písně Katarze určená pro rádia.\n\n"}
{"id": "1138066", "url": "https://cs.wikipedia.org/wiki?curid=1138066", "title": "Pomník padlým 1. světové války (Bratislava)", "text": "Pomník padlým 1. světové války (Bratislava)\n\nPomník padlým v 1. světové válce je národní kulturní památka zapsaná v Ústředním seznamu památkového fondu (pod číslem 11396/1) nacházející se v bratislavské městské části Staré město na Ulici francouzských partyzánů v Horském parku na tzv. Murmanské výšině. Za národní kulturní památku byl objekt prohlášen 22. března 2002.\n\nPamátník je postaven na památku padlým v 1. světové válce. Jde o jednoduchou stavbu se čtvercovým půdorysem ve tvaru velkého kamenného sarkofágu postaveného na hřbetech lvů. Na vrchní části pomníku je nápis: \"1914 – 1918\". \n\nPomník vyrobil známý bratislavský sochař Alojz Rigele ve spolupráci s architektem Franzem Wimmerem; vyrobený je z granitu. Odhalený byl v roce 1920.\n"}
{"id": "1138068", "url": "https://cs.wikipedia.org/wiki?curid=1138068", "title": "Zora Brziaková", "text": "Zora Brziaková\n\nZora Brziaková (* 14. března 1964 Košice) je bývalá československá hráčka basketbalu. Je vysoká 186 cm. Je zařazena na čestné listině mistrů sportu.\n\nPatřila mezi opory basketbalového reprezentačního družstva Československa, za které v letech 1982 až 1991 hrála celkem 251 utkání a má významný podíl na dosažených sportovních výsledcích. Zúčastnila se dvakrát kvalifikace na Olympijské hry 1984 (Havana, Kuba) - 8. místo a 1988 (Kuala Lumpur, Malajzie) - 5. místo, Olympijské her 1988 (Soul, Jižní Korea) - 8. místo, Mistrovství světa 1990 Kuala Lumpur, Malajzie - 4. místo, a pěti Mistrovství Evropy 1983, 1985, 1987, 1989, 1991, na nichž získala jednu stříbrnou medaili za druhé místo v roce 1989. S družstvem Československa na Mistrovství Evropy kadetek v roce 1980 skončila na 5. místě, na dvou Mistrovství Evropy juniorek v roce 1981 skončila na 5. místě a v roce za první místo získala titul mistra Evropy. Hrála za družstvo žen Výběru Evropy v roce 1985 dvě utkání v Itálii (Vicenza) proti Primigi Vicenza (81:67) a v Bulharsku (Plovdiv) reprezentaci žen Bulharska (97:82) .\n\nV československé basketbalové lize žen hrála celkem 11 sezón (1979-1990), z toho 4 sezóny (1979-1983) za družstvo Lokomotiva Košice, s nímž získala v ligové soutěži jedno třetí místo (1982). čtvrté místo (1983) a dvě sedmá místa (1980, 1981) a poté 7 sezón (1993-1990) za družstvo Sparta Praha, s nímž získala v ligové soutěži dva tituly mistra Československa (1985-1987), jedno druhé místo (1984), třikrát třetí místo (1985, 1987-1989) a jedno 5. místo (1990). V sezónách 1982/83 až 1985/86 byla čtyřikrát vybrána do All-Stars - nejlepší pětice hráček československé ligy. Je na 26. místě v dlouhodobé tabulce střelkyň československé ligy žen za období 1963-1993 s počtem 2936 bodů. S klubem se zúčastnila 2 ročníků Poháru mistrů evropských zemí v basketbalu žen (PMEZ), ve kterém v roce 1988 byla na 5. místě ve finálové skupině a 1x hrála ve čtvrtfinálové skupině (1987). Dále v Poháru vítězů pohárů, Ronchetti Cup družstvo hrálo 4 ročníky (1983-1990) a to 4x ve čtvrtfinálové skupině s umístěním 1x na 2. místě (1984), 2x na 3. místě (1986, 1989) a 1x na 4. místě (1990). \n\n\n\n\n\n\n\n"}
{"id": "1138070", "url": "https://cs.wikipedia.org/wiki?curid=1138070", "title": "Franz Wimmer", "text": "Franz Wimmer\n\nFranz von Paola Géza Karl Maria Wimmer (3. května 1885 Bratislava – 1953 Lochham u Mnichova, Německo) byl slovenský architekt německého původu, profesor, známý jako představitel konzervativní (tradiční) architektury.\n\nFranz Wimmer se narodil v domě na Michalské ulici č. 2. Byl jedním ze čtyř dětí v rodině Adolfa Wimmera, váženého občana města, ředitele první prešpurské spořitelny, který byl také majitelem obchodu s koloniálním zbožím \"Zum Elefanten - Ke slonovi\" (U slona). Původní kořeny rodiny Wimmerovy je třeba hledat v Rakousku. Vysokoškolské vzdělání v oboru architektura nabyl na Technické Univerzitě v Mnichově. Po ukončení studia zůstal jistý čas pracovat pro škole jako asistent profesora Thierscha.\n\nNa scéně se poprvé objevil roku 1909 realizací schodů a opěrné zdi při Dómu sv. Martina. V roce 1914 odešel jako dobrovolník na balkánskou frontu. Krátce byl ženatý s mnichovskou malířkou Valerií Heller - Spiess. Pravděpodobně již v roce 1918 začal spolupracovat s architektem Andrejem Szőnym, písemně je však potvrzen rok 1921, kdy si vybudovali společný ateliér na Michalské č.2. Firma měla název \"F. Wimmer und A. Szőnyi, Architekten\".\n\nV roce 1919 se stal členem Bratislavského uměleckého spolku (BUS) - \"Pressburger Kunstverein\", kde od začátku aktivně pracoval, stejně jako Andrej Szőnyi. Přes spolek a jeho členskou základnu, získal jejich ateliér i první architektonické objednávky. Jako zástupci spolku v městských komisích se mu podařilo zachránit mnohé historické památky města před zbouráním.\n\nV roce 1929 přijal Wimmer místo na Německé vysoké škole technické v Praze. Po příjezdu do Prahy byl jmenován řádným profesorem na Katedře středověké architektury, v německé sekci (Bautechnische Fakulta der Karlsunversitat, Prag), kde pracoval až do roku 1945, jistou dobu zastával i funkci děkana. O jeho působení v Praze nejsou zachovány žádné záznamy. Všechny dokumenty o profesorském sboru německé sekce univerzity byly zničeny.\n\nSpolupráce v ateliéru se Szőnyi trvala i během jeho pražského působení. Výkresová dokumentace prokazující aktivní spolupráci obou architektů je zachována do roku 1938. Od roku jeho pražského působení změnili název ateliéru na \"Prof. F. Wimmer & amp; A. Szőnyi, Architekten\". Do Bratislavy však jezdíval pravidelně i během rozdělení republiky po roce 1939.\n\nV roce 1945 před příchodem ruské fronty odešel z Prahy do Mnichova. Do Bratislavy se už nikdy nevrátil. Jeho rodina byla po osvobození Bratislavy v dubnu 1945 pro německý původ vystěhována z jejich domu na Michalské č. 2 a internována do tábora v Petržalce.\n\nFranz Wimmer zemřel v roce 1953 v obci Lochham u Mnichova, pohřben je v obci Passing.\n\nTvořil v období stále přetrvávajícího vlivu Vídně, a převládajícím aplikováním tradičních forem v architektuře. Skoro všechny státní budovy se stavěly v tomto oficiálním stylu až do třicátých let 20. století, kdy pod nástupem nových technologií a sílícím levicovým hnutím začaly pronikat do architektonické tvorby prvky funkcionalismu. Postupně funkcionaliznus začala i společnost akceptovat jako směr.\n\nPrvní známou realizací připisovanou F. Wimmerovi jsou exteriérové schody a kamenná opěrná zeď na terénním převýšení při Dómu sv. Martina, na dnešním Rudnayově náměstí z roku 1909.\n\nMladý Franz se v letech 1911–1913 vítěz soutěže zviditelnil stavbou Kostela reformované církve na dnešním náměstí SNP a také nájemným domem nazývaným Kalvínův dvůr na Obchodní ulici č. 12. (původně Schöndorfská ulice). Oba objekty byly provozně propojeny. Byl to první vysoký dům na této ulici, postavený ze železobetonu. Kalvínský kostel je postaven v neorománském slohu nebo v Rundbogenstil - ve stylu oválného oblouku, Kalvínův dvůr ve stylu maďarské secese, početně zastoupené v ulicích Budapešti. Je předpoklad, že výslednou podobu Kalvínovu dvoru dal budapešťský stavitel Opaterný, který zpracoval realizační projekt.\n\nJméno profesora Wimmera je spojeno se jménem Andreje (Endre) Szőnyho (* 1885 Jaszbereny - † 1968 Bratislava), architektem veřejnosti známějším. Jejich spolupráce začala pravděpodobně v roce 1918 a první známý společně podepsaný výkres \"Architekten Wimmer & amp; Szőnyi\" je z roku 1921. Šlo o úpravu zadního křídla Wimmerova rodného domu (Michalská č.2) na společný architektonický ateliér.\n\nPrvní větší společně podepsanou realizací ateliéru F.Wimmer & amp; A.Szonyi je projekt z roku 1924 s názvem \"Vestavba budovy sálu do dvora konviktu\". Je to sál kina Atlona na dnešním náměstí SNP (v roce 2013 zde sídlila restaurace Flagship). Koncepce projektu byla řešena v tradiční kompozici, výzdoba, ze které se zachovalo minimum, byla ve stylu Art deco.\n\nZ roku 1925 je návrh a později realizace památníku obětem 1. světové války na Murmanské výšině na ulici Francouzských partyzánů, ve spolupráci s bratislavským sochařem Alojzem Rigelem. Památník je jednoduchý a působivý. Při úpatí žulového kubusu jsou čtyři lvice-strážkyně podsvětí, připomínající jejich zobrazení z dob antiky.\n\nV roce 1926 byl zrealizován vlastní dům A. Szonyiho na Kapitulská ul. č.13 (dnes 12.) v Bratislavě, v přízemí kterého byly spolkové místnosti \"Kunstvereinu\".\n\nVe stejnou dobu, kdy projektovali soutěžní návrhy oficiálních budov ve stylu tradicionalismu, navrhovali Wimmer se Szőnym rodinné domy a vily, v německém stylu stavění, které působily domácky útulně. Charakteristickými znaky těchto staveb je vysoká valbová střecha a náběhy při okapech, vertikálně členěná okna s látkovým okenicemi. Fasáda je při jednopodlažních stavbách jednoduchá, v případě vícepodlažních budov navrhli balkon podepřený sloupy nebo konzolami. Charakteristickým prvkem bylo pro jejich tvorbu použití arkýře podepřeného konzolemi. Tvaroslovné prvky, blízké architektům německého okruhu oslovovali bratislavskou i piešťanskou klientelu a během následujících přibližně dvanácti let v tomto stylu realizovali rodinný dům dr. Fleishackera na Timravině ulici č. 4 (z roku 1924), podobně řešené jsou i vily z pozdějšího období např. vila dr. Cabañase na Pažického ul. č. 4 (z roku 1926) Tvarově rozehráli dům Janka Alexyho v Piešťanech, místní části Banka (r. 1932) a dr. Dérera na Údolní - Slepé ulici 12 (r. 1938). Rozsahem větší je Villa Anna realizována v roce 1928 pro prokuristu Kajlicha v Piešťanech nedaleko nábřeží Váhu. Ve stejném duchu byl postaven nový farní dům v Piešťanech (rok 1929).\n\nV roce 1928 pro Církevní umělecký spolek navrhli Obchodní budovu na Laurinské ulici 17, později známou jako Central Passage. Byla prvním obchodním domem s pasáží na území Starého města. Moderní stavba s jednoduchou funkční obchodní dispozicí a kancelářemi k pronájmu v dvorní části, je v současnosti zrekonstruována bez výraznější změny původního vzhledu.\n\nV roce 1933 projektují pro Piešťany koupaliště Eva. Pravděpodobně pod vlivem pražského architekta V. Kolátora, jehož přibrali do kolektivu, z návrhu později odstranili valbovou střechu. Moderním prvkem bylo řešení prosklené stěny haly bazénu. Veřejné lázně ještě v druhé polovině 20. let byly stavěny jako neoklasicistní stavby, bez přiznání vnitřní funkce objektu. Koncem 40. a začátkem 50. let A. Szőnyi pracoval na návrhu rozšíření koupaliště, ke kterému však nedošlo.\n\nPoslední jejich známé společné projekty jsou z let 1937–1938.\n\nK stavbám do historického prostředí Bratislavy patří i : farní dům u kostela sv. Jana z Mathy, bývalý obchod Pallehner na Hurbanovo náměstí (1938) a bytový dům na Kapitulské ulici č.13 (1933) pro Maďarskou vědeckou společnost. Z období roku 1938 jsou i jejich nájemní bytové domy. Příčinou rychlého investování byla blížící se válka a pochopitelná obava ze znehodnocení peněz.\n\nPo odchodu z Prahy do Mnichova se do Bratislavy už nikdy nevrátil a není známo zda v tomto období až do smrti roku 1953 ještě projektoval.\n\nV době jejich tvorby se architektura, nesla v duchu tradicionalismu, která byla oficiální architektura, požadovanou pro státní budovy. Proto i soutěžní návrhy na občanské a státní stavby řešily jako neoklasicistní stavby. Společnými znaky soutěžních projektů ze 20. let 20. stol. ateliéru \"F.Wimmer & amp; A.Szonyi\" byla těžká symetrická bloková architektura s valbovou střechou a střešní lucernou.\n\nRodinné domy a vily projektované architekty, které byly umístěny mimo města do přírodního prostředí byly domácky útulné ve stylu blízkém německému stavění. Znakem byly vysoké valbové střechy s náběhy při okapech, hladká fasáda s vertikálními členěnými okny s látkovým okenicemi. Nájemní domy z konce 30 let se blížili svou jednoduchou hmotou k purismu, avšak ornament/ individuální detail autoři nikdy neopustily.\n\nV dějinách slovenské architektury je představitelem konzervativní (tradiční) architektury s osobitým projevem.\n\n\n"}
{"id": "1138077", "url": "https://cs.wikipedia.org/wiki?curid=1138077", "title": "61. ročník udílení cen Emmy", "text": "61. ročník udílení cen Emmy\n\n61. ročník udílení cen Emmy oceňující nejlepší televizní počiny v období od 1. června 2008 do 31. května 2009, se konal dne 20. září 2009 v Nokia Theater v Los Angeles. Přímý přenos vysílala televizní stanice CBS a moderoval jej Neil Patrick Harris.\n\nVítězi jsou uvedeni jako první a vyznačeni tučně.\n"}
{"id": "1138083", "url": "https://cs.wikipedia.org/wiki?curid=1138083", "title": "Urban Desire", "text": "Urban Desire\n\nUrban Desire je čtvrté sólové studiové album americké zpěvačky Genyi Ravan. Vydalo jej v roce 1978 hudební vydavatelství 20th Century Fox Records a produkovala jej zpěvačka sama. Vedle autorských písní obsahuje také několik coververzí, například od Johna Calea či skladatelského tria Holland–Dozier–Holland. Na albu se podílel například zpěvák Lou Reed, který se zpěvačkou zpívat duet v písni „Aye Co'lorado“. V písni „Back in My Arms Again“ zpívali doprovodné vokály český hudebník Ivan Král a David Lasley. V hitparádě Billboard 200 se album umístilo na 147. příčce.\n\n\n"}
{"id": "1138086", "url": "https://cs.wikipedia.org/wiki?curid=1138086", "title": "Dreamtime", "text": "Dreamtime\n\nDreamtime může být:\n\n"}
{"id": "1138098", "url": "https://cs.wikipedia.org/wiki?curid=1138098", "title": "Dreamtime (album, Tom Verlaine)", "text": "Dreamtime (album, Tom Verlaine)\n\nDreamtime je druhé sólové studiové album amerického hudebníka Toma Verlaina. Vydalo jej v červenci roku 1981 hudební vydavatelství Warner Bros. Records a jeho producentem byl společně s Verlainem Robert Clifford. Podíleli se na něm například bubeník Jay Dee Daugherty a klávesista Bruce Brody ze skupiny Patti Smith Group, bubeník Rich Teeter z The Dictators nebo baskytarista Fred Smith, který s Verlainem hrál také ve skupině Television. V hitparádě popových alb časopisu \"Billboard\" se deska umístila na 177. příčce.\n\nAutorem všech skladeb je Tom Verlaine.\n"}
{"id": "1138100", "url": "https://cs.wikipedia.org/wiki?curid=1138100", "title": "Martin Jenáček", "text": "Martin Jenáček\n\nMartin Jenáček (* 14. července 1975 ve Zlíně) je bývalý český hokejový útočník.\n\nRodák ze Zlína a taktéž odchovanec zlínského klubu debutoval v seniorském týmu HK Kroměříž. V klubu strávil dvě sezony, poté se přesunul do hokejového týmu v Šumperku. Působiště v týmu HC Šumperk začínal ve třetí nejvyšší soutěži v Česku. Po výborné sezoně 1998/99 pomohl k postupu do druhé nejvyšší ligy. Skvělé výkony podával i v první lize a v průběhu sezony se přesunul do hlavního týmu HC Barum Continental Zlín, od sezony 2000/01 byl stabilním hráčem klubu. 6 a 7 dubna 2001 se zúčastnil reprezentační přípravy, dva zápasy odehrál proti švýcarské reprezentaci. Největší úspěch v české nejvyšší soutěži zaznamenal v ročníku 2003/04, ve kterém získal s týmem titul mistra nejvyšší soutěže. Začátek ročníku 2004/05 musel vynechat kvůli zánětu žil na lýtku pravé nohy. V průběhu sezony 2005/06 odešel do týmu Vsetínská hokejová, kde strávil zbytek sezony. 2. května 2006 se dohodl s Litvínovským klubem na jeden rok. V Litvínově vydržel nakonec šest let, poslední část své hráčské kariéry završil v německém týmu EHC Freiburg, který působil ve třetí německé lize.\n\n\n"}
{"id": "1138101", "url": "https://cs.wikipedia.org/wiki?curid=1138101", "title": "Tom Verlaine (album)", "text": "Tom Verlaine (album)\n\nTom Verlaine je první sólové studiové album amerického hudebníka Toma Verlaina. Vydalo jej v roce 1979 hudební vydavatelství Elektra Records a jeho producentem byl společně s Verlainem Michael Ewasko. Podíleli se na něm například bubeník Jay Dee Daugherty a klávesista Bruce Brody ze skupiny Patti Smith Group, baskytarista Fred Smith, který s Verlainem hrál také ve skupině Television, nebo zpěvačka Deerfrance, která byla členkou doprovodné skupiny velšského hudebníka Johna Calea. Coververzi písně „Kingdom Come“ vydal následujícího roku zpěvák David Bowie na svém albu \"Scary Monsters (and Super Creeps)\".\n\nAutorem všech skladeb je Tom Verlaine.\n"}
{"id": "1138103", "url": "https://cs.wikipedia.org/wiki?curid=1138103", "title": "Words from the Front", "text": "Words from the Front\n\nWords from the Front je třetí sólové studiové album amerického hudebníka Toma Verlaina. Vydalo jej v červnu roku 1982 hudební vydavatelství Warner Bros. Records a jeho producentem byl Verlaine. Podíleli se na něm například bubeník Jay Dee Daugherty ze skupiny Patti Smith Group, baskytarista Fred Smith, který s Verlainem hrál také ve skupině Television, nebo také kytarista Jimmy Rip, který se později rovněž stal členem kapely Television.\n\nAutorem všech skladeb je Tom Verlaine.\n"}
{"id": "1138107", "url": "https://cs.wikipedia.org/wiki?curid=1138107", "title": "Rodinný dům Ivana Matušíka", "text": "Rodinný dům Ivana Matušíka\n\nRodinný dům architekta Ivana Matušíka je dům v Bratislavě podle návrhu slovenského architekta Ivana Matušíka. Je postaven na trojúhelníkové parcele v nároží ulic Bukové a Nad lomem, pod bratislavským Bôrikom. V současnosti je také architektovým pracovištěm. Z ulice ho zakrývají popínavé rostliny, které se táhnou podél oplocení pozemku.\n\nArchitekt tento rodinný dům založil na pravidelném čtvercovém půdorysu s vnějšími rozměry 10,80 x 10,80 m. Dispoziční řešení vychází z klasického dělení čtverce na devět stejných částí s modulem 1,2 m. Stejně jako se Le Corbusier odkazoval na své \"\"traces regulateurs\"\" (usměrňující čáry), se i Ivan Matušík drží své geometrické osnovy. A stejně jako u Le Corbusiera je i u Matušík výtvarná výpověď \"... racionalizovaná sítí ... čar, které se stávají formálním vodítkem, pronikajícím celým ... dílem\".\n\nMatušíkův dům můžeme považovat za koncentrát zkušeností moderny.\n\nDům je třípodlažní (suterén, přízemí, patro). Jednotlivá podlaží jsou dělány jako autonomní dispoziční jednotky. Ve středu je pevné jádro, po obvodu volná dispozice o světlosti 3,30 m. Dům v sobě nese prostorovou dualitu. Zatímco dispozice je přísně soustředěna kolem pevného jádra, jeho funkce mají odstředivou tendenci. Hlavně horní patro má všechny znaky corbusierovského volného půdorysu. Prostor po obvodu jádra člení jen jednotlivé funkce. Tento dům nemá žádné dveře a příčky kromě hygienického zařízení a spíže.\n\nStřecha domu naplňuje jeden z pěti Le Corbusierových bodů nové architektury. Je konkávní a dešťovou vodu odvádí směrem dovnitř - nad domem vytváří jakýsi opačně obrácený \"rozevřený deštník\" (tak ji nazval sám autor). Od obvodových zdí je odsazená průběžným pásovým oknem, to má roli tradiční římsy. Architekt zde naplno využil holé cihelné zdivo, které je charakteristické pro jeho začátky tvorby a v zlomku se objevuje i v několika pozdějších dílech. Použije se stejně v exteriéru i v interiéru.\n\nAteliér I. Matušíka v rámci domu neměl své stálé místo. Sídlil v suterénu, v místnosti s velkorysým střešním světlíkem. Později zabíral část volné dispozice na druhém podlaží, měl tam podobnou atmosféru jako jeho pracoviště na ŠPÚO v Apponiho paláci. V současnosti je opět v suterénu. Pohyb jeho pracoviště se stává úžasnou ilustrací fungování volného půdorysu.\n\nVedle prostorovém konceptu je nejpodstatnějším znakem domu jeho monomateriálovost. Architekt zde naplno využil materiál, který je charakteristický pro jeho rané práce a v zlomku se objevuje i v několika pozdějších dílech - režné cihelné zdivo. Materiál bezprostředně svázaný s evropskou modernou. Jako důvod proč se přiklonil k režnému zdivu uvádí svou cestu do severní Evropy, nepopírá vliv Karfíkovy moderny, bratislavské architektury Balana a Grossmanna atd. U Matušíka není cihla přítomna pouze na vnější fasádě, ale stejně je přítomna i v interiéru. Na stěnách, podlahách v podobě keramické dlažby stejného rozměru i na keramickém obkladu hygienických zařizovacích prvků.\n\nPřed pocitem stylově dokonalého uměleckého díla, chrání dům svobodné vrstvení historických a uměleckých artefaktů i běžných předmětů denní potřeby. Toto brání domu, aby se stal dokonalým architektonickým manifestem, který je vždy trochu těžko obyvatelný.\n\n"}
{"id": "1138108", "url": "https://cs.wikipedia.org/wiki?curid=1138108", "title": "Combat Boat 90", "text": "Combat Boat 90\n\nCombat Boat 90 (CB 90) je třída víceúčelových hlídkových a rychlých útočných člunů vyvinutých pro švédské námořnictvo. Plavidla byla do služby přijata roku 1991 jako náhrada plavidel třídy \"Tpbs 200\". Jejich švédské označení je Stridsbåt 90H, přičemž písmeno H vyjadřuje, že jeden člun pojme polovinu čety plně vystrojených vojáků. Plavidla slouží v celé řadě rolí, včetně útočné, pobřežní obrany, průzkumu, nebo speciálních operací. Postaveno bylo přes 278 člunů tohoto typu. Jejich zahraničními uživateli jsou Brazílie, Malajsie, Mexiko, Norsko, Řecko a USA.\n\nRuské námořnictvo od roku 2015 provozuje vizuálně velmi podobná plavidla projektu 03160 (třída \"Raptor\") i projektu 02510 (typu \"BK-16\"), nebylo však potvrzeno, že by se jednalo např. o licenční verzi typu CB 90.\n\nPlavidla CB 90 vyvinula švédská loděnice Dockstavarvet.\n\nNejnovější verze pro švédské námořnictvo nese označení CB90 HSM. Plavidla mají zlepšené výkony, modernější senzory a jsou vybavena dálkově ovládanou zbraňovou stanicí. Švédsko jich odebere 17 kusů.\n\nČluny jsou vyrobeny z hliníku. Na přídi jsou vybaveny speciální rampou umožňující rychlé opuštění plavidla výsadkem. Za rampou se nachází prostor tříčlenné posádky a dále prostor pro náklad, který na rampu přímo navazuje. Nákladní prostor je zčásti možné vybavit modulárním vybavením. Kapacita plavidla je 21 vojáků, nebo až 4,5 tuny nákladu. Základní výzbroj tvoří tři 12,7mm kulomety M2HB (alternativou je 40mm granátomet Mk 19).\n\nPohonný systém tvoří dva diesely Scania, každý o výkonu 600 kW a dvě vodní trysky KaMeWa FF. Nejvyšší rychlost dosahuje 45 uzlů.\n"}
{"id": "1138109", "url": "https://cs.wikipedia.org/wiki?curid=1138109", "title": "Chops (album, Euros Childs)", "text": "Chops (album, Euros Childs)\n\nChops je první sólové studiové album velšského hudebníka Eurose Childse. Vydalo jej v únoru roku 2006 hudební vydavatelství Wichita Recordings. Jeho producentem byl společně s Childsem Gorwel Owen, který s ním již v minulosti spolupracoval na nahrávkách skupiny Gorky's Zygotic Mynci, jíž byl Childs členem. Na albu se podíleli i členové této skupiny, kytarista John Lawrence a houslistka Megan Childs. Většina písní je nazpívána v anglickém jazyce, ale jsou zde i velšsky zpívané skladby.\n\nAutorem všech skladeb je Euros Childs.\n"}
{"id": "1138110", "url": "https://cs.wikipedia.org/wiki?curid=1138110", "title": "Zimní stadion Vladimíra Dzurilly", "text": "Zimní stadion Vladimíra Dzurilly\n\nZimní stadion Vladimíra Dzurilly je zimní stadion v Bratislavě v městské části Ružinov na Ružinovské ulici 4 nedaleko Štrkoveckého jezera. Jeho kapacita je kolem 3 500 lidí. Hala je domovským stánkem HK Ružinov 99 Bratislava a byla dočasným domovem pro hokejisty HC Slovan Bratislava, během rekonstrukce zimního stadionu Ondreje Nepely.\n\nV roce 2008 byla dostavěna tréninková hala, kterou oficiálně otevřeli 15. května 2009.\n\n"}
{"id": "1138114", "url": "https://cs.wikipedia.org/wiki?curid=1138114", "title": "Patio (album)", "text": "Patio (album)\n\nPatio je první studiové album velšské rockové skupiny Gorky's Zygotic Mynci. Vydalo jej v červnu roku 1992 hudební vydavatelství Ankst. Více než klasické řadové album jde o kompilaci složenou z různých demosnímků či nahrávek pro rozhlasové vysílání. Produkčně se na albu podíleli členové skupiny, ale také další osoby (Wyn Jones, Gareth Morlais a Neil White). Původně album vyšlo na 10\" gramofonové desce a obsahovalo dvanáct písní. Později bylo vydáno na CD a bylo doplněno o několik dalších skladeb. Album bylo z převážné části nazpíváno ve velštině, ale jsou zde také písně s anglickým textem. Hudebník John Cale nahrávku označil za své nejoblíbenější album.\n\n"}
{"id": "1138116", "url": "https://cs.wikipedia.org/wiki?curid=1138116", "title": "Moog Droog", "text": "Moog Droog\n\nMoog Droog je druhé EP velšské rockové skupiny Super Furry Animals. Vydalo jej v říjnu roku 1995 hudební vydavatelství Ankst a jeho producentem byl spolu se členy kapely Super Furry Animals Gorwel Owen. Píseň „God! Show Me Magic“ vyšla následujícího roku na první dlouhohrající desce kapely nazvané \"Fuzzy Logic\". Písně „pamV?“, „Focus Pocus“ a „Debiel“ vyšly na kompilaci \"Out Spaced\" z roku 1998. Název alba \"Moog Droog\" vznikl z poangličtěného hláskování výrazu „“ (slang pro marihuanu) a jde o hříčku s výrobcem syntezátorů Moog. Výraz „droog“ pochází z ruštiny („přítel“).\n\n"}
{"id": "1138119", "url": "https://cs.wikipedia.org/wiki?curid=1138119", "title": "Isabela (Galapágy)", "text": "Isabela (Galapágy)\n\nIsabela je největším ostrovem souostroví Galapágy. S rozlohou 4640 km² je Isabela téměř 4× větší než Santa Cruz, druhý největší ostrov Galapág. Ostrov nese jméno po španělské královně Isabele Kastilské. Původně byl pojmenován Albemarle po vévodovi z Albemarle. Ostrovem prochází zemský rovník.\n\nIsabela se nachází na západním okraji souostroví Galapágy, ve kterém je jedním z nejmladších ostrovů. Stáří ostrova je odhadováno zruba na 1 milión let. Na vzniku ostrova se vulkanickou činností podílelo celkem šest štítových vulkánů: Alcedo, Cerro Azul, Darwin, Ecuador, Sierra Negra a Wolf. Vulkány Ecuador a Wolf leží přímo na rovníku. Wolf je s nadmořskou výškou 1707 m nejvyšším bodem ostrova. Ostrov je z geologického hlediska velmi významný, neboť ve zdejší krajině je možné dobře zdokumentovat geologické procesy, které utvářely celé souostroví.\n\nPříroda Isabely se poněkud liší od ostatních galapážských ostrovů, neboť zde nenajdeme obvyklé rozložení vegetačních zón. Poměrně nová lavová pole a chudé okolní půdy neposkytují dostatek živin, aby se zde vytvořilo takové množství rozličných vegetačních zón jako na ostatních ostrovech. Další patrný rozdíl je u vulkánů Wolf a Cerro Azul, jejichž vrcholky ční nad hradbou mraků a jsou suché.\n\nIsabela je domovem více želv sloních, než všechny ostatní galapážské ostrovy dohromady. Velká rozloha ostrova a jeho specifická topografie vytvořily pro pomale se pohybující želvy bariéry – ty zřejmě nebyly schopny překonat lávové proudy a další překážky, proto se zde vyvinulo hned několik různých poddruhů. V současnosti se želvy volně pohybují v kalderách zdejších neaktivních vulkánů.\n\nBohatství přírodních druhů zahrnuje tučňáky, kormorány, mořské leguány, tereje, pelikány a kraby. Dále zde najdeme pozemní leguány, „Darwinovy pěnkavy“ (pěnkavky rodů \"Camarhynchus\", \"Geospiza\", \"Certhidea\" a \"Pinaroloxias\"), galapážskou káni a galapážskou hrdličku. Západní pobřeží ostrova je ideálním místem k pozorování delfínů a velryb.\n\nPříroda zde byla vážně ohrožena přemnožením dovezených koz, kterých zde bylo v jednu dobu až 100 000. Správě Galapážského národního parku ve spolupráci s Nadací Charlese Darwina se však podařilo kozy na ostrově vymýtit.\n\nOsady Puerto Villamil a Santo Tomás byly založeny v roce 1893. V roce 1905 žilo na ostrově 200 lidí. Na ostrově se těžila síra (z fumarol), z korálů se získávalo vápno. Z želv bylo získáváno maso a olej.\n\nPuerto Villamil ležící na jihovýchodním cípu ostrova je třetím největším sídlem souostroví.\n"}
{"id": "1138122", "url": "https://cs.wikipedia.org/wiki?curid=1138122", "title": "Kopi Luwak", "text": "Kopi Luwak\n\nKopi Luwak (\"Cibetková káva\") je druh kávy pocházející z Indonésie. Slovo \"kopi\" znamená v indonéštině kávu a \"luwak\" je místní název cibetkovité šelmy jménem oviječ skvrnitý (\"Paradoxurus hermaphroditus\"). Ta požírá celé plody kávovníku, z nichž stráví pouze dužinu a zrnka vyloučí spolu s výkaly. Enzym proteáza v trávicím traktu zvířete způsobí, že kávová zrnka získají jemnější, méně hořkou chuť. Kopi Luwak patří k nejdražším druhům kávy: ročně se vyprodukuje na světě pouze okolo pěti set kilogramů, cena za kilogram se pohybuje okolo tisíce amerických dolarů. Jako první s touto kávou obchodovala rodina Widjajova v Jakartě koncem 19. století. Největším producentem je indonéská společnost Kapal Api, která nabízí své produkty v 68 zemích světa. Chuť Kopi Luwak je předmětem diskusí, má své milovníky i zapřisáhlé odpůrce. Protože sbírání trusu ovíječů v terénu je velmi náročné, zakládají se farmy, kde se zvířata chovají v klecích. Tato praxe však bývá kritizována jako týrání zvířat. Ve Vietnamu se také dělají pokusy s umělou výrobou kávy za pomoci enzymů bez zprostředkování cibetkami. Zmínka o tomto druhu kávy se objevuje ve filmu \"Než si pro nás přijde\". \n"}
{"id": "1138123", "url": "https://cs.wikipedia.org/wiki?curid=1138123", "title": "White Light", "text": "White Light\n\nWhite Light může být:\n\n"}
{"id": "1138124", "url": "https://cs.wikipedia.org/wiki?curid=1138124", "title": "White Heat", "text": "White Heat\n\nWhite Heat může být:\n\n"}
{"id": "1138127", "url": "https://cs.wikipedia.org/wiki?curid=1138127", "title": "Křížová cesta (Radňovice)", "text": "Křížová cesta (Radňovice)\n\nKřížová cesta v Radňovicích na Žďársku vede z obce severovýchodním směrem na Harusův kopec.\n\nKřížová cesta byla vybudována roku 2011. Vede od kaple před základní školou k lesu na úbočí Harusova kopce a je dlouhá 880 metrů. Tvoří ji čtrnáct obrázků s pašijovým výjevem upevněných na vztyčených neopracovaných kamenech. U každého zastavení je lavička. Na začátku cesty v Radňovicích se nachází Lurdská jeskyně. Na konci cesty jsou vztyčeny tři dřevěné kříže.\n\nKřížová cesta byla za účasti občanů z Radňovic a okolí požehnána dne 18. září 2011 novoměstským děkanem Mons. Janem Daňkem.\n\n\n"}
{"id": "1138129", "url": "https://cs.wikipedia.org/wiki?curid=1138129", "title": "Tomáš Marček", "text": "Tomáš Marček\n\nTomáš Marček (* 10. března 1987, Trenčín) je bývalý slovenský fotbalový záložník.\n\nSvoji fotbalovou kariéru začal v FK AS Trenčín, kde prošel mládežnickými kategoriemi. V roce 2007 se propracoval do prvního mužstva. V únoru 2009 odešel na hostování do AFC Nové Mesto nad Váhom. V týmu hostoval do léta 2012, kdy se vrátil do Trenčína. Před sezonou 2012/13 zamířil na další hostování, tentokrát do mužstva tehdejšího nováčka TJ Spartak Myjava. Po roce do klubu přestoupil.\nPoté, co Spartak odhlásil v zimní přestávce sezóny 2016/17 A-tým z 1. slovenské ligy, ukončil ve věku 29 let profesionální fotbalovou kariéru a začal se plně věnovat civilnímu zaměstnání.\n\n"}
{"id": "1138132", "url": "https://cs.wikipedia.org/wiki?curid=1138132", "title": "Kaple Panny Marie Bolestné (Bozkov)", "text": "Kaple Panny Marie Bolestné (Bozkov)\n\nKaple Panny Marie Bolestné v Bozkově zvaná též \"Sejkorská kaple\" či \"Sejkorská kaplička\" je drobnou sakrální stavbou, nacházející se 3 km za městem při cestě ke Spálovu na rozcestí \"Na Cimbále\".\n\nPodle starých listin se kaple nachází v místech, které nesly název \"Na sejkoří\" (\"sejk\" znamená cíp). Sejkorská kaplička neboli kaplička Panny Marie Bolestné byla postavena v roce 1693. V minulosti bývala oblíbeným malým poutním místem.\n\nI když nemá mnoho barokních prvků, je popisována jako barokní výklenková kaple. Uvnitř je skromný oltář a dřevěná lidová socha Piety. Je zde také provaz k rozhoupání zvonu, který je nahoře ve zvonici. Půdorys kapličky je čtvercový, přibližně 3x3 metry. Stanová střecha, přecházející do zvonice, je pokrytá šindelem. Zdivo kapličky je po celém obvodu ukončené římsou. Na nejvyšším místě zvonice je připevněn kovový kříž. Po roce 2008 prošla rozsáhlou rekonstrukcí, díky dotacím obce Bozkov a Libereckého kraje. Byla vyměněna vazba a střešní plášť byl pokryt štípanou břidlicí. V závěru prací byla opravena a natřena venkovní omítka.\n\nNedaleko kapličky se nachází známá \"Masarykova vyhlídka\". Název místa je spojen s prezidentem T.G. Masarykem, který se z těchto míst v roce 1906 ještě jako profesor, podruhé v roce 1922 už jako první prezident Československa, rozhlížel po krásné krajině při své návštěvě Semilska.\n\n\n"}
{"id": "1138133", "url": "https://cs.wikipedia.org/wiki?curid=1138133", "title": "Směr (družstvo)", "text": "Směr (družstvo)\n\nSměr, výrobní družstvo bylo založeno v roce 1952. Vyrábí hračky, plastikové modely, plastové folie a plastové díly.\n\nV polovině sedmdesátých 20. století let byly od italské společnosti Artiplast odkoupeny formy pro výrobu modelů letadel v měřítku 1:50, v řadě případů byly výlisky shodné s modely americké společnosti Aurora z padesátých let. Následovaly modely v měřítku 1:72 z forem od francouzské firmy Heller. V roce 2014 byly zakoupeny starší formy na modely v měřítcích 1:72 a 1:48, které v druhé polovině dvacátého století připravili nástrojaři prostějovských Kovozávodů a nástrojaři závodu OEZ v Jablonném nad Orlicí.\n"}
{"id": "1138134", "url": "https://cs.wikipedia.org/wiki?curid=1138134", "title": "Mamnún Husajn", "text": "Mamnún Husajn\n\nMamnún Husajn (* 23. prosince 1940 Ágra, Britská Indie) je prezidentem Pákistánu. Dříve podnikal v textilním průmyslu a zastával funkci guvernéra jihopákistánské provincie Sindh.\n\nJe mužem loajálním k pákistánskému premiérovi Navázu Šarífovi, v jehož rukou je koncentrována výkonná moc v zemi. Prezidentská funkce je spíše ceremoniální.\n\nHusajn se po zvolení vzdal členství ve straně Pákistánská muslimská liga (N), čímž dal symbolicky najevo, že chce být nadstranickým prezidentem.\n\n"}
{"id": "1138135", "url": "https://cs.wikipedia.org/wiki?curid=1138135", "title": "Identikit", "text": "Identikit\n\nIdentikit je pokus o sestavení portrétu hledané osoby na základě výpovědí svědků, používaný v kriminalistické praxi. Podoba obličeje se postupně skládá z jednotlivých segmentů (nos, oči apod.), které svědek vybírá z nabídky standardních vzorů, dokud celkový obraz neodpovídá tomu, jak si dotyčného zapamatoval. Původně se tvorbou identikitu zabývali kreslíři, později je nahradily speciální počítačové programy. Identikity používají policisté při vyšetřování, případně se prostřednictvím masmédií obracejí na veřejnost se žádostí o identifikaci dotyčné osoby. Jako první použil tuto metodu koncem padesátých let detektiv z Los Angeles Hugh C. McDonald.\n\n"}
{"id": "1138138", "url": "https://cs.wikipedia.org/wiki?curid=1138138", "title": "Eduard Frank (stavitel)", "text": "Eduard Frank (stavitel)\n\nEduard Frank (12. prosince 1841, Chomýž – 26. dubna 1906, Krnov) byl stavitel v Krnově.\n\nNarodil se v rodině Antona Franka z Chomýže a Karolíny rozené Schmidtové z Bližčic. Řadil se po bok významných stavitelů Krnova jako byl Ernst Latzel (1844–1910) a Josef Hartel (1843–1914). Své stavby navrhoval nejprve ve stylu pozdního historismu s přechodem k severské renezanci a manýrismu. Jeho stavby zdobily rostlinné (florální) a geometrické secesní motivy. Stavební firma se nacházela na Opavském předměstí v domě číslo 168 a byla činná pod jménem Eduard Frank až do roku 1939. Po smrti stavitele E. Franka pokračovali ve vedení firmy jeho synové Rudolf a Maxmilián.\n\nPlány staveb Eduarda Franka se dochovaly ojediněle.\n\n"}
{"id": "1138139", "url": "https://cs.wikipedia.org/wiki?curid=1138139", "title": "Záchytný tábor Opatovac", "text": "Záchytný tábor Opatovac\n\nZáchytný tábor Opatovac (chorvatsky Prihvatni centar za izbjeglice Opatovac) byl vybudován v září 2015 v blízkosti vesnic Tovarnik a Bapska na chorvatsko-srbské hranici. Tábor slouží k registraci uprchlíků a běženců, kteří v rámci evropské migrační krize přišli na území Chorvatska ze Srbska, po tzv. balkánské trase. \n\nTábor vybudovala chorvatská armáda. Jeho kapacita činí 5000 míst; tvoří jej 200 stanů. V táboře jsou uprchlíci nejprve registrováni, poté se koná zdravotní prohlídka a následně po 36-48 hodinách pobytu převáženi autobusy na chorvatsko-maďarskou hranici autobusy. \n\nPodobně jako v záchytném táboře v Röszke, který byl naplněn na začátku měsíce září, i v závěru téhož měsíce vypukly v táboře v Opatovaci nepokoje. Právě odpor uprchlíků zůstávat v tomto táboře se ukázal být mnohem větším problémem, než předchozí obava, že by kvůli stále rostoucímu počtu příchozích kapacita tábora nedostačovala.\n\n"}
{"id": "1138140", "url": "https://cs.wikipedia.org/wiki?curid=1138140", "title": "Hřbitovní kaple (Lobendava)", "text": "Hřbitovní kaple (Lobendava)\n\nHřbitovní kaple v Lobendavě je součástí nového hřbitova z roku 1874. Postavena byla v novorománském slohu. Na počátku 21. století není pravidelně užívána k bohoslužbám.\n\nLobendavská hřbitovní kaple byla postavena spolu se založením nového hřbitova roku 1874. Později nebyla upravována (výjimkou je náhrobník na jižní stěně), dochovala se tak v původní podobě. Po skončení druhé světové války přestala být využívána (mj. zásadně klesl počet obyvatel Lobendavy a Severního a tedy i množství smutečních obřadů). Postupně bylo zlikvidováno vnitřní vybavení kaple. Stavba v průběhu let chátrala, až hrozil její zánik. Oprava střechy a omítek proběhla na počátku 21. století, na celkovou rekonstrukci však hřbitovní kaple stále čeká. Stavba, spolu se hřbitovem, je v majetku obce Lobendava. Není zapsána v katastru nemovitostí a není památkově chráněna.\n\nKaple je postavena v novorománském slohu. Stojí na obdélném půdorysu, je však trojstranně zakončená. V průčelí je umístěn portál zakončený římsou a křížem, po stranách průčelí jsou lizény, které ve štítu přecházejí v obloučkové vlysy. Štít je zakončen betonovým podstavcem s křížem. Uprostřed štítu je umístěna zasklená nika se soškou Madony. Dřevěné dveře nejsou původní a nesou známky značného opotřebení. Boční stěny zdobí lizénové rámce a dvojice sdružených oken s oblouky a podokenními a nadokenními římsami. Pod okny jižní stěny je vsazen náhrobník vrchního učitele Franze Schiera z roku 1876. V zadní stěně je malé kruhové okno. Omítky jsou v průčelí omšelé vlivem povětrnostních podmínek (návětrná strana). Střecha je krytá zeleným asfaltovým šindelem, bez věže. Interiér kaple je neudržovaný, zcela chybí vnitřní vybavení. Strop je klenutý, stěny v presbytáři zdobí pilastry se zdobnými hlavicemi (sériově vyráběné, montované).\n\nLobendavský nový hřbitov byl založen roku 1874, tedy ve stejné době jako hřbitovy v okolí. Je ohraničen dřevěným plotem s kamennými sloupky. Kromě hřbitovní kaple je jeho součástí dům správce (čp. 297), dnes využívaný jako sklad. Po druhé světové válce je využívána pouze část hřbitova; levá strana je pustá a neudržovaná. V udržované části je umístěn památník vojákům 2. polské armády, kteří padli při osvobozování obce.\n\n\n\n"}
{"id": "1138141", "url": "https://cs.wikipedia.org/wiki?curid=1138141", "title": "Stanislav Brunclík", "text": "Stanislav Brunclík\n\nStanislav Brunclík (* 14. července 1972 České Budějovice) je český televizní moderátor a scenárista. V roce 1993 začal působit ve zpravodajství České televize. Poté přešel na Novu, kde se podílel na přípravě pořadu \"Střepiny\", který také sám moderoval. Na konci dubna 2010 však v této televizi skončil. Ovšem již během července téhož roku se stal tiskovým mluvčím tehdejšího ministra kultury Jiřího Bessera. Na podzim roku 2013 spolu s někdejším poslancem Otto Chaloupkou zakládal novou politickou stranu pojmenovanou Republika. V komunálních volbách konaných na podzim roku 2014 se na třetím místě kandidátky uskupení nazvaného Třináctka pokoušel dostat do zastupitelstva městské části Praha 13. Ovšem neuspěl, byť získal celkem 669 hlasů. Brunclík pro internetovou televizi Stream.cz připravuje společně s Pavlem Zunou pořad \"Slavné značky\" popisující příběhy význačných světových společností.\n\nDne 21. června 2007 pojal na pražské Bertramce za svou manželkou redaktorku zpravodajství TV Nova Lucii Alexovou.\n\nJe aktivním podporovatelem Tomia Okamury, pro kterého pracoval jako jeho mediální poradce. Brunclík Okamurovi také zajišťoval sběr podpisů potřebných k podání prezidentské kandidatury. Byl navíc přímo navrhovatelem kandidatury Tomia Okamury na prezidenta. Sebrané podpisy nakonec vykázaly značnou chybovost, v petici se dokonce objevily i údaje lidí, kteří už zemřeli. I proto nakonec Okamura nemohl v lednu 2013 kandidovat. Brunclík také později pracoval pro bývalého poslance Věcí veřejných Michala Babáka.\n\nBrunclík také pracoval v České televizi (byl „kreativním producentem” tvůrčí skupiny aktuální publicistiky, která natáčí pořad Máte slovo, a připravuje další nové diskuzní pořady), ze které byl vyhozen - přestože Brunclík pracoval na vysoké pozici ve veřejnoprávním médiu, zároveň zůstával i jednatelem PR agentury New Pin, spolumajitelem další PR agentury INception a prezidentem ve sdružení hájícím zájmy loterijního průmyslu. To je v přímém rozporu s etickým kodexem České televize, který zaměstnancům zakazuje takový střet zájmů, který by mohl ovlivnit vysílání. O politice či loterijním průmyslu přitom publicistický pořad Máte slovo vysílá.\n\n„Je to jasný střet zájmů. Dá se mluvit o úplné ignoraci článku 22 Etického kodexu České televize,” uvedl člen Rady České televize Zdeněk Šarapatka.\n\nV roce 2019 natočil snímek „Pryč z EU“. Film nebyl kritiky přijat.\n"}
{"id": "1138142", "url": "https://cs.wikipedia.org/wiki?curid=1138142", "title": "Projekt 03160", "text": "Projekt 03160\n\nProjekt 03160, jinak též třída Raptor, je třída víceúčelových rychlých hlídkových a útočných člunů ruského námořnictva. Čluny mohou být nasazeny například k převozu a vylodění vojáků, dále k hlídkování, záchranným, protipašeráckým a protiteroristickým misím. S rychlostí až 50 uzlů představují nejrychlejší plavidla ruského námořnictva.\n\nPlavidla zkonstruovala a postavila ruská loděnice Open Joint Stock Company Pella v Petrohradu. Ruské námořnictvo v červnu 2014 objednalo stavbu osmi člunů této třídy. Prototypová jednotka byla na vodu spuštěna již v srpnu 2013. První trojice byla do služby přijata v březnu 2015. Všech osm člunů do služby vstoupilo do konce roku 2015.\n\nV roce 2016 loděnice získala objednávku na dalších 10 člunů, které mají být dodány do roku 2018. Roku 2017 bylo do služby přijato 12. plavidlo. V dubnu 2018 bylo na vodu spuštěno 14. plavidlo.\n\nJednotky projektu 03160:\nKromě dvoučlenné posádky člun pojme dalších až 22 osob. Hlavňovou výzbroj tvoří jeden 14,5mm kulomet s dostřelem 2000 metrů, umístěný ve stabilizované dálkově ovládané zbraňové stanici. Doplňkovou výzbrojí jsou dva samostatně lafetované 7,62mm kulomety PKP 6P41 s dostřelem 1500 metrů. Pohonný systém má výkon 2000 hp. Nejvyšší rychlost dosahuje 50 uzlů a dosah 100 námořních mil.\n"}
{"id": "1138144", "url": "https://cs.wikipedia.org/wiki?curid=1138144", "title": "Karaagač", "text": "Karaagač\n\nKaraagač ( \"Караагач\"), též Kitenska reka (bulharsky \"Китенска река),\" je řeka na jihovýchodě Bulharska v Burgaské oblasti. Pramení v pohoří Strandža a vlévá se do Černého moře. Její délka se většinou uvádí 30,5 km, ale lze nalézt i 36 km.\n\nKaraagač pramení pod názvem Stara Vizica (Стара Визица) na úbočí hřebene Bosna, nejsevernější části pohoří Strandža, v nadmořské výšce 331 m, asi 400 m severovýchodně od hory Demira (424 m n. m.). Téměř po celé délce teče v hlubokém zalesněném údolí s výjimkou nejspodnější části toku. Zpočátku teče východním směrem; na středním toku se stáčí na severovýchod a zde se řeka nazývá Orljaška reka (Орляшка река). Na jejím dolním toku, poblíž ústí, se do ní vlévá Uzunčairska reka a odtud, již pod názvem Karaagač, teče opět na východ. Ústí do jihovýchodní části zálivu Karaagač v Černém moři, asi 800 m jižně od obce Kiten. Před ústím si vytváří hluboký liman, který má v některých místech hloubku 11 až 14 m.\n\nHranice povodí, jsou následující:\n\nPlocha povodí je 182 km².\n\nHlavní přítoky: (→ levý přítok, ← pravý přítok)\n\n→ Tikleška reka (Тиклешка река)\n\n→ Ilieva reka (Илиева река)\n\n← Trionska reka (Трионска река)\n\n→ Uzunčairska řeka (Узунчаирска река) – největší přítok\n\nŘeka má maximální průtok v zimě – leden a únor, a minimální v létě – srpen, v té době na středním toku často vysychá. Jedním z důvodů, proč řeka ztrácí ve svém korytu vodu, je, že protéká krasovou oblastí.\n\nNa svém toku neprotéká žádným sídlem.\n\nKaraagač je mimořádně bohatá na ryby a vzácné druhy rostlin a živočichů.\n\nNázev řeky \"Karaağaç\" znamená černý strom. Roku 1980 byla přejmenována na \"Kitenska reka\" (bulharsky \"Китенска река\") a tak se dodnes (2015) uvádí na většině map. Podle dokumentů ředitelství příslušného povodí a dalších známek (viz obrázek) nese v současnosti oficiálně svůj původní název.\n\n"}
{"id": "1138145", "url": "https://cs.wikipedia.org/wiki?curid=1138145", "title": "Péter Szijjártó", "text": "Péter Szijjártó\n\nPéter Szijjártó (* 30. října 1978, Komárom, Maďarsko) je maďarský ministr zahraničních věcí a obchodu ve vládě Viktora Orbána. Od roku 2002 je také poslancem maďarského parlamentu.\n\nSzijjártó strávil jeden semestr ve Spojených státech. Vystudoval Budapešťskou univerzitu ekonomických věd a veřejné správy (dnes Korvínovu univerzitu v Budapešti), obor mezinárodní vztahy a management sportu. Krátce poté se stal poslancem národního shromáždění; svůj mandát obhájil v letech 2006, 2010 a 2014. V letech 2006–2010 byl členem rady města Győr. Funkci zastupitele v témže městě měl od roku 1998. Od září 2014 je ministrem zahraniční a obchodu v Orbánově vládě. \n\nVyznáním je římský katolík. Mezi jeho záliby patří futsal. Je ženatý, s manželkou Szilvií má syny Pétera a Patrika. \n\n"}
{"id": "1138147", "url": "https://cs.wikipedia.org/wiki?curid=1138147", "title": "Stephanův kvintet", "text": "Stephanův kvintet\n\nStephanův kvintet je skupina pěti galaxií v souhvězdí Pegase. \nČtyři galaxie Stephanova kvintetu, NGC 7317, NGC 7318a, NGC 7318b a NGC 7319, tvoří gravitačně vázanou kompaktní skupinu HCG 92 vzdálenou od Země přibližně 300 milionů světelných let. Tvary galaxií kompaktní skupiny jsou výrazně deformovány vzájemným gravitačním působením.\nNGC 7319 má Seyfertovo jádro typu 2.\n\nNejjasnější z pětice galaxií NGC 7320 leží ve vzdálenosti 39 milionů světelných let a na obloze se promítá na vzdálenější galaxie v pozadí. Vykazuje shodný rudý posuv jako galaxie NGC 7331 a její sousedé, takže pravděpodobně náleží ke skupině galaxii NGC 7331.\n\nStephanův kvintet objevil Édouard Stephan v roce 1877 jako první objevenou kompaktní skupinu galaxií.\n"}
{"id": "1138148", "url": "https://cs.wikipedia.org/wiki?curid=1138148", "title": "Hraniční přechod Bregana-Obrežje", "text": "Hraniční přechod Bregana-Obrežje\n\nHraniční přechod Bregana-Obrežje (chorvatsky Granični prijelaz Bregana, slovinsky Mejni prehod Obrežje) se nachází mezi Chorvatskem a Slovinskem, jako součást spojnice hlavního dálničního tahu z Lublaně (dálnice A2) do Záhřebu (dálnice A3). Jmenuje se podle vesnic Bregana v Záhřebské župě Chorvatska a Obrežje, spadající pod město Brežice ve Slovinsku.\n\nJe to jeden z nejvíce využívaných hraničních přechodů mezi oběma zeměmi; během letní turistické sezóny jej využívá také i řada turistů ze západní a střední Evropy. Vznikají zde proto často kolony.\n\nSoučasnou podobu získal hraniční přechod v roce 2004 v souvislosti s vstupem Slovinska do Evropské unie. Od roku 2007 je tento přechod vstupní branou Chorvatska do Schengenského prostoru. V roce 2015 byl přechod obležen uprchlíky během Evropské migrační krize, kteří zde protestovali, žádali vstup na území Slovinska a svým protestem v září téhož roku vynutili přerušení provozu přechodu.\n"}
{"id": "1138154", "url": "https://cs.wikipedia.org/wiki?curid=1138154", "title": "Halový sedmiboj", "text": "Halový sedmiboj\n\nHalový sedmiboj je mužská halová lehkoatletická soutěžní disciplína, skládající se ze sedmi různých disciplín, které sedmibojaří absolvují během dvou závodních dnů:\n\n\n\nJedná se o obdobu ženského halového pětiboje. Na otevřených atletických drahách absolvují muži desetiboj a ženy sedmiboj. Podmínky v hale však neumožňují konání některých technických disciplín (hod oštěpem, hod diskem) a je nutno počítat i se zkráceným běžeckým okruhem (v hale měří okruh 200 m, přímá dráha 60 m, pod otevřeným nebem měří okruh 400 m, přímá dráha až 110 m). Proto se halové víceboje liší od venkovních, mají méně disciplín a jejich složení je pozměněno.\n\nDo programu halového mistrovství Evropy v atletice byl halový sedmiboj poprvé zařazen v roce 1992.\n\nDo programu halového mistrovství světa v atletice byl halový sedmiboj poprvé zařazen v roce 1993, jakožto ukázková disciplína. Od roku 1995 je pak halový sedmiboj oficiálně součástí programu halového mistrovství světa.\n\n\"naposledy ověřeno v září 2015\"\n"}
{"id": "1138156", "url": "https://cs.wikipedia.org/wiki?curid=1138156", "title": "Smrkovec (Březová)", "text": "Smrkovec (Březová)\n\nSmrkovec () je zaniklá farní obec v severozápadní části Slavkovského lesa v okrese Sokolov. Ležela v nadmořské výšce okolo 700 m pod severozápadním svahem vrchu Kozák (747 m n. m.), přibližně 7 km severně od Kynžvartu a 9 km jižně od Březové.\n\nSamostatnou obcí se stal Smrkovec roku 1877, český název dostal v roce 1947 počeštěním německého názvu \"Schönficht\", který odpovídá původnímu pojmenování „krásný smrk“.\n\nSmrkovec (\"Smrkovec u Březové\") je také název katastrálního území o rozloze 5,51 km.\n\nPrvní písemná zmínka je z roku 1355, kde zde došlo k výměně kněze.\nDalší písemný zápis o obci se objevuje v roce 1370 v seznamu leuchtenberských lén, kde se uvádí, že v obci je 16 dvorů, zájezdní hospoda a jeden mlýn. V soupisu nothaftských lén z roku 1454 je uvedeno, že obec dříve patřila Bartu z Hertenberka (též z Hartenberka), majiteli dolů. Leuchtenberkové vlastnili obec do roku 1538, kdy byla převedena na Jindřicha, pána z Míšně. Od roku 1542 do roku 1547 vlastnil obec Jeroným Šlik. V té době došlo k rozmachu těžby stříbra, která zde probíhala již od počátku 16. století, pravděpodobně však již dříve.\n\nPo potlačení odboje českých stavů byly Šlikům zabaveny horní revíry ve Slavkovském lese a Smrkovec přešel do královského majetku.\nV roce 1550 byly obci uděleny horní svobody králem Ferdinandem I.\nListina Ferdinanda I. z roku 1550 hovoří o nově vzniklých dolech, ty však byly prokazatelně otevřeny Šliky již v roce 1545. Ze zdejšího stříbra byly raženy tolary. Kromě rud stříbra se v okolí Smrkovce těžil i vizmut a severně od vrchu Kozák omezeně cínová ruda a u Dolského mlýna jižně od obce železné rudy. Po roce 1620 za třicetileté války a odchodu horníků protestantského vyznání nastal ve Smrkovci výrazný úpadek dolování.\nNásledovalo období, kdy se majitelé obce často měnili. V roce 1720 vlastnil Smrkovec Kryštov Karel z Wildsteinu (dnešní Skalná), od roku 1756 do roku 1773 jezuitský řád v Chebu, který však byl císařem Josefem II. zrušen a majetek přešel pod c. a k. náboženský fond. V roce 1790 jej ve veřejné dražbě koupil hrabě František Jiří Karel Metternich.\n\nV obci stával kostel svatého Václava ze 14. století, původně gotický, přestavěný v 16. století. První zmínka o farnosti je z roku 1355, kdy sem přichází nový farář z Řezna (Regensburg). Poslední přestavba, iniciovaná kancléřem Metternichem, byla provedena v roce 1839. Při přestavbě byly pod kostelní lodí objeveny kosterní pozůstatky a náhrobní desky. Patřily osobám několika rodů, které Smrkovec vlastnily. Byli zde pohřbeni páni Hlavna, pán z Grünles a pán Kryštof z Hertenberka, který zde zemřel 3. února 1586 a řada dalších, kdysi významných zdejších pánů. Dodnes se zachovala jen jediná náhrobní deska Kryštofa z Hertenberka, která je nyní v zámku Kynžvart.\n\nV roce 1869 měla obec 731 obyvatel.\nV letech 1905 až 1907 se zde dobývaly uranové rudy pro výrobu barviv na sklo.\nPo první světové válce docházelo k poklesu obyvatel, při sčítání v roce 1921 měla obec 533 obyvatel, v roce 1939 jen 496 obyvatel.\nV období druhé světové války zde sídlilo divizní komando wehrmachtu a menší speciální jednotka SS s báňskými odborníky. Ti se nejprve pokoušeli zjistit, v jakém stavu jsou šachty, zda je možná těžba rud. Později hledali důlní díla, kam by se daly ukrýt tajné materiály a nakradené věci. Očití svědci uváděli, že těsně před koncem války viděli, jak plně naložená těžká vojenská auta směřují ke starým štolám. Svědkové uvedli i to, že slyšeli dvě detonace. Následně se vozidla vracela prázdná. Ony výbuchy zřejmě znamenaly zničení vchodů do štol či šachet. Po válce se o skrýše zajímala státní bezpečnost, bylo vyslechnuto mnoho lidí, ale skrýše se nepodařilo nalézt.\n\nOsud obce byl zpečetěn po skončení po druhé světové války. Nejprve došlo k odsunu německého obyvatelstva, následovala snaha obec dosídlit. Proto zde došlo 1. června 1946 k otevření české školy. Sotva začalo osídlování, bylo rozhodnuto o vybudování vojenského výcvikového tábora v prostoru Slavkovského lesa.\n\nNoví čeští obyvatelé se ještě nestačili usadit a už museli území opustit. Jejich odsun probíhal dokonce rychleji, než odsun původních německých obyvatel.\nNa území obce byla vybudována pěchotní a dělostřelecká střelnice. V květnu 1949 se na zdejší střelnici odehrála drobná epizoda, která však předznamenala zánik celého vojenského prostoru. Major Trnka telegrafoval, že potkal na Smrkovci v době střeleb skupinu 20 mužů z Jáchymovských dolů, kteří zde chtěli pracovat. Pracovníci uranových dolů se ve vojenském prostoru chovali jako doma, nebrali ohled na nic, ani na svou bezpečnost. Situace se stávala neúnosnou. Uran nakonec zvítězil a vojenský újezd byl v roce 1954 zrušen.\n\nZa dobu účinkování armády ve vojenském prostoru byla obec zcela zničena ostrou cvičnou střelbou dělostřelectva. Z obce zbyly jen rozpadlé ruiny, které při opouštění vojenského prostoru rozhrnuly vojenské buldozery.\n\nV roce 1978 byla severně od zaniklé obce vybudována menší vojenská raketová základna, palebné stanoviště 12. protiraketového pluku Mariánské Lázně – Klimentov. Součástí byly i kasárny. Během reorganizace armády v roce 1993 byl pluk zrušen. Armáda území opustila a objekt bývalých kasáren pro 40 vojáků se pomalu rozpadá.\n\nZajímavostí je, že po názvu obce byl pojmenoval zcela nový minerál smrkovecit (), opakovaně nalezený na konci 20. století na haldách opuštěných dolů ve Smrkovci, určený a popsaný v roce 1996.\n\n"}
{"id": "1138157", "url": "https://cs.wikipedia.org/wiki?curid=1138157", "title": "Miloš Navrátil", "text": "Miloš Navrátil\n\nJméno a příjmení Miloš Navrátil nosí více různých osob:\n\n"}
{"id": "1138160", "url": "https://cs.wikipedia.org/wiki?curid=1138160", "title": "Miloš Navrátil (muzikolog)", "text": "Miloš Navrátil (muzikolog)\n\nMiloš Navrátil (vlastním jménem Miloslav, 2. dubna 1932 Milešovice – 21. února 2019 Blansko) byl český historik hudby a pedagog.\n\n\n"}
{"id": "1138162", "url": "https://cs.wikipedia.org/wiki?curid=1138162", "title": "Peter Geroč", "text": "Peter Geroč\n\nPeter Geroč (* 27. ledna 1964) je bývalý slovenský fotbalista, záložník.\n\nV československé lize hrál za Tatran Prešov. Nastoupil ve 6 ligových utkáních. Ve druhé nejvyšší soutěži hrál za Zemplín Vihorlat Michalovce.\n\n"}
{"id": "1138165", "url": "https://cs.wikipedia.org/wiki?curid=1138165", "title": "Kostel svatého Jakuba Většího (Železný Brod)", "text": "Kostel svatého Jakuba Většího (Železný Brod)\n\nDěkanský kostel svatého Jakuba Většího v Železném Brodě je barokní sakrální stavbou z 18. století stojící mírném návrší nad řekou Jizerou ve farním areálu (skládající se z vlastního kostela, roubené zvonice a v roce 1765 zrušeného hřbitova), na okraji historické čtvrti Trávníky. Je chráněn společně s farou jako kulturní památka České republiky.\n\nPůvodní kostel pochází nejpozději ze 14. století. Od té doby byl však několikrát přestavěn. V roce 1643 za třicetileté války kdy Železný Brod vypálili Švédové, byl kostel silně poškozen. Poté byl nově postaven, zčásti jako kamenný. V roce 1762 byl rozšířen pravděpodobně \"J.J. Volkertem\" (stavebníkem byl \"Karel Josef Des-Fours\"). V roce 1990 byl v kostele požár, který značně poškodil vnitřní vybavení. Jiný požár postihl v noci z 12. na 13. května 2007 zvonici. Ten znamenal kromě ztráty značné části autentické dřevěné konstrukce, dnes doplněné novými prvky, i zánik nejstaršího zvonu jabloneckého okresu, odlitého roku 1497. Zvonice byla v roce 2008 zrestaurována, avšak nebyla nově vystavěna, takže se nejedná o pouhou repliku, ale o obnovu původní stavby.\n\nKostel je jednolodní s půlkruhově uzavřeným presbytářem se sakristií po severní a kaplí po jižní straně. Hlavní průčelí má tři osy a je završeno plochým kamenným trojbokým štítem s kamennou sochou pocházející z období výstavby kostela sv. Josefa v nice. Na hlavním portálem jsou rokokové znaky \"Karla Josefa Des-Fourse\" a \"Karoliny Colonny z Welsu\". Před vstupní stranou kostela je schodiště se zábradlím, které je osazeno kamennými sochami sv. Anny, sv. Jana Nepomuckého a Panny Marie z 2. poloviny 18. století, které jsou silně přetesané.\n\nPresbytář má valenou klenbu na pasech, s hranatými výsečemi, v lodi na fabionu. Západní kruchta spočívá na pilířích. Je zděná a zdobená ornamentálními štukaturami.\n\nHlavní oltář pochází z let 1932-1933 a byl zhotoven podle návrhu architekta \"R. Klenky\". Je tabernáklový, ze \"sliveneckého mramoru\" a skla. Má řezané obrazy na skle podle návrhu \"Zd. Juny\", které provedl \"J. Dědeček\". Socha sv. Jakuba na oltáři pochází od \"D. Pešana\". Tři skleněné závěsy s kovovými reliéfy nad oltářem jsou dílem \"O. Žáka\".\n\nTři rokokové bočí oltáře s dvojicemi soch světců jsou z období po polovině 18. století. Na rokokové kazatelně se nachází socha sv. Jana Křtitele z roku 1781. Cínová křtitelnice z roku 1761 je zdobená hlavičkami andílků. Na bočním oltáři zasvěceném Panně Marii se nachází gotické dřevěné sousoší Piety zřejmě z období po roku 1420 (restaurováno bylo v roce 1932).\n\nNa zrušeném hřbitově se nachází se nachází smírčí kříž a barokní kostnice z roku 1765, která je centrální stavbou s osmi boky a plochým stropem. Na jejím vchodem se nacházejí znaky stavebníků kostela Dnes slouží bývalá kostnice jako pravoslavná kaple. U kostela stojí na osmiboké kamenné podezdívce se čtyřbokým dřevěným bedněním barokní zvonice z roku 1761, dílo \"J.J. Volkerta\".\n\nPoblíž kostela se nachází barokní fara z roku 1723, která se stala nejstarší zděnou stavbou v tehdy zcela dřevěném městě. Je to volná, jednopatrová stavba. Uvnitř se nachází obraz \"Klanění pastýřů\" od \"J. Fühlicha\" z roku 1817.\n\nJižně nad městem na místě zvaném „Na poušti“ je kaple sv. Jana Nepomuckého z roku 1769.\n\n"}
{"id": "1138173", "url": "https://cs.wikipedia.org/wiki?curid=1138173", "title": "Československo-polské vztahy", "text": "Československo-polské vztahy\n\nČeskoslovensko-polské vztahy byly mezistátní vztahy Československa a Polska. Započaly v roce 1918, kdy se oba státy ve své moderní podobě ustavily. Skončily 1. ledna 1993 rozpadem Československa na Česko a Slovensko.\n\nDo roku 1958 byly vztahy obou států provázeny pohraničními spory, v rámci kterých došlo k několika vzájemným vojenským střetnutím. Výsledky mezinárodní arbitráže ohledně sporných území Polsko shledávalo pro sebe jako nepřijatelné a od Mnichovské krize vedlo přímý politický i vojenský tlak na oslabení a likvidaci Československa.\n\nV době druhé světové války bylo vzájemné nepřátelství přerušeno spoluprací v boji proti Německu a oba státy zvažovaly dokonce utvoření konfederace.\n\nPo skončení druhé světové války se vzájemné nepřátelství obnovilo a pohraniční spory se rozšířily na některé části bývalé československo-německé hranice ve Slezsku, které Sovětský svaz předal Polsku. Začleněním obou států do oblasti vlivu Sovětského svazu byly pohraniční spory fakticky a v roce 1958 i úředně, mezistátní smlouvou, ukončeny.\n\nV roce 1959 vznikla Československo-polská historická komise, která se měla zaměřit na studium společných dějin a řešení problémů ve vzájemných vztazích.\n\nV roce 1968 se Polsko zúčastnilo vojenské invaze do Československa, polská opozice však s československým obrodným procesem sympatizovala. Po roce 1989 se oba státy ze sovětské sféry vlivu vymanily a vzájemně spolupracovaly v rámci Visegrádské skupiny.\n\nRozdělením Československa byly československo-polské vztahy nahrazeny česko polskými vztahy a polsko-slovenskými vztahy.\n\n"}
{"id": "1138176", "url": "https://cs.wikipedia.org/wiki?curid=1138176", "title": "António Egas Moniz", "text": "António Egas Moniz\n\nAntónio Egas Moniz, celým jménem António Caetano de Abreu Freire Egas Moniz (29. listopadu 1874 Avanca, Portugalsko – 13. prosince 1955 Lisabon) byl portugalský neurolog a neurochirurg, průkopník cerebrální angiografie. Jako první lékař na světě provedl lobotomii, a je tak považován za jednoho ze zakladatelů psychochirurgie. V roce 1949 získal jako první Portugalec Nobelovu cenu za fyziologii nebo lékařství (spolu se švýcarským fyziologem W. R. Hessem).\n\nRoku 1902 se Egas Moniz stal profesorem na katedře neurologie, ale o rok později vstoupil do politického života. Byl jmenován portugalským velvyslancem v Madridu a později také ministrem zahraničních věcí. Roku 1920 se vrátil se zpět k medicíně. \n\nRoku 1927 vyvinul mozkovou angiografii, která umožňovala vizualizaci cév v mozku. Dvakrát proto byl nominován na Nobelovu cenu, kterou nakonec získal roku 1949 za objev lobotomie. Český psychiatr Radkin Honzák je přesvědčen, že udělit tuto cenu Monizovi \"„za vynález lobotomie, při které se lidi mlátí kladivem do hlavy a jsou z nich idioti“\", bylo \"„největší prasárnou Nobelovy komise“.\"\n\nPrvní lobotomickou operaci – kterou označili jako \"„prefrontální leukotomii“\" – provedl Egas Moniz s neurochirurgem Pedrem Almeidem Limou (1903–1985) v listopadu 1935. Při operaci byly pacientům vyvrtány do lebky dva otvory o průměru 1,5 až 2 cm, kterými se zavedly injekce s lihem do prefrontální kůry. Dlouhými noži poté operatér pohyboval nahoru a dolů, čímž byla zničena velká část nervových drah v bílé i šedé hmotě mozkové. \n\nV roce 1948 bylo provedeno již asi 20 tisíc obdobných zákroků, zejména pacientům trpícím schizofrenií nebo depresí. Současně však vycházely stále více najevo problematické stránky lobotomií. Na prvním místě to byla vysoká úmrtnost, dále se jednalo o vznik rozsáhlých hematomů v čelních lalocích, u některých pacientů se rozvinula epilepsie. Pokud jde o psychické důsledky, pacienti sice vykazovali nižší napětí nebo neklid, zároveň ale apatii, pasivitu, neschopnost soustředit se a emocionální plochost. Spolu s rozvojem psychofarmak v 50. letech tak využívání lobotomie rychle klesalo.\n\nRoku 1939 byl Moniz postřelen pacientem; poté již zůstal upoután na vozík. Zemřel o 16 let později ve věku 81 let.\n\n\n"}
{"id": "1138177", "url": "https://cs.wikipedia.org/wiki?curid=1138177", "title": "Allegro (vlak)", "text": "Allegro (vlak)\n\nAllegro je vysokorychlostní vlak spojující finské Helsinky a ruský Petrohrad. V provozu je od 12. prosince 2010. Trasu z Hlavního nádraží v Helsinkách na Finské nádraží v Petrohradě, dlouhou 443 kilometrů, překonává v čase 3 hodiny a 36 minut. \n\nSlužbu zajišťují čtyři soupravy Sm6 firmy Alstom po sedmi vozech, jaké jezdí na finských rychlostních tratích, ovšem upravené pro provoz na dvou odlišných železničních sítích. Napájecí soustava je ve Finsku 25 kV AC, v Rusku 3 kV DC a odlišné jsou i řídící a zabezpečovací systémy. Rozsáhlé úpravy způsobily mnoho technických problémů a vynutily si dlouhý zkušební provoz. Nejvyšší rychlost musela být z plánovaných 250 snížena na 220 km/h. Soupravy, vyrobené v Itálii a ve Finsku, patří společné finsko-ruské společnosti a řídí je strojvedoucí příslušné železniční společnosti.\n"}
{"id": "1138180", "url": "https://cs.wikipedia.org/wiki?curid=1138180", "title": "Finské nádraží", "text": "Finské nádraží\n\nFinské nádraží (rusky \"Финляндский вокзал\", oficiálně \"Санкт-Петербург-Финляндский\") je železniční nádraží v ruském Petrohradu. Je jedním z celkem pěti fungujících nádraží v tomto městě. Je v provozu od roku 1870.\n"}
{"id": "1138183", "url": "https://cs.wikipedia.org/wiki?curid=1138183", "title": "Sodžunghwa", "text": "Sodžunghwa\n\nSodžunghwa (korejsky \"소중화\") je korejský koncept, podle kterého je Korea jakožto malá Čína nadřazena ostatním státům a kulturám. Tento koncept vychází ze sinocentrismu, podle kterého je Čína a její kultura středem světové civilizace. Podle sodžunghwy Korea, jakožto bývalý vazalský stat Číny, je vysoce civilizovaný stát a Čínu po jejím dobytí necivilizovanými Mandžuy roku 1644 v jejím postavení středu světové civilizace nahradila.\n"}
{"id": "1138187", "url": "https://cs.wikipedia.org/wiki?curid=1138187", "title": "Detlev von Liliencron", "text": "Detlev von Liliencron\n\nDetlev von Liliencron (vlastním jménem Friedrich Adolf Axel Detlev Liliencron, 3. června 1844 Kiel – 22. července 1909 Rahlstedt, dnes součást Hamburku) byl německý básník, dramatik a spisovatel. \n\nRodem šlechtic a původním povoláním pruský důstojník bojoval v taženích proti Rakousku roku 1866 a proti Francii 1870–1871, v obou válkách byl zraněn a vyznamenán. Armádu opustil roku 1875 kvůli dluhům z hazardních her a věnoval se literatuře. \n\nJe autorem především ceněné lyriky a povídek, například sbírky \"Pod vlajícími prapory\" (1888, česky 1915).\n\n"}
{"id": "1138189", "url": "https://cs.wikipedia.org/wiki?curid=1138189", "title": "Michael Tönnies", "text": "Michael Tönnies\n\nMichael Tönnies (19. prosince 1959, Essen, Západní Německo – 26. ledna 2017 Essen]) byl německý fotbalový útočník.\n\nV Německu hrál postupně za kluby FC Schalke 04, SpVgg Bayreuth, 1. FC Bocholt, Rot-Weiss Essen, MSV Duisburg a Wuppertaler SV.\n\n27. srpna 1991 nastřílel v dresu MSV Duisburg hattrick proti Karlsruher SC a celkově pěti góly pomohl k vysoké výhře 6:2. Až do 22. září 2015 šlo o nejrychlejší hattrick v historii německé Bundesligy (s časem 6 minut), překonal jej polský útočník Robert Lewandowski, který nastřílel v zápase proti VfL Wolfsburg hattrick za 3 minuty a 22 sekund (a také se v zápase trefil pětkrát).\n\n\n"}
{"id": "1138196", "url": "https://cs.wikipedia.org/wiki?curid=1138196", "title": "Ústřední akademie bojových umění", "text": "Ústřední akademie bojových umění\n\nÚstřední akademie bojových umění (čínsky \"中央国术馆\" pchin-jin \"zhōng yāng guó shù guǎn\" v přepisu do češtiny \"čung jang kuo šu kuan\") byla akademie čínských bojových umění, zřízená v Nankingu roce 1928 nacionalistickou vládou Čínské republiky. Jejím účelem byla propagace čínských bojových umění. V době druhé světové války měnila sídlo, v roce 1946 se přemístila zpět do Nankingu. V roce 1948 byla z důvodu nedostatku financí uzavřena.\n\nÚstřední akademie bojových umění rozdělila čínská bojová umění podle v té době obvyklého pohledu na vnitřní (taoistická, Wu-tangská škola) a vnější (buddhistická, Šao-linská škola). Mezi vnitřní styly zařadila tchaj-ťi čchüan, sing-i čchüan a pa-kua čang. Mezi vnější styly pak všechny ostatní.\n\nHlavním instruktorem tchaj-ťi čchüanu byl jmenován Jang Čcheng-fu, hlavním instruktorem sing-i čchüanu Sun Lu-tchang a hlavním instruktorem pa-kua čang Fu Čen-sung.\n\nV dubnu 1928 uspořádala Ústřední akademie bojových umění v Pekingu první celočínský turnaj lej-tchaj s účastí 400 bojovníků.\n\nV říjnu 1928 následoval druhý lej-tchaj turnaj, uspořádaný v Nankingu. Celkem 600 účastníků bylo rozděleno podle přijaté systematiky do kategorie vnitřních stylů a vnějších stylů. Turnaj musel být po několika dnech vzhledem k úmrtím a zraněním účastníků zastaven, protože hrozilo vybití odborníků na jednotlivé styly a ztráta jejich znalostí. Pořadí zbývajících dvanácti bojovníků bylo určeno odbornou porotou.\nDalší lej-tchaj turnaj byl uspořádán v roce 1933.\n"}
{"id": "1138200", "url": "https://cs.wikipedia.org/wiki?curid=1138200", "title": "Jak básníci čekají na zázrak", "text": "Jak básníci čekají na zázrak\n\nJak básníci čekají na zázrak je česká filmová komedie, poslední část „básnické“ hexalogie režiséra Dušana Kleina a scenáristy Ladislava Pecháčka s podtitulem \"Konec legendy\", která měla premiéru 14. dubna 2016. Natáčení probíhalo v Praze, Litoměřicích, Kladně a Mělníku.\n\n\nŠtěpán (\"Pavel Kříž\") i Kendy (\"David Matásek\") (a stejně tak i podnikatel Karas (\"Lukáš Vaculík\")) zůstali i po letech pořád stejní a i přesto, že jim přibylo pár dalších vrásek a zdravotních problémů, tak pořád jdou nekompromisně za svými sny. I když Štěpána jsme v minulém díle zastihli na vrcholu jeho osobního štěstí, kdy již konečně našel životní lásku a narodil se mu syn, tak tento díl začíná více než skepticky - Štěpánova žena Anička-Zrzečka (\"Michaela Badinková\") umřela a on tak zůstal sám se synem Štěpánem Juniorem (\"Filip Antonio\"), s jehož výchovou mu vydatně pomáhají právě Karas s Kendym. Kendy se rozhodl překonat svůj stín a po létech režírování reklam se rozhodl pokusit natočit první celovečerní film. Karas se nakonec rozhodl své vozidlo \"Blue Dream\" hýčkat už jen virtuálně a Štěpán je opět v kolotoči svých pracovních povinností, kdy je zástupcem primáře na oddělení a zároveň prudce válčí s Vendulkou-Utěšitelkou (\"Eva Jeníčková\"), která se stala novou ředitelkou nemocnice. Navíc se z něj stal kolem padesátky chodící hypochondr, který se krok za krokem bojí o své zdraví.\n\nNovým objektem lásky se tak pro Štěpána stane jeho pohledná sousedka a fotografka (Linda Rybová), kterou mu začnou právě jeho nezbední kamarádi dohazovat. Další maléry tak na sebe nenechají dlouho čekat.\nJak k předchozím filmům, tak i k tomuto filmu nakreslil glosující animované vsuvky kreslíř a karikaturista Adolf Born. Jednalo se o jeho poslední dílo pro film před jeho smrtí v květnu 2016.\n\nRežisér snímku Dušan Klein uvedl, že film má podtitul Konec legendy, čímž naznačil, že po téměř 35 letech se celý příběh uzavře. Podle jiných zdrojů ale tvrdí, že by rád realizoval ještě další dva scénáře s tematikou básníků.\n\n"}
{"id": "1138212", "url": "https://cs.wikipedia.org/wiki?curid=1138212", "title": "Abellio (keltský bůh)", "text": "Abellio (keltský bůh)\n\nAbellio (také Abelio a Abelionni) byl bůh uctívaný v údolí Garonna v provincii Gallia Aquitania (dnes jihozápadní Francie), známý především z nápisů nalezených v regionu Comminges. Podle různých informací může být bohem jabloní.\n\nNěkteří historikové předpokládají, že Abellio je stejné jméno jako Apollo. Například na Krétě byl nazýván \"Abelios\" (řecky Αβέλιος) a Italy a některými doriany \"Apello\". Císař César zmínil poznámku, že jde o galského Apollóna a podle Tertulliana a Herodiana je s Apollonem zas spojován Belenus a Belis. a Herodian.\n\nJiní historikové tvrdí, že mohl být slunečním božstvem keltského původu na Krétě a v Pyrenejích. Je také uváděno, že to byla nářeční forma boha Apollóna.\n\n"}
{"id": "1138217", "url": "https://cs.wikipedia.org/wiki?curid=1138217", "title": "Ethnikos Achnas", "text": "Ethnikos Achnas\n\nEthnikos Achnas (řecky Αθλητικός Σύλλογος Εθνικός Άχνας; Athlitikos Syllogos Ethnikos Achnas – Atletický klub Ethnikos Achnas) je kyperský fotbalový klub z obce Achna, který byl založen v roce 1968. Domácím hřištěm je stadion Dasaki Achnas s kapacitou cca 5 400 míst.\nKlubové barvy jsou modrá a bílá.\n\nKlub hraje v sezóně 2015/16 první kyperskou ligu A' katigoría.\n\nKruhovému klubovému logu dominuje mapa Řecka a Kypru. V emblému byl dříve i letopočet založení 1968.\n\n\n\"K 1. 7. 2015:\n\n"}
{"id": "1138228", "url": "https://cs.wikipedia.org/wiki?curid=1138228", "title": "Viliam Ľuberda", "text": "Viliam Ľuberda\n\nViliam Ľuberda (* 21. března 1965) je bývalý slovenský fotbalista, obránce.\n\nV československé lize hrál za Tatran Prešov. Nastoupil v 1 ligovém utkání. Gól v lize nedal. Ve druhé nejvyšší soutěži hrál i za Teslu Stropkov.\n\n"}
{"id": "1138232", "url": "https://cs.wikipedia.org/wiki?curid=1138232", "title": "Alaunus", "text": "Alaunus\n\nAlaunus nebo Alaunius je keltský bůh uzdravení a proroctví. Jeho jméno je známo z nápisů, nalezených v Lurs v jižní Francii a z Mannheimu v západním Německu. V posledně uvedeném nápisu v Německu, u Alaunuse je používán přídomek Merkur. Podle tohoto boha jsou nazvána různá místa a řeky. Jeho ženská forma Alauna se objevuje ve jménech římské éry ve Valognes v Normandii, v Maryportu a Watercrooku v Cumbrii, v Alcesteru ve Warwickshiru či v Learchildu v Northumberlandu.\n\nEtymologie jména je nejistá. Uvádí se, že by mohlo mít kořen \"alo\"-, což znamená krmě či pěstování. W. F. H. Nicolaisen zas uvádí, že má kořen slova \"el\"- nebo \"ol\"-, znamenající tok nebo proud.\n\n"}
{"id": "1138235", "url": "https://cs.wikipedia.org/wiki?curid=1138235", "title": "Huey Long", "text": "Huey Long\n\nHuey Pierce Long, Jr. (30. srpna 1893 Winnfield, Louisiana, USA — 10. září 1935 Baton Rouge) byl americký politik, člen Demokratické strany, guvernér státu Louisiana v letech 1928 až 1932 a senátor v letech 1932 až 1935. Byl známý také pod přezdívkou \"Kingfish\" (velká ryba) a proslul jako radikální představitel populismu v době Velké hospodářské krize.\n\nPocházel z devíti dětí středně zámožného farmáře. Pracoval jako obchodní cestující, později vystudoval práva na Tulane University a stal se advokátem. Roku 1918 byl jmenován do louisianské státní komise pro veřejné práce, proslul jako velký kritik firmy Standard Oil. Roku 1924 neúspěšně kandidoval na guvernéra, v příštích volbách roku 1928 už zvítězil. Ve své funkci podporoval projekty na odstranění negramotnosti, financoval budování infrastruktury (most Huey P. Long Bridge (Jefferson Parish), otevřený roku 1935, nese jeho jméno), nechal postavit okázalou budovu Kapitolu v Baton Rouge. Byl však také kritizován pro zneužívání moci a zastrašování oponentů, obvinění z korupce vedlo roku 1929 k neúspěšnému pokusu o jeho odvolání, byl znám svým neformálním chováním na veřejnosti a vulgárním slovníkem. Ve volbách prezidenta USA 1932 podporoval Franklina D. Roosevelta, později se s ním však rozešel a označil jeho politiku za příliš vstřícnou k velkému kapitálu a neřešící sociální problémy země. Vydal knihu \"Every Man a King\", v níž přišel s vlastním programem nazvaným Share Our Wealth (\"Rozdělme se o své bohatství\"), který požadoval vyšší daně pro bohaté: z takto získaných prostředků se měly financovat veřejné stavby odstraňující nezaměstnanost, plánoval také zavedení zaručeného minimálního příjmu pro všechny občany. Na obvinění z toho, že jeho představy připomínají komunismus, odpovídal, že právě jeho politika je jedinou cestou, jak zachránit Ameriku před komunismem. Oznámil svou kandidaturu na prezidenta v roce 1936, ale 8. září 1935 ho před Kapitolem v Baton Rouge střelil lékař Carl Weiss (šlo o pomstu za Longovu rasistickou urážku na adresu Weissova tchána, soudce Benjamina Pavyho) a o dva dny později Long svým zraněním podlehl.\n\nPřed Kapitolem v Baton Rouge stojí Longova socha, pod níž je zároveň pohřben. Jeho bratr Earl Long sloužil jako louisianský guvernér po tři volební období, jeho syn Russell B. Long byl dlouholetým senátorem a předsedou senátního finančního výboru, vzdáleným potomkem je Gerald Long, který je od roku 2008 členem louisianského senátu za republikány. \n\nRobert Penn Warren napsal, inspirován Longovou kariérou, román \"Všichni jsou zbrojnoši královi\", líčící proměnu idealistického politika v demagoga a zkorumpovaného diktátora. Kniha obdržela Pulitzerovu cenu a byla úspěšně zfilmována v letech 1949 a 2006. Ve filmu \"Kingfish: A Story of Huey P. Long\" z roku 1995 hrál Longa John Goodman. V roce 1986 vznikl také dokumentární film \"Huey Long\", který natočil Ken Burns.\n\n"}
{"id": "1138237", "url": "https://cs.wikipedia.org/wiki?curid=1138237", "title": "Alisanos", "text": "Alisanos\n\nAlisanos nebo \"Alisaunus\" byl lokální keltský bůh uctívaný v nynějším Côte-d'Or v Burgundsku a v Aix-en-Provence.\n\nNápis z Gevrey-Chambertin v Côte-d'Or uvádí v galštině:\n\nNápis z Visignotu, také v Côte-d'Or, napsaný latinsky:\n\nKořen \"Alisa\"- ze jména \"Alisanus\" je fonologicky srovnatelné s keltským \"alisā\" ‘olše’. Někdy se také srovnává se slovem toponymem Alésia, což znamená že to byl horský bůh.\n"}
{"id": "1138248", "url": "https://cs.wikipedia.org/wiki?curid=1138248", "title": "Ambisagrus", "text": "Ambisagrus\n\nAmbisagrus byl ketský bůh uctívaný v Aquileii v Předalpské Galii, který byl ztotožňován s Jupiterem.\n\nJeho jména může být složeno z keltské předpony \"ambi\"- (kolem) a kořene \"sagro\"-.\n\nHistorik John T. Koch že toto slovo bylo přídomkem boha Taranise.\n"}
{"id": "1138249", "url": "https://cs.wikipedia.org/wiki?curid=1138249", "title": "Přírodní park Loučenská hornatina", "text": "Přírodní park Loučenská hornatina\n\nPřírodní park Loučenská hornatina je chráněné území v Krušných horách v prostoru Loučenské hornatiny. Park vyhlásil Ústecký kraj v roce 2006 na ochranu lesních porostů, horských luk a rašelinišť.\n\nPark se rozkládá v prostoru Flájské hornatiny na rozloze 14 425 ha. Nejvyšším vrcholem je Loučná. Územím parku prochází několik naučných stezek: Tesařova cesta - Šumný důl, Flájská hornatina, Plavební kanál Fláje - Clausnitz a Sklářská stezka Moldava.\n\n40 % území parku tvoří tzv. jádrové zóny s nejvzácnějšími lokalitami:\n\n"}
{"id": "1138257", "url": "https://cs.wikipedia.org/wiki?curid=1138257", "title": "Miloš Navrátil (tiskař)", "text": "Miloš Navrátil (tiskař)\n\nMiloš Navrátil (14. ledna 1900 Brno, Rakousko-Uhersko – 28. září 1962 Ivančice, ČSSR) byl český grafik, malíř, básník, spisovatel a tiskař.\n\nNarodil se do rodiny ivančického tiskaře Ferdinanda Navrátila. Po ukončení studia na brněnské reálce postupně převzal otcovu tiskárnu. V letech 1928-29 vydával a tiskl Ivančický zpravodaj a pro Muzejní spolek tiskl Ročenky. V roce 1937 napsal a vytiskl publikaci \"Padesát let Sokola Ivančice\" s kresbou Alfonse Muchy.\n\nVěnoval se také tvorbě ex libris, novoročenek, pohlednic a grafických listů s vlastními dřevoryty a malbami. Hlavním tématem jeho prací byly ivančické motivy. Psal hry pro loutkové divadlo. Podle jeho návrhů byly postaveny dvě rozhledny – Na Oklikách a Alfonse Muchy. Byl duší ivančického okrašlovacího spolku, Společně s Karlem Kořánem vybudoval soustavu jezírek v parku Réna, osázel stráně kolem parku méně známými druhy skalniček, okrasných květin, keřů a stromů. Působil aktivně v místním ochotnickém souboru, byl také ke konci života správcem Městského muzea Ivančice. \n\nPoté co byla v 50. letech Navrátilova tiskárna zrušena, pracoval až do důchodu na oddělení propagace v Trhárnách.\n\n\n"}
{"id": "1138261", "url": "https://cs.wikipedia.org/wiki?curid=1138261", "title": "Anextiomarus", "text": "Anextiomarus\n\nAnextiomarus je keltský epiteton slunečního boha Apollóna, zaznamenaný na římsko-britském nápisu nalezený v South Shields v Anglii. Varianta Anextlomarus znamenající 'velký ochránce', toto božské oslovení bylo nalezeno na galsko-římském nápisu v Le Mans ve Francii. Anextlomarus bylo také jméno muže z Langres. Ženská forma Anextlomara se objevuje ve švýcarském Avenches.\n\n"}
{"id": "1138266", "url": "https://cs.wikipedia.org/wiki?curid=1138266", "title": "Académie des beaux-arts", "text": "Académie des beaux-arts\n\nAcadémie des beaux-arts (\"Akademie krásných umění\") je francouzská akademie umění, součást Institut de France. Vznikla v roce 1816 spojením \"Královské akademie malířství a sochařství\", \"Akademie hudby\" a \"Královské akademie architektury\".\n\nAcadémie des beaux-arts (Akademie krásných umění) je jednou z pěti akademií, které spolu tvoří Francouzský Institut. Jejím cílem je propagovat a podporovat uměleckou tvorbu ve všech svých podobách a zajišťovat ochranu francouzského kulturního dědictví. Její kontinuální podpora tvorby zahrnuje i každoroční udělování řady ocenění a aktivní partnerství mnoha kulturních institucí. \n\nK zajišťování své činnosti čerpá Akademie krásných umění z dědictví sestávajícího především z darů, ale také z přispěvků řady důležitých kulturních nadací, mj. Fondation Paul Marmottan Monet (Musée Marmottan Monet v Paříži a Bibliothèque Marmottan v Boulogne-Billancourt), Fondation Claude Monet v Giverny, Villa Ephrussi de Rothschild v Saint-Jean-Cap-Ferrat a Fondation Jean et Simone Lurçat v Paříži.\n\nV roce 2006 byla Akademie potvrzena zákonem jako právnická osoba podle veřejného práva se zvláštním postavením.\n\nObsazení funkce prezidenta Akademie a viceprezidenta se pravidelně mění.\n\n\nK říjnu 2018 je Akademie složena z devíti sekcí, které vznikaly postupně: \n\n\n\nPočty křesel se v jednotlivých sekcích časem měnily a docházelo i k přesunu křesel mezi sekcemi. Křesla jsou obsazena pouze žijícími osobami, takže vždy je část křesel prázdných a jsou postupně znovu obsazována.\n\nI. Malířství \n\nPierre Carron • Guy de Rougemont • Yves Millecamps • Vladimir Velickovic • Philippe Garel • Jean-Marc Bustamante • Gérard Garouste • Fabrice Hyber\nII. Sochařství \n\nJean Cardot • Claude Abeille • Antoine Poncet • Brigitte Terziev • Pierre-Edouard • Jean Anguera • Jean-Michel Othoniel\nIII. Architektura\n\nRoger Taillibert • Jacques Rougerie • Aymeric Zublena • Alain Charles Perrot • Dominique Perrault • Jean-Michel Wilmotte • Marc Barani • Bernard Desmoulin\nIV. Rytectví \n\nPierre-Yves Trémois • Erik Desmazières • Astrid de La Forest • Pierre Collin\nV. Hudební skladba\n\nLaurent Petitgirard • François-Bernard Mâche • Edith Canat de Chizy • Michaël Levinas • Gilbert Amy • Thierry Escaich • Bruno Mantovani • Régis Campo\nVI. Volní členové \n\nMichel David-Weill • Pierre Cardin • Henri Loyrette • François-Bernard Michel • Hugues R. Gall • Marc Ladreit de Lacharrière • William Christie • Patrick de Carolis • Muriel Mayette-Holtz • Adrien Goetz\nVII. Kinematografická a audiovizuální tvorba\n\nRoman Polański • Régis Wargnier • Jean-Jacques Annaud • Jacques Perrin • Coline Serreau\nVIII. Fotografie \n\nYann Arthus-Bertrand • Sebastião Salgado • Bruno Barbey • Jean Gaumy\nPřidružení členové \nS.M.I. Farah Pahlavi • Ieoh Ming Pei • Leonard Gianadda • Seiji Ozawa • William Chattaway • Woody Allen • SA Karim Aga Khan IV • SA la Cheikha Mozah • Sir Norman Foster • Philippe de Montebello • Antonio Lopez Garcia • Jiří Kylián\n\n\n"}
{"id": "1138271", "url": "https://cs.wikipedia.org/wiki?curid=1138271", "title": "Atepomarus", "text": "Atepomarus\n\nAtepomarus byl keltský bůh léčení. Apollón byl spojován s tímto bohem a to jako Apollo Atepomarus. \n\nV některých Apollonových léčebných svatyních jako např. v Sainte-Sabine se nacházely figurky koní s tímto bohem.\n\nKořen \"epo\" odkazuje na slovo \"kůň\" Epiteton je někdy překládán jako \"velký jezdec\" nebo \"vlastnit skvělého koně\".\n\n\n"}
{"id": "1138285", "url": "https://cs.wikipedia.org/wiki?curid=1138285", "title": "Ekonom (časopis)", "text": "Ekonom (časopis)\n\nEkonom je český odborný týdeník o ekonomice a podnikání. Vydává jej vydavatelství Economia. \n\nPoprvé vyšel 25. října 1991. Vychází v tištěné i elektronické podobě. V září 2007 se prodalo 19 300 výtisků, z čehož bylo 16 200 předplatitelů. V roce 2012 činily prodeje 15 tisíc výtisků měsíčně, z čehož deset tisíc připadalo na předplatné, 2,5 tisíce na prodej na stáncích a tisíc na digitální verzi. \n\nV letech 2000 až 2007 funkci šéfredaktora zastával Zbyněk Fiala, po němž funkci převzala v září 2007 Eva Hanáková. Tu v září 2011 nahradil Ondřej Neumann, kterého vystřídal v lednu 2014 Dalibor Martínek. Od února 2020 je šéfredaktorem Petr Kain.\n\n"}
{"id": "1138286", "url": "https://cs.wikipedia.org/wiki?curid=1138286", "title": "Arvernus", "text": "Arvernus\n\nArvernus je keltský epiteton boha Merkura. Ačkoliv jméno odkazuje na Arverny na jejíchž území byl Merkur velmi ucíván. Zajímavá svatyně se nacházela v Puy-de-Dôme. Všechny nápisy Merkur Arvernus se nachází v Porýní. Jedno je jméno také zmíněno jako Mercury Arvernorix což znamená 'král Arvernů'. Jméno je také porovnatelné s nápisem Mercury Dumiatis nalezený na území Arvernů. Jméno pochází buď z jména Arvernů nebo Auvergne. Zdá se, že význam jména je složen z keltského adjektiva \"φara-werno-s\", což znamená „před olší“.\n"}
{"id": "1138289", "url": "https://cs.wikipedia.org/wiki?curid=1138289", "title": "Arausio", "text": "Arausio\n\nArausio byl lokální keltský vodní bůh. Jak dokládají starověké nápisy bylo po něm pojmenováno město Arausio (Orange) v jižní Galii. \n\nV pozdější době jméno města Arausio zaniklo a začalo se používat Orange. V moderní městě se usadila královská rodina Nasavů, kteří si přibrali jméno Orange. Dnes jsou nazývání Oranžsko-nasavští.\n"}
{"id": "1138291", "url": "https://cs.wikipedia.org/wiki?curid=1138291", "title": "Petr Rys", "text": "Petr Rys\n\nPetr Rys (* 15. ledna 1996) je český fotbalový obránce a mládežnický reprezentant. V současnosti působí v klubu FK Jablonec.\n\nJe odchovancem 1. FK Příbram, kde se v roce 2015 dostal do A-mužstva. V 1. české lize debutoval 21. 3. 2015 v utkání s FK Jablonec (prohra 0:2).\n\nV září 2015 přestoupil z Příbrami do FK Jablonec, podepsal čtyřletou smlouvu.\n\nPetr Rys nastupoval za české mládežnické výběry U16, U17, U18, U19.\n\n13. 10. 2015 debutoval v české jedenadvacítce v kvalifikačním utkání proti Černé Hoře (remíza 3:3).\n\n"}
{"id": "1138293", "url": "https://cs.wikipedia.org/wiki?curid=1138293", "title": "Am-Heh", "text": "Am-Heh\n\nAm-Heh je v egyptské mytologii nižší bůh z podsvětí. Jeho jméno znamená \"požírač miliónů\" nebo \"jedlík věčnosti\". Je vyobrazován jako muž s hlavou psa, který žije v jezeře ohně. Je podřízen bohu Atumovi.\n"}
{"id": "1138300", "url": "https://cs.wikipedia.org/wiki?curid=1138300", "title": "Tina (časopis)", "text": "Tina (časopis)\n\nTina je český společenský týdeník, který vydává vydavatelství MAFRA. Vychází od října 1992. Cílí na čtenářky. Obsahuje rady v životních situacích, texty o zdravém životním stylu a kuchařské recepty. V roce 2014 čtenost činila 244 tisíc měsíčně. Na začátku roku 2015 se prodalo 67 tisíc výtisků. \n"}
{"id": "1138313", "url": "https://cs.wikipedia.org/wiki?curid=1138313", "title": "Aganju", "text": "Aganju\n\nAganju (také Agayú nebo Aganyú) je oriš. Je synkretizován ze svatým Kryštofem. Aganju je silně spojen se Shangem, je buď Shangův otec nebo bratr; oba orišové jsou považovani za příslušníky královské rodiny Oyo.\n\n"}
{"id": "1138326", "url": "https://cs.wikipedia.org/wiki?curid=1138326", "title": "Rokyta", "text": "Rokyta\n\nPůvodní význam slova rokyta (také \"rakyta\") byl vrba. V některých nářečích se tento výraz udržel. Ve slovenštině se výraz „rakyta“ vyskytuje v názvu \"„Vŕba rakyta“\", což je jíva. V současnosti se používá jako:\nve tvaru Rokytá:\nsídla na Ukrajině:\nhora na Ukrajině:\n\n\n"}
{"id": "1138330", "url": "https://cs.wikipedia.org/wiki?curid=1138330", "title": "Hizb ut-Tahrir", "text": "Hizb ut-Tahrir\n\nHizb ut-Tahrir (arabsky حزب التحرير, Strana osvobození) je mezinárodní panislámská politická organizace. Jejím cílem je sjednotit všechny muslimské země jako islámský stát nebo chalífát. Organizace byla založena v roce 1953 jako Sunnitská muslimská organizace v Jeruzalémě. Zakladatelem byl Taqiuddin al-Nabhani, islámský učenec a odvolací soudce (kádí) z palestinské vesnice Ijzim. Od té doby se Hizb ut-Tahrir rozšířila do více než 50 zemí a podle odhadu má asi jeden milion členů. Hizb ut-Tahrir je velmi aktivní na Západě, zejména ve Velké Británii, a je také aktivní v několika arabských a středoasijských zemích, přesto, že je zakázán některými vládami. Skupina má také rostoucí popularitu v Severní Americe. Hizb ut-Tahrir je také silně antisionistický a Izrael označuje za \"nelegální entitu\", která musí být demontována.\n"}
{"id": "1138342", "url": "https://cs.wikipedia.org/wiki?curid=1138342", "title": "Adam Zapský ze Zap", "text": "Adam Zapský ze Zap\n\nAdam Zapský ze Zap (okolo 1600 - 26. ledna / 30. ledna / 3. února 1626, Pražský hrad) byl český šlechtic z rodu Zapských ze Zap.\n\nJeho otec byl Oldřich Zapský ze Zap a matka Ludmila Dvořecká z Olbramovic. Otec mu zemřel v dětství, a proto ho vychovával jeho děd, který Adama poslal na studia do Lipska (1614) a poté do Francie (1616–1619).\n\nPřestože byl katolík, během stavovského povstání stál na straně českých stavů. Po bitvě na Bílé hoře byl uvězněn a jeho celý majetek (mj. statky Dubeč, Kyje, Běchovice, Měcholupy) zkonfiskován. Později tento majetek levně koupil císařský rada a sudí apelačního soudu Jan Daniel Kapr z Kaprštejna.\n\nMilenkou Adama Zapského byla Anna Marie Kaprová, manželka zmíněného Jana Daniela Kapra z Kaprštejna. Dne 13. listopadu 1625 vylákala Anna Marie manžela Jana Kapra, aby za ní přijel do Dolních Počernic, ale na cestě v lese u Hrdlořez na něj čekal Adam Zapský a Jana Kapra, který jel v lehkém kočáru, zastřelil. Při následném vyšetřování byli usvědčeni a oba odsouzeni k nejvyššímu trestu. Z rozhodnutí císaře Ferdinanda II. z 27. ledna 1626 byl Adam sťat na nádvoří Starého purkrabství na Pražském hradě katem Janem Mydlářem. Kronikář popisující popravu praví, že „\"popravce netrefil jeho krk a do půl hlavy jemu vťal… \"“.\n"}
{"id": "1138347", "url": "https://cs.wikipedia.org/wiki?curid=1138347", "title": "Split Bearing", "text": "Split Bearing\n\nSplit Bearing je olomoucká progresivní metalová kapela, která byla založena v listopadu 2002 bubeníkem Jiřím M. Lýskem (alias Máza) a Michaelem Ručilem (oba ex. Godless Truth).\n\nJiří. M. Lýsek se spojil s Tomášem Surmou (ex Cabo Wabo), kytaristou Mirkem Řezníčkem a v neposlední řadě zpěvákem Petrem Duliškovičem (oba ex. Dream Theater revival). Opratí se okamžitě a bezprecedentně ujal Mirek Řezníček se svojí představou „stravitelného progressmetalu“.\n\nU tohoto stylu kapela zůstala do dnešních dnů.\n\nM. Ručil (sice jako zakládající člen) byl odčleněn. Na jeho místo záhy nastoupila klávesistka Martina Vichrová, která byla i kompozičním přínosem. V této sestavě se v červenci 2003 uskutečnil I. koncert „veřejná zkouška“ v Uničově. Po tomto koncertu se S.B. rozhodli natočit demonahrávku. Pro tento účel posloužilo studio „M. K. Records“ ve Štemberku. Nahrávání probíhalo „po odpolednech“ cca dva měsíce.\n\nVýsledkem byla nahrávka \"Somewhere in Between\", která získala v časopisech celkem kladné ohlasy:\n\n\"Rock Shock\" 5. z 6. (Korál); \"Rock & Pop\" 5. ze 5. (Husák); \"Spark\" 7. ze 7. (Čermák) - demo měsíce\n\nPo dalších koncertech zbytek kapely usoudil, že další spolupráce s M. Vichrovou je takřka nemožné z časových i instrumentálních důvodů. V lednu 2004 byla na její místo přijata Dominika Lamačová. Kapela se koncertně začala slibně rozjíždět (R.C. Šuplík Přerov, Jazz klub Olomouc, R.C.Golem Zlín atd.). V soutěži „Česká rocková liga (2004)“ postoupila mezi 10 nejlepších kapel.\n\nOd toho času jsou kvartet bez kláves. Začátkem roku 2005 začali pracovat na druhé desce \"Terrain Echo\", v průběhu které do kapely přichází nový člen na klávesy Jarda Kaplan a na jejíž koprodukci se podílel Klaudius Kryšpín (Pražský výběr), která bude nabízet mnohem kompaktnější materiál oproti \"Somewhere in Between\".\n\nNa přelomu roku 2007/08 podepisuje kapela smlouvu s firmou AbsoluTon k vydání desky, ke které zároveň natáčí dva klipy. Jeden „Just for This Time“ zatím „úspěšně“ rotuje na TV Óčko /Madhouse-premiéra, Smršť/. Po zdárném křtu desky \"Terrain Echo\" zanedlouho kapelu opouští jeden z pilířových členů Tom Surma (baskytara) a jeho post vzápětí nahrazuje neméně Vašek Bezkočka (Paracledy, Happy Death).\n\nRok 2009 zahajují vydáním „výročního-smutečního“ alba \"Six Years of Working Split Bearing Without Malfunction\", kde mimo vzpomínek na Dimebaga Darrella (Pantera, Damageplan) a ještě žijícího Tombu (neformálně), jsou i nějaké live tracky a dosud nezveřejněné demoverze z předchozích studiových alb.\n\nV roce 2010 skupina předskakovala anglické kapele Deep Purple.\n\nV roce 2014 vydali do té doby své poslední studiové album \"Welcome to the Present\".\n\n\n"}
{"id": "1138354", "url": "https://cs.wikipedia.org/wiki?curid=1138354", "title": "Michel Faber", "text": "Michel Faber\n\nMichel Faber (* 13. dubna 1960 Haag) je spisovatel, který se narodil v Nizozemsku, poté žil a pracoval v Austrálii a poté se přestěhoval do Skotska.\n\nNarodil se v Haagu, v roce 1967 spolu s rodiči emigroval do Austrálie. Základní a střední školu navštěvoval na melbournských předměstích Boronia a Bayswater. V roce 1980 absolvoval University of Melbourne, kde studoval nizozemštinu, filozofii, rétoriku, anglický jazyk a literaturu. Poté pracoval jako uklízeč a v podobných profesích. Poté získal kvalifikaci zdravotní sestry a pracoval tak v nemocnici v Sydney až do poloviny 90. let 20. století. V roce 1993 se svou druhou ženou a rodinou emigroval do Skotska. V červenci 2014 jeho druhá žena zemřela na rakovinu.\n\nVe Skotsku je považován za skotského autora. Většinu literárních cen (například \"The Neil Gunn Prize\", \"The Macallan Prize\" a \"The Saltire First Book of the Year Award\") získal ve Skotsku, žije ve Skotsku a jeho díla vydává skotský vydavatel. V Austrálii je považován na Australana, protože zde dlouho žil, absolvoval studia a některé kratší povídky jsou zasazené do Austrálie. V Nizozemsku je považován na Holanďana.\n\nV roce 2001, kdy vyšla jeho kniha \"Kvítek karmínový a bílý\", jej přesvědčoval jeho nakladatel Canongate Books, aby zažádal o britské občanství, aby mohl být nominován na Man Bookerovu cenu, která je udělována pouze držitelům pasu zemí Commonwealthu. Faber odmítl, neboť nesouhlasil se zapojením Británie do války v Afghánistánu a Iráku. Faber má stále nizozemské občanství. Sám sebe neoznačuje žádnou národností.\n\nPíše od 14 let. Od 90. let 20. století za podpory své druhé ženy Evy se účastnil a vítězil v literárních soutěžích krátkých povídek.\n\nPrvní jeho publikovanou knihou je \"Někdy prostě prší\" v roce 1998. Jde o sbírku povídek, která obsahuje tři díla, která byla oceněna. Titulní povídka vyhrála soutěž Iana St Jamese v roce 1996, povídka \"Ryby\" téhož roku získala Macallan Prize a o rok později s povídkou Půl milionu liber a zázrak vyhrál Neil Gunn Award. První román, \"Pod kůží\", mu vyšel v roce 2000.\n\nV letech 2001–2004 recenzoval knihy pro Scotland on Sunday. Od roku 2003 píše pro \"The Guardian\" literární recenze především překladových knih, sbírek povídek a knih o hudbě.\n\nV roce 2004 cestoval s organizací Lékaři bez hranic na Ukrajinu jako součást projektu „Writers on The Frontline“. Poté napsal článek o epidemii HIV/AIDS na Ukrajině, který vyšel v lednu 2005 v \"The Sunday Times\".\n\nV roce 2011 měla premiéru čtyřdílná adaptace knihy \"Kvítek karmínový a bílý\", kterou vytvořila BBC a hráli v ní Romola Garai, Chris O'Dowd, Richard E. Grant a Gillian Anderson.\n\nPodle románu \"Pod kůží\" natočil v roce 2013 stejnojmenný film Jonathan Glazer a hrála v něm Scarlett Johansson.\n\n"}
{"id": "1138359", "url": "https://cs.wikipedia.org/wiki?curid=1138359", "title": "Neudörfl", "text": "Neudörfl\n\nNeudörfl (maďarsky: \"Lajtaszentmiklós\", chorvatsky: \"Najderflj\") je městys v okrese Mattersburg, ve spolkové zemi Burgenland v Rakousku. V lednu 2015 zde žilo celkem 4380 obyvatel. V roce 1874 zde vznikla celorakouská sociálně demokatická strana.\n\nMěstys leží při západním okraji Burgenlandu. Sousedí tedy převážně s obcemi v Dolních Rakousech: s městem Wiener Neustadt na západě a obcemi Lichtenwörth na severu, Waldheim na východě a Katzelsdorf an der Leitha na jihozápadě. Jen na jihu a jihovýchodě sousedí s obcemi Wiesen a Bad Sauerbrunn, které jsou v Burgenlandsku.\n\nSeverní obydlená část obce se nachází v nížině řeky Litavy (\"Leitha\") v nadmořské výšce zhruba 250 m. Jižní část se rozkládá na úpatí pohoří Rosaliengebirge, takže nadmořská výška se vyšplhá až k 500 m. Celková rozloha městyse je 9,02 km².\n\nMěstysem prochází železniční trať z Wiener Neustadtu do Mattersburgu. Kromě toho obcí vede rychlostní silnice S4 – Mattersburger Schnellstraße. Po silnici je to do Mattersburgu zhruba 12 km a do Wiener Neustadtu 4 km.\n"}
{"id": "1138360", "url": "https://cs.wikipedia.org/wiki?curid=1138360", "title": "Manre", "text": "Manre\n\nManre je francouzská obec v departementu Ardensko v regionu Grand Est. V roce 2012 zde žilo 91 obyvatel.\n\nObec leží u hranic departementu Ardensko s departementem Marne. Sousední obce jsou: Ardeuil-et-Montfauxelles, Aure, Gratreuil (Marne), Marvaux-Vieux a Sommepy-Tahure (Marne).\n\n\"Počet obyvatel\"\n"}
{"id": "1138367", "url": "https://cs.wikipedia.org/wiki?curid=1138367", "title": "Kanton Nouvion-sur-Meuse", "text": "Kanton Nouvion-sur-Meuse\n\nKanton Nouvion-sur-Meuse (fr. \"Canton de Nouvion-sur-Meuse\") je francouzský kanton v departementu Ardensko v regionu Grand Est. Tvoří ho 35 obcí. Zřízen byl v roce 2015.\n\n\n"}
{"id": "1138369", "url": "https://cs.wikipedia.org/wiki?curid=1138369", "title": "Karel Hanzelka", "text": "Karel Hanzelka\n\nKarel Hanzelka je český tiskový mluvčí.\n\nV letech 1998–2003 vystudoval Fakultu humanitních studií Univerzity Karlovy. V letech 1999–2004 pracoval v Českém rozhlase. Od května do září 2004 působil na Rádiu Impuls. Od října 2004 do července 2011 pracoval jako tiskový mluvčí Ministerstva dopravy České republiky. V letech 2011–2013 zastával funkci ředitele PR divize ve společnosti McCann Erickson Prague. Od ledna 2013 pracuje jako tiskový mluvčí a PR manažer pro Agrofert.\n\nV roce 2008 obdržel ocenění Mluvčí roku v České republice.\n\n"}
{"id": "1138379", "url": "https://cs.wikipedia.org/wiki?curid=1138379", "title": "Drtivá porážka (americká verze)", "text": "Drtivá porážka (americká verze)\n\nDrtivá porážka (v anglickém originále Wipeout) je televizní soutěž, ve které soutěžící překonávají řadu překážek. Drtivá porážka byla vysílána v mnoha zemí, mimo jiné i v Česku a na Slovensku (společná verze, ve které soutěžily známé české a slovenské osobnosti) pod názvem Wipeout – Souboj národů na TV Nova.\n\nKomentují ji John Henson a John Anderson, zatímco Jill Wagnerová ji komentuje na dráze. Show byla vysílána v USA ABC od 24. června 2008 do 7. září 2014. Prozatímní moderátorka na jednu sezónu místo Jill Wagnerové byla Vanessa Lachey. Soutěžící se museli probojovat přes 3 kola až do Zóny Drtivé porážky, kde nejrychlejší vyhrál 50 000 dolarů. Show byla natáčena v Kalifornii, přibližně 40 mil od Los Angeles. Ostatní světové verze se však natáčejí v Argentině.\n\nShow měla premiéru 24. června 2008. Díky úspěchu 1. série se mnoho zemí světa rozhodlo koupit vysílací práva a natočit vlastní verzi.\n\nDruhá sezóna byla vysílána během léta 2009. Podle TV Week se v roce 2009 stala Drtivá porážka třetí nejoblíbenější herní show na světě.\n\n22. července 2009 získala ABC práva na třetí sezónu. Natáčení začalo v září 2009.\n\nTřetí série měla premiéru 22. června 2010 zvláštním dvoudílem \"Rande naslepo\". ABC následně oznámila, že ve 3. sérii se objeví další tématické epizody, včetně epizod, které budou představovat pouze dámy nebo rodiny. Finále 3.sezóny bylo vysíláno 14. září 2010, se speciálním \"America's Finest Edition\", kde byli uvedeni někteří z amerických hrdinů, včetně hasičů a policistů.\n\nDne 13. října 2010 ABC oznámilo plány, že čtvrtá sezona bude rozdělena do tří sekcí – v zimě, na jaře a v létě; s celkem 32 epizodami: 8 zimními, 7 jarními a 17 letními epizodami. Čtvrtá sezóna měla premiéru 6. ledna 2011.\n\nDne 16. června 2011 ABC oznámila, že soutěž bude vysílat pátou sezónu. Vanessa Lacheyová v této sezóně nahradila Jill Wagnerovou v pořadu. Nová sezona začala zimními epizodami 8. prosince 2011.\n\n29. srpna 2012 byla oznámena oznámena šestá sezóna. Dále bylo oznámeno, že bývalá spolumoderátorka Jill Wagnerová se vrací do soutěže po jednu sezónu nepřítomnosti. John Anderson a John Henson zůstávají. Dne 9. května 2013 měla šestá série premiéru. V šesté sezóně oslavila Drtivá porážka 100. epizodu.\n\nDne 22. ledna 2014 byla objednána sedmé řada Drtivé porážky. Poprvé budou vítězové z každé epizody posláni na \"Tournament of Champions\" na konci sezóny, kde budou soutěžit o titul Ultimate Wipeout šampiona. Dne 22. června 2014 se začala sedmá sezóna vysílat. Sedmá série skončila 7. září 2014.\n\nByla také objednána osmá sezóna, která měla mít premiéru v létě 2015 a měla být přejmenována na Drtivá porážka Extreme. I přes tyto plány a casting, domovská televizní stanice ABC zrušila show z neznámých důvodů.\n\nDrtivou porážku vysílal v České republice televizní skupina Barrandov.\n"}
{"id": "1138410", "url": "https://cs.wikipedia.org/wiki?curid=1138410", "title": "Hana Zarevúcká", "text": "Hana Zarevúcká\n\nHana Zarevúcká (* 3. března 1961, Praha) je československá hráčka basketbalu. Je vysoká 176 cm. Je zařazena na čestné listině zasloužilých mistrů sportu.\nPatřila mezi opory basketbalového reprezentačního družstva Československa, za které v letech 1980 až 1989 hrála celkem 298 utkání a má významný podíl na dosažených sportovních výsledcích. Zúčastnila se třikrát kvalifikace na Olympijské hry 1980 (Varna, Bulharsko) – 8. místo, 1984 (Havana, Kuba) a 1988 (Kuala Lumpur, Malajsie) – 5. místo, Olympijských her 1988 (Soul, Jižní Korea) – 8. místo, Mistrovství světa 1986 Moskva – 4. místo, šesti Mistrovství Evropy 1980, 1981, 1983, 1985, 1987, 1989, na nichž získala stříbrnou medaili za druhé místo v roce 1989, bronzovou medaili za třetí místo 1981 a tři čtvrtá místa (1980, 1985, 1987). Na Mistrovství Evropy juniorek v roce 1979 (Messina, Itálie) s družstvem Československa získala třetí místo.\n\nV československé basketbalové lize žen hrála celkem 12 sezón (1978-1990) za družstvo VŠ Praha, s nímž získala v ligové soutěži šest titulů mistra Československa (1981-1985, 1987-1989), čtyřikrát druhé místo (1981, 1985-1987, 1990) a dvakrát třetí místo (1978-1990). V letech 1985 až 1986 byla dvakrát vybrána jako basketbalistka roku a v letech 1980 až 1986 byla šestkrát vybrána do All-Stars – nejlepší pětice hráček československé ligy. Je na 8. místě v dlouhodobé tabulce střelkyň československé ligy žen za období 1963-1993 s počtem 4167 bodů.\nS klubem VŠ Praha hrála 7 ročníků Poháru mistrů evropských zemí v basketbalu žen (PMEZ), v ročníku 1984 prohra v semifinále proti Levski Spartak Sofia (Bulharsko), 1989 a 1990 účast ve finálové skupině a čtyřikrát účast ve čtvrtfinálové skupině. V Poháru vítězů pohárů (Ronchetti Cup) družstvo hrálo 5 ročníků (1979-1988), bylo třikrát vyřazeno v semifinále 1981 (Spartak Moskva), 1987 (FD Miláno) a 1988 (Dinamo Kyjev) a dvakrát hrálo ve čtvrtfinále (1979, 1982). \n\n\n\n\n\n\n"}
{"id": "1138412", "url": "https://cs.wikipedia.org/wiki?curid=1138412", "title": "Semechnický rybník", "text": "Semechnický rybník\n\nSemechnický rybník se nachází u Semechnic v okrese Rychnov nad Kněžnou v Královéhradeckém kraji. Rybník je součástí zbytku Opočenské rybniční soustavy, kterou napájí jižní větev Zlatého potoka spolu s Ještětickým potokem. Hladina rybníka leží v nadmořské výšce 283,7 m. Rozloha rybníka je 19,9 ha. Celkový objem činí 180 tis. m³.\n\nRybník je využíván k chovu ryb. Důležitý je i jeho retenční význam, tedy schopnost zachycení povodňových průtoků. Během katastrofální povodně v červenci 1998 došlo k přelití hráze bez jejího většího poškození. Retenční objem Semechnického rybníka činí 100 tis. m³.\n"}
{"id": "1138414", "url": "https://cs.wikipedia.org/wiki?curid=1138414", "title": "Perleť", "text": "Perleť\n\nPerleť je organicko-anorganický materiál, který vytvářejí někteří měkkýši uvnitř svých schránek. Perleť je tvrdý, krystalický materiál, který tvoří perly. Je tvrdá díky tomu, že vápenec obsahuje miniaturní aragonitové destičky, které získávají tvrdost díky spojení s organickými polymery a proteiny. Kromě vápence obsahuje perleť i konchyolín.\n\nPerla vzniká z cizí částečky, která se dostane dovnitř schránky perlorodky nebo i jiného mlže (může to být zrníčko písku nebo malý cizopasník) a obalí se perletí. První vrstvu tvoří konchyolín, který drží pohromadě následující vrstvy perleti. Tyto vrstvy mohou být nepravidelné a zcela na sebe nepřiléhají, a to formuje vzory unikátní pro každou jednu perlu.\n\nPerleť (černá i bílá) se využívá v architektuře, přičemž může být i uměle obarvené na jakoukoliv barvu. Používá se také ve šperkařství, zdobí se jí náušnice či náhrdelníky.\n"}
{"id": "1138426", "url": "https://cs.wikipedia.org/wiki?curid=1138426", "title": "Happy Birthday to You (píseň)", "text": "Happy Birthday to You (píseň)\n\nHappy Birthday to You (česky: Hodně štěstí, zdraví) je píseň, která je zpívaná na oslavu narozenin. Dle Guinessovy knihy rekordů je tato píseň jednou z nejpopulárnějších písní zpívaných v anglickém jazyce. Píseň byla přeložena do více dalších jazyků ale je běžné, že se zpívá s originálním textem i v zemích, kde angličtina není úředním jazykem.\n\nMelodii písně \"Happy Birthday to You\" napsali v roce 1893 americké sestry, tehdy učitelky v Louisville, Kentucky, Patty a Mildred J. Hillová.\n\nOriginální verze byla určena pro uvítání třídy ve škole a měla název \"Good Morning to All\" (\"Dobré ráno všem\").\n\nAutorská práva na současnou verzi písně v USA v roce 1935 koupila v USA firma Summit Company s jejich trváním do roku 2030. V Kanadě a v ostatních zemích platí zákon, že vlastnická práva zůstávají u autora během jeho života a 50 let po jeho smrti. Podle tohoto zákona autorská práva na tuto skladbu skončily v roce 1985 k termínu, kdy byla známa první psaná verze skladby včetně textu. V roce 1990 koupila práva na skladbu nahrávací společnost Warner Music Group za 15 milionů dolarů s hodnotou ceny za \"Happy Birthday ...\" odhadovanou na 5 milionů dolarů. Firma Warner měla po technické stránce nárok na škody v případě neplacení za její neautorizovanou veřejnou prezentaci. V září 2015 rozhodl americký federální soud, že píseň \"Happy Birthday to You\" je volným dílem spadající pod licenci public domain.\n\nMezi kuriozity patří, že vozítko Curiosity si tuto písničku zanotovalo samo pro sebe 5. srpna 2013, na prvního výročí svého fungování na Marsu, čímž se vozítko resp. písnička stali prvním interpretem resp. písničkou interpretovanou na povrchu jiného vesmírného tělesa.\n"}
{"id": "1138440", "url": "https://cs.wikipedia.org/wiki?curid=1138440", "title": "Norimberský nebeský úkaz roku 1561", "text": "Norimberský nebeský úkaz roku 1561\n\nNorimberský nebeský úkaz roku 1561 byla událost, která patří k nejstarším dochovaným zprávám o UFO. Došlo k ní 14. dubna 1561 v ranních hodinách, kdy obyvatelé Norimberka pozorovali na obloze různé útvary jako srpky, disky, šípy, trubky a kříže, které měnily polohu a vypadalo to, jako by mezi sebou bojovaly. Neobvyklá podívaná trvala více než hodinu. Norimberský tiskař Hans Glaser později vydal podrobnou zprávu o záhadném incidentu, doprovázenou vlastními barevnými ilustracemi. Moderní věda fenomén vysvětluje jako halové jevy. Carl Gustav Jung ve své knize o létajících talířích poznamenává, že Německo v té době žilo ve zjitřené atmosféře náboženských konfliktů a každá neobvyklá událost mohla snadno vyvolat mystické úvahy.\n\n"}
{"id": "1138447", "url": "https://cs.wikipedia.org/wiki?curid=1138447", "title": "Drtivá porážka", "text": "Drtivá porážka\n\nDrtivá porážka může být:\n"}
{"id": "1138451", "url": "https://cs.wikipedia.org/wiki?curid=1138451", "title": "Stará tržnice (Bratislava)", "text": "Stará tržnice (Bratislava)\n\nStará tržnice v Bratislavě je technickou památkou. Autorem byl městský inženýr Gyula Laubner. Stavba byla dokončena 31. října 1910 jako městská tržnice a provoz začal hned druhý den. Funkci městské tržnice plnila přes 50 let. Jak tržnice zanikla až v roce 1960. Do roku 1982 sloužil objekt jako televizní studio. Pak patřily prostory resortu kultury. Když je po roce 1990 získalo město zpět, vypsalo mezinárodní soutěž na její rekonstrukci. Tržnice je zrekonstruována do své původní architektonické podoby.\n"}
{"id": "1138452", "url": "https://cs.wikipedia.org/wiki?curid=1138452", "title": "Barafundle", "text": "Barafundle\n\nBarafundle je čtvrté studiové album velšské rockové skupiny Gorky's Zygotic Mynci. Vydalo jej dne 7. dubna 1997 hudební vydavatelství Fontana Records a jeho producentem byl spolu se členy kapely Gorwel Owen, který s kapelou později ještě několikrát spolupracoval. Obsahuje jak písně nazpívané v angličtině, tak i ve velštině. Nahráno bylo na podzim 1996. Svůj název dostalo podle stejnojmenné pláže v hrabství Pembrokeshire na jihozápadě Walesu.\n\nAutorem všech skladeb je Euros Childs, pokud není uvedeno jinak.\n\n"}
{"id": "1138454", "url": "https://cs.wikipedia.org/wiki?curid=1138454", "title": "Věžové domy (Miletičova, Bratislava)", "text": "Věžové domy (Miletičova, Bratislava)\n\nVěžové domy nebo lidově Palušák je obytný komplex v Růžové dolině v bratislavské městské části Ružinov, který navrhl autor Karol Paluš v Bratislavě v roce 1957. Stavba byla oceněna cenou Dušana Jurkoviče v roce 1965.\n\n\nVěžové domy Růžová dolina jsou typově schodišťové izolované bytové domy s centrální dispozicí, s byty soustředěnými kolem vertikálního komunikačního jádra. Podle počtu podlaží (11) patří mezi vysokopodlažní zástavbu s otevřenou odvozenou křížovou formou půdorysu. \n\nSoubor pěti obytných domů v Růžové dolině je tvořen obytnými budovami bodového typu. Jejich základem je v socialistické výstavbě často používaný druh typových sekcí T13 a T15. Použití typových sekci T13 a T15 s cihlovou konstrukcí vyžadovalo však v tomto případě úpravu. Novinkou bylo použití krabicového konstrukčního systému vytvořeného z vnějších a vnitřních cihlových stěn metrického formátu. Horizontální stropní konstrukce jsou vytvořeny monoliticky ze železobetonu. Soustava bytů je přímo napojena na vertikální komunikační jádro - schodišťovou věž.\n\nBodový dům křížového půdorysného tvaru má v centrální poloze vertikální komunikační jádro. Schodišťovou věž tvoří dvě schodiště. V schodišťovém zrcadle se nacházejí dva opačně orientované výtahy vedoucí každý na jednu úroveň podesty schodiště. Vazba bytů je přímá kolem schodišťové věže. Byty jsou velmi dobře dispozičně řešeny. Jsou zónované na denní a noční část, což mělo za následek rozdělení instalačních jader. Prostorové umístění bytů a křížová dispozice bodového domu umožňuje využít prosvětlení interiéru ze tří fasád objektu. Mezi schodišťovou věží a bytovými jednotkami jsou zasunuty lodžie, které na objem budovy celkově působí odhmotňujícně. V přízemí vynecháním jednoho bytu vznikl vstupní vestibul s prosklenými stěnami, zatížení z horní stavby je přenášeno nosnými pilíři. \n\nProjektová příprava pro výstavbu bodových bytových domů byla zhotovena roce 1954 architektem Karolem Palušem ve spolupráci s architektem Miroslavem Tenglerem. Statické řešení při návrhu 11 patrových věžových obytných domů s progresivní cihlovou konstrukcí vytvořili J. Harvančík a Ľ. Farkaš. Obytný soubor tvoří 5 obytných domů s čísly 12, 14, 16, 20, 22. Objekty byly doplněním urbanistického konceptu z roku 1953 a uzavíraly blok tehdejší obytné zástavby. Zastavovaná parcela byla složitě terénně formována, přičemž architekti využili její členitost a navrhli objekty v souladu s terénem tak, aby náklady na výstavbu a terénní úpravy byly minimální. Architektonický návrh obsahuje i řešení okolní zeleně se soustavou ploch pro odpočinek a rekreaci. Věžové domy byly pozitivně přijaty odbornou i laickou veřejností a v roce 1965 za ně autor dostal cenu Dušana Jurkoviče.\n\n"}
{"id": "1138455", "url": "https://cs.wikipedia.org/wiki?curid=1138455", "title": "Kaple svatého Jana Nepomuckého (Železný Brod)", "text": "Kaple svatého Jana Nepomuckého (Železný Brod)\n\nKaple svatého Jana Nepomuckého v Železném Brodě „Na poušti“ je barokní sakrální stavbou na vyvýšenině jižně na městem v lokalitě zvané „Na poušti “. Bývá také uváděna vzhledem k rozměrům jako kostel, liturgicky se však jedná o kapli. Je chráněna jako kulturní památka České republiky.\n\nKaple stojí na místě bývalé poustevny (odtud název „Na poušti“). Tuto poustevnu vysoko nad levým břehem Jizery nechal roku 1689 sedlák \"Vorsa z Brodce\" (levobřežní předměstí Železného Brodu) postavit pro svého syna. Za sedmileté války zde nalezl úkryt hrabě \"Karel Josef Des Fours\". Na poděkování za záchranu života zahájil roku 1769 stavbu barokní kaple (kostelíka), zasvěcené sv. Janu Nepomuckému, podle plánů pražského architekta Antonína Schmidta (1723–1783). Místo se stalo cílem svatojánských poutí. Od roku 1860 je pod kaplí hrobka rodu Des Fours-Walderode. Po roce 1945 kaple chátrala a od roku 1993 je opravována dobrovolníky. Vzhledem k dobré akustice se v kapli pořádají také koncerty vážné hudby s cílem získat finanční prostředky na její opravy. Od roku 1997 byly obnoveny tradiční svatojánské poutě.\n\nKaple je jednolodní, s lodí na čtvercovém půdorysu. Má okosená nároží, obdélný segmentově uzavřený presbytář se sakristií a oratoří po stranách. Nad západním průčelím je hranolová věž. Krypta pod kaplí je zazděná. V klenbě kaple je placka.\n\nArchitektura hlavního oltáře pochází z dob výstavby kaple, je malovaná, iluzivní. Oltářní obraz znázorňující \"Smrt sv. Josefa\" pochází od \"Fil. Leubnera\" z 2. poloviny 18. století. Řada drobných sošek pochází z téhož období.\n\n"}
{"id": "1138456", "url": "https://cs.wikipedia.org/wiki?curid=1138456", "title": "Cena Dušana Jurkoviče", "text": "Cena Dušana Jurkoviče\n\nCenu Dušana Jurkoviče uděluje Spolek architektů Slovenska (SAS) autorovi nebo autorskému kolektivu za realizované architektonické nebo urbanistické dílo, které přispívá ke zvýšení úrovně a prestiže architektonické nebo urbanistické tvorby na Slovensku.\n\nCenu Dušana Jurkoviče zřídil Svaz slovenských architektů (ZSA) v roce 1964. Statut ceny byl schválen na II. sjezdu ZSA v červnu 1964.\n\nDatum udělování ceny bylo stanoveno na výročí Slovenského národního povstání. První ceny předal tehdejší předseda ZSA, profesor Jozef Lacko, 28. srpna 1964 jako ocenění tvorby za předchozí období, resp. za rok 1963. Tento princip předávání cen se až na několik výjimek uplatňoval trvale (rozlišuje se rok odevzdání cen a období resp. rok, za který se cena uděluje) i během období, kdy se cena Dušana Jurkoviče nahradila cenou Svazu slovenských architektů, kterou poprvé udělili za rok 1975.\n\nPo převratných událostech v roce 1989 Svaz slovenských architektů zanikl. Shromáždění architektů Slovenska v Bratislavě 10. března 1990 založilo Spolek architektů Slovenska. SAS obnovil cenu Dušana Jurkoviče. Statut ceny schválila Rada SAS 12. února 1991; poprvé byl zveřejněn ve třetím čísle nově založeného měsíčníku \"Fórum architektúry\" (I. roč., č. 3, s. 5). První udělování obnovené ceny se událo na výstavě laureátů v budově Slovenského národního muzea v Bratislavě (zároveň tehdy poprvé odevzdali i nově zřízenou cenu profesora Lacka). Obnovené ceny Dušana Jurkoviče se označují, oproti minulosti, jen rokem jejich předání resp. udělení.\n\n\n"}
{"id": "1138458", "url": "https://cs.wikipedia.org/wiki?curid=1138458", "title": "Bryn Mawr", "text": "Bryn Mawr\n\nBryn Mawr může být:\n\n"}
{"id": "1138459", "url": "https://cs.wikipedia.org/wiki?curid=1138459", "title": "Ivan Matušík", "text": "Ivan Matušík\n\nIvan Matušík (* 12. července 1930 Bratislava) je slovenský architekt.\n\nJeho tvorba desetiletí představuje jeden z vrcholů slovenské architektury. Ve své tvorbě vychází z tradic funkcionalismu na Slovensku, sleduje vývoj evropské a světové architektury. Za obchodní dům Prior v Bratislavě získal v roce 1969 nejvyšší odborné ocenění, cenu Dušana Jurkoviče. V roce 1995 mu Spolek architektů Slovenska udělil za jeho celoživotní dílo Cenu Emila Belluše. Mezi jeho poslední a nejvýznamnější díla patří futuristický rodinný dům Elipsion v Senci a vítězný návrh z veřejné anonymní soutěže na bratislavské Podhradie Vydrica.\n\nV roce 1949 začal studium na FA a PS SVŠT v Bratislavě, které ukončil v roce 1953. V roce 1954 pracoval v ateliéru prof. Světlíka na ÚP města Bratislavy. Po absolvování vojenské služby v Praze-Motole, nastoupil jako projektant do Vojenského Projektového Ústavu (VPÚ) v Bratislavě v roce 1955. V témže roce se oženil s profesní kolegyní Gabrielou Churovou. V roce 1957 Slovenský výbor pro výstavbu Bratislavy začal vydávat časopis Projekt a Ivan Matušík se stal členem jeho první redakční rady. V letech 1958 – 61 pracoval jako vedoucí projektant v podniku STAVOPROJEKTA v Bratislavě. V letech 1961 – 67 se stává hlavním projektantem Státního projektového ústavu obchodu Brno (ŠPÚO) – ateliér Bratislava. A později v letech 1968 – 1989 jeho ředitelem, se sídlem na Laurinské ul.\n\nV letech 1976 – 1980 působil jako externí pedagog na FA SVŠT v Bratislavě. Od roku 1994 je autorizovaným architektem Slovenské komory architektů (SKA).\n\n\nMatušíkova architektura poskytuje dostatek prostoru k zamyšlení se nad její kvalitou v čase.\n\nK architektuře se přistupovalo různě. Například v 60. letech plnila svými výrazovými prostředky důležitou roli při angažování lidu za plnění základních úkolů a cílů socialistické společností. Architektura měla v podmínkách socialismu a vědeckotechnické revoluce účinně vyjádřit ideje socialismu a optimálně splnit užitkové a funkční potřeby socialistické společnosti. Je přímo obdivuhodné, že přesto se občas podařilo postavit skvostnou architekturu. Vedle sídlišt, které tak nějak měly naplnit potřeby socialistického člověka vznikly velkorysé projekty. V centru Bratislavy v 60. letech vyrostl komplex Prior a Kyjev. Stavba, která svou vyváženou architekturou mírně uklidila centrum Bratislavy, dodnes projevuje svou nadčasovost. Snad jen v období sílící postmoderní architektury, kdy téměř celá společnost začala náhle trpět nedostatkem městskosti, nedostatkem historických vazeb či danosti, absencí genia loci, se objevily protesty. Mnozí netušili o historické vazbě nic, ale náhle se stali její výraznými zachránci a věřícími génia loci, byť i jen z podnětu romantického prociťování protestu. Jakoby Prior zda Kyjev nebyly dostatečně městské prvky či génia loci nevytvářely. Prior přežil různé změny; měnily se majitelé (Prior, K-Mart, Tesco), měnily se provozní podmínky, ale budova se nezměnila. Z původně navrhovaných vstupů je sice používán jen jeden, provozu to však nevadí a nikdy to nevedlo k fyzickému zrušení těch nepoužívaných. Některé změny však přinášejí negativní momenty – namísto původní restaurace v přízemí krčku je dnes počítačová herna, která nepříjemně narušuje sociální prostředí, přímá zásobovací rampa potravin v Tesco byla – vzhledem k různých majitelům uzavřena, což způsobuje mírné komplikace v zásobování. Komplex však funguje spolehlivě a vhodně organizuje tuto část centra.\n\nIvan Matušík precizně přistupuje ke své tvorbě, o níž svědčí fakt, že byla dobrá před 50 lety a i nyní. Léty ověřenými architektonicky suverénním stavbám přibývají další svěží díla, která nadále příjemně překvapují architektonickou veřejnost. Jak sám autor řekl: \"... I malé národy lze identifikovat podle jejich architektonické kultury ...\"\n\n"}
{"id": "1138460", "url": "https://cs.wikipedia.org/wiki?curid=1138460", "title": "Hajdúböszörmény", "text": "Hajdúböszörmény\n\nHajdúböszörmény je město v severovýchodní části Maďarska v župě Hajdú-Bihar. Je známé jako univerzitní město s výbornou akademickou atmosférou a je domovem jedné z fakult Debrecínské univerzity. Ulice jsou postaveny v kruhovém půdorysu pro lepší obranu před případným útokem na město. Turistům se zde tedy může lehce stát, že se ztratí a chodí neustále dokola.\n\n\n"}
{"id": "1138461", "url": "https://cs.wikipedia.org/wiki?curid=1138461", "title": "Slimák (obchodní dům)", "text": "Slimák (obchodní dům)\n\nSlimák je obchodní dům v Bratislavě-Novém Městě na Kukučínově ulici. Jeho architektem byl Ivan Matušík.\n\nSlimák byl první stavbou Matušíka, která měla výrazný ohlas. V období ideologizace architektury 50. let vyprojektoval Matušík v roce 1957 stavbu, která může být řazena k programovým stavbám slovenské moderní architektury. Ideologická dogmata sice v tomto období již oslabovala, ale na adresu Slimáka přesto zazněla slova o napodobování západní architektury. Tehdejší ideologové označili Slimáka jako \"individualistickou a kosmopolitní architekturu\". \n\nKoncem 90. let byl Slimák podroben mnoha úpravám. Úprava, kterou Slimák prodělal, ho úplně vzdálila od jeho původní kvality, a tak se z hodnotné stavby stal jen obyčejný běžný produkt socialistické architektury.\n\nIvan Matušík (* 12. července 1930 Bratislava) je jedním z nejvýznamnějších slovenských architektů. Jeho tvorba vycházela z tradice funkcionalismu a již od počátku reflektovala vývoj evropské a světové architektury. Mezi poslední díla patří vítězný návrh z veřejné soutěže na bratislavské Podhradie Vydrica a nadčasový rodinný dům Elipsion v Senci. Získal několik ocenění, jako například cenu Dušana Jurkoviče za stavbu Obchodního domu Prior na Kamenném náměstí a v roce 1995 mu udělili cenu za celoživotní dílo – Cena Emila Belluše.\n\nPatří do období tvorby Ivana Matušíka na přelomu padesátých a šedesátých let 20. století, když v očích zahraniční veřejnosti nejvíce utkvěl pavilon československé architektury na EXPO '58 v Bruselu a obchodní středisko se tehdy na sjezdu česko-slovenských architektů stalo terčem diskusí, kritiky známého českého teoretika Otakara Nového a obviněni z formalismu. Toto dílo je však v současné době hodnoceno jako jeden z nejpůsobivějších architektonických počinů na konci padesátých let. Po předání stavby v roce 1964 čeští architekti projevili zájem o exkurzi na nově vybudované bratislavské sídliště spolu s jeho nákupním střediskem. Za zmínku stojí perlička o tom, jak sám autor večer před ohlášenou exkurzí poctivě zametal kamennou dlažbu, vybíral odpadky z fontány a napustil do ní čistou vodu. Projekt získal kladné ohlasy jeho tehdejších českých kolegů: \"Tohle je v Čechách a na Moravě veliká vzácnost, gratulujeme.\"\n\nProjekt vznikl v letech 1957–1958 a téměř pětimilionová stavba byla realizována v letech 1960–1964.\n\nDvoupodlažní objekt kruhového půdorysu, umístěný v obytném útvaru na Hostinského ulici v Bratislavě, sdružoval 16 obchodních jednotek a provozů. Stavba byla řešena jako monolitický železobetonový skelet o modulové osnově 6 m, s vyloženými krakorci 2,4 m. Celkový zastavěný objem byl 9 500 m a užitná plocha 2 700 m, z toho prodejní plocha 100 m. Přístup pro zákazníky byl situován z vnitřní strany, která má dominantní zasklení přes celou výšku podlaží. Zásobování se uskutečňovalo z vnější strany, kde byly orientovány skladové prostory se zaoblenými sklobetonovými výplněmi skeletu. Atrium v centru stavby vystupovalo jako harmonický polouzavřený prostor, doplněný kruhovými motivy rampy, schodišť, fontány a již zmíněného vnějšího zásobovacího okruhu. Fontána inspirovaná přírodou a japonskou zahradou, ve které byly umístěny tři artefakty – vodní hladina, skála a smuteční vrba, byla až po parter dokola vyložena vějířovitou dlažbou z andezitových kostek. Jako jedna z mála staveb se mohla pochlubit vzorně zhotovenými konstrukcemi z pohledového betonu. Na fasádě byla použita i lícová cihla a zaoblené sklobetonové stěny. Ve vnitřních prostorách děrované cihly, které vytvářely zajímavé struktury a výborně doplňovaly ostatní propracované detaily v interiéru. Celá stavba působila vyzrálým dojmem a celistvostí.\n\nBěhem devadesátých let minulého století prošel celý objekt přestavbou, která změnila všechny prvky původní architektury. Přibyly mnohé nové přístavby jako venkovní schodiště, vnitřní pavilon, který zcela přetvořil otevřenost stavby, ale snad největším zásahem bylo dostavění dalšího patra a obezdění celého prostoru pod markýzou. Všechny tyto zásahy razantně změnily objekt, a tak jeho osobitost zbývá jen na původních fotografiích a v vzpomínkách.\n\n"}
{"id": "1138463", "url": "https://cs.wikipedia.org/wiki?curid=1138463", "title": "Hepatitida A", "text": "Hepatitida A\n\nHepatitida A (známá jako infekční žloutenka) je akutní infekční onemocnění jater způsobené virem hepatitidy A (HAV). Příznaky jsou v mnoha případech mírné, nebo se vůbec nevyskytují, zvláště u mladých lidí. Doba, která uplyne od nákazy do projevu prvních příznaků u jedinců, u nichž se vyskytnou, se pohybuje v rozmezí od dvou do šesti týdnů. Pokud jsou příznaky přítomny, obvykle trvají osm týdnů a mohou zahrnovat: nevolnost, zvracení, průjem, žluté zabarvení kůže, horečku, a bolesti břicha. U přibližně 10–15% lidí se příznaky znovu objeví v prvních šesti měsících po počáteční infekci. Akutní selhání jater se vyskytne vzácně a je častější u starších osob.\nObvykle se šíří požitím potravin nebo vody, které byly kontaminovány infikovanými výkaly. Měkkýši, jejichž tepelná úprava nebyla dostatečná, představují poměrně běžný zdroj. Může se také přenášet blízkým kontaktem s infikovanou osobou. I když nakažené děti často příznaky nevykazují, jsou i nadále schopny nakazit ostatní. Po jednou prodělané infekci se jedinec stává imunní po celý zbytek svého života. Diagnóza vyžaduje krevní testy, jelikož podobné příznaky mohou být způsobeny celou řadou dalších onemocnění. Je jednou z pěti známých virových hepatitid: A, B, C, D, a E.\nVakcína proti hepatitidě A je vhodným preventivním nástrojem. Některé země běžně doporučují očkování dětí a jednotlivců, kteří jsou vystaveni zvýšenému riziku nákazy a nebyli dosud očkováni. Očkování se zdá být účinné po celý život. Další preventivní opatření zahrnují mytí rukou a řádné tepelné zpracování potravin. Neexistuje žádná specifická léčba, doporučuje se odpočinek a léky na nevolnost nebo průjem na základě potřeby. Infekce zpravidla odezní úplně a bez dlouhotrvajícího onemocnění jater. Léčba akutního selhání jater, pokud k němu dojde, se řeší transplantací jater.\nCelosvětově se každoročně vyskytne kolem 1,5 milionů symptomatických případů s pravděpodobným celkovým počtem desítek milionů infekcí. Je více běžná v regionech světa se špatnými hygienickými podmínkami a nedostatkem bezpečné pitné vody. V rozvojovém světě bylo kolem 90% dětí již nakaženo do 10 let věku a jsou tudíž immunní v dospělosti. K propuknutí nákazy často dochází ve středně rozvinutých zemích, ve kterých nejsou děti viru vystaveny v raném věku a neexistuje zde všeobecné očkování. V roce 2010 akutní hepatitida A měla za následek 102 000 úmrtí. Světový den hepatitidy se každoročně koná 28. července a má zvýšit povědomí o této virové hepatitidě.\n\n\n"}
{"id": "1138464", "url": "https://cs.wikipedia.org/wiki?curid=1138464", "title": "Elipsion", "text": "Elipsion\n\nElipsion je dům u Slunečních jezer v Senci na ulici Rybářská 23 z let 2000–2002.\n\nArchitektem je Ivan Matušík, s nímž spolupracovali Jozef Pavelčák, Ján Bustin a František Šuppa. Investorem byli Xenie a Martin Lettrichovi. Dodavatelem stavby byly firmy Montzvar Stará Ľubovňa a Dachstav Malacky.\n\nCelková koncepce domu prozrazuje inspiraci designem letadla či lodě. Jejich dokonalá funkčnost determinuje i estetiku.\nJe třeba si všimnout úzkou spjatost se slovenskou lidovou architekturou, kterou prozrazuje půdorys domu a čistě vybílený interiér.\n\nÚzká parcela v poblíž Slunečních jezer předurčila jednotraktovou koncepci domu. Konstrukční základ domu vytvořilo sedm nosných eliptických žeber z ocelového T profilu, které v sobě integrují do jednoho stavebního korpusu všechny horizontální i vertikální konstrukce. Obal domu sestává s podélných a příčných fošen s tepelnou izolací a z originálně řešené dvouplášťové dřevěné skořápky. Obě čela elipsovitého segmentu jsou zaskleny a z vnější strany ukončeny plátěnou výplní. Část vnitřních prostor je oddělená transparentními dělícími posuvnými stěnami.\n\nDo interiéru vstupujeme z východní strany, přes zádveří a zasklené dveře se dostaneme přímo do společenské části domu. Oproti vstupu je umístěno wc a prostor pro kotel, který vytápí pomocí podlahového topení celý objekt. Všechny povrchy stěn pokrývá bílá tapeta na bázi plastu. Obývací pokoj s kuchyní a s jídelnou tvoří jeden prostor. Kuchyni tvoří jen spodní zásuvné kontejnerové skříňky. Po levé straně kuchyňské linky je situována malá spižírna, po pravé straně je průběžná chodba, kterou z vnější strany lemují skříňky. Společenská část domu s krbem a ležérním nábytkem, který přesně odpovídá životnímu stylu majitelů domu, dělí od okolního prostředí zasklená stěna s výhledem na hlavní přístup k domu. Na západní straně domu se nachází terasa v létě zastřešená speciální textilií. Průběžnou chodbou se vedle šatníku, koupelně '(s vanou, umyvadlem, sprchovým koutem otevřeným) a dětské pokoje, které jsou odděleny od chodby systémem posuvných dveří dostaneme do ložnice. Pracovna je situována na severovýchod. V celém domě - na ploše 100 m2 je jednotná kamenná dlažba ze spišského travertinu. Dům kromě zasklených vertikálních stěn s okolím \"komunikuje\" i prostřednictvím střešních oken.\n"}
{"id": "1138465", "url": "https://cs.wikipedia.org/wiki?curid=1138465", "title": "Ranko Ostojić", "text": "Ranko Ostojić\n\nRanko Ostojić (3. října 1962, Split, SFRJ) je současný chorvatský ministr vnitra. Funkci ministra zastává od 23. prosince 2011, kdy byl jmenován do vlády Zorana Milanoviće. \n\nOstojić vystudoval právnickou fakultu na Splitské univerzitě. Svá studia tam zakončil v roce 1988. O dva roky později se rozhodl vstoupit do politiky a stal se členem sociálních demokratů. V letech 2001–2004 pracoval jako asistent ministra vnitra Šime Lučina ve vládě Ivici Račana. V letech 2007–2011 byl Ostojić členem chorvatského Saboru jako poslanec. V roce 2009 kandidoval neúspěšně na starostu města Split. \n"}
{"id": "1138466", "url": "https://cs.wikipedia.org/wiki?curid=1138466", "title": "Viléma Meistera léta tovaryšská", "text": "Viléma Meistera léta tovaryšská\n\nViléma Meistera léta tovaryšská aneb Odříkání (\"Wilhelm Meisters Wanderjahre oder Die Entsagenden\") je čtvrtý román německého spisovatele Johanna Wolfganga von Goetha a volné pokračování jeho Bildungsromanu \"Viléma Meistera léta učednická\" (1795–1796). Ačkoli dílo bylo započato během 90. let 18. století, první vydání se objevilo až roku 1821, a druhé vydání, jež se podstatně liší od prvního, v roce 1829.\n\nRomán se dočkal ve 20. letech 19. století smíšených recenzí; plnou kritickou pozornost získal až v polovině 20. století. Skládá se převážně ze samostatných povídek a novel, které jsou propleteny s prvky románu v dopisech, zdlouhavými úseky aforismů a několika rozptýlenými básněmi. Struktura tohoto románu zpochybňuje formu románu, jak byla běžná v době jeho zveřejnění.\n\nZákladním tématem, které propojuje různé části románu, je „Entsagung“, což lze přeložit jako „odříkání“. Nejslavnější částí románu je pravděpodobně epizoda, ve které protagonista a jeho syn Felix navštíví „pedagogickou provincii“.\n"}
{"id": "1138470", "url": "https://cs.wikipedia.org/wiki?curid=1138470", "title": "Piggate", "text": "Piggate\n\nPiggate je aféra dehonestující Davida Camerona, bývalého britského premiéra. Aféru spustila biografická kniha lorda Ashcrofta \"Call Me Dave\", ve které mimo jiné popsal Cameronovo nepřístojné chování (užívání drog a orgie) během jeho studentských let. Média spekulovala, že se kniha stala pomstou autora za nesplnění daných slibů politika, ale samotný obsah knihy nezpochybnila. Opozice využila této situace k rozdávání symbolu aféry, miniaturních prasečích hlav.\n"}
{"id": "1138471", "url": "https://cs.wikipedia.org/wiki?curid=1138471", "title": "Tabanovce", "text": "Tabanovce\n\nTabanovce (v makedonské cyrilici , ) jsou vesnicí na severu Severní Makedonie. Administrativně spadají pod opštinu Kumanovo. Od města Kumanovo se nacházejí 8 kilometrů. Jsou známé také díky hraničnímu přechodu se Srbskem, a to jak silničním (dálničním), tak železničním.\n\nV roce 2002 měly podle severomakedonského sčítání lidu celkem 910 obyvatel. Většina obyvatel je srbské národnosti, menšina pak Albánci a Makedonci.\n"}
{"id": "1138475", "url": "https://cs.wikipedia.org/wiki?curid=1138475", "title": "Aja (oriš)", "text": "Aja (oriš)\n\nAja je oriš, která je patronka lesů, zvířat a léčitelů. Je spojována také s \"divokým větrem\".\n\n"}
{"id": "1138478", "url": "https://cs.wikipedia.org/wiki?curid=1138478", "title": "Viléma Meistera léta učednická", "text": "Viléma Meistera léta učednická\n\nViléma Meistera léta učednická (\"\") je druhý román Johanna Wolfganga von Goetha, poprvé vydaný v letech 1795–1796. Je považován za klasický příklad žánru Bildungsroman. Skládá se z osmi knih, z nichž prvních pět vzniklo přepracováním fragmentu \"Viléma Meistera divadelní poslání\" (\"Wilhelm Meisters theatralische Sendung\").\n\n\n"}
{"id": "1138481", "url": "https://cs.wikipedia.org/wiki?curid=1138481", "title": "Johan Joseph Aarts", "text": "Johan Joseph Aarts\n\nJohan Joseph Aarts (18. srpna 1871 Haag, Nizozemsko – 19. října 1934 Amsterdam, Nizozemsko) byl nizozemský malíř a grafik.\n\nSpolu se svým přítelem Janem Vijlbriefem patří Aarts k avantgardní skupině, která se zabývala pointilismem. V tomto stylu Aarts vytvořil šest krajinomaleb v jemných barvách. Odvrátil se od malířství ke grafice a v roce 1895 začal učit na akademii v Haagu. V roce 1911 byl jmenován profesorem grafického umění na Rijksakademie van Beeldende Kunsten v Amsterdamu. Tuto funkci zastával až do své smrti v roce 1934. \n\nAartsova díla jsou vystavena například v Kröller-Müller Museum v Otterlo.\n\n\n"}
{"id": "1138482", "url": "https://cs.wikipedia.org/wiki?curid=1138482", "title": "Ayao", "text": "Ayao\n\nAyao je oriša (božstvo) v panteonu Santérie. Je orišou vzduchu. Ayao pobývá v lese a v oku tornáda. Spolupracuje s Osainem a je divokou bojovnicí. Mezi její atributy patří kuše se symbolem hada, brk a devět kamenů. Je obvykle umisťována vedle její sestry Oya. Její barvy jsou hnědá a zelená.\n"}
{"id": "1138494", "url": "https://cs.wikipedia.org/wiki?curid=1138494", "title": "Dominik Ferenčič", "text": "Dominik Ferenčič\n\nDominik Ferenčič (* 29. května 1996) je slovenský fotbalový útočník, od srpna 2011 působící v TJ Spartak Myjava.\n\nSvoji fotbalovou kariéru začal v ŠK Záhorák Plavecký Mikuláš, odkud v průběhu mládeže zamířil na hostování do TJ Spartak Myjava. V týmu hostoval čtyři roky. V zimním přestupovém období sezony 2014/15 se propracoval do prvního týmu a do mužstva přestoupil. Na jaře 2016 hostoval v klubu FC Rohožník. V létě 2016 se vrátil do Spartaku Myjava.\n\n"}
{"id": "1138495", "url": "https://cs.wikipedia.org/wiki?curid=1138495", "title": "Juriaen Pool", "text": "Juriaen Pool\n\nJuriaen Pool (1665 Amsterdam, Spojené provincie nizozemské - 1745 Amsterdam, Spojené provincie nizozemské) byl nizozemský malíř, manžel malířky Rachel Ruyschové.\n\nDle \"Nizozemského institutu historie umění\" (nizozemsky \"RKD - Rijksbureau voor Kunsthistorische Documentatie\") byl synem Juriaena Poola staršího. 25. července 1693 se zasnoubil s malířkou květin a zátiší Rachel Ruyschovou, se kterou se 12. srpna téhož roku v Buiksloote i vzali. Měli spolu deset dětí.\n\nPod jeho vedením se vzdělával malíř Gerhard Jan Palthe.\n\n"}
{"id": "1138496", "url": "https://cs.wikipedia.org/wiki?curid=1138496", "title": "Tenis na Letních olympijských hrách 1924 – mužská čtyřhra", "text": "Tenis na Letních olympijských hrách 1924 – mužská čtyřhra\n\nMužská čtyřhra na Letních olympijských hrách 1924 probíhala na pařížském Stade Olympique de Colombes. Soutěž se konala v období od 14. do 21. července 1924 na otevřených antukových dvorcích. Nastoupilo do ni 76 tenistů z 24 zemí, což znamenalo nejvíce obsazenou hlavní tenisovou soutěž ve čtyřhře, v historii olympijských her. Hrálo se na tři vítězné sety.\n\nObhájcem zlaté medaile z předchozí olympiády byl britský pár Oswald Turnbull a Max Woosnam, jehož členové nestartovali společně. Turnbull se her nezúčastnil. Spoluhráčem Woosnama se stal Leslie Godfree. V úvodním kole skončili na raketách československých tenistů Friedricha Rohrera a Ernsta Gottlieba.\n\nOlympijské vítězství vybojovala americká dvojice Francis Hunter a Vincent Richards, jejíž členové ve finále zdolali francouzské reprezentanty Jacquese Brugnona s Henrim Cochetem po pětisetovém průběhu. Zápas o bronzovou medaili vyhráli zbylí dva ze „Čtyř mušketýrů“, a to Jean Borotra s Reném Lacostem, po vítězství nad Jihoafričany Johnem Condonem a Iviem Richardsonem ve třech sadách.\n"}
{"id": "1138498", "url": "https://cs.wikipedia.org/wiki?curid=1138498", "title": "Křída (Ralsko)", "text": "Křída (Ralsko)\n\nKřída (dříve \"Křida\", \"Kridei\", \"Křidei\", \"Kridey\", \"Kridai \" či \"Křidai\") je zaniklá obec v okrese Česká Lípa ve východní části bývalého vojenského prostoru Ralsko, kvůli jehož založení zanikla. Ležela asi 8 km severovýchodně od Kuřívod a asi 7 km jižně od Osečné. Původní zabrané katastrální území bylo \"Křída\", současné je pomezí \"Jabloneček\" a \"Náhlov\" v novodobém městě Ralsko.\n\nZaniklá obec leží nedaleko obory Židlov, 1,5 km severně od další zaniklé obce Olšiny, která je již v oboře. Jižně nad obcí se nachází Zourovský vrch (405 m n. m.).\n\nVýchozím bodem pro osídlení a pojmenování obce mohl být blízký zaniklý hrad Křída (též \"Starý zámek\", německy \"Krutzenburg\"). Stál na skalním výběžku na jižní straně údolí Zábrdky. Prameny dokládají jeho existenci obce mezi lety 1356–1360.\n\nPři sčítání lidu v roce 1921 bylo v obci zjištěno 28 domů a 127 obyvatel (7 Čechů a 120 Němců). Farním úřadem byli obyvatelé příslušní k farnosti v Jablonci. Četnická stanice, pošta a telegraf byly umístěny v Olšině (4 km). Na vlak museli obyvatelé z Křídy až do Mimoně (14,5 km).\n\nV roce 1947, po zřízení vojenského prostoru Ralsko, byla ves vysídlena a zanikla.\n"}
{"id": "1138500", "url": "https://cs.wikipedia.org/wiki?curid=1138500", "title": "Nágové (etnikum)", "text": "Nágové (etnikum)\n\nNágové jsou etnická skupina tibetobarmského původu. Obývají západní část Barmy a území indických států Nágáland, Manípur a horské oblasti státu Ásám. Příslušníci Nágů mluví několika různými druhy tibetobarmských jazyků.\n\nNágové se mezi sebou dělí do 75 různých kmenů. Z toho 17 kmenů žije na území Nágálandu (například Angamiové, Konjakové či Lothové), 15 v Manipúru (například Poumajové, Rongmejové, Maramové), další v Arunáčalpradéši (napríklad Wančové, Nokteové) a v Barmě.\n\nNágové tradičně žijí ve vesnicích, které byly kvůli častým mezikmenovým válkám v minulosti silně opevněné. Chlapci a mladí muži v období mezi iniciací a svatbou žili odděleně od rodin v domě mužů, označovaném jako \"morung\". V Morungu se uchovávaly válečné zbraně a bubny, jejichž zvuk představoval bojové signály nebo poplach při útoku nepřátel. Konaly se tam i válečné porady a některé rituály.\nVětšina nágských kmenů se živí zemědělstvím, v údolích pěstují rýži, v horách slzovku, batáty či kukuřici. Z domácích zvířat chovají drůbež, psy, prasata, buvoly a gayaly, kteří byli v minulosti obětováni při pohřbech. K lovu jelenů, medvědů a divokých prasat donedávna sloužily kuše, tesáky prasat nosí muži například u kmene Konjak jako ozdoby. Hodně rozšířené bylo tetování.\nNáboženství bylo původně animistické, spojené s kultem předků a častými zvířecími oběťmi. Během 20. století byla většina kmenů christianizována protestantskými misionáři, takže jsou v současnosti protestanti, menší část od Ásámců přejala hinduismus. Až do 60. let 20. století praktikovali lov lebek a některé kmeny v minulosti zřejmě prováděly i rituální kanibalismus.\n"}
{"id": "1138501", "url": "https://cs.wikipedia.org/wiki?curid=1138501", "title": "Třída Cape", "text": "Třída Cape\n\nTřída Cape je třída australských hlídkových lodí provozovaných australskou celní a pohraniční stráží (\"Australian Customs and Border Protection Service\" – ACBPS). Austrálie objednala celkem 10 jednotek této třídy, které ve službě nahradily zastarávající plavidla třídy \"Bay\". Mezi jejich hlavní úkoly patří hlídkování, ochrana rybolovu, obrana výhradní ekonomické zóny a potlačování ilegální imigrace. Dvě jednotky byly zapůjčeny australskému námořnictvu, částečně jako náhrada za ztracenou hlídkovou loď HMAS \"Bundaberg\". Zahraničním uživatelem třídy bude pobřežní stráž státu Trinidad a Tobago, která objednala dvě jednotky.\n\nVe výběrovém řízení probíhajícím od července 2010 do června 2011 zvítězila australská loděnice Austal, která tak získala objednávku na stavbu a údržbu osm hlídkových lodí v celkové hodnotě 350 milionů dolarů. V roce 2015 loděnice získala zakázdu na další dvě jednotky, které mají být dokončeny do tří let. Roku 2019 objednal dvě plavidla stát Trinidad a Tobago, čímž se celkový počet postavených plavidel zvýší na 12. Hodnota kontrkatu je 126 milionů australských dolarů. Dodání plavidel má proběhnout roku 2020.\n\nJednotky třídy \"Cape\":\nPlavidla jsou postavena ze slitin hliníku. Jsou projektována k provádění patrol v délce až 28 dní. Posádku tvoří 18 osob. Výzbroj tvoří dva 12,7mm kulomety. Na zádi plavidel se nacházejí dva 7,3metrové rychlé inspekční čluny typu Gemini. Pohonný systém tvoří dva diesely Caterpillar 3516C, každý o výkonu 2525kW při 1800 rpm. Přes dvě převodovky typu ZF 9055A jsou poháněny dva lodní šrouby. Manévrovací schopnosti zlepšuje příďové dokormidlovací zařízení (\"bow thruster\") HRP 2001 TT o výkonu 160 kW. Nejvyšší rychlost dosahuje 26 uzlů. Dosah činí 4000 námořních mil při 12 uzlech.\n"}
{"id": "1138504", "url": "https://cs.wikipedia.org/wiki?curid=1138504", "title": "Záchytný tábor Beli Manastir", "text": "Záchytný tábor Beli Manastir\n\nZáchytný tábor Beli Manastir (chorvatsky Prihvatni centar Beli Manastir) se nachází v Chorvatsku v regionu Baranja, u hranice s Maďarskem. Zřízen byl v souvislosti s Evropskou migrační krizí v polovině měsíce září 2015.\n\nZáchytný tábor zde byl zřízen v prostorách vojenských kasáren. Kromě toho byly na volných prostorách v areálu umístěny vojenské stany a spací pytle pro uprchlíky. \n\nV závěru září 2015; nedlouho poté, co Maďarsko uzavřelo svou společnou hranici se Srbskem došlo k přesměrování balkánské trasy na území Chorvatska, a hlavní proud uprchlíků a imigrantů začal v blízkosti obcí Šid, Tovarnik, Ilok a Bapska překračovat hranici do Chorvatska. Chorvatské bezpečnostní složky (policie, armáda) se je rozhodly registrovat a dočasně umístit na různá místa. Vzhledem k tomu, že většina uprchlíků měla zájem pokračovat dále na území Maďarska, bylo jako vhodné místo vybráno město Beli Manastir. Toto město bylo přitom zpočátku považováno za rezervní variantu, kam budou přiváženi autobusy uprchlíci pouze v případě, kdy kapacity tábora Opatovac budou naplněny. Během několika dní počet lidí, kteří byli převezeni do tohoto tábora, překročil šest tisíc, byť tábor byl dimenzován jen na tisícovku lidí. Nedlouho po otevření však byli všichni uprchlíci odvezeni na společnou hranici s Maďarskem, kde pokračovali v cestě. Tábor tak zůstal od 19. září až do 23. září 2015 uzavřen.\n"}
{"id": "1138507", "url": "https://cs.wikipedia.org/wiki?curid=1138507", "title": "Jiřího země", "text": "Jiřího země\n\nJiřího země (, ) je největší a neobydlený ostrov arktického souostroví Země Františka Josefa v Severním ledovém oceánu. Byl objeven a pojmenován roku 1880 britským mořeplavcem B. L. Smithem. V té době byl považován za východní pokračování Alexandřiny země. Oblast podrobněji prozkoumala až Jacksonova-Harmsworthova expedice v letech 1894–1897, která odhalila existenci \"Cambridgeského průlivu,\" a zjistila tak, že se jedná o samostatný ostrov, který F. G. Jackson v roce 1897 pojmenoval po Jiřím, princi z Walesu.\n\nOstrov s rozlohou 2 741 km² leží v západní části souostroví. Od severu k jihu měří 115 km. Má velmi členité pobřeží s mnoha zátokami a mysy. Většina ostrova je pokrytá ledovým příkrovem. Bez ledu jsou jen úzké pásy západního pobřeží a zejména severní poloostrov \"Armitage.\" Ledovec na severní části ostrova se nazývá \"Brusilovův ledový příkrov\" a pokrývá nejvyšší bod ostrova s výškou 416 m n. m. Ledovec ve střední části se jmenuje \"Tumannyův ledový příkrov\" a v členité jižní části \"Pearyho ledový příkrov.\" Západně od poloostrova Armitage se nachází \"Archangelský průliv,\" který spolu s Cambridgeským průlivem na jihozápadě odděluje Jiřího zemi od Alexandřiny země. Na východě je Armitage oddělen \"zálivem Kartografů.\" Nejsevernější mysy \"Bryusa\" a \"Battenberg\" obklopují \"Sommervillskou zátoku.\" Z jižní části ostrova vybíhají dále k jihu tři výrazné mysy (od západu k východu): \"Neale, Crowther\" a \"Granta.\" Východní mys se jmenuje \"Murray.\" Od zbývající části souostroví na východě je ostrov oddělen \"Britským průlivem\" a pouze na jihovýchodě odděluje užší průliv \"Nightingale\" skupinu drobných ostrůvků okolo ostrova Bruce.\n\nZejména na jižním pobřeží ostrova se nachází kolonie alkounů malých. V moři severně a jižně od ostrova jsou krmné oblasti velryb grónských. Využití ostrova lidmi je minimální. Na některých mysech byly během průzkumných expedicí zřízeny dočasné tábory a sklady. Na mysu Neale byla v roce 1928 vztyčena sovětská vlajka a souostroví prohlášeno za součást Sovětského svazu.\n\nPoblíž jihozápadního mysu se nachází malý \"Davidův ostrov\" a necelých deset kilometrů od severního pobřeží Arthurův ostrov.\n"}
{"id": "1138512", "url": "https://cs.wikipedia.org/wiki?curid=1138512", "title": "Hugo Rokyta", "text": "Hugo Rokyta\n\nHugo Rokyta (24. listopadu 1912, Kaminsk (Polsko) – 16. března 1999, Třebíč) byl český kulturní historik, etnograf, heraldik a ochránce památek. Zabýval se zejména česko-rakouskými a česko-německými vztahy v literatuře a v kultuře vůbec.\n\nNarodil se v česko-rakouské rodině stavitele ve Slezsku, maturoval v Brně a v letech 1931–1938 studoval na Filozofické fakultě UK literární dějiny, slavistiku, germanistiku, národopis a dějiny umění. Jako student byl od roku 1936 sekretářem a tiskovým tajemníkem koalice německých křesťanských demokratů v parlamentu a také asistentem německého ministra československé vlády Erwina Zajička. Zúčastnil se řady konferencí, včetně konference „Proti fašismu a válce“ roku 1938 v Paříži. \n\nOženil se s Brigittou Neumannovou, českou Němkou z Frýdlantu, a měli jednoho syna. Už v roce 1939 ho nacisté zatkli a do roku 1945 věznili v koncentračních táborech Dachau a Buchenwald. Brigitta se s ním i přes nátlak odmítla rozvést, stejně jako Hugo Rokyta s ní po roce 1945.\n\nPo návratu z koncentračního tábora jako aktivní katolík i kvůli své německé ženě obtížně hledal uplatnění. Krátce byl redaktorem v nakl. Orbis a poté nastoupil jako odborný pracovník v památkovém úřadu, od roku 1958 ve Státním ústavu památkové péče a ochrany přírody, kde pracoval až do důchodu.. Dostudoval na FF UK a promoval roku 1952 u prof. Karla Chotka prací o Legendě o sv. Kateřině a počátcích lidového divadla.\n\nPo jistém uvolnění poměrů v 60. letech mohl přednášet i v cizině a Salcburská univerzita ho jmenovala čestným profesorem. Roku 1965 obdržel Herderovu cenu Vídeňské univerzity. Byl také dlouholetým členem Řádu maltézských rytířů.\n\nV Památkovém úřadě se významně zasloužil o záchranu mnoha církevních památek, náhrobků i šlechtických sídel, především za komunistického režimu v 50. letech 20. století, kdy staré památky vadily při prosazování ateismu a oficiálním odsuzování buržoasní i feudální společnosti. Rokyta se zasazoval neoblomně za záchranu četných, téměř již odepsaných památek. Vedl edici monografií o českých a moravských hradech a zámcích, do níž sám také přispíval. \n\nJako literární historik se zabýval hlavně česko-rakouskými vztahy, například dílem Rainera Maria Rilkeho, Adalberta Stiftera a dalších. Významně se podílel na založení Památníku A. Stiftera v Horní Plané, kde se stal čestným občanem. Podrobně prozkoumal literární okruh kněžny Zaháňské a dílo básnířky Emilie von Binzer, v níž nalezl prototyp komtesy Hortensie z „Babičky“ Boženy Němcové. \n\n\n\n"}
{"id": "1138519", "url": "https://cs.wikipedia.org/wiki?curid=1138519", "title": "Scintilace (astronomie)", "text": "Scintilace (astronomie)\n\nScintilace je velmi rychlé náhodné kolísání jasu hvězdy způsobené průchodem světla zemskou atmosférou, ve které proudí masy vzduchu o různé teplotě, a tedy i různé hustotě. Projevuje se jako nepatrné blikání či chvění. U obzoru je scintilace výraznější. \n"}
{"id": "1138520", "url": "https://cs.wikipedia.org/wiki?curid=1138520", "title": "Frederick George Jackson", "text": "Frederick George Jackson\n\nFrederick George Jackson (6. března 1860, Alcester – 13. března 1938, Londýn) byl britský polární průzkumník známý svou expedicí do země Františka Josefa, kde nalezl po tři roky nezvěstnou expedici polárníka Fridtjofa Nansena.\n\nNarodil se v Alcesteru v anglickém Warwickshiru jako syn George Fredericka a Mary Elizabeth Jacksonové. Vzdělání získal na Denstone College ve Staffordshiru a na Edinburské univerzitě. První cestu do Arktidy podnikl na velrybářské lodi v letech 1886–1887 a v roce 1893 projel na saních 4 800 km dlouhou cestu po Sibiři mezi řekami Ob a Pečora. Cestopis z této výpravy vydal pod názvem \"The Great Frozen Land\" v roce 1895.\n\nPo návratu ze Sibiře se stal velitelem Jackson–Harmsworthovy arktické expedice v letech 1894–1897 podporované Královskou geografickou společností. Jejím cílem byl průzkum souostroví země Františka Josefa. Během cesty se dne 17. června 1896 náhodně setkal s norskými polárníky Fridtjofem Nansenem a Hjalmarem Johansenem, kteří byli již tři roky pohřešovaní a považovaní za mrtvé. Oba muži se na kajacích pokoušeli doplout na Špicberky. Jackson je informoval, že se ve skutečnosti nacházejí na zemi Františka Josefa a umožnil jim odplout na lodi \"Windward\" do vlasti. Jacksonova expedice potom na souostroví přezimovala a prokázala, že s výjimkou ostrovů se v oblasti nenachází žádná větší pevnina. Popis expedice vyšel v knize \"A Thousand Days in the Arctic.\" Za své objevy získal norský královský řád svatého Olafa 4. třídy (1898) a zlatou medaili Pařížské geografické společnosti (1899).\n\nJako voják sloužil v Jižní Africe během druhé búrské války, kde dosáhl hodnosti kapitána, a během první světové války byl povýšen na majora.\n\nF. G. Jackson zemřel v Londýně a byl pohřben na hřbitově na předměstí Easthampstead města Bracknell v Berkshiru. Na jeho počest byl pojmenován Jacksonův ostrov v Zemi Františka Josefa.\n"}
{"id": "1138523", "url": "https://cs.wikipedia.org/wiki?curid=1138523", "title": "Řečice (zámek)", "text": "Řečice (zámek)\n\nŘečice je zámek nacházející se v Javořické vrchovině ve vsi Řečice, části obce Volfířov, 8 km jihozápadně od Telče. Je to jednopatrová obdélníková budova s mansardovou střechou. Zámek je chráněn jako kulturní památka České republiky.\n\nZámek byl přestavěn roku 1730 z bývalé tvrze a dále rozšířen kolem roku 1800. V současné době je v soukromém vlastnictví.\n"}
{"id": "1138527", "url": "https://cs.wikipedia.org/wiki?curid=1138527", "title": "Kurské nádraží", "text": "Kurské nádraží\n\nKurské nádraží () je jeden z devíti moskevských železničních terminálů osobní dopravy. Leží ve východní části vnitřního města, za Zahradním okruhem (Sadovoje kolco), asi 2,5 km východně od Rudého náměstí. Z nádraží vycházejí dvě základní dálkové trati, jedna vede do jižního Ruska a na východní Ukrajinu (do Tuly, Kurska, Volgogradu, Baku, na Krym a Kavkaz), druhá na východ ( Vladimir, Nižnij Novgorod, Transsibiřská magistrála). Kurský směr je kromě toho napojen na Petrohrad, takže dálkové vlaky z Petrohradu mohou projíždět přes Moskvu. Nádraží je také terminálem několika linek regionálních železnic a četných linek elektrické příměstské dopravy (rusky \"električki\").\n\nProtože nádraží není daleko od centra, je napojeno na městskou dopravu a nabízí mnoho různých spojení, patří k nejživějším uzlům osobní železniční dopravy. \n\nNádraží bylo postaveno v šedesátých letech 19. století zprvu jako terminál trati do Nižného Novgorodu na trochu jiném místě a jmenovalo se Nižegorodské. Současná budova pochází z roku 1896, kdy bylo nádraží spojeno s tratí do Kurska a Petrohradu a zpočátku neslo jméno Kursko-nižegorodské nádraží. Původní dřevěnou budovu brzy nahradila zděná budova, která dodnes slouží k odbavování cestujících ve směru Nižnij Novgorod. Roku 1972 byla přistavěna nová hala pro směr Kursk se skleněnou a ocelovou fasádou, obrácenou do Zahradního okruhu. Další projekty modernizace se připravují.\n\nNa nádraží je vstup do stanic metra Kurskaja (linky Arbatsko-Pokrovskaja a Kolcevaja) a Čkalovskaja (Ljublinsko-Dmitrovskaja linka).\n"}
{"id": "1138529", "url": "https://cs.wikipedia.org/wiki?curid=1138529", "title": "Římskokatolická farnost Kryštofovy Hamry", "text": "Římskokatolická farnost Kryštofovy Hamry\n\nŘímskokatolická farnost Kryštofovy Hamry (německy \"Christophhammer\") je zaniklé územní společenství římských katolíků v Kryštofových Hamrech a okolí.\n\nV místě byla zřízena lokálie v roce 1786 a farnost zde byla zřízena v roce 1854. Farní kostel sv. Kryštofa byl vystavěn v letech 1829–1832 v empírovém stylu. Původně patřila farnost do diecéze litoměřické. Po roce 1993 byla přivtělena k nově zřízené diecézi plzeňské. V dubnu roku 2003 byla v rámci slučování obtížně fungujících farností administrativně zrušena a Kryštofovy Hamry se staly filiálkou farnosti Vejprty. Vejprtská farnost byla k 1. lednu 2013 na základě dekretu Kongregace pro biskupy opětovně začleněna (se všemi farnostmi, které afilovala) do litoměřické diecéze.\n\n\"Začátek působnosti jmenovaného v duchovní správě farnosti od:\"\n\n"}
{"id": "1138531", "url": "https://cs.wikipedia.org/wiki?curid=1138531", "title": "Římskokatolická farnost Přísečnice", "text": "Římskokatolická farnost Přísečnice\n\nŘímskokatolická farnost Přísečnice () je zaniklé územní společenství římských katolíků v Přísečnici a okolí.\n\nPrvní písemná zpráva o Přísečnici je z roku 1335. Farní kostel sv. Kryštofa byl vystavěn v letech 1829–1832 v empírovém stylu. Od roku 1655 patřila místní farnost do diecéze litoměřické. V roce 1974 bylo celé městečko zbořeno v rámci výstavby vodní nádrže. Po roce 1993 byla stále ještě úředně existující farnost přivtělena k nově zřízené diecézi plzeňské. V dubnu roku 2003 byla v rámci slučování obtížně fungujících farností administrativně zrušena a Přísečnice se stala filiálkou farnosti Vejprty. Vejprtská farnost byla k 1. lednu 2013 na základě dekretu Kongregace pro biskupy opětovně začleněna (se všemi farnostmi, které afilovala) do litoměřické diecéze.\n\n\n"}
{"id": "1138532", "url": "https://cs.wikipedia.org/wiki?curid=1138532", "title": "František Liegert", "text": "František Liegert\n\nFrantišek Liegert (Franz Liegert) (5. června 1803 – 1. března 1881 Most, Rakousko-Uhersko) byl obchodník a ředitel Prozatímního divadla. Na pozici byl jmenován zemským výborem království Českého dne 28. březen 1864, kdy vystřídal Franze Thomého. O rok později však zkrachoval a vedení divadla opět převzal Thomé. \n"}
{"id": "1138533", "url": "https://cs.wikipedia.org/wiki?curid=1138533", "title": "Tenis na Letních olympijských hrách 1988 – mužská čtyřhra", "text": "Tenis na Letních olympijských hrách 1988 – mužská čtyřhra\n\nMužská čtyřhra na Letních olympijských hrách 1988 probíhala v soulském Tenisovém centru Olympijského parku. Soutěž se konala v období od 20. září do 1. října 1988 na otevřených dvorcích s tvrdým povrchem Neodex. Nastoupilo do ni 64 tenistů. Hrálo se na tři vítězné sety. Obhájcem zlaté medaile z olympiády v roce 1924 byl americký pár Francis Hunter a Vincent Richards.\n\nPřekvapením se stala porážka šestých nasazených Kanaďanů Granta Connella s Glennem Michibatou od dánského páru Morten Christensen a Michael Tauson ve čtyřech setech. Christensen na deblovém žebříčku ATP figuroval na 206. místě a Tauson na 268. pozici.\n\nOlympijské vítězství vybojovala nejvýše nasazená americká dvojice, složená ze světové dvojky Kena Flacha a trojky Roberta Segusa, jejíž členové ve finále zdolali španělské turnajové dvojky Sergia Casala s Emiliem Sánchezem po pětisetovém dramatu. O vítězích rozhodl až závěr páté sady poměrem gamů 9–7. Casalsovi patřila na žebříčku ATP pro čtyřhru aktuálně desátá příčka a Sánchezovi osmá. Šampioni tak získali dvacátý druhý společný titul a každý z nich dvacátý třetí deblovou trofej.\n\nZápas o bronzovou medaili nebyl odehrán a tento olympijský kov připadl oběma poraženým semifinálovým dvojicím – Miloslavu Mečířovi s Milanem Šrejberem z Československa a Stefanu Edbergovi s Andersem Järrydem ze Švédska.\n\n"}
{"id": "1138534", "url": "https://cs.wikipedia.org/wiki?curid=1138534", "title": "Smrkovec", "text": "Smrkovec\n\nSmrkovec je název více míst:\n\n"}
{"id": "1138535", "url": "https://cs.wikipedia.org/wiki?curid=1138535", "title": "Tenis na Letních olympijských hrách 1992 – mužská čtyřhra", "text": "Tenis na Letních olympijských hrách 1992 – mužská čtyřhra\n\nMužská čtyřhra na Letních olympijských hrách 1992 probíhala v areálu Tennis de la Vall d'Hebron, ležícím v barcelonské čtvrti Horta-Guinardó. Soutěž se konala v období od 28. července do 6. srpna 1992 na devíti otevřených antukových dvorcích. Nastoupilo do ni 64  tenistů. Hrálo se na tři vítězné sety. Obhájcem zlaté medaile z předchozí olympiády byl americký pár Ken Flach a Robert Seguso, jenž do turnaje nezasáhl.\n\nPřekvapením se stala porážka nejvýše nasazeného páru Australanů, složeného ze světové dvojky Johna Fitzgeralda a trojky Todda Woodbridge. Ve druhém kole nestačili na Indy Rameše Krišnana s Leandrem Paesem. Stabilním spoluhráčem Fitzgeralda na okruzích však byl Švéd Anders Järryd a Woodbridge nastupoval převážně s krajany Stoltenbergem a Woodfordem.\n\nOlympijské vítězství vybojovala šestá nasazená dvojice, tvořená wimbledonskými šampiony Borisem Beckerem a Michaelem Stichem, kteří ve finále zdolali jihoafrické turnajové čtyřky Wayna Ferreiru s Pietem Norvalem po čtyřsetovém průběhu. Němečtí hráči tak získali druhý společný titul. Pro Beckera se jednalo o třináctou deblovou trofej a pro Sticha o osmé turnajové vítězství ze čtyřhry.\n\nZápas o bronzovou medaili nebyl odehrán a tento olympijský kov připadl oběma poraženým semifinálovým dvojicím – Goranu Ivaniševiovi s Goranem Prpićem z Chorvatska a Javieru Franovi s Christianem Miniussim z Argentiny.\n\n"}
{"id": "1138536", "url": "https://cs.wikipedia.org/wiki?curid=1138536", "title": "Římskokatolická farnost Loučná", "text": "Římskokatolická farnost Loučná\n\nŘímskokatolická farnost Loučná (německy \"Böhmisch Wiesenthal\") je zaniklé územní společenství římských katolíků v Loučné pod Klínovcem a okolí.\n\nFarní kostel v Loučné byl postaven stavitelem Matthiasem Stöhrem v letech 1731–1737. Kolem roku 1920 byl postaven kostelík v přifařených Českých Hamrech. V roce 1981 byl z důvodu havarijního stavu farní kostel v Loučné odstřelen. Místní farnost byla po roce 1993 včleněna do nově zřízené plzeňské diecéze. V rámci slučování obtížně fungujících farností byla loučenská farnost v dubnu roku 2003 administrativně zrušena a sloučena s farností Vejprty. Vejprtská farnost byla k 1. lednu 2013 na základě dekretu Kongregace pro biskupy opětovně začleněna (se všemi farnostmi, které afilovala) do litoměřické diecéze.\n\n\n"}
{"id": "1138537", "url": "https://cs.wikipedia.org/wiki?curid=1138537", "title": "Římskokatolická farnost Měděnec", "text": "Římskokatolická farnost Měděnec\n\nŘímskokatolická farnost Měděnec () je zaniklé územní společenství římských katolíků v Měděnci a okolí.\n\nV 16. století byl v Měděnci postaven dřevěný kostelík. Kostel dnešní, zasvěcený Narození Panny Marie, byl postaven začátkem 19. století. Kdy při něm vznikla farnost, není známo. V roce 1993 se místní farnost stala součástí nově založené plzeňské diecéze a jako obtížně fungující byla v dubnu roku 2003 administrativně zrušena a její území včleněno do farnosti Vejprty. Vejprtská farnost byla k 1. lednu 2013 na základě dekretu Kongregace pro biskupy opětovně začleněna (se všemi farnostmi, které afilovala) do litoměřické diecéze, kam patřila před zřízením plzeňské.\n\n\"Začátek působnosti jmenovaného v duchovní správě farnosti od:\"\n\n"}
{"id": "1138541", "url": "https://cs.wikipedia.org/wiki?curid=1138541", "title": "Future (rapper)", "text": "Future (rapper)\n\nNayvadius DeMun Wilburn (* 20. listopadu 1983, Atlanta, Georgie, USA), spíše známý jako Future, je americký rapper a hudební producent. Také založil vlastní hudební label Freebandz. V roce 2012 vydal své debutové album \"Pluto\" u vydavatelství Epic Records. Proslul využíváním efektu Auto-Tune.\n\nNarodil se v roce 1983 v Atlantě. Studoval na Columbia High School. Svůj pseudonym si zvolil poté, co mu členové skupiny Dungeon Family řekli, že „má budoucnost“ (The Future). Se skupinou ho spojil jeho bratranec Rico Wade, který pro ně dělal producenta. Ten ho také přivedl k hip hopu. V roce 2009 byl upsán k lokálnímu nezávislému labelu A1 Recordings. V roce 2010 také vydal svou první mixtape s názvem \"1000\".\n\nV roce 2011 vydal další mixtapes \"Dirty Sprite\", \"True Story\", \"Streetz Calling\" a spolu s rapperem Gucci Manem \"Free Bricks\". V dubnu 2011 také hostoval na úspěšném singlu \"Racks\" od YC. V téže době založil i vlastní label Freebandz. Proslavení se mu v září 2011 přineslo smlouvu s labelem Epic Records.\n\nV roce 2012 vydal mixtape \"Astronaut Status\" a pracoval na svém debutovém studiovém albu. To bylo vydáno v dubnu 2012 a neslo název \"Pluto\". Debutovalo na 8. příčce žebříčku Billboard 200 se 41 000 prodanými kusy v první týden prodeje v USA. Obsahovalo také úspěšné singly \"Magic\" (ft. T.I.), \"Turn On The Lights\" a \"Neva End\" (ft. Kelly Rowland). V listopadu 2012 byla vydána re-edice alba s názvem \"Pluto 3D\".\n\nV roce 2013 vydal společné mixtapes členů svého labelu Freebandz \"F.B.G.: The Movie\" a \"Black Woodstock\". Také hostoval na úspěšných singlech \"Love Me\" (od Lil Waynea), \"Bugatti\" (od Ace Hooda), \"Tapout\" (od Rich Gangu) či \"U.O.E.N.O.\" od Rocka. Od roku 2013 pracoval na svém druhém albu, které bylo nakonec vydáno až v dubnu 2014. Album s názvem \"Honest\" debutovalo na 2. příčce žebříčku Billboard 200 s 53 000 prodanými kusy v první týden prodeje. Z alba pochází úspěšné singly \"Karate Chop\" (Remix) (ft. Lil Wayne), \"Honest\" a \"Move That Dope\" (ft. Pharrell, Pusha T a Casino). Album také uspělo u kritiků. Na Metacritic obdrželo skóre 80 ze 100, které bylo založeno na 21 recenzích. V roce 2014 také vydal mixtape \"Monster\", z které pochází úspěšný singl \"Fuck Up Some Commas\".\n\nRok 2015 zahájil sérií mixtapes \"Beast Mode\" a \"56 Nights\". V červenci 2015 vydal svou třetí desku s názvem \"DS2\" (\"Dirty Sprite 2\"). Album debutovalo na první příčce žebříčku Billboard 200 se 121 000 prodanými kusy v první týden prodeje. Do ledna 2016 se v USA prodalo 350 000 kusů alba. Z alba pochází singly \"Blow a Bag\" a \"Where Ya At\" (ft. Drake). Na deluxe verzi alba byl přítomen i singl \"Fuck Up Some Commas\". Album znovu uspělo i u kritiků. Na Metacritic obdrželo skóre 81 ze 100, které bylo založeno na 20 recenzích. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Díky tomu album získalo certifikaci zlatá deska. Hostoval také na úspěšném singlu \"Hold You Down\" (od DJ Khaleda).\n\nV září 2015 vydal společný projekt \"What a Time to Be Alive\" s rapperem a zpěvákem Drakem. Drake projekt označil za mixtape, nicméně byl dán k prodeji na Apple Music a iTunes. Projektu se za prvních pět dní prodeje v USA prodalo 334 000 kusů, čím debutoval na první příčce žebříčku Billboard 200, současně byl 35 milionkrát streamován. Před vydáním projektu nebyl vydán žádný singl. V první týden po vydání se přesto v žebříčku Billboard Hot 100 umístilo osm písní z projektu. V žebříčku Billboard Hot R&B/Hip-Hop Songs dokonce všech jedenáct. Nejúspěšní byla píseň \"Jumpman\" (12. příčka). V druhý týden do žebříčku Billboard Hot 100 vstoupily i zbylé tři písně z projektu. Do února 2016 se v USA prodalo 524 000 kusů projektu. Tím album získalo zlatou certifikaci.\n\nV polovině ledna 2016 vydal mixtape \"Purple Reign\".\n\nNa začátku února 2016 DJ Khaled na Twitteru překvapivě oznámil, že 5. února bude streamovat Futureovo nové album \"EVOL\" ve svém pořadu We The Best Music na internetové rozhlasové stanici Beats 1 (spadající pod Apple Music). Do oznámení se o novém albu nevědělo. Na albu se objevila i píseň \"Low Life\" (ft. The Weeknd), jež byla zveřejněna již v prosinci 2015. Samotné album vyšlo o den později 6. února. Debutovalo na první příčce žebříčku Billboard 200 s 99 957 prodanými kusy za první týden prodeje v USA (133 639 ks po započítání streamů).\n\nDne 14. února 2017 přes Twitter oznámil datum vydání svého pátého alba \"FUTURE\". Album bylo vydáno 17. února 2017. Dne 22. února 2017 oznámil, že vydá další album, které bude složeno z písní s více popovým zvukem vhodným do rádií. Album \"HNDRXX\" bylo vydáno 24. února 2017, přesně týden od vydání alba \"FUTURE\". Na albu \"HNDRXX\" hostují R&B hvězdy The Weeknd a Rihanna; album \"FUTURE\" je bez hostů. Obě alba se umístila na první příčce žebříčku Billboard 200 a to pouze s týdenním odstupem od sebe; Future se tak stal prvním umělcem, který se se dvěma novými alby umístil na první příčce v dvou týdnech po sobě. Alba \"FUTURE\" se v první týden prodeje v USA prodalo 144 000 ks (po započítání streamů) a alba \"HNDRXX\" 121 000 ks (po započítání streamů). V singlovém žebříčku Billboard Hot 100 se z alba \"FUTURE\" umístily písně \"Draco\" (46. příčka, zlatá certifikace), \"Mask Off\" (5. příčka, 2x platinová certifikace), \"Rent Money\" (54. příčka), \"Super Trapper\" (91. příčka), \"Zoom\" (99. příčka) a \"Extra Luv\" (99. příčka). Z alba \"HNDRXX\" \"Comin' Out Strong\" (ft. The Weeknd) (48. příčka, zlatá certifikace) a \"Selfish\" (ft. Rihanna) (37. příčka a zlatá certifikace).\n\nAlbum \"FUTURE\" získalo v dubnu 2017 certifikaci zlatá deska. K červenci 2017 se ho v USA prodalo 760 000 ks (se započítanými streamy).\n\nV říjnu 2017 vydal komerční mixtape \"Super Slimey\", na kterém spolupracoval s rapperem Young Thugem. Na většině písní vystupovali jako duo, ale mixtape obsahuje také sólové písně obou rapperů. Mixtape debutoval na 2. příčce žebříčku Billboard 200 s prodejem 75 000 ks (se započítanými streamy) během prvního týdne. V žebříčku Billboard Hot 100 se umístily následující písně: \"Patek Water\" (s Young Thug (ft. Offset)) (50. příčka), \"No Cap\" (s Young Thug) (62. příčka), \"Feed Me Dope\" (68. příčka), \"All da Smoke\" (s Young Thug) (77. příčka), \"4 da Gang\" (92. příčka) a \"Three\" (s Young Thug) (100. příčka).\n\nV roce 2018 produkoval akční film \"Superfly\", který je remakem blaxploitation filmu \"Super Fly\" z roku 1972. Future byl také kurátorem soundtracku, na který sám nahrál 12 ze 23 písní. Film byl spolu se soundtrackem vydán v červnu 2018. K propagaci obou projektů byl vydán singl \"No Shame\" (od Future ft. PartyNextDoor), který ovšem v hitparádách neuspěl. Soundtrack debutoval na 25. příčce žebříčku Billboard 200 s 5 215 prodanými kusy, 11 660 prodanými kusy z písní a téměř 17 miliony streamů.\n\nV červenci 2018 vydal bez předchozí propagace nový komerční mixtape \"Beast Mode 2\", který kompletně produkoval Zaytoven. Mixtape tvoří devět písní o celkové délce 30 minut. Nejúspěšnější písní byla \"Wifi Lit\" (53. příčka). V říjnu 2018 vydal společný mixtape \"Wrld on Drugs\" s rapperem a zpěvákem Juice Wrldem. Mixtape debutoval na 2. příčce žebříčku Billboard 200 s 98 000 prodanými kusy (po započítání streamů) během prvního týdne prodeje. Nejúspěšnější písní byl singl \"Fine China\" (26. příčka).\n\nV lednu 2019 vydal své sedmé studiové album s názvem \"The Wizrd\". Z alba pochází singly \"Crushed Up\" (43. příčka) a \"Jumpin on a Jet\" (57. příčka). Album debutovalo na 1. příčce žebříčku Billboard 200 se 125 000 prodanými kusy (po započítání streamů) v první týden prodeje. Projekt \"The Wizrd\" zahrnuje 20 písní a jeho vydání bylo doprovázeno vydáním stejnojmenného filmu. Po vydání alba se v žebříčku Billboard Hot 100 umístilo dalších šest písní. Nejúspěšnějšími byly \"First Off\" (ft. Travis Scott) (47. příčka) a \"Never Stop\" (65. příčka).\n\nV červnu 2019 vydal EP s názvem \"Save Me\". Debutovalo na 5. příčce žebříčku Billboard 200. \n\nMá čtyři děti se čtyřmi ženami: Jessica Smith, Brittni Mealy, India J a zpěvačkou Ciarou. Se Ciarou byl od října 2013 zasnouben, ale zpěvačka zasnoubení zrušila v srpnu 2014. \n\n\n\n\n"}
{"id": "1138543", "url": "https://cs.wikipedia.org/wiki?curid=1138543", "title": "Laurene Powell Jobs", "text": "Laurene Powell Jobs\n\nLaurene Powell Jobs (* 6. listopadu 1963, West Milford) je americká manažerka, dědička a zakladatelka společnosti Emerson Collective, jež prosazuje politiky, kteří podporují vzdělávání, imigrační reformu, podporu spravedlnosti a ochranu přírody. Byla vdána za Steava Jobse do jeho smrti v roce 2011. Po zdědění jeho peněz se stala 45. nejbohatším člověkem na světě.\n"}
{"id": "1138544", "url": "https://cs.wikipedia.org/wiki?curid=1138544", "title": "Martin-Baker M.B.3", "text": "Martin-Baker M.B.3\n\nMartin-Baker M.B.3 byl prototyp britského jednomístného jednomotorového stíhacího dolnoplošníku z období druhé světové války.\n\nLetoun vznikl na základě specifikací ministerstva letectví č. F.18/39 z roku 1939. Očekávala se rychlost nad 644 km/h ve výšce 4575 m, dostup minimálně 10 675 m a vytrvalost 30 min při letu na plný plyn. Vzletová hmotnost neměla přesáhnout 5450 kg.\n\nKonstruktér společnosti Martin-Baker James Martin koncipoval nový letoun tak, aby požadované parametry předstihoval při současné technologické jednoduchosti případné velkovýroby. Zároveň se dbalo na maximální úsporu deficitních surovin, především hliníku.\n\nZe dvou objednaných prototypů zalétal kapitán Valentine Henry Baker 31. srpna 1942 jen jediný postavený prototyp M.B.3 (R2492). Pohon aerodynamicky jemného dolnoplošníku zajišťoval čtyřiadvacetiválec do ležatého H Napier Sabre II o výkonu 1485 kW, pohánějící třílistou automaticky stavitelnou vrtuli. Jednomístný kokpit, umístěný na úrovni odtokové hrany křídla, měl v prvním provedení kryt přecházející do vysoké zadní části trupu, splývající s kýlovou plochou. Tento prvek byl následně odstraněn, trup za kabinou se snížil a kryt kokpitu dostal kapkovitý tvar. Hlavňovou výzbroj tvořila trojice kanónů British Hispano ráže 20 mm v každé polovině křídla se zásobou 200 nábojů každý. Během letových testů byly zbraně demontovány.\n\nSamotné zkoušky M.B.3 trvaly do 12. září 1942, kdy prototypu během přistávacího manévru vysadil motor a během nouzového přistání byl stroj zničen a jeho pilot Valentine Baker přišel o život. Druhý nedostavěný prototyp M.B.3 měl posloužit k zástavbě motoru Rolls-Royce Griffon, kdy se mělo jeho označení změnit na M.B.4. Nakonec padlo rozhodnutí celou koncepci výrazně přepracovat. Křídlo a podvozek byly nakonec použity pro prototyp Martin-Baker M.B.5 s motorem Griffon 83 a protiběžnými vrtulemi.\n\nÚdaje podle\n\n"}
{"id": "1138550", "url": "https://cs.wikipedia.org/wiki?curid=1138550", "title": "Johana z Blois-Châtillonu", "text": "Johana z Blois-Châtillonu\n\nJohana ze Châtillonu či také Johana z Blois ( \"Jeanne de Châtillon\", 1253 – 19. nebo 29. ledna 1291, Blois) byla hraběnka z Blois a Chartres a paní z Avesnes.\n\nNarodila se jako jediná dcera a dědička hraběte Jana ze Châtillonu a Alix, dcery bretaňského vévody Jana. V útlém dětství byla roku 1263 byla zasnoubena s Petrem, synem krále Ludvíka IX., svým vrstevníkem. Z manželství se narodili dva chlapci, kteří zemřeli ještě v dětství. Jejich dvojitý náhrobek se zachoval v klášteře Royamount. Roku 1283 Johana ovdověla.\n\nRoku 1286 prodala hrabství Chartres za rentu ve výši 3 tisíce livrů králi Filipovi IV. Zemřela v důsledku nemoci v lednu 1291 a byla pohřbena v klášteře Guiche. Jejím dědicem se stal bratranec Hugo.\n"}
{"id": "1138555", "url": "https://cs.wikipedia.org/wiki?curid=1138555", "title": "Marie Eusebie ze Šternberka", "text": "Marie Eusebie ze Šternberka\n\nMarie Eusebie ze Šternberka, provdaná Bořitová z Martinic, od roku 1621 hraběnka z Martinic (1584–3. dubna 1634 České Budějovice) byla česká aristokratka z významného panského rodu Šternberků.\n\nJejím otcem byl přední zemský úředník (nejvyšší purkrabí Království českého, též pražský – tedy hlava zemské vlády) Adam II. ze Šternberka (1575–1623) a matkou jeho první choť Eva Popelová z Lobkovic (†1599).\n\nDne 28. února 1601 se Marie Eusebie provdala v Praze za Jaroslava Bořitu z Martinic (1582–1649), významného a zámožného katolického politika a pozdějšího místodržitele císaře a krále Matyáše, který 23. května roku 1618 nedobrovolně vyletěl oknem České dvorské kanceláře na Pražském hradě (tzv. třetí pražská defenestrace). Tímto činem odstartoval nejhorší konflikt raného novověku – třicetiletá válka.\n\nRoku 1622 získala Marie Eusebie pro rod Martiniců velmi levně – jako pobělohorský konfiskát – rozlehlé panství Hořovice (na Berounsku). V roce 1628 koupila též vinici Kajetánku v pražském Břevnově.\n\nManželství s Jaroslavem Bořitou z Martinic trvalo 33 let a páru se narodilo minimálně deset známých dětí. S Martinicem žila u panovnického dvora v Praze, ve Vídni, dále v rodovém sídle Martiniců ve Smečně (na Kladensku), občas zřejmě i na hradě v Okoři atp.\n\n"}
{"id": "1138557", "url": "https://cs.wikipedia.org/wiki?curid=1138557", "title": "Kompenzace fluorescence", "text": "Kompenzace fluorescence\n\nKompenzace fluorescence je matematická korekce přesvitu emisního spektra fluoroforu do jiného kanálu \nSvětlo fluorochromu vyzářené po excitaci příslušným laserem prochází optickým filtrem na detektor. Pokud je více fluorochromů excitováno stejným laserem, dochází pak k přesvitu.\nPoprvé kompenzaci dat z průtokového cytometru provedl v roce 1977 Michael Loken et al. na dvoubarevném experimentu, kdy byly myší splenocyty barveny fluoresceinem a rhodaminem.\n\nPři vícebarevných experimentech, kdy se emisní spektra některých z fluorochromů překrývají a jsou tedy měřena více detektory, je kompenzace nezbytná. Kompenzace se provádí pomocí analyzačních softwarů pro cytometrická data jako je FlowJo , FlowLogic, Kaluza a další.\n\nDůležité jsou kompenzační kontroly – vzorky obarvené pouze jedním fluorochromem. Mohou jimi být buňky nebo se používají kompenzační kuličky. Dále jsou používány kontroly FMO \"(fluorescence minus one\") které slouží ke správnému gatování populací. \n"}
{"id": "1138558", "url": "https://cs.wikipedia.org/wiki?curid=1138558", "title": "Jan I. z Blois-Châtillonu", "text": "Jan I. z Blois-Châtillonu\n\nJan I. ze Châtillonu (1225 – 22. dubna 1279) byl hrabě z Blois a Chartres, pán z Avesnes.\n\nByl nejstarším ze čtyř synů hraběte Huga ze Châtillonu a Marie, dcery Waltra z Avesnes. Po matčině smrti roku 1241 zdědil hrabství Blois a Dunois a o čtyři roky později po otci panství Avesnes. Roku 1256 svá panství po smrti sestřenice Matyldy z Amboise rozšířil o hrabství Chartres.\n\nV prosinci 1254 se oženil s Alicí, dcerou bretaňského vévody Jana. Narodila se jim jediná dcera Johana. Společně s manželkou založili několik náboženských institucí, včetně kláštera Guiche, kde také byli uloženi k poslednímu odpočinku. Dědičkou se stala dcera Johana.\n\n"}
{"id": "1138561", "url": "https://cs.wikipedia.org/wiki?curid=1138561", "title": "Milan Kopřiva (fotbalista)", "text": "Milan Kopřiva (fotbalista)\n\nMilan Kopřiva (* 11. ledna 1953) je bývalý český fotbalista, obránce. Po skončení aktivní kariéry působil jako trenér.\n\nV československé lize hrál za Škoda Plzeň. Nastoupil v 90 ligových utkáních. Ve druhé nejvyšší soutěži hrál i za BSS Brandýs nad Labem.\n\n\n"}
{"id": "1138567", "url": "https://cs.wikipedia.org/wiki?curid=1138567", "title": "Rudolf Fahrner", "text": "Rudolf Fahrner\n\nRudolf Fahrner (* 27. října 1941) je bývalý český fotbalista, útočník. Jeho synem je spisovatel a dramaturg Martin Fahrner.\n\nV československé lize hrál za Dynamo Praha. Nastoupil ve 3 ligových utkáních. Gól v lize nedal. V nižší soutěži hrál i za LIAZ Jablonec\n\n\n"}
{"id": "1138586", "url": "https://cs.wikipedia.org/wiki?curid=1138586", "title": "Life Won't Wait", "text": "Life Won't Wait\n\nLife Won't Wait je čtvrté studiové album americké punkové kapely Rancid. Bylo vydáno v červnu 1998 vydavatelstvím Epitaph.\n\nVšechny skladby byly napsány Timem Armstrongem, není-li uvedeno jinak.\n\n"}
{"id": "1138594", "url": "https://cs.wikipedia.org/wiki?curid=1138594", "title": "Hry malých států Evropy", "text": "Hry malých států Evropy\n\nHry malých států Evropy (anglicky \"Games of the Small States of Europe\", zkratka GSSE) jsou mezinárodní sportovní soutěže, které pořádají od roku 1985 národní olympijské výbory osmi nezávislých evropských zemí s populací nižší než jeden milion: Island, Kypr, Lucembursko, Malta, Lichtenštejnsko, Andorra, Monako a San Marino. Hry se konají v každém lichém roce v květnu nebo červnu, soutěží se pouze v letních sportech. Od roku 2009 přibyla k účastníkům jako devátá země Černá Hora. Kypr na hrách soutěží i poté, co jeho počet obyvatel přesáhl milion (včetně mezinárodně neuznávané Severokyperské turecké republiky).\n\nSporty, které musí být na každých hrách:\n\nSporty, o jejichž zařazení rozhoduje pořadatelská země:\n\n"}
{"id": "1138601", "url": "https://cs.wikipedia.org/wiki?curid=1138601", "title": "Kanic tukula", "text": "Kanic tukula\n\nKanic tukula (\"Epinephelus tukula\") je velký druh ryby z řádu ostnoploutví (Perciformes) a z čeledi kanicovití (Serranidae). Druh popsal Morgans v roce 1959.\n\nTato ryba se vyskytuje v Indopacifiku, rozšířena je u Austrálie, pobřeží Afriky, Madagaskaru či Japonska. Dle IUCN je málo dotčeným druhem.\n\nKanic tukula je velkým druhem, dosahuje hmotnosti až 110 kg. I přes svou velikost je poměrně mírný a někteří kanicové si zvykli na krmení od potápěčů. Jejich zbarvení je bíle, s černými skvrnami. Kůže je pokryta slizovou vrstvičkou, která slouží jako ochrana před parazity, jako jsou svijonožci. Tento pokryv je však mimořádně citlivý, a proto se nedoporučuje potápěčům, aby kanice hladili, neboť tím jejich vrstvičku ničí. Živí se masem, například rybami.\n\nV oblastech, kde dochází k rybolovu, se vyskytuje vzácně.\n\n\n\n"}
{"id": "1138605", "url": "https://cs.wikipedia.org/wiki?curid=1138605", "title": "Walter von Reichenau", "text": "Walter von Reichenau\n\nNarodil se v rodině pruského generálporučíka v Karlsruhe. Po složení maturitní zkoušky v roce 1903 vstoupil do pruské armády a v roce 1904 byl povýšen do hodnosti poručíka u 1. gardového pluku polního dělostřelectva. V roce 1911 nastoupil na Válečnou akademii a v roce 1912, po jejím absolvování, byl povýšen na nadporučíka.\n\nNa začátku 1. světové války působil jako pobočník velitele 1. gardového pluku polního dělostřeleckého a ještě v roce 1914 byl povýšen na kapitána a vyznamenán Železným křížem 1. a 2. třídy. V následujícím roce byl převelen ke generálnímu štábu a zde zastával funkci důstojníka IIb. V roce 1916 převzal funkci důstojníka Ia ve štábu u 49. záložní pěší divize a 7. jezdecké divize.\n\nPo skončení války byl přijat do Reichswehru a v roce 1919 působil jako důstojník na generálním štábu \"Grenzschutz Ost\" ve Slezsku, který zastřešoval obranu východní hranice Výmarské republiky. V roce 1929 se stal, už jako podplukovník, náčelníkem podzemního generálního štábu zpravodajské inspekce ministerstva obrany (Versailleská smlouva Německu nedovolovala mít generální štáb) a v roce 1930 se stává náčelníkem štábu \"Wehrkreiskommando\" I. ve Východním Prusku. 1. února 1932 byl jmenován do funkce vedoucího úřadu Říšského ministerstva obrany jako styčný důstojník mezi ministerstvem a armádou a brzy poté se stal osobním poradcem říšského ministra obrany a pozdějšího ministra války, generálporučíka Wernera von Blomberg. Společně vypracovávali nové taktiky mobilního boje podle zkušeností z konce první světové války.\n\nV rámci restrukturalizace Reichswehru na Wehrmacht se stal vedoucím \"Wehrmachtsamtu\" a byl povýšen do hodnosti generálmajora. Reichenauův strýc byl nadšený nacista a roku 1932 ho představil Hitlerovi. Navzdory snaze armádního velení o apolitičnost armády vstoupil von Reichenau do NSDAP, kde se na nejvyšších místech zasazoval proti SA a růstu jejího vlivu. Za toto politické angažování si vysloužil přezdívku \"politický generál\". Snažil se, aby Wehrmacht byl jedinou vojenskou složkou ve státě a tyto snahy vyvrcholily v roce 1934 \"Nocí dlouhých nožů\".\n\nV roce 1935 byl povýšen do hodnosti generálporučíka a stal se velitelem VII. Armádního sboru. Na jeho post velitele Wehrmachtsamtu nastupuje budoucí polní maršál a náčelník štábu OKW, generálmajor Wilhelm Keitel. V roce 1936 s podílel na organizaci Olympijských her v Berlíně. V roce 1938 je povýšen na generála dělostřelectva a v souvislosti s aférou Blomberg/Fritsch se stal velitelem skupinového velitelství pozemního vojska v Lipsku. V témže roce se zúčastnil obsazení Sudet a v polovině března 1939 i zbytku Československa.\n\n26.8.1939 se stal velitelem 10. armády, která byla součástí Skupiny armád Jih, pod velením polního maršála Gerda von Rundstedt a 1. září zaútočil z Horního Slezska směrem na sever. 20.9.1939 hlásil zajetí 80 000 polských vojáků a ukořistění 320 děl, 130 letadel a 40 tanků. Následně byl povýšen na generálplukovníka a měsíc na to se stal velitelem 6. armády, která byla součástí Skupiny armád B, pod velením generálplukovníka Fedora von Bock. 10. května 1940 zaútočil v rámci operace Sichelschnitt skrz Holandsko a Belgii. Po kapitulaci Francie byl povýšen za své zásluhy do hodnosti generál polní maršál. Po zrušení operace Seelöwe byla 6. armáda přeřazena ke Skupině armád C a vrátila se k výcvikovým úlohám.\n\n22.6.1941 v rámci operace Barbarossa zaútočil se svojí 6. armádou na SSSR a postupně dobyl Kyjev, Charkov a Kursk a během svého postupu zajal velké množství vojáků a materiálu. Je rovněž zodpovědný za masakr 33 771 kyjevských Židů v rokli Babi Jar, který se odehrál na konci září 1941. Vydal také tzv. Reichenau Befehl, neboli Reichenauův rozkaz, který vyzýval k nemilosrdnému postupu vůči židovským podlidem. 3.12.1941 převzal velení Skupiny armád Jih a ve funkci velitele 6. armády ho nahradil generálplukovník Friedrich Paulus.\n\n15. ledna 1942 dostal von Reichenau v Poltavě srdeční záchvat a musel být letecky transportován do Německa. Letadlo bylo nuceno kvůli poruše nouzově přistát ve Lvově a von Reichenau dostal ze šoku mozkovou mrtvici s následným krvácením do mozku a zemřel. Jeho tělo bylo letecky transportováno do Lipska, kde lékař oficiálně potvrdil smrt.\n\n\n\n"}
{"id": "1138608", "url": "https://cs.wikipedia.org/wiki?curid=1138608", "title": "Ernst Busch (voják)", "text": "Ernst Busch (voják)\n\nErnst Bernhard Wilhelm Busch (6. července 1885 Steele, poblíž Essenu – 17. července 1945 tábor Aldershot, poblíž Londýna) byl německý důstojník a polní maršál v období II. světové války. Byl držitelem Rytířského kříže Železného kříže s dubovou ratolestí (něm. \"Ritterkreuz des Eisernen Kreuzes mit Eichenlaub\"), který bylo možné získat za krajní statečnost na bitevním poli nebo za vynikající vojenské vedení.\n\n\n"}
{"id": "1138609", "url": "https://cs.wikipedia.org/wiki?curid=1138609", "title": "Walter von Brauchitsch", "text": "Walter von Brauchitsch\n\nHeinrich Alfred Hermann Walther von Brauchitsch (4. října 1881 Berlín – 18. října 1948 Hamburk) byl německý důstojník, polní maršál a vrchní velitel německé armády v období II. světové války.\n\n4. února 1938 byl jmenován náčelníkem Vrchního velitelství pozemního vojska Oberkommando des Heeres (OKH), kde vystřídal generálplukovníka Wernera von Fritsche, který byl neprávem nařčen z homosexuality a donucen rezignovat.\n\nV létě 1938 nesouhlasil s plánem kancléře Adolfa Hitlera vojensky zaútočit na Československo, a začal se stýkat s podobně smýšlejícími důstojníky a politiky. Dohodli se, že pokud by byl rozkaz k útoku opravdu vydán, provedou státní převrat a Hitlera sesadí. K válce ani převratu nedošlo, protože se Československá vláda 30. září 1938 rozhodla přijmout podmínky Mnichovské dohody.\n\nCoby velitel pozemního vojska byl von Brauchitsch na počátku války důležitou osobností německé armády. Neshody s Hitlerem, neúspěchy na východní frontě jakož i vážné zdravotní problémy (v roce 1941 prodělal infarkt) zapříčinily jeho rezignaci a odchod z aktivní vojenské služby.\nOdešel do ústraní, respektive byl roku 1942 internován do Tří trubek. Zde vykonával funkci „vrchního lovčího“. Počátek roku 1945 jej zastihl v Brdech. Před koncem války se vrátil do Německa. \n\nV srpnu byl 1945 zajat Spojenci na svém panství a vězněn v Camp 198 v Jižním Walesu. Byl vyšetřován a za zločiny proti lidskosti souzen. Ještě než mohl být řádně potrestán, zemřel 18. října 1948 na infarkt v Brity kontrolované vojenské nemocnici v Hamburku. Je pohřben na hřbitově Salzgitter v Dolním Sasku.\n\n \n \n"}
{"id": "1138611", "url": "https://cs.wikipedia.org/wiki?curid=1138611", "title": "Wilhelm List", "text": "Wilhelm List\n\nSiegmund Wilhelm Walther List (14. května 1880 – 17. srpna 1971 v Garmisch-Partenkirchenu) byl německý důstojník a polní maršál německé armády v období II. světové války. Na začátku války mu bylo svěřeno na Slovensku velení 14. armády Wehrmachtu.\n\nV Norimberských procesech byl v roce 1948 odsouzen na doživotí. Z vězení byl v roce 1952 ze zdravotních důvodů propuštěn. Po propuštění z vězení žil až do své smrti v Garmisch-Partenkirchenu.\n\n\n"}
{"id": "1138612", "url": "https://cs.wikipedia.org/wiki?curid=1138612", "title": "Lyžařský orientační běh", "text": "Lyžařský orientační běh\n\nLyžařský orientační běh (ve zkratce LOB nebo SkiO) je zimní varianta orientačního běhu. LOB se jezdí, na místo klasického orientačního běhu, na lyžích.\n\nLyžařští orientační běžci (slangově přezdívaní LOBáci) musí umět nejen dobře ovládat své běžky, ale také se orientovat ve spleti různě rychle průjezdných cest. V tomto se LOB velmi podobá MTBO.\n\nLyžařský orientační běh se liší od klasického orientačního běhu nejen v použití běžek. Zatímco orientační běžci tráví většinu času během mimo cesty – v terénu, lyžařští orientační běžci se pohybují v běžkařské stopě.\n\nMapa je pro LOB (oproti klasické mapě pro pěší OB) pozměněna. Nejsou na ní zakresleny takové detaily jako na klasické mapě a naopak navíc jsou v ní lyžařské stopy nakreslené zelenou barvou. Zcela zásadní je klasifikace lyžařských stop, která by měla odpovídat jejich různé průjezdnosti, tedy rychlosti, kterou je na nich možno vyvinout. Do přemýšlení nad volbami postupů mezi kontrolami pak vstupuje délka, převýšení, ale právě i rychlost jednotlivých cest.\n\nLyžařský orientační běh je v ČR limitován sněhovými podmínkami. Závodní trať totiž vyžaduje protažení cest mimo klasickou síť běžkařských tras, tak aby byla trať výzvou i pro zkušené závodníky. Sezóna má u nás jen několik měsíců. Příhodnější podmínky jsou severněji od ČR, kde jsou závody lyžařského orientačního běhu o to oblíbenější. Populární je tento sport ve Skandinávii, špičkoví závodníci jsou i v Rusku a několika dalších zemích. Mistrovství světa v LOB se koná pravidelně od roku 1975, jednou za dva roky.\n\nLyžařský orientační běh je od roku 2014 součástí zimní olympiády dětí a mládeže. Má také ze všech orientačních odvětví nejblíže k zařazení do programu oficiálních zimních olympijských her.\n\n\n"}
{"id": "1138613", "url": "https://cs.wikipedia.org/wiki?curid=1138613", "title": "Bus factor", "text": "Bus factor\n\nBus factor (též truck factor, nebo bus/truck number či lorry factor) je pojem užívaný při procesu vývoje softwaru. Označuje se jím počet vývojářů, jejichž odchod by projekt vážně ohrozil či úplně zastavil, čímž by byla ohrožena tzv. institucionální paměť. Definuje se tak míra závislosti projektu na informacích, které zná jedna nebo několik málo osob. Vysoké číslo znamená, že mnoho jednotlivců ví dost, aby mohli pokračovat, a projekt může být zdárně dokončen i za nepříznivých okolností.\n\n„Přejetí autobusem“ je metaforou pro různé životní situace, které dotyčnému neumožní se dále do projektu zapojit. Může mít mnoho forem, například změna práce, narození potomka, změna životního stylu či úmrtí. Daný člověk tak odnese klíčové informace (např. zdrojový kód), se kterými nejsou seznámeni zbylí členové týmu.\n\nJedním z prvních použití tohoto pojmu se stala otázka, kterou v roce 1994 veřejně položil Michael McLay: Co by se stalo s programovacím jazykem Python, kdyby Guida van Rossuma přejel autobus?\n\nStudie z července 2015 spočítala bus factor 133 oblíbených aplikací na GitHubu. Výsledky ukázaly, že většina z nich má nízký bus factor (46 % aplikací mělo bus factor = 1 a 28 % aplikací bus factor = 2).\n"}
{"id": "1138617", "url": "https://cs.wikipedia.org/wiki?curid=1138617", "title": "Georg von Küchler", "text": "Georg von Küchler\n\nGeorg Karl Friedrich Wilhelm von Küchler (30. května 1881 – 25. května 1968) byl německý důstojník a polní maršál německé armády v období II. světové války. Byl držitelem Rytířského kříže Železného kříže s dubovou ratolestí. Po skončení války byl vyšetřován vojenským soudem a 27. října 1948 byl odsouzen na dvacet let odnětí svobody za svůj postup proti partyzánům v Sovětském svazu. Z vězení byl propuštěn po osmi letech od skončení války v roce 1953 z důvodu nemoci a stáří.\n\n\n"}
{"id": "1138621", "url": "https://cs.wikipedia.org/wiki?curid=1138621", "title": "Google Web Toolkit", "text": "Google Web Toolkit\n\nGoogle Web Toolkit (GWT) je open source Java software development framework, který umožňuje psát webovým vývojářům AJAX-ové aplikace podobné Google Maps nebo Gmailu. GWT je využívaný například službami Google AdWords nebo Google Wallet. Framework GWT je licencovaný pod licencí \"Apache License v2.0\".\n\nVerze GWT číslo 1.0 RC 1 (build 1.0.20) byla uvolněna v květnu 2006. Google ohlásil GWT na konferenci \"JavaOne\" v roce 2006.\n\nVerze GWT:\n\n"}
{"id": "1138626", "url": "https://cs.wikipedia.org/wiki?curid=1138626", "title": "Slezský stryk", "text": "Slezský stryk\n\nStryky jsou bramborové placky v netradiční velmi puristické verzi. Patří mezi typická slezská jídla. V různých variacích se připravují také na sousedním Valašsku.\n\nJde o „jídlo chudých“, které k přípravě potřebuje jen velmi málo. Původní receptura zahrnuje pouze moučné brambory a sůl. Brambory se nastrouhají najemno, uvolněná voda se scedí a vzniklé těsto se osolí. Placky se pak tradičně sušily na rozpálených plátech kamen bez použití oleje. Dobře upravený stryk je tenký, dobře usušený a pouze místy křupavý. Chuťově je zcela jiný než tradiční bramborák smažený na oleji.\n\nDnes patří stryky k tradičním slezským jídlům, podávaným v domácnostech i regionálních restauracích. Původní recept se v některých oblastech rozrostl o vejce a hladkou mouku. \n\nPodávají se s houbovou omáčkou, kysanou smetanou, škvarky nebo s výpekem z kachny. Případně jsou servírovány jako příloha k masitým jídlům.\n\n\n"}
{"id": "1138628", "url": "https://cs.wikipedia.org/wiki?curid=1138628", "title": "GWT", "text": "GWT\n\nZkratka GWT může označovat:\n"}
{"id": "1138634", "url": "https://cs.wikipedia.org/wiki?curid=1138634", "title": "Volby do zastupitelstev krajů v Česku 2016", "text": "Volby do zastupitelstev krajů v Česku 2016\n\nVolby do zastupitelstev krajů v roce 2016 se konaly 7. a 8. října 2016. O datu jejich konání rozhodl prezident Miloš Zeman 21. dubna 2016. Volili se krajští zastupitelé ve 13 krajích mimo hlavní město Prahu, kde má pravomoci obdobné krajskému zastupitelství zastupitelstvo hlavního města Prahy zvolené v roce 2018. Volby proběhly ve třetině volebních obvodů souběžně s volbami do Senátu a v deseti městech a obcích souběžně s místními referendy (z nichž největší bylo referendum o poloze hlavního nádraží v Brně).\n\nStrany a hnutí mohly předkládat své kandidátní listiny příslušnému krajskému úřadu do 2. srpna 2016, losování čísel hlasovacích lístků proběhlo 23. srpna 2016.\n\nLosování čísel pro označení hlasovacích lístků provedla Státní volební komise dne 23. srpna 2016.\n\n\nStranické primárky proběhly v těchto stranách: SPR-RSČ Miroslava Sládka, ANO, ČSSD, KDU-ČSL, ODS, Piráti, Svobodní a TOP 09. Formu primárek si určuje každá strana sama a mají proto rozdílný průběh. ODS a KDU-ČSL volí formou delegátského systému, ČSSD a Piráti formou hlasování celé členské základny, u Svobodných mohou hlasovat členové i registrovaní příznivci.\n\nČeská televize oznámila 5. září 2016 konání předvolebních debat v jednotlivých krajích. Klíčem k pozvání představitelů hnutí, stran a koalic do debaty byl průzkum veřejného mínění společnosti Median a STEM/MARK konaný od 8. srpna do 3. září 2016, z nichž bylo vybráno vždy osm nejvýše umístěných. Debaty proběhly od 15. září do 4. října.\n\nO několik dní později Česká pirátská strana podala stížnost na Českou televizi u Rady pro rozhlasové a televizní vysílání kvůli výběru zástupců stran do plánované superdebaty, kdy klíčem neměl být průzkum veřejného mínění jako u 13 předešlých debat, ale přítomnost politické strany nebo hnutí v Poslanecké sněmovně Parlamentu ČR. Stejně kriticky se 9. září na Internetu vyjádřil člen Rady České televize Vratislav Dostál. 13. září se ke stížnosti přidala i Strana zelených.\n\nČeská televize nakonec ještě během září klíč pro výběr účastníků Superdebaty změnila tak, že se jí účastnili zástupci těch stran a hnutí, které se objevily v nejméně dvou předešlých krajských debatách, což zvýhodnilo Piráty a Zelené na úkor Úsvitu. Nicméně koalice Svobodných a Soukromníků, která se účastnila dvou krajských debat, do Superdebaty nebyla pozvána, neboť pravidla České televize pro účast na Superdebatě stanovila koalicím hranici nejméně tří účastí v jednotlivých krajských debatách.\n\nOrganizace Člověk v tísni ve dnech 20. a 21. září opět zorganizovala studentské volby, kterých se zúčastnilo celkem 254 českých středních škol. Absolutním vítězem se stala Česká pirátská strana, která zvítězila v osmi krajích, ve třech krajích vyhrálo ANO 2011, v Karlovarském kraji uspělo hnutí PRO Zdraví a Sport a ve Zlínském kraji zvítězila samostatná kandidátka hnutí Svoboda a přímá demokracie. Studentské volby se oproti regulérním konaly též v Praze, kde nejvíce hlasů obdržela TOP 09.\nBylo podáno celkem 20 kandidátních listin.\n\nBylo podáno celkem 23 kandidátních listin.\n\nBylo podáno celkem 17 kandidátních listin.\n\nBylo podáno celkem 20 kandidátních listin.\n\n\nBylo podáno celkem 23 kandidátních listin.\n\nANO 2011 vyhrálo se ziskem 23,24% hlasů a 20 mandátů. Dosavadní členové krajské koalice KSČM a ČSSD ztratily dosavadní nadpoloviční počet mandátů, ODS obhájila všech 7 mandátů a do zastupitelstva zasedlo nově 5 zástupců koalice SPD–SPO. Naopak se do zastupitelstva nedostalo hnutí PRO!kraj, a nekandidovalo ani hnutí Severočeši.cz, jejichž zmocněnkyně nechala týden před volbami odvolat kompletní kandidátku.\n\nVe hře byly dvě varianty krajské koalice. První, ANO 2011 a KSČM, by zajišťovala pohodlnou většinu 33 křesel. Druhá, KSČM, ČSSD a SPD–SPO, by dala dohromady těsnou většinu 28 mandátů. Po měsíci vyjednávání se krajský výbor KSČM rozhodl pro „křehčí“ variantu s ČSSD a SPD–SPO.\n\nKSČM má v jedenáctičlenné radě šest zástupců, ČSSD čtyři a koalice SPD–SPO jednoho. Hejtmanem byl na ustavující schůzi podruhé zvolen Oldřich Bubeníček. Místo statutárního zástupce získala ČSSD.\nBylo podáno celkem 20 kandidátních listin.\n\nBylo podáno celkem 17 kandidátních listin.\n\nBylo podáno celkem 22 kandidátních listin.\n\nBylo podáno celkem 21 kandidátních listin.\n\nV Kraji Vysočina se v krajských volbách hlasovalo celkem v 1137 okrscích, celkem mohlo volit 413 171 voličů, z nich přišlo celkem 154 270 osob, volební účast tak byla 37,34 %. Kraj Vysočina tak byl druhým krajem s nejvyšší volební účastí. Zvoleny bylo šest subjektů, byly to: ČSSD, ANO, KDU-ČSL, ODS, Starostové PRO VYSOČINU, Koalice Svoboda a přímá demokracie Tomio Okamura a Strana Práv občanů, celkem kandidovalo 21 subjektů.\n\nZvítězila Česká strana sociálně demokratická (19,37 %), další v pořadí byly strany ANO 2011 (17,04 %), KDU-ČSL (13,41 %), Komunistická strana Čech a Moravy (11,4 %), Občanská demokratická strana (9,1 %), Starostové PRO VYSOČINU (6,84 %) a Koalice Svoboda a přímá demokracie Tomio Okamura a Strana Práv občanů (6,4 %).\n\nUstavující zastupitelstvo se konalo 1. listopadu 2016, hejtmanem byl zvolen opět MUDr. Jiří Běhounek, prvním náměstkem hejtmana se stal Pavel Franěk (ANO), dalšími náměstky byli zvoleni Josef Pavlík (ANO), Pavel Pacal (Starostové PRO VYSOČINU) a Jan Hyliš (ČSSD).\n\nBylo podáno celkem 21 kandidátních listin.\n\nBylo podáno celkem 21 kandidátních listin. (v závorce je uvedeno číslo hlasovacího lístku)\n\nBylo podáno celkem 20 kandidátních listin.\n\n\nNení-li uvedeno jinak, jedná se o volební preference.\n\nNejjednoznačněji se rozhodovali občané ve městěch Hrádek nad Nisou (68,99 % hlasů pro SLK, Chrastava (63,37 % také pro Starosty) a Nová Bystřice (57,22 % pro ČSSD).\n\n"}
{"id": "1138637", "url": "https://cs.wikipedia.org/wiki?curid=1138637", "title": "Mistrovství světa ve veslování 1970", "text": "Mistrovství světa ve veslování 1970\n\nMistrovství světa ve veslování 1970 byl v pořadí 3. šampionát konaný mezi mezi 1. a 6. srpnem 1970 v kanadském St. Catharines (veslařský areál Royal Canadian Henley Rowing Course).\n"}
{"id": "1138638", "url": "https://cs.wikipedia.org/wiki?curid=1138638", "title": "Ivana Nováková", "text": "Ivana Nováková\n\nIvana Nováková roz. Kotíková (* 16. července 1965, Hranice) je bývalá československá hráčka basketbalu. Je vysoká 178 cm. Je zařazena na čestné listině mistrů sportu.\nPatřila mezi opory basketbalového reprezentačního družstva Československa, za které v letech 1983 až 1991 hrála celkem 172 utkání a má významný podíl na dosažených sportovních výsledcích. Zúčastnila se kvalifikace na Olympijské hry 1984 (Havana, Kuba) a Olympijských her 1988 (Soul, Jižní Korea) – 8. místo, Mistrovství světa 1986 Moskva – 4. místo, tří Mistrovství Evropy 1987, 1989, 1989, na nichž získala stříbrnou medaili za druhé místo v roce 1989, čtvrté a páté místo (1987, 1991). Na Mistrovství Evropy juniorek v roce 1983 (Pecara, Itálie) s družstvem Československa získala titul mistryně Evropy.\n\nV československé basketbalové lize žen hrála celkem 9 sezón (1981–1990) za družstvo VŠ Praha, s nímž získala v ligové soutěži šest titulů mistra Československa (1981–1985, 1987–1989) a třikrát druhé místo (1985–1987, 1990). V letech 1987 až 1989 byla třikrát vybrána jako basketbalistka roku a v sezónách 1986/87 až 1988/89 byla třikrát vybrána do All-Stars – nejlepší pětice hráček československé ligy. Je na 44. místě v dlouhodobé tabulce střelkyň československé ligy žen za období 1963–1993 s počtem 2316 bodů.\nS klubem VŠ Praha hrála 5 ročníků Poháru mistrů evropských zemí v basketbalu žen (PMEZ), v ročníku 1984 prohra v semifinále proti Levski Spartak Sofia (Bulharsko), 1989 a 1990 účast ve finálové skupině a dvakrát účast ve čtvrtfinálové skupině.\nV Poháru vítězů pohárů (Ronchetti Cup) družstvo hrálo 3 ročníky (1979–1988), bylo dvakrát vyřazeno v semifinále 1987 (FD Miláno) a 1988 (Dinamo Kyjev) a hrálo ve čtvrtfinále (1982). \n\n\n\n\n\n\n"}
{"id": "1138640", "url": "https://cs.wikipedia.org/wiki?curid=1138640", "title": "Hugo (rozcestník)", "text": "Hugo (rozcestník)\n\nHugo odkazuje na:\n\n"}
{"id": "1138642", "url": "https://cs.wikipedia.org/wiki?curid=1138642", "title": "IATA kód", "text": "IATA kód\n\nIATA kód je kód Mezinárodní asociace leteckých dopravců (International Air Transport Association): \n"}
{"id": "1138643", "url": "https://cs.wikipedia.org/wiki?curid=1138643", "title": "UFO nad Zvičinou", "text": "UFO nad Zvičinou\n\nV letech 1992–1993 došlo v okolí kopce Zvičina a města Dvora Králové nad Labem k několika pozorováním neurčených letících objektů UFO. Podle projektu \"Záře\", který se snaží o objektivní zkoumání těchto jevů na území České republiky, se většinou jednalo o přelet tří svítících bodů, které nelze identifikovat. \n\nNejpodrobněji popsané pozorování se odehrálo ve středu 17. února 1993 v obci Dolní Brusnice. Zdejší občan J. B. s rodinou pozoroval kolem 20. hodiny nad kopcem Zvičina objekt diskového tvaru, který se kyvadlovým způsobe pohyboval do stran. Zároveň osvětloval kuželem světla terén pod sebou. Při tom minimálně jednou došlo k vypuštění gejzíru jisker od objektu směrem k zemi. Celá událost trvala okolo 20 minut. Svědkům se na ni podařilo telefonicky upozornit další osoby, které mohly tento jev ze svých domů také sledovat. Pozorovaný objekt se kromě slabého šumění nijak akusticky neprojevoval.\n\nPodle databáze projektu \"Záře\" se jednalo o kulatý objekt s prstencem žlutobílé barvy, který jiskřil, dvakrát byl pozorován záblesk kuželem světla na zem.\n\nDatabáze projektu \"Záře\" mluví o osmi pozorováních objektu podobného deltaplánu v roce 1993 v okolí Dvora Králové nad Labem.\n\n"}
{"id": "1138647", "url": "https://cs.wikipedia.org/wiki?curid=1138647", "title": "Hydrochlorid", "text": "Hydrochlorid\n\nHydrochloridy jsou soli, které se vytvářejí při reakci kyseliny chlorovodíkové s organickou zásadou, nejčastěji s aminy.\n\nNapříklad reakcí HCl s pyridinem (CHN) vzniká jeho hydrochlorid, pyridiniumchlorid. Vzorec této látky lze psát jako CHN·HCl nebo jako CHNH Cl.\n\nHydrochloridy se nazývají podle názvu příslušné zásady, ke kterému se připojí slovo hydrochlorid, v novější variantě spojeno spojovníkem (např. ). Přesnější pojmenování vychází z názvu kationtu a aniontu (např. ).\n\nPřevod nerozpustných aminů na jejich hydrochloridy je obvyklým způsobem, jak je přeměnit v rozpustné sloučeniny.\n\n"}
{"id": "1138650", "url": "https://cs.wikipedia.org/wiki?curid=1138650", "title": "Mistrovství světa ve veslování 1966", "text": "Mistrovství světa ve veslování 1966\n\nMistrovství světa ve veslování 1966 byl v pořadí 2. šampionát. Konal se na Bledském jezeře ve slovinském Bledu.\n"}
{"id": "1138657", "url": "https://cs.wikipedia.org/wiki?curid=1138657", "title": "India Eisleyová", "text": "India Eisleyová\n\nIndia Joy Eisleyová (* 29. října 1993, Los Angeles, Kalifornie, USA) je americká herečka. Její matkou je herečka Olivia Hussey a otcem David Glen Eisley, zpěvák rockové skupiny Giuffria.\n\nDebutovala jako desetiletá menší rolí v italském televizním filmu \"Matka Tereza - Pero v Boží ruce\", v roce 2005 se představila po boku své matky v hororu \"Headspace\". Úspěch zaznamenala v roli Ashley v seriálu \"Tajný život amerických teenagerů\", hrála také ve filmu \"\" roku 2012, první hlavní roli dostala ve filmu \"Kite\", který je remakem stejnojmenné japonské anime.\n\n"}
{"id": "1138703", "url": "https://cs.wikipedia.org/wiki?curid=1138703", "title": "August Heinrich Hoffmann von Fallersleben", "text": "August Heinrich Hoffmann von Fallersleben\n\nAugust Heinrich Hoffmann, známý pod jménem Hoffmann von Fallersleben (2. dubna 1798 – 19. ledna 1874) byl německý básník, germanista, knihovník a editor. \n\nJe znám především jako autor textu německé národní hymny, jímž je třetí sloka jeho básně \"Das Lied der Deutschen\" (\"Píseň Němců\") a jako autor řady populárních dětských písní. Jako germanista podstatně přispěl k ustavení germanistiky jako samostatné vědecké disciplíny.\n\n\n\n \n"}
{"id": "1138715", "url": "https://cs.wikipedia.org/wiki?curid=1138715", "title": "Yateley", "text": "Yateley\n\nYateley je město v anglickém hrabství Hampshire jihozápadně od Londýna. Leží v severovýchodním koutu samosprávného okresu Hart. Patří do něj i obce Frogmore a Darby Green.\n\nV roce 2001 mělo 21 011 obyvatel. Člení se na 4 části:\nVýchod (Yateley East) s 5 168 obyvateli, Sever (Yateley North; 5 078), Západ (Yateley West, 5 149) a Frogmore s Darby Green (5 616). Přepočet pro rok 2009 dal 20 214 obyvatel.\n\nYateleyská městská rada je jednou z mála obecních rad, oceněných národní Radou kvality (\"Quality Council\"). Roku 2011 byl okres Hart ohodnocen jako nejvíce žádoucí místo pro život a Yateley bylo uvedeno ve zprávách BBC jako jedno z měst tohoto okresu. V roce 2014 bylo zhodnoceno jako jedna z nepřitažlivějších oblastí (podle PSČ) pro život v Anglii.\n"}
{"id": "1138720", "url": "https://cs.wikipedia.org/wiki?curid=1138720", "title": "Peter Egri", "text": "Peter Egri\n\nPeter Egri (* 10. května 1996, Michalovce) je slovenský fotbalový obránce, od března 2014 působící v TJ Spartak Myjava.\n\nSvou fotbalovou kariéru začal v MFK Zemplín Michalovce, odkud v průběhu mládeže zamířil na hostování do TJ Spartak Myjava. V zimním přestupovém období sezony 2014/15 se propracoval do prvního týmu a do klubu přestoupil. V únoru 2016 odešel na hostování do AFC Nové Mesto nad Váhom, odkud se v létě 2016 vrátil do Myjavy.\n\n"}
{"id": "1138739", "url": "https://cs.wikipedia.org/wiki?curid=1138739", "title": "Erik Pecha", "text": "Erik Pecha\n\nErik Pecha (* 30. září 1996, Skalica) je slovenský fotbalový obránce, od srpna 2011 působící v TJ Spartak Myjava.\n\nSvou fotbalovou kariéru začal v MFK Skalica, odkud v průběhu mládeže zamířil na hostování do TJ Spartak Myjava. V klubu hostoval tři roky. V zimním přestupovém období sezony 2014/15 se propracoval do prvního týmu a do klubu přestoupil.\n\n"}
{"id": "1138747", "url": "https://cs.wikipedia.org/wiki?curid=1138747", "title": "Samuel Flamík", "text": "Samuel Flamík\n\nSamuel Flamík (* 26. května 1997, Malacky) je slovenský fotbalový záložník, od srpna 2011 působící v TJ Spartak Myjava.\n\nSvou fotbalovou kariéru začal v ČSFA Malacky, odkud v průběhu mládeže zamířil do TJ Družstevník Unín. Následně odešel na hostování do FK TJ Kúty. Před sezonou 2010/11 zamířil hostovat do klubu TJ Spartak Myjava. V létě 2014 se propracoval do prvního mužstva a do týmu přestoupil.\n\n"}
{"id": "1138748", "url": "https://cs.wikipedia.org/wiki?curid=1138748", "title": "Pentagon (Bratislava)", "text": "Pentagon (Bratislava)\n\nPentagon je zažité pojmenování obytného domu v Bratislavě v městské části Vrakuňa na ulici Stavbárska 34-42. Medializace objektu přispěla pouze k tomu, že v povědomí občanů se stala tato budova a jeho okolí strašákem.\n\nPojmenování dostal pravděpodobně podle svého tvaru, který připomíná budovu Ministerstva obrany USA. V minulosti se objekt stal nechvalně známým jako útočiště kriminálníků a drogových překupníků.\n"}
{"id": "1138749", "url": "https://cs.wikipedia.org/wiki?curid=1138749", "title": "Obytný soubor Karlova Ves", "text": "Obytný soubor Karlova Ves\n\nObytný soubor Karlova Ves je situován v západní části města Bratislava. Koncepcí byly 3 čtvrtě Kútiky, Rovnice, Dlhé diely pro 21 000 obyvatel s počtem bytů 5800. Původní záměr byl navržen dokonce pro 30 000 obyvatel.\nNa územním plánu části Kútiky spolupracovali i J. Chovanec, F. Milučký a A. Plačko. Sídliště Dlhé diely se dokončilo jako poslední.\n\nV Bratislavě byl v roce 1961 schválen územní plán. Na jeho základě se řešilo několik variant na nový obytný soubor Karlova Ves. Patřily sem urbanistické studie od prof. Hrušky, Štěpána Ďurkoviče, Štěpána Svetka či Stanislava Talaše.\nNávrh, který se začal uskutečňovat v roce 1957 byl výsledkem spolupráce Stanislava Talaše, Josefa Fabiánka, Karla Růžka a kolektivu. Prostředí nového obytného souboru bylo rozdílné od ostatních ve vlnitosti terénu. S typem zástavby v rámci takového terénu, jakým je Karloveské údolí, nebyl dosud dostatek zkušeností.\n\nNávrh přinesl řadu kompozičních přístupů, které nakonec podtrhly kvalitu řešení. Střídání zástavby s volnými plochami, humánní měřítko, rozmanitost použitých bytových domů, vertikální členění, diferenciace pěšího pohybu. Jednotícím prvkem je hlavní komunikace, která je dvakrát zalomená, otevírá pohledy na objekty občanské vybavenosti.\n\nVystřídáním husté koncentrace objektů s uvolněnými prostory se podařilo jednak zachovat stávající vysokou zeleň a jednak umožnit optický kontakt s okolní přírodou.\n\nV rámci použitých typizovaných bytových domů se střídaly sekční bytové objekty s montáží velkorozměrových panelů. Zmíněné typy montovaných objektů byly určeny pro rovinu. V Karloveské údolí bylo cílem architektů nalézt kompromis pro funkční uspořádání a zároveň respektování pohledů, které nabízel vlnitý terén.\n\nJednotlivé bytové jednotky mají tři výškové hladiny - 4, 6 - 8, 12 podlaží, kde se rozdělovaly na nízkopodlažní zástavbu, 50% zástavby byly objekty střední výškové hladiny, orientované ve směru východ západ, nakonec nejvyšší byly věžové domy. Všechny rozmístěny s cílem vytvořit dynamické struktury.\n\nMezi návrhy bytových domů přinesl mnoho novátorského Jozef Fabiánek, například mezonetový dům na Jergorovom náměstí. \n\nNávrh přinášel i otázku parkování, kde se autoři snažili reagovat na náznaky budoucí expanze motorismu. V řešení počítali s mimoúrovňovými křižovatkami či parkovacího stání, garážemi, setkali se však s komplikacemi při schvalování.\n\nVýstavba byla v roce 1972 oceněna Cenou Dušana Jurkoviče v kategorií architektonické tvorby.\n"}
{"id": "1138750", "url": "https://cs.wikipedia.org/wiki?curid=1138750", "title": "Filipa z Dammartinu", "text": "Filipa z Dammartinu\n\nFilipa z Dammartinu ( \"Philippe de Dammartin\", † 14. dubna 1279/1281) byla paní z Coucy a hraběnka z Eu a Geldern.\n\nNarodila se jako jedna ze čtyř dcer Šimona, hraběte z Ponthieu a Aumale a Marie, dcery Viléma Talvase. Pravděpodobně na přelomu let 1239/1240 se stala třetí manželkou Radulfa z Lusignanu. Manželství nebylo požehnáno potomstvem a skončilo Radulfovou smrtí.\n\nPo listopadu 1246 se Filipa provdala za Radulfa z Coucy. Ten se krátce po sňatku, věren rodové tradici vydal se svým králem Ludvíkem IX. na křížovou výpravu, jež se mu stala osudná. Společně s řadou dalších šlechticů padl u al-Mansúry.\n\nPoté se Filipa roku 1253 stala druhou chotí Oty z Geldern a porodila mu vytouženého dědice a několik dcer. Zdá se, že svého muže přežila, byla pohřbena po jeho boku v cisterciáckém klášteře Graefenthal, nekropoli geldernských hrabat.\n"}
{"id": "1138751", "url": "https://cs.wikipedia.org/wiki?curid=1138751", "title": "Umělecká beseda slovenská (budova)", "text": "Umělecká beseda slovenská (budova)\n\nBudova Umělecké besedy slovenské stojící v Bratislavě na ulici Dostojevského rad 2 byla postavena v letech 1924-1926 pro účely spolku Umělecké besedy slovenské. Architekty stavby byli Alois Balan a Jiří Grossmann.\n\n\"Umělecká beseda slovenská\" je název spolku, který byl založen v roce 1921, aby sdružoval všechny umělecké obory. Stejnojmenný pavilon, sloužící jako výstavní a klubový objekt postavila dvojice mladých architektů Alois Balan a Jiří Grossman na pozemku v blízkosti Dunaje. Objekt spadá do přelomového období jejich tvorby. Přibližně od roku 1925 můžeme sledovat odklon od dekorativizmu a stále větší vliv funkcionalistických tendencí v tvorbě této dvojice.\n\nZmíněná budova Umělecké besedy slovenské na Dostojevského radu je významná z hlediska funkčního ale i konceptuálního. Potřeba typu takové stavby reflektovala nové potřeby v oblasti reprezentace a sdružování umělců. Koncepce celé budovy je založena na odlišném principu než doposud realizované projekty této dvojice architektů. Upuštění od ornamentu, pozvednutí formy ale i materiálu, to jsou znaky nové, moderní architektury. V tomto novém výtvarném programu je koncipován i pavilon Umělecké besedy slovenské. Pavilon je postaven na místě, které bylo před regulací řeky Dunaj často zaplavováno, proto dalo město pozemek spolku zdarma. K pozemku patří i velká zahrada, která se po čase stala populární jako Zahrada umělců.\n\nBudova Umělecké besedy je třípodlažní, částečně podsklepená. Hlavní vstup do objektu je ze Šafárikova náměstí přes předložené schodiště, vystupující z hmoty budovy. Vede přímo do prostorné haly, sloužící jako shromažďovací prostor, ale i na menší výstavy. Přízemí sestává ze dvou výstavních síní. Velká síň byla přednostně koncipována na výstavy obrazů a malá, takzvaný \"kamenný sál\" na výstavy soch. Obě jsou prosvětlené shora. V polozapuštěném suterénu se nacházely pomocné provozy jako obslužné prostory, sklady, archiv, ale i menší zasedací síň. Na prvním nadzemním podlaží jsou prostory klubu, přístupné samostatným bočním vstupem a na druhém velká zasedací síň s prostornou terasou.\n\nArchitektonický výraz této stavby je postaven na jednoduchosti řazení krychlových hmot, charakteristické barevnosti přírodních materiálů a jejich kontrastu s jinými materiály. Tento výraz si Umělecká beseda zachovala dodnes. Hmotová diferenciace je podtržena barevným kontrastem bílých hladkých ploch a červeného režného zdiva. Znaky funkcionalistické architektury jsou umocněny pravidelně členěnými okny, ale především hlavním dvoupodlažním kubusem, nad vstupem do něhož citlivě přesahuje výstavní část s světlíky, s pravidelným rastrem prosvětlujícich střešních oken.\n\nKonstrukčně je stavba řešena jako kombinace železobetonového skeletu a zdiva. Skelet výstavních síní má ve velké síni rozpon 9 m a 7,5 m v malé síni. Zastřešené jsou rámovou konstrukcí stropu. Společenská část je z cihelného zdiva. Celá stavba je založena na betonových pásech.\n\n"}
{"id": "1138752", "url": "https://cs.wikipedia.org/wiki?curid=1138752", "title": "Třída Barzan", "text": "Třída Barzan\n\nTřída Barzan je třída raketových člunů katarského námořnictva. Celkem byly postaveny čtyři jednotky této třídy.\n\nVšechny čtyři jednotky této třídy navrhla britská loděnice Vosper Thornycroft na základě svého typu Vita, zakoupeného rovněž námořnictvem Keni (třída \"Nyayo\") a Ománu (třída \"Dhofar\"). Plavidla byla postavena loděnicí VT v Southamptonu a do služby byla přijata v letech 1996–1998.\n\nJednotky třídy \"Dhofar\":\nOproti starším plavidlům typu \"Vita\" bylo například upraveno vnitřní uspořádání, tvar trupu a nástaveb. Rovněž byla uplatněna opatření na redukci signatur (stealth). Kvůli zlepšení nautických vlastností člunů byly přidány aktivní ploutvové stabilizátory. Čluny byly vybaveny bojovým řídícím systémem Thales TACTICOS, systémem řízení palby Thales Nederland STING a infračerveným čidlem IRSCAN. Plavidla dostala radar pro vyhledávání námořních a vzdušných cílů Thales MRR-3D a navigační radar Kelvin Hughes 1007.\n\nHlavňovou výzbroj tvoří jeden 76mm kanón OTO Melara Super Rapid s dostřelem 16 km v dělové věži na přídi, dále jeden 30mm kanónový komplet Goalkeeper CIWS a dva 12,7mm kulomety. Hlavní údernou výzbroj představuje osm protilodních střel MM.40 Exocet s dosahem 70 km. K obraně proti napadení ze vzduchu slouží šestinásobné vypouštěcí zařízení Sadral pro protiletadlové řízené střely Mistral s dosahem 4 km.\n\nPohonný systém tvoří čtyři diesely MTU 20V 538 TB93 CM o celkovém výkonu 18 740 hp. Lodní šrouby jsou čtyři. Nejvyšší rychlost dosahuje 35 uzlů. Dosah je 1800 námořních mil při rychlosti 12 uzlů.\n"}
{"id": "1138753", "url": "https://cs.wikipedia.org/wiki?curid=1138753", "title": "Umelecká beseda slovenská", "text": "Umelecká beseda slovenská\n\nUmělecká beseda slovenská byl umělecký spolek působící v letech 1921-1939 a 1946-1949 na Slovensku za účelem sdružování a hmotné stimulace slovenských umělců. V roce 1939 byl rozpuštěn, v roce 1946 obnoven a v roce 1949 jej nahradily jednotlivé umělecké svazy.\n"}
{"id": "1138755", "url": "https://cs.wikipedia.org/wiki?curid=1138755", "title": "Rami Malek", "text": "Rami Malek\n\nRami Said Malek (* 12. května 1981, Los Angeles, USA) je americký herec egyptského původu. Nejvíce se proslavil v životopisném snímku Bohemian Rhapsody o skupině Queen a osobním životě Freddieho Mercuryho, kde ztvárnil právě Mercuryho. Dále se také proslavil v seriálu Mr. Robot v roli Elliota Aldersona.\n\nMalek se narodil v Los Angeles v Kalifornii egyptským rodičům. Jeho rodina patří ke koptským křesťanům. Má identického bratra jménem Sami, Rami je starší o čtyři minuty. Malek navštěvoval Notre Dame High School v Sherman Oaks v Kalifornii. Studoval herectví na Evansvillské univerzitě. V roce 2003 se na této univerzitě stal bakalářem výtvarných umění. \n\nSvou hereckou kariéru zahájil v roce 2004 hostujícími rolemi v několika televizních seriálech, včetně seriálu \"Gilmorova děvčata\", \"Over There\" a \"Medium\", či dabingem pro videohru \"Halo 2\". Pravidelně se také objevoval v seriálu \"Rodinná válka\" na TV FOX (2005–2007) a také v seriálu \"Pacifik\" na HBO (2010). V roce 2006 debutoval v roli Faraona Ahkmenraha v komedii \"Noc v muzeu\". Tuto roli opakoval v pokračováních \"Noc v muzeu: Bitva o Smithsonian\" (2009) a \"\" (2014). \n\nNa jaře roku 2007 vystupoval jako \"Jamie\" v divadelním představení Keitha Bunina \"Credeaux Canvas\" v divadle Elephant v Los Angeles. V roce 2010 se vrátil k televizi. Hrál egyptsko-amerického sebevražedného atentátníka Marcose Al-Zacara v osmé sezoně seriálu Fox \"24\". Později téhož roku získal ohlas u kritiků za svou roli desátníka Merriell „Snafu“ Sheltona v minisérii \"Pacifik\". Během natáčení \"The Pacific\" se Malek setkal s producentem Tomem Hanksem, který byl jeho výkonem překvapený a později jej obsadil jako studenta Steva Dibiasiho v celovečerním filmu \"Moje krásná učitelka\", který měl premiéru v červenci 2011. V srpnu 2010 bylo oznámeno, že Malek byl obsazen jako egyptský upír Benjamin v \"\". Hrál v některých částech filmu \"Mistr\" Paula Thomase Andersona (2012). \n\nV roce 2013 účinkovall v nezávislých filmech \"Ain´t Them Bodies Saints\" a hrál hlavní roli v dramatu \"Mr. Robot\", které mělo premiéru 24. června 2015. V horrorové hře pro PS4 \"Until Dawn\" (vydána 25. srpna 2015) nadaboval a nahrál jednu z hlavních postav – Joshe.\n\nV roce 2018 ztvárnil legendárního, předčasně zesnulého zpěváka Freddieho Mercuryho ve filmu Bohemian Rhapsody, který vypráví o společných letech se skupinou Queen, zejména 1970–1985. Za roli získal cenu Zlatý glóbus a Oscara.\n\n"}
{"id": "1138759", "url": "https://cs.wikipedia.org/wiki?curid=1138759", "title": "Henryk Łowmiański", "text": "Henryk Łowmiański\n\nHenryk Łowmiański (22. srpna 1898 Ukmergė – 4. září 1984 Poznaň) byl polský historik zaměřený na dějiny středověku. Jeho práce se zaobírá především dějinami Polska, Litvy a Slovanů. Svůj doktorát získal za dílo \"Počátky litevských měst\" (Wschody miast litewskich w XVI wieku, 1923–1924) a stal se tak prvním Ph.D. v oboru historie na Univerzitě Štěpána Báthoryho. Mezi jeho dílo patří i šestidílné \"Počátky Polska\" (Początki Polski).\n"}
{"id": "1138762", "url": "https://cs.wikipedia.org/wiki?curid=1138762", "title": "Cvernovka (Bratislava)", "text": "Cvernovka (Bratislava)\n\nCvernovka je lidový název továrny na nitě a niťové produkty v bratislavské městské části Ružinov v bloku ulic Trnavská, Záhradnícka, Miletičova a Jégého. Oficiální názvy byly: Bratislavská cvernová továrna (1900–1957), Závody Mezinárodního dne žen, s. p. (1957–1990), BCT – Bratislavská cvernová továrna, akciová společnost (od roku 1991).\n\nVyrábět nitě začala v roce 1901, výroba byla ukončena v roce 2004. Továrna tvoří komplex budov s typickou tovární architekturou počátku 20. století.\n\nPoté co byla zastavena výroba nití, bylo rozhodnuto, že komplex bude zrekonstruován a bude sloužit k bydlení. Stará přádelna z roku 1908 má být zachována a obnovena, plánuje se nastavit z 5 na 8 nadzemních podlaží, tři nejvyšší mají být ustúpené. Také se počítá s výstavbou dvou výškových budov, 34-podlažní s výškou 109 metrů a 25-podlažní s výškou 84 metrů. V blízkosti lokality jsou postaveny i další dvě výškové budovy, a to Jégého alej a Residence Tower (107 m).\n\n"}
{"id": "1138763", "url": "https://cs.wikipedia.org/wiki?curid=1138763", "title": "Chotek", "text": "Chotek\n\nChotek je české příjmení:\n\n"}
{"id": "1138764", "url": "https://cs.wikipedia.org/wiki?curid=1138764", "title": "Kostel svatého Gotharda (Brozany)", "text": "Kostel svatého Gotharda (Brozany)\n\nKostel svatého Gotharda (Gottharda) v Brozanech nad Ohří je sakrální stavba poblíž středu obce. Původně se jednalo o románský kostel ze druhé čtvrtiny 13. století, který byl přestavěn goticky ve 14. století a později renesančně upravený v 16. století. Má pozoruhodný interiér ve kterém se nacházejí zlomky ornamentálních a figurálních nástěnných maleb z období kolem roku 1350, renesanční oltáře saského typu z let 1571-1573, křtitelnice, kazatelna, renesanční náhrobky a epitafy. V kostele je pohřbena většina členů brozanské větve rodu Vřesovců. Je chráněn jako kulturní památka České republiky.\n\nKostel je podélný, jednolodní. Má polygonální presbytář s opěráky ze 14. století. Při severozápadním nároží se nachází hranolová věž. Při severním boku lodi se nachází křestní kaple ze druhé poloviny 13. století. Při jižní boku je renesanční hranolová věž se vstupní předsíní. Střílny v patrech jsou pozůstatkem využívání kostela též jako útočiště při vojenském nebezpečí. Při severním boku presbytáře je novější sakristie. Západní věž je románská z kvádříkového zdiva. Na jižní straně se nachází obdélný portálek s konzolovým nadpražím.\n\nUvnitř je zazděný portálek na tribunu. Zdivo lodi je románské, štíty jsou renesanční ze druhé poloviny 16. století. Uvnitř je pozdně renesanční valená klenba s nízkými hřebínky. V západní části je kruchta na sloupcích. Nad triumfálním obloukem je freska z roku 1770. V presbytáři je žebrová gotická klenba ze druhé poloviny 14. století na příporách a konzolách s jehlancovými i figurálními hlavicemi. Zevně na opěrných pilířích jsou štíty a plastické masky. V severní křestní kapli je gotická křížová klenba s klínovými žebry na příporách s bobulovými hlavicem, která pochází ze druhé poloviny 13. století. Vlevo u okna se nachází nástěnná malba postavy sv. Petra a na okenní špaletě kruhové medailóny z poloviny 14. století. V interiéru jižní věže je renesanční edikula portálu a několik sošek.\n\nHlavní oltář je kamenný, renesanční z roku 1571. Má dva páry sloupků, četné figurální reliéfy a prořezávaná křídla. Připisuje se \"M. Jobstovi\" z Pirny. Tomu jsou připisovány i dva boční kamenné renesanční oltáře ze druhé poloviny 16. století, které mají sloupky, volutové konzole, vykrajovaná křídla a figurální reliéfy a dále dva kamenné renesanční epitafy z roku 1753 a z konce 16. století se sloupovými edikulami a reliéfními portréty rodin zesnulých v nástavci.\n\nKamenná renesanční kazatelna pochází ze druhé poloviny 16. století. Jedná se o polygonální řečniště s pilastry na dříku s palmetovými motivy. V křestní kapli je kamenná polygonální křtitelnice se sloupkovými arkádami po obvodu. Její cínová nádrž nese letopočet 1664. Ve stěnách jsou čtyři náhrobníkové renesanční desky ze 2. poloviny 16. století s figurálními reliéfy. V kostele je pozdně gotický sanktuář s kamenným rámem tvaru oslího hřbetu a mřížkovými dvířky. Boční pozdně barokní oltáře z období kolem roku 1770 zasvěcené Svaté rodině a sv. Janu Nepomuckému jsou v lodi u triumfálního oblouku. Jsou na nich obrazy v černo-zlatých rámech členitých tvarů s řezanými květinami, kartušemi, rokajovými křídly a s plastikami andílků. Lavice jsou dřevěné s letopočtem 1849. Ostatní oltáře a plastiky jsou novogotické.\n\nPřed kostelem u vstupní věže se nachází na podstavci socha sv. Jana Nepomuckého. Je to barokní dílo opatřené letopočtem 1726. Hřbitovní portál je renesanční. Je opatřen koulemi a kamenným nástavcem, a pochází z 16. století. Směrem na Chotěšov se nachází empírová kaplička první poloviny 19. století. Je pilířová se dvěma páry pilastrů, výklenkem a trojúhelníkovým štítem.\n\n"}
{"id": "1138765", "url": "https://cs.wikipedia.org/wiki?curid=1138765", "title": "Živnostenský dům (Bratislava)", "text": "Živnostenský dům (Bratislava)\n\nŽivnostenský dům je funkcionalistická stavba na Kollárově náměstí v Bratislavě od architekta Klementa Šilingera. V současnosti zde sídlí divadlo Nová scéna.\n\nMísto, kde se nachází Nová scéna, má bohatou minulost. Bratislava, druhé nejvýznamnější město v tehdejším Československu, zažilo v dvacátých letech minulého století velký boom. Staré čtvrti poskytly místo rozsáhlé výstavbě nových domů, kanceláří a škol. Jak město postupně rostlo, zabíralo plochy předměstí.\n\nNa území dvou náměstí, Senného a Obilného trhu (dnešní Vysoká ulice a Kollárovo náměstí), na místě kde do té doby stávala městská sýpka a váha na obilí, byla vyhlášena soutěž na výstavbu Živnostenského domu - \"Živnodomu\". \n\nKdyž v roce 1928 Klement Šilinger zvítězil se svým projektem v této soutěži, vytvořil tehdy jednu z největších staveb na Slovensku, masivní dvojblok s výrazným členěním hmot. Stavba se realizovala v letech 1929 – 1930. Architekt, ctící genia loci, našel vhodné řešení i v nevhodném svažujícím se terénu. Šestipodlažní objekt vnesl do prostoru novou výškovou dimenzi. Dynamičnost vzepření hmot zvýrazňuje střední ulička, kterou Šilinger vytvořil a která spojuje Vysokou ulici s Kollárovým náměstím. Kromě funkčního významu je i vizuálně velmi efektní. Bohatý stavební program obsahoval živnostenské provozovny a kanceláře, restauraci, kavárnu, obchody, 76 komfortních bytů a sál s hledištěm pro 552 osob, původně určený pro schůze a filmová představení (nacházelo se zde lidové kino Alfa), avšak ještě během stavby změněný na divadlo. Rozsáhlé terasy měly sloužit zčásti k rekreaci obyvatel domu, zčásti jako letní kavárna přístupná výtahem. V letech 1985 – 1990 obnovili prostory divadla (Ferdinand Zbuško a kol.) přičemž odstranili původní mobiliář a doplnili kamenný portál nad hlavním vstupem. Upravili prostory šaten, zkušeben a vedení v části objektu na Živnostenské ulici, dále upravili jeviště, divadelní část a prostory kavárny Olympia. Jevištní prostor zvýšili a rozšířili s možností spodního nástupu herců, ale hlavně rozšířili jevištní prostor o zadní jeviště vytvořením nové konstrukce na úrovni stávajícího jeviště. Hlediště bylo třeba přestavět pro nedostatečnou křivku viditelnosti. V souvislosti s touto úpravou bylo nezbytné navrhnout nový balkon s konstrukcí vycházející z daného prostoru hlediska. Po obou stranách hlediska navrhli lóže. \n\nV původních návrzích byl objekt lehkou funkcionalistickou architekturou – měl hladké fasády, horizontální okna, přízemí odlehčené sloupy a střešní nástavbu v podobě jednoduchého rámu s vlajkovými stožáry. Během realizace nahradily horizontální okenní otvory vertikálními, které měly sice velkou plochu, ale byly tradičnější. Interiér objektu byl vybaven velmi jednoduše, avšak kultivovaně a v duchu dobových představ – horizontální zábradlí, barevné nátěry stěn, moderní svítidla, nábytek z ohýbaného dřeva. Stropy mají přiznanou rámovou strukturu.\n\nParter je v části do Kollárova náměstí prosklený. V třetím, čtvrtém a pátém nadzemním podlaží nastává shoda okenních otvorů. Taky v prvním a druhém nadzemním podlaží nastává shoda velkých okenních otvorů. Na fasádě v prvním a druhém podlaží je viditelný skelet.\n\nVnější portál, vstup a schodiště jsou obloženy leštěným kamenným obkladem hnědé barvy. Celá vnější fasáda je realizována jako omítka na přízemí fialovobordové barvy, na ostatních patrech šedé barvy. Fasádu oživuje portál a reklamní poutače.\n\nDům sestává ze dvou samostatných částí propojených můstkem v úrovni prvního patra vytvářejících obloukovou Živnostenskou ulici. Stavebně je stavba realizována jako železobetonový skelet s výplní z plných pálených cihel různé tloušťky v modulu 15 cm. Stavba obsahuje 6 nadzemních podlaží a 2 podzemní podlaží. Je zastřešená plochou střechou. Základy stavby jsou realizovány formou železobetonových pásů v kombinaci s železobetonovými monolitickými patkami. Podzemní podlaží jsou prosvětlené anglickými dvorky. Světlé výšky jednotlivých podlaží jsou různé a pohybují se v podsklepené části od 2,40 do 3,65 m a v nadzemních částech od 2,95 do 4 m. Nad divadelní sálem je řešen akustický podhled a v střešní konstrukci jsou osazeny světlíky. Nad hledištěm se nacházejí dvě osvětlovací lávky a nad balkonem jedna.\nHlavní vstup do budovy Nové scény je z Kollárova náměstí. Pás nad tímto vstupem akcentuje k vnější fasádě a tím upozorňuje na vstup. Do obytných částí jsou 3 vstupy ze Živnostenské ulice a jeden z Náměstí 1. května. Pro potřeby divadla (dopravu dekorací) slouží zadní vstup z Vysoké ulice. Nová scéna je funkcionalistická polyfunkční budova (divadlo, denní bar, kavárna, cestovní kancelář, obytné prostory) s výrazným horizontálním členěním. Je částečně symetrická v přední části, dále je asymetrická. Obsahuje vstupní prostor, po jeho celé šířce se nachází 5 vyrovnávacích stupňů, kterými se dostaneme do výškové úrovně ± 0,000 což je 1. nadzemní podlaží = hlavní vstupní prostor - foyer. V něm je viditelná konstrukce formou sloupů. Na levo od vstupní haly se nachází denní bar Thalia, napravo pokladna a (dnes již nefungující) kavárna Olympia a cestovní kancelář Hydrotour zpřístupněná z Náměstí 1. května. Dále se na obou stranách nacházejí schodiště, která zpřístupňují balkon. Z foyeru je dále dvěma bočními schodišti zpřístupněno 1. podzemní podlaží na výškové kótě -3,630, kde je další foyer, s nějž jsou zpřístupněny šatny, sociální zázemí a divadelní sál s hledištěm, jevištěm a orchestřištěm, které dominuje prostoru a je ohrazeno šestipodlažními bloky stojícími dokola. Za divadelní sálem i po jeho bocích jsou přidružené pomocné provozní prostory. Na 2. podzemním podlaží se nacházejí pomocné prostory - strojovna vzduchotechniky, šatna pro orchestr, sklady, potrubní rozvody atd. V jevištním prostoru se nachází provaziště, kouřová klapka a nad zadním jevištěm se nachází na výškové kótě + 5,020 sklad kostýmů a dekorací a na 3. nadzemním podlaží na výškové kótě + 10,270 se nachází strojovna. Budova má spoustu horizontálních a vertikálních komunikací včetně osobních a nákladních výtahů. V nižší části budovy je parter odlehčený sloupy, na přízemí se nacházejí prodejny a na patře malé provozy. Na 3., 4. a 5. nadzemním podlaží se v obou částech budovy nacházejí byty. Šesté nadzemní podlaží je ustupující.\n\nŽivnodom byl v období svého vzniku jednou z největších a nejmodernějších staveb v Bratislavě.\n"}
{"id": "1138766", "url": "https://cs.wikipedia.org/wiki?curid=1138766", "title": "Adolphe Appia", "text": "Adolphe Appia\n\nAdolphe Appia (1. září 1862, Ženeva, Švýcarsko — 29. února 1928, Nyon, Švýcarsko) byl švýcarský architekt, interiérový designér, ale především revoluční scénograf, jenž spolu s Gordonem Craigem zosobňuje proces označovaný jako \"první divadelní reforma\".\n\nNarodil se roku 1862 v Ženevě do rodiny lékaře a spoluzakladatele Červeného kříže Louise Appii. Zde také posléze začal studovat hudbu, v letech 1882 až 1886 pak navštěvoval konzervatoře v Paříži, Drážďanech a Lipsku. V německém Bayreuthu se jako divák účastní Wagnerovy opery Parsifal, kterýžto zážitek má na něj zcela zásadní vliv. Zajímá se o Wagnerovy opery i teoretické spisy, zároveň ale jejich inscenace považuje za iluzivní. Začíná své myšlenky písemně formovat a zároveň studuje technické a umělecké kreslení.\n\nAppia definuje tři základní prvky divadelní inscenace: pohybujícího se trojrozměrného herce, vertikální scénu a horizontální podlahu. Zároveň vnímá jejich protichůdný charakter a nejednotu jejich vzájemné koexistence na jevišti. Zavrhuje obří výpravné malované kulisy a prosazuje jejich nahrazení trojrozměrnými scénami s použitím schodů, ramp a pódií. Oním jednotícím prvkem má podle něj být světlo, vizuální protějšek hudby… Zásadní složkou souladu všech těchto faktorů je pak podle Appii jediná osoba, která celé představení formuje – zde jsou položeny základy moderního pojetí invenční divadelní režie.\n\nTyto tři základní teoretické pilíře mají být navíc doprovázeny efektní scénou označovanou jako „\"mise an scene\"“, tj. výrazně stylizované nerealistické scény, jež svým vzhledem a všemi zapojenými prvky slouží k co nejlepší explikaci děje a atmosféry. Jeho návrhy datované do přelomu 19. a 20. století jsou často v příkrém rozporu z doposud praktikovanou scénografickou tradicí a zároveň předznamenávají nadcházející umělecké, zejména pak architektonické, trendy moderny: téměř výhradní používání pravých úhlů (často se opakující naznačený motiv dlažby), barevná úspornost, maximální plasticita v podobě častého výskytu sloupů, schodů a teras. Zvláštní důraz byl pak věnován roli stínů, a to jak ve vztahu k po scéně se pohybujícím hercům, tak na scéně samotné. Zdůrazňoval důležitost individuálního osvětlení jednotlivých herců elektrickými světly, jejichž používání se v jeho době čerstvě zavádělo. Jeho scénografický přínos spočívá také ve spolupráci na návrhu prvního moderního divadelního domu, vyznačujícího se především otevřeným jevištěm bez portálů.\n\nDále se ve svých dílech soustředí na synchronizaci zvuku, světla a pohybu, což prakticky provádí ve svých pozdějších inscenacích Wagnerových oper. Klade důraz na sladění pohybu herců na jevišti s rytmem a atmosférou právě přehrávané hudby. Zde jej ovlivnila především práce choreografa Émila Dalcroze, tvůrce eurytmie, čili způsobu fyzického vnímání hudebních rytmů. Hlavním prvkem pro režijní práci ovšem pro Appiu představuje světlo, jehož efekt nadřazuje nad působení hudby či textu. Herci, zpěváci a tanečníci mají svůj výstup zahajovat výrazným pohybem či gestem, sladit své působení zde s rytmem a posléze stejně výrazným pohybovým prvkem výstup zakončit. S každým pohybem a odehranou akcí se pak má světlo měnit.\n\nNavzdory soustavné teoretické práci uskutečnil Adolphe Appia své nejvýznamnější režijní práce až na sklonku svého života, jednalo se především o Wagnerovy opery \"Tristan a Isolda\" v Miláně (1923) a částí \"Prstenu Nibelungova\" v Basileji (1924-1925). V této době se jeho teorie dostávají do širokého povědomí divadelní obce a následně jsou implikovány v praxi. Mezi nejvýznamnější Appiou ovlivněné tvůrce patřili britský herec, režisér a scénograf Gordon Craig nebo operní režisér a vnuk Richarda Wagnera Wieland Wagner.\n\nRoku 1928 Adolphe Appia zemřel v jihošvýcarském Nyonu.\n\n\n\n"}
{"id": "1138769", "url": "https://cs.wikipedia.org/wiki?curid=1138769", "title": "Třída Nyayo", "text": "Třída Nyayo\n\nTřída Nyayo je třída raketových člunů keňského námořnictva. Celkem byly postaveny dvě jednotky této třídy. Po modernizaci ukončené roku 2011 již nenesou protilodní střely a slouží jako hlídkové čluny.\n\nDvojice raketových člunů byla Keňou objednána roku 1984. Třídu navrhla britská loděnice Vosper Thornycroft na základě svého typu Vita, zakoupeného rovněž námořnictvem Ománu (třída \"Dhofar\") a později v modifikované verzi námořnictvem Kataru (třída \"Barzan\"). Plavidla byla postavena loděnicí VT v Southamptonu. Do služby byla přijata v roce 1988.\n\nJednotky třídy \"Nyayo\":\nPlavidla nesou námořní vyhledávací radar AWS-4, navigační radar AC 1226, radar pro řízení palby ST802, elektronický systém Cutlass RWR, systém elektronického boje Cygnus a dva odpalovače klamných cílů Barricade.\n\nHlavňovou výzbroj tvoří jeden 76mm kanón OTO Melara Compact s dostřelem 16 km v dělové věži na přídi, dále dva dvouúčelové 30mm kanóny Oerlikon ve věži na zádi a dva 20mm kanóny Oerlikon. Hlavní údernou výzbroj představovaly čtyři protilodní střely Otomat Mk.2 s dosahem 160 km.\n\nPohonný systém tvoří čtyři diesely Paxmen-Valenta 18 RP 20 CM o celkovém výkonu 13 570 kW. Lodní šrouby jsou čtyři. Nejvyšší rychlost dosahuje 40 uzlů. Dosah je 3700 km při rychlosti 18 uzlů.\n\nV roce 2008 byl italské loděnici Fincantieri zadán kontrakt na rozsáhlou opravu a modernizaci obou jednotek třídy \"Nyayo\". Modernizace proběhla do roku 2011 v La Spezia. Během ní došlo k výměně plné třetiny konstrukce každého z plavidel. Opraven byl rovněž pohonný systém, elektronika i ubikace. Instalován byl nový navigační radar Furano. Z paluby obou lodí byly naopak demontovány protilodní střely Otomat.\n\nPlavidla třídy \"Nyayo\" se zapojila do konfliktu v Somálsku. V září 2006 se například podílela na provedení výsadku do somálského přístavu Kismaayo.\n"}
{"id": "1138776", "url": "https://cs.wikipedia.org/wiki?curid=1138776", "title": "Collegium Maius", "text": "Collegium Maius\n\nCollegium Maius (lat. \"Větší Kollegium\") je gotická stavba Jagellonské univerzity v Krakově.\nUniverzita byla založena v roce 1364 králem Kazimírem III. Velikým. V roce 1400 král Vladislav II. Jagello na počest královny Hedviky z Anjou postavil novou budovu univerzity.\n\nBudova Collegium Maius byla postavena z kamene a cihel. Uliční fasáda Collegia má gotické štíty a arkýř. Budova byla rozšířena v 15. století a spojena se sousedními budovami po požáru v roce 1492.\n\nV přízemí byly přednáškové sály, v prvním patře \"Stuba Communis\" (sdílený pokoj), knihovna a obývací pokoje profesorů.\n\nGotický portál vede na čtvercové nádvoří se studní uprostřed. Nádvoří je obklopené verandou, podpíranou arkádovými galeriemi s křišťálovou klenbou. Na verandu druhého patra vedou dvoje schodiště. Na jihu se v prvním patře nachází zdobený pozdně gotický vstup do knihovny nazvaný \"Porta Aurea\" (Zlatá brána).\nV 19. století byla budova renovována v duchu novogotiky a přizpůsobena pro knihovnu univerzity.\n\nOd převodu knižního fondu knihovny do nové budovy Jagellonské knihovny, postavené v letech 1931-1939, se v budově Collegium Maius nachází muzeum Jagellonské univerzity.\n"}
{"id": "1138777", "url": "https://cs.wikipedia.org/wiki?curid=1138777", "title": "Robert Owen (rozcestník)", "text": "Robert Owen (rozcestník)\n\nRobert Owen může být:\n\n"}
{"id": "1138778", "url": "https://cs.wikipedia.org/wiki?curid=1138778", "title": "Toulavý kočárek", "text": "Toulavý kočárek\n\nToulavý kočárek je jedním z řady projektů Klubu českých turistů pro turistickou veřejnost, zaměřený zejména na rodinnou turistiku s kočárkem. \n\nProjekt Toulavý kočárek nahradil původní dlouholetý projekt Toulavý náprstek. První ročník byl zahájen v lednu 2013. V roce 2014 se k projektu přihlásili organizátoři 33 akcí, o rok později 56.\n\nCelou oblast zahrnující projekty Turistická rodina a Toulavý kočárek má na starost Sekce rodinné turistiky Programové rady KČT. Jednotlivé akce pak připravují turistické odbory v desítkách měst a obcí po celé republice. K projektu se přihlašují svými tradičními akcemi, jako je Pohádkový les, různé i tradiční pochody, které zahrnují také nenáročnou trasu do 10 km, kterou bez problémů může projet rodič s kočárkem. I kvůli starším sourozencům je trasa doplněna hrami a kvízy.\n\nProjekt je zaštítěn nejen Klubem českých turistů, ale i dalšími partnery a sponzory. Používá svá razítka, diplomy s logem Toulavého kočárku a další materiály vyhledávané účastníky těchto akcí. \n\n"}
{"id": "1138779", "url": "https://cs.wikipedia.org/wiki?curid=1138779", "title": "Abaucourt", "text": "Abaucourt\n\nAbaucourt je francouzská obec v departementu Meurthe-et-Moselle v regionu Grand Est. V roce 2013 zde žilo 304 obyvatel.\n\nSousední obce jsou: Létricourt, Mailly-sur-Seille, Nomeny, Phlin a Thézey-Saint-Martin.\n\n\"Počet obyvatel\"\n"}
{"id": "1138780", "url": "https://cs.wikipedia.org/wiki?curid=1138780", "title": "Abaucourt-Hautecourt", "text": "Abaucourt-Hautecourt\n\nAbaucourt-Hautecourt je francouzská obec, která se nachází v departementu Meuse, v regionu Grand Est. Obec má rozlohu 9,68 km². V obci žije asi 100 obyvatel, tudíž je hustota zalidnění okolo 10 obyv./km².\n"}
{"id": "1138783", "url": "https://cs.wikipedia.org/wiki?curid=1138783", "title": "Tenis na Letních olympijských hrách 1996 – mužská čtyřhra", "text": "Tenis na Letních olympijských hrách 1996 – mužská čtyřhra\n\nMužská čtyřhra na Letních olympijských hrách 1996 probíhala v areálu Stone Mountain Tennis Center, ležícím ve městě Stone Mountain. Soutěž se konala v období od 23. července do 1. srpna 1996 na otevřených dvorcích s tvrdým povrchem.\n\nPremiérově od znovuzařazení tenisu do olympijského programu v roce 1988 nebyly hrány kvalifikace. Do čtyřhry nastoupilo 64 tenistů. Poprvé od roku 1904 byl také turnaj odehrán pouze na dva vítězné sety, vyjma finále, ve kterém bylo k zisku zlaté medaile potřeba vyhrát sady tři. Obhájcem zlaté medaile z předchozí olympiády byl německý pár Boris Becker a Michael Stich, jenž do turnaje nezasáhl.\n\nOlympijské vítězství vybojovala nejvýše nasazená dvojice Australanů Todd Woodbridge a Mark Woodforde, jejíž členové ve finále zdolali britské reprezentanty Neila Broada s Tima Henmana po třísetovém průběhu. Australští šampioni tak získali třicátý osmý společný titul. Pro Woodforda se jednalo o čtyřicátou čtvrtou deblovou trofej a pro Woodbridge o čtyřicáté třetí turnajové vítězství ze čtyřhry.\n\nPoražení semifinalisté odehráli poprvé od roku 1924 utkání o bronzovou medaili. Vítězně z něho vyšli Němci Marc-Kevin Goellner a David Prinosil, když přehráli nizozemské turnajové trojky Jacca Eltingha s Paulem Haarhuisem ve dvou sadách.\n\n"}
{"id": "1138784", "url": "https://cs.wikipedia.org/wiki?curid=1138784", "title": "Abbans-Dessous", "text": "Abbans-Dessous\n\nAbbans-Dessous je francouzská obec, která se nachází v departementu Doubs, v regionu Burgundsko-Franche-Comté. Na jejím okraji stojí převorství Lieu-Dieu z 11. století, chráněné jako Monument historique. V jeho kostele je od 14. století hrob rytíře Jeana d'Abbanse.\n\nV roce 2012 žilo v obci 239 obyvatel. Obec má rozlohu 3,2 km², hustota zalidnění je tak asi 74 obyv./km².\n"}
{"id": "1138787", "url": "https://cs.wikipedia.org/wiki?curid=1138787", "title": "Jakub Škarek", "text": "Jakub Škarek\n\nJakub Škarek (* 10. listopadu 1999, Jihlava) je český hokejový brankář který v současné době působí v Bridgeport Sound Tigers hrající AHL. V roce 2016 o něm Česká televize natočila krátký portrét s názvem Ježek v kleci. Téhož roku získal ocenění v kategorii Sportovec JUNIOR - chlapci v anketě Sportovec Kraje Vysočina.\n\nS \"A\" mužstvem se připravoval i během letní pauzy a v sezoně 2015/2016 se dočkal i prvních startů, když nastoupil v rámci Regionálního poháru v zápasech s ČEZ Motor České Budějovice (1:2 po sn) a Rytíři Kladno (2:0). Do prvního soutěžního zápasů za tým dospělých nastoupil souhrou náhod hned ve 2. ligovém kole soutěžního ročníku 2015/16 proti Ústí nad Labem. V přípravě na novou sezonu se totiž zranila předpokládaná jednička David Honzík, Vladislava Habala, který odehrál první zápas proti Litoměřicím (4:1), neuvolnily Karlovy Vary, a Lukáš Sáblík prodělal mononukleózu, takže v zápase figuroval jako náhradník. Škarek v zápase kryl 27 střel, překonal ho pouze Jiří Kuchler a pomohl tam k vítězství Dukly 4:1. V brance Dukly se objevil i v následujících duelech v Šumperku (26 zákroků; 5:4 po pr.) a s Přerovem (29 zákroků; 2:3 po sn.). Ve svém čtvrtém soutěžním zápase, v Prostějově, se dočkal první ligové nuly, když kryl všech 29 střel a pomohl tak Dukle k výhře 2:0. V zápase 10. kola v derby proti SK HS Třebíč předvedl 30 zákroků (překonal jej pouze David Dolníček) a pomohl tak Dukle k vítězství 2:1, za což byl serverem hokej.cz vyhlášen Hráčem kola. K zajímavé situaci došlo v zápase 8. kola s HC Slavia Praha (2:4), kdy po 2. třetině za stavu 2:1 pro domácí Duklu reklamovali slávističtí hráči u hlavního rozhodčího velikost Škarkovy masky, ovšem s reklamací neuspěli. V základní části WSM ligy odchytal 20 zápasů, udržel dvakrát čisté konto a s průměrem 2,27 branek na zápas a úspěšností 93,11% skončil mezi brankáři na druhém místě hned za týmovým kolegou Davidem Honzíkem. Ve čtvrtfinálové sérii play-off s Havířovem si poprvé zahrál až 5. zápas a tým tak i jeho zásluhou postoupil do semifinále. V sérii s Ústím si zachytal o poznání více – už ve druhém zápase pomohl k vítězství 5:4 po prodloužení (Dukla tak v sérii vedla už 2:0). Výborný výkon předvedl ve čtvrtém zápase – kryl všech 37 střel soupeře, vychytal samostatný nájezd Merta a pomohl tak k výhře 3:0, která znamenala pro Duklu mečbol v boji o postup do baráže o extraligu. Pátý zápas vyhrála Dukla hladce 7:2 a se Škarkem v brance si tak po 12 letech zajistila šanci bojovat v baráži o postup do extraligy. Jelikož měl Honzík v Jihlavě hostování jen pro WSM ligu, stal se brankářskou jedničkou pro baráž právě Škarek.\n\nDalší rok vzhledem k reprezentačním povinnostem nastoupil do přípravy jihlavské Dukly až na druhou půlku přátelských zápasů. Byl tak u porážky s Torpedem Nižnij Novgorod (0:6), s HC Dukla Trenčín (2:3) a u vítězství nad SK Horácká Slavia Třebíč (3:2p). Do této sezony vstoupil jako jihlavská brankářská jednička, záda mu kryl Miroslav Svoboda, který přišel na vlastní přání na hostování z Třince. Do konce roku se oba brankáři podělili o porci zápasů téměř rovnoměrně. Na první nulu v této sezoně Škarek čekal až do 22. ligového kola, kdy vychytal hráče Mostu. Do play-off vstupoval jako brankářská dvojka a odchytal 5 zápasů, další dva starty si připsal v úspěšné baráži o extraligu. Více startů v baráži mu mj. znemožnila nominace na mistrovství světa hráčů do 18 let.\n\nPřed začátkem sezony se Sparta Praha s jihlavskou Duklou domluvila na příchodu Jakuba Škarka. Ten tak po odchodu Adama Brízgaly do USHL doplňuje formou střídavých startů dvojici Tomáš Pöpperle – Filip Novotný. Premiéru za Spartu si odbyl v přípravném zápase s HC Slavia Praha (3:2sn). V lize v dresu Sparty poprvé nastoupil v zápase 21. kola na hřišti Zlína a hned si připsal čisté konto. Dařilo se mu i v následujících zápasech – proti Mladé Boleslavi kryl 40 ze 43 střel a v zápase s Pardubicemi ho prostřelil pouze Tomáš Rolinek.\n\nPřed startem nového, pro Duklu extraligového, ročníku dostal Škarek dva nové kolegy – norského reprezentačního brankáře Larse Voldena a českého mládežnického reprezentanta Josefa Kořenáře, který jako nedraftovaný hráč podepsal smlouvu v NHL s celkem San Jose Sharks a ten jej poté uvolnil do Evropy. Kořenář byl pro zbytek roku zapůjčen z Jihlavy do Benátek nad Jizerou, kde se střídal s Alešem Stezkou. Po sezoně byl draftován týmem New York Islanders se kterými nováčkovskou smlouvu podepsal ale vydal se chytat do finské Liigy\n\nVe Finsku působil převážně jako dvojka v týmu Pelicans Lahti, připsal si i pár startů pár startů v nižší finské lize Mestis. Před začátkem další sezony se s New York Islanders dohodl, že na další ročník odejde z Finska a přemístí se do AHL.\n\nV srpnu 2015 se s reprezentací Česka U17 zúčastnil turnaje ve švýcarské Arose, kde Češi obsadili 2. místo. V říjnu se dočkal nominace na prestižní turnaj World Hockey Challenge, který se uskuteční v kanadských městečkách Dawson Creek a Fort St. John. Na turnaji česká reprezentace obsadila předposlední 7. místo.\n\nV červenci 2016 se zúčastnil letního kempu reprezentační osmnáctky v Třemošné, kam ho pozval trenér Václav Varaďa, a následně i na Memoriál Ivana Hlinky.\n\nV prvním zápase se Švýcarskem sice dostal gól už ve 2. minutě, ale zbývajících 15 střel chytil a pomohl týmu k výhře 6:1. Mnohem více práce měl v zápase s Finskem (5:3), kdy kryl 27 střel a česká reprezentace tak postoupila do semifinále turnaje. V posledním zápase skupiny s USA (2:4) nechytal, ale na rozhodující fázi turnaje se vrátil do branky. V semifinále se Švédskem (2:1 po prodloužení) chytil 41 střel, překonal ho pouze Rasmus Dahlin a výrazně pomohl k postupu do finále. V něm dokázali Češi vrátit porážku USA (4:3) a poprvé v historii tak tento prestižní turnaj vyhráli.\n\nSvými výkony za jihlavskou Duklu i reprezentační osmnáctku si v říjnu 2016 řekl o pozvánku do reprezentační dvacítky na Turnaj čtyř ve Švédsku. Na turnaji dostal šanci v prvních dvou zápasech – se Švédskem (3 góly ze 34 střel) a Ruskem (3 góly ze 37 střel) Díky těmto výkonům se dostal i do nominace na juniorské mistrovství světa 2017. Na mistrovství světa dostal šanci hned prvním zápase s Finskem, kryl 22 ze 23 střel a český tým porazil obhájce titulu 2:1.\n\nNa MS juniorů se ukázal i další rok kde se o místo dělil s Josefem Kořenářem.\n\nNa MS U20 2019 odchytal pouze jeden zápas.\n\n"}
{"id": "1138789", "url": "https://cs.wikipedia.org/wiki?curid=1138789", "title": "Rudolf Frank", "text": "Rudolf Frank\n\nRudolf Frank (1889 Krnov – ?) byl stavitel v Krnově a spolumajitel firmy Eduard Frank.\n\nNarodil se v rodině majitele jedné s největších stavebních firem v Krnově Eduarda Franka a jeho ženy Pauliny rozené Knabeové z Chomýže. Po otcově smrti spolu s bratrem Maxmiliánem pokračovali ve vedení zavedené firmy Eduard Frank do roku 1939. Společně se podíleli na stavbách nebo přestavbách v Krnově. Sám Rudolf Frank navrhoval ve stylu expresionizmu.\n\n\nVe 20. a 30. letech 20. století firma prováděla adaptace renezančních měšťanských domů v Krnově.\n\n\n\n\nSeznam kulturních památek v Krnově\n"}
{"id": "1138791", "url": "https://cs.wikipedia.org/wiki?curid=1138791", "title": "Alexandřina země", "text": "Alexandřina země\n\nAlexandřina země (, ) je nejzápadnější ostrov v souostroví Země Františka Josefa v Severním ledovém oceánu. Ostrov byl pojmenován na počest Alexandry Dánské, která se sňatkem stala britskou princeznou a později královnou. \n\nS rozlohou 1 130 km² je čtvrtým největším ostrovem souostroví. Od sousední Jiřího země je na východě oddělen \"Cambridgeským průlivem.\" Nejvyšší bod na ostrově dosahuje výšky 382 m n. m. Mys \"Mary Harmsworhové\" na západním pobřeží je nejzápadnějším bodem Země Františka Josefa. Mys byl pojmenován po Marry Harmsworhové, manželce Alfreda Harmswortha, který byl hlavním sponzorem polární expedice F. G. Jacksona. Další dva mysy, které vybíhají z jižního pobřeží k jihozápadu, se jmenují \"Lofley\" a \"Ludlow.\" Větší část ostrova je zaledněná. Větší ledovec v západní části ostrova se jmenuje \"Lunnyův ledový příkrov.\"\n\nV roce 1914 dosáhl pobřeží Alexandřiny země ruský kormidelník Valerian Albanov z arktické expedice Georgije Brusilova a pokračoval odtud k Northbrookovu ostrovu, ze kterého byl spolu s jediným dalším přeživším námořníkem zachráněn expedicí Georgije Sedova.\n\nBěhem druhé světové války v roce 1942 vybudovalo Německo na ostrově tajnou meteorologickou stanici \"Schatzgräber (Hledač pokladů)\". V roce 1944 však velká část posádky zemřela na následky trichinelózy z pojídání syrového medvědího masa, zbytek mužstva byl z ostrova odvezen válečnou ponorkou U-Boot a projekt byl ukončen. V roce 2016 tajnou základnu ruští vědci znovuobjevili.\n\nV severní nezaledněné části ostrova se na místě bývalé meteorologické stanice nachází ruská vojenská letecká základna Nagurskoje. Byla pojmenována po polském průkopníku letectví Janu Nagórskim a patřila mezi nejvýznamnější meteorologické stanice během studené války. Přistávací sněhová dráha je dlouhá 1 500 m. V roce 1996 zde došlo k havárii při přistávání letadla Antonov An-72.\n\nNa ostrově se běžně vyskytují mědvědi lední a na jižním pobřeží existují kolonie alkounů malých. V pobřežních vodách jsou krmné oblasti velryb grónských.\n"}
{"id": "1138793", "url": "https://cs.wikipedia.org/wiki?curid=1138793", "title": "Simon Dach", "text": "Simon Dach\n\nSimon Dach (29. července 1605 – 15. dubna 1659) byl německý barokní básník a spisovatel.\n\nPocházel z pruského Memelu (dnešní litevské Klaipėdy), jeho otec byl tlumočníkem z litevštiny. Vystudoval v Královci (dnešní Kaliningrad) filosofii a teologii. Na stejné univerzitě se pak stal roku 1639 profesorem básnictví a roku 1656 rektorem.\n\nSvou poezii nikdy neuveřejnil v podobě knihy, ale vytvořil velké množství zejména příležitostných básní, které se tiskly jednotlivě – mezi roky 1638 a 1658 jich vzniklo kolem 1200. Nejznámější Dachovou básní je \"Anička z Táravy\" (\"Anke van Tharaw\"), která v Německu zlidověla. Dvě jeho duchovní básně \"Ich bin ja, Herr, in deiner Macht\" a \"O, wie selig seid ihr doch, ihr Frommen\" později zhudebnil Johann Sebastian Bach.\n\n\n"}
{"id": "1138794", "url": "https://cs.wikipedia.org/wiki?curid=1138794", "title": "Genroku", "text": "Genroku\n\nGenroku (1688–1704) je období japonské historie charakterizované intenzivním hospodářským rozvojem a kulturním rozmachem. Období Genroku, které trvalo od roku 1688 do roku 1704 je považováno za zlatý věk období Edo. Nevídaný hospodářský rozvoj a kulturní rozmach v tomto období umožnilo více než 100 let míru a nerušené ekonomické aktivity, které následovaly po sjednocení Japonska v roce 1603.\n\nGenroku je charakterizované rozmachem umění a stavitelství, vizuálních forem umění, rozvojem divadla a bohatou vydavatelskou činností.\n\n"}
{"id": "1138797", "url": "https://cs.wikipedia.org/wiki?curid=1138797", "title": "Acura", "text": "Acura\n\nAcura je obchodní značka, kterou používá japonský výrobce aut Honda v USA, Kanadě a Hongkongu od března 1986 pro prodej svých automobilů.\n\nAutomobily mají luxusnější výbavu interiéru. Značka se prezentuje jako americká, i když má japonské kořeny. Důvodem vzniku značky byl fakt, že Američané upřednostňují americké a evropské automobily před asijskými, které vnímají jako méně kvalitní. Pro tuto filozofii vznikly i konkurenti značky – Lexus od Toyoty a Infiniti od Nissanu.\n"}
{"id": "1138798", "url": "https://cs.wikipedia.org/wiki?curid=1138798", "title": "Ludvík Francouzský (1549–1549)", "text": "Ludvík Francouzský (1549–1549)\n\nLudvík Francouzský, známý také jako Ludvík III., vévoda orleánský (3. února 1549 – 24. října 1549) byl druhým synem a čtvrtým dítětem francouzského krále Jindřicha II. a jeho manželky, Kateřiny Medicejské, dcery Lorenza II. de Medici, vévody z Urbina a Madeleine de la Tour d'Auvergne. Zemřel v jedenácti měsících života.\n\nPo svatbě Jindřich a Kateřina čekali na potomky ještě několik let. Potom však Kateřina během dvanácti let porodila deset dětí (od roku 1544 do roku 1556). \nLouis se narodil 3. února 1549 na zámku Fontainebleau jako čtvrté dítě a druhý syn krále Jindřicha II. a Kateřiny Medicejské, členky rodu Medici. Byl druhý následník trůnu, protože jeho sestry nemohly podle Sálského zákona zdědit království. Hned po narození dostal titul vévoda z Orléansu. Stejně jako jeho starší bratr, byl i on svěřen do péče Dianě de Poitiers, otcově milence, kde vyrůstal také bratr František, sestra Alžběta a později bratr Karel.\n"}
{"id": "1138799", "url": "https://cs.wikipedia.org/wiki?curid=1138799", "title": "Agura", "text": "Agura\n\nAgura (: 胡坐) je japonský termín pro posed se zkříženýma nohama. Hýždě jsou na podlaze nebo na polštáři, nohy jsou před tělem, pokrčené v kolenou a překřížené jedna přes druhou. V Japonsku je tato poloha považována za neformální oproti poloze \"seiza\" a vhodná pouze pro muže.\n"}
{"id": "1138806", "url": "https://cs.wikipedia.org/wiki?curid=1138806", "title": "Valdajská vrchovina", "text": "Valdajská vrchovina\n\nValdajská vrchovina ( , \"Valdajskaja vozvyšennosť\" nebo zkráceně \"Валда́й\", \"Valdaj\") je pahorkatina v evropské části Ruska. Dříve se nazývala také Alaunské hory (\"Алаунские горы\") podle starověkého národa Alanů, dnešní název je odvozen ze jména starobylého města Valdaj; kromě něj dalšími významnými sídly jsou Vyšnyj Voloček, Ržev nebo Ostaškov. Krajina je pokryta hustými jehličnatými lesy, jižní část je už od středověku známa jako Okovský les, je významným zdrojem pitné vody. Oblast je důležitým rozvodím: pramení zde řeky Volha (teče do Kaspického moře), Západní Dvina (teče do Baltu) a Dněpr (teče do Černého moře). Jsou tu také velká jezera jako Seliger, Valdajské jezero nebo Volgo.\n\nZvlněný terén vystupuje z Východoevropské roviny a táhne se v délce cca 600 km; směrem k severu a západu je pahorkatina ohraničena vysokými svahy, kdežto na jihu a východě přechází bez jasně definované hranice do Středoruské vysočiny. Pokrývá území Tverské, Smolenské, Novgorodské a částečně také Leningradské a Pskovské oblasti. Nejvyšším bodem je kóta neoficiálně zvaná \"Makuška Valdaja\" nedaleko pramene řeky Cny, která dosahuje výšky 346,9 metrů nad mořem. (Tento poznatek přinesla roku 2001 měření školáků z nedaleké obce v rámci vlastivědného projektu, do té doby byl za nejvyšší bod považován nedaleký rovněž bezejmenný kopec vysoký 346,5 m, kde se nachází plaketa s příslušným textem.)\n\nReliéf krajiny byl vytvořen morénami v době zalednění severní Evropy, typickými horninami jsou vápenec a břidlice. Nacházejí se zde četné fosilie, těží se rašelina a hnědé uhlí. Nachází se zde Valdajský národní park, Seběžský národní park a Polistovská rezervace. Valdajská vrchovina je využívána také k rekreaci, navštěvují ji lovci, rybáři, houbaři i milovníci vodních sportů. Oblast je známa tradiční architekturou a folklórem.\n\n"}
{"id": "1138816", "url": "https://cs.wikipedia.org/wiki?curid=1138816", "title": "Frončekovy tabulky", "text": "Frončekovy tabulky\n\nFrončekovy tabulky je statistická metoda vyvinutá českým profesorem matematiky Daliborem Frončekem na univerzitě v americké Minnesotě. Metoda se využívá pro losování dlouhodobých sportovních ligových soutěží. Současně překonává předchozí systém losování, tzv. Bergerovy tabulky. Nejvyšší česká fotbalová soutěž se systémem profesora Frončeka hraje od sezóny 2001/2002. Profesor Fronček svou metodu publikoval v práci .\n\nVe Frončekových tabulkách lze zajistit, aby žádné z mužstev nekončilo sezónu dvěma zápasy na hřištích soupeřů. Dále umožňuje pravidelné střídaní zápasů na domácím a soupeřově hřišti. Umožňují též zajistit, aby v jednom kole nehrála svá domácí utkání mužstva ze vzájemně si blízkých sídel či regionů, anebo lze zohlednit možné nevhodné klimatické podmínky na stadionech (například na začátku jarní části sezóny). Systém je navíc proměnlivý v posloupnosti zápasů, takže snižuje míru rizika korupce.\n\n"}
{"id": "1138819", "url": "https://cs.wikipedia.org/wiki?curid=1138819", "title": "Mistrovství světa ve veslování 1962", "text": "Mistrovství světa ve veslování 1962\n\nMistrovství světa ve veslování 1962 byl historicky první světový šampionát ve veslování. Konal se v roce 1962 na jezeře Rotsee ve švýcyrském Luzernu.\n"}
{"id": "1138822", "url": "https://cs.wikipedia.org/wiki?curid=1138822", "title": "Tenis na Letních olympijských hrách 2000 – mužská čtyřhra", "text": "Tenis na Letních olympijských hrách 2000 – mužská čtyřhra\n\nMužská čtyřhra na Letních olympijských hrách 2000 probíhala v areálu NSW Tennis Centre, ležícím v Sydney. Soutěž se konala v období od 19. do 28. září 2000 na otevřených dvorcích s tvrdým povrchem Rebound Ace.\n\nKvalifikace hrány nebyly, když k opuštění tohoto systému došlo na Atlantské olympiádě 1996. Do čtyřhry nastoupilo 58 tenistů. Turnaj byl odehrán na dva vítězné sety, vyjma finále, ve kterém bylo k zisku zlaté medaile potřeba vyhrát sady tři. Obhájci zlata z předchozí olympiády byli Australané Todd Woodbridge a Mark Woodforde, kteří si odvezli stříbrné medaile.\n\nOlympijské vítězství vybojovala čtvrtá nasazená dvojice Kanaďanů Sebastien Lareau a Daniel Nestor, kteří ve finále zdolali favorizované australské turnajové jedničky Marka Woodfordae a Todd Woodbridge po čtyřsetovém průběhu. Připsali si tak pátý společný titul. Pro Lareaua se jednalo o čtrnáctou deblovou trofej a pro Nestora o sedmnácté turnajové vítězství ze čtyřhry. Pro Kanadu šampioni získali první olympijský kov v tenisu.\n\nMark Woodforde a Todd Woodbridge, přezdívaní „Woodies“, neztratili na cestě do finále žádný set. Finálový duel pro ně představoval poslední zápas jejich společné kariéry.\n\nPoražení semifinalisté odehráli podruhé od roku 1924 utkání o bronzovou medaili. Vítězně z něho vyšel španělský pár Àlex Corretja a Albert Costa po výhře nad Jihoafričany Davidem Adamsem a Johnem-Laffniem de Jagerem ve třech sadách.\n\nTři nejvýše nasazené páry měly volný los do druhého kola.\n"}
{"id": "1138824", "url": "https://cs.wikipedia.org/wiki?curid=1138824", "title": "Tenis na Letních olympijských hrách 2004 – mužská čtyřhra", "text": "Tenis na Letních olympijských hrách 2004 – mužská čtyřhra\n\nMužská čtyřhra na Letních olympijských hrách 2004 probíhala v Athénském olympijském tenisovém centru, ležícím v severovýchodní části města Marousi. Soutěž se konala v období od 16. do 22. srpna 2004 na otevřených dvorcích s tvrdým povrchem DecoTurf.\n\nKvalifikace hrány nebyly, když k opuštění tohoto systému došlo na Atlantské olympiádě 1996. Do čtyřhry nastoupilo 64 tenistů. Turnaj probíhal ve formátu na dva vítězné sety, vyjma finále, ve kterém bylo k zisku zlaté medaile potřeba vyhrát sady tři. Obhájci zlata z předchozí olympiády, Kanaďané Sebastien Lareau a Daniel Nestor, nestartovali společně. Lareau se her neúčastnil, když ukončil kariéru v sezóně 2001. Spoluhráčem Nestora se stal Frédéric Niemeyer, s ním vypadl ve druhém kole.\n\nOlympijské vítězství vybojovala nenasazená dvojice Chilanů Nicolás Massú a Fernando González, kteří ve finále zdolali zástupce německého tenisu Nicolase Kiefera s Rainerem Schüttlerem po pětisetovém dramatu. Za nepříznivého stavu sad 1:2 dokázali otočit průběh střetnutí. Připsali si tak jediný společný titul. Pro Massúa se jednalo o první ze tří deblových trofejí kariéry a González pak získal jediné turnajové vítězství ve čtyřhře během profesionální dráhy. Oba Chilané potvrdili aktuální olympijskou dvouhru, když si medailové kovy odvezli i ze singlové soutěže.\n\nPoražení semifinalisté odehráli utkání o bronz. Vítězně z něho vyšel chorvatský pár Mario Ančić a Ivan Ljubičić po výhře nad indickými turnajovými pětkami Maheshem Bhupathim a Leandrem Paesem ve třech sadách. Duel měl dramatickou koncovku, když o držitelích medailí rozhodl až závěr třetí sady v poměru gamů 16–14.\n\n"}
{"id": "1138825", "url": "https://cs.wikipedia.org/wiki?curid=1138825", "title": "Světlá výška", "text": "Světlá výška\n\nSvětlá výška představuje v technických oblastech, jako jsou stavebnictví, automobilismus, nábytkářství, prakticky využitelnou výšku konstrukce. Jde o svislou vzdálenost mezi nejvyšším bodem dolního okraje a nejnižším bodem horního okraje využitelného prostoru.\n\nSvětlá výška podlaží, resp. místnosti je tedy vzdálenost mezi nejvyšším místem podlahy a nejnižším místem stropu. V českém právním řádu pracuje s pojmem světlá výška prováděcí předpis č. 441/2013 Sb., tzv. oceňovací vyhláška. Ta ji definuje takto:\n\n„Světlou výškou podlaží se rozumí svislá vzdálenost mezi horním lícem podlahy a rovinou spodního líce stropu nebo zavěšeného stropního podhledu tohoto podlaží. U trámových stropů s viditelnými trámy se měří po spodní líc podhledu stropu mezi trámy, u stropů klenbových do spodního líce vrcholu klenby. U stropů šikmých se zjišťuje k nejvyššímu bodu zešikmení.“\n\nSvětlá výška dveří je vymezena vzdáleností mezi prahem a nejnižším vnitřním bodem zárubně.\n\nU policových dílů nábytku představuje světlá výška vnitřní svislou vzdálenost mezi dvěma policemi, která je využitelná k uložení předmětů.\n\nV automobilovém průmyslu se za světlou výšku (též světlost podvozku) považuje vzdálenost nejnižšího bodu podvozku či karoserie od vozovky, na níž automobil stojí. Měří se při zatížení vozu maximální povolenou užitečnou hmotností.\n"}
{"id": "1138826", "url": "https://cs.wikipedia.org/wiki?curid=1138826", "title": "Obytný a obchodní dům Schön", "text": "Obytný a obchodní dům Schön\n\nObytný a obchodní dům Schön (1934) je stavba v Bratislavě.\n\n\"Je nejvznešenější pocit mít možnost tvořit pro dnešního osvíceného člověka. Takové vědomí dává sílu pro nové ideje a sílu tvůrčím výbojem\" (Fridrich Weinwurm). Těmito větami se řídil Fridrich Weinwurm při své tvorbě. Když v roce 1924 začala jeho spolupráce s Ignácem Vecséiom, vznikla architektonická dvojice, která výrazně ovlivnila vývoj architektury na Slovensku. Jako klíčové osobnosti slovenského purismu vytvořili mnoho staveb ovlivňujících i pozdější architekturu. Jejich společnou tvorbu ukončila 2. světová válka. Ignác Vécsei zemřel v koncentračním táboře a Fridrich Weinwurm byl údajně zastřelen maďarskými fašisty při pokusu o překročení státní hranice.\n\nV roce 1934 navrhli budovu obchodního a obytného domu pro firmu Siegfried & Max Schön. Postavili ho na místě dvou původních domů v nízké dvoupatrové staré zástavbě Obchodní ulice jako 6-patrový objekt. První a druhé nadzemní podlaží plnilo funkci obchodního domu, třetí podlaží bylo určeno k pronájmu kancelářských prostor. Ostatní podlaží tvořily dvoupokojové a třípokojové byty. Zajímavostí je, že tyto prostory plnily jen dočasně obytnou funkci. Tyto bytové jednotky měly v budoucnu postoupit prostory rozšiřujícímu se obchodnímu domu.\n\nPři řešení daného projektu se architekti museli potýkat s jistými konstrukčními problémy. Netradiční rozměry parcely i specifické požadavky plynoucí z funkce spodního podlaží (prodejní prostory), autoři vyřešili vytvořením železobetonového skeletu, jehož zvláštností byl rozpon se šířkou 14 metrů, což bylo pro soudobou architekturu nepříznačné. Standardní rozpon v té době byl značně menší. Zhotovení dané konstrukce umožnilo vytvořit atraktivní obchodní prostor. První patro je řešeno jako elipsovitá galerie, která přispívá k přehledu a optickému kontaktu. Významná je i její zásluha při celkovém osvětlení přízemí.\n\nNa plánovanou jednotnou funkci domu navazuje i puristické průčelí. Průčelí je v rovině, pouze poslední podlaží je uskočeno - pragmatická reakce na místní stavební regulativ. Formou budovy tak navázali na tehdy již existující Dům oděvů nacházející se o dvě parcely dál. Bílá fasáda je doplněna pravidelně rozloženými širokými francouzskými okny se zábradlím z drátěného pletiva. (Typické pro Weinwurmovy stavby.) Tato hladká plocha fasády s pravidelným rytmem oken odráží rovnocennou prostorovou potenci všech podlaží. Jediným módním prvkem fasády je úzký pás tmavého opaxitového skla, které odděluje parter od ostatní plochy průčelí.\nKe konci dvacátého století stále častěji docházelo k obnově starých staveb, vytvořeným hlavně z meziválečném období. Některé díla bylo možné obnovit snadněji - jen okrajově se změnily jisté sekundární dispoziční spojení. Na druhé straně složitější objekty se obvykle adaptovaly s většími zásahy do jejich původního rázu. V letech 1993 - 1994 podle projektu J. bahna, I. palce, F. Starého a Ľ. Závodního objekt zrekonstruovali. Do elipsovité galerie bylo přidáno další schodiště a zasklený výtah. Fasáda zůstala nezměněna.\n\nPrůkopníci nové architektury na Slovensku začátkem 20. století, Fridrich Weinwurm a Ignác Vécsei, se významně podíleli i na její pozdějším vývoji. Patřili k nejvýznamnějším představitelům purismu na Slovensku. Vycházeli z účelové podstaty stavby. Usilovali o puristický výraz její vnitřní podstaty. Tvar cítili krychlový a vyhýbali se samoúčelným estetickým spekulacím. Tyto zásady ovlivňovaly celou jejich tvorbu. Většina jejich staveb přetrvává dodnes, i když ne všechny si zachovaly obdivuhodnou formu, kterou tito dva architekti navrhli.\n\n"}
{"id": "1138827", "url": "https://cs.wikipedia.org/wiki?curid=1138827", "title": "Obytný dům a kino Metropol", "text": "Obytný dům a kino Metropol\n\nObytný dům a kino Metropol je objekt nacházející se v Bratislavě mezi ulicemi Mickiewiczovou a Špitálskou.\n\nDatuje se do roku 1927 (projekt), 1928 (realizace), 1997 (rekonstrukce).\n\nAutorem díla je Juraj Tvarožek (projekt), Ján Miloslav Bahna, Ľubomír Závodný a Matej Siebert (rekonstrukce).\n\nInvestorem je Tomáš Tvarožek, (jeden z ředitelů Městské spořitelny, bratr architekta Juraje Tvarůžka).\n\nTvarem je to nárožní dům, sevřený ulicemi Mickiewiczova a Špitálska, tvoří dvě pětipatrová křídla, překrytá plochou střechou, která se setkávají ve zkoseném a zaobleném nároží.\n\nExteriér budovy je tradičně rozdělen na parter, tělo stavby a ukončení, zde v podobě výrazné římsy nad čtvrtým patrem. Pravidelný rastr téměř čtvercových oken se subtilními kamennými šambránami na jinak nezdobené fasádě odkazuje na v té době doznívající proud konzervativně laděné moderní architektury, reprezentovaný v Bratislavě především architekty německého kulturního okruhu, například Franzem Wimmerem (1885-1953).\n\nDispoziční řešení je takové, že v dvoupatrovém suterénu bylo umístěno kino s interiérovou výzdobou inspirovanou stylem Art deco, na přízemí kavárna Metropol, přístupná z nároží, a na patrech dvou-, tří- a čtyřpokojové byty. Kinosál byl zrušen v první polovině 90. let.\n\nV roce 1997 prošla budova kompletní rekonstrukcí podle projektu architektů Jana Bahna a Ľubomíra Závodného, přičemž vnitřní prostory byly adaptovány pro účely banky. Nová kavárna, navržená Lubomírem Závodným a Matějem Siebertom, našla své místo na prvním patře nad hlavním nárožním vchodem.\n"}
{"id": "1138828", "url": "https://cs.wikipedia.org/wiki?curid=1138828", "title": "Přístavba Slovenské národní galerie", "text": "Přístavba Slovenské národní galerie\n\nPřístavba SNG nebo přemostění Slovenské národní galerie patří k nejkontroverznějším dílům moderní architektury v Bratislavě. Veřejnost s ní stále není ztotožněna, odborníci ji však téměř bezvýhradně přijímají. Dědečkovo přemostění nezmizí ani v nejrealističtějším návrhu rekonstrukce SNG od ateliéru Architekti BKPŠ autorů Martina Kusého a Pavla Panáka. Moderní přístavba SNG se možná stane ústředním bodem všech komplikací spojených s tímto přemostěním dosud.\n\nPo politickém převratu roku 1948 se Martin jako kulturní centrum stal \"ideologicky nevyhovujícím\" a všechno se centralizovalo. Dne 29. června 1948 zřídili SNG v Bratislavě. Přidělili jí budovu vodních kasáren na nábřeží Dunaje, postavenou v letech 1759-63. Původně měla budova čtyři křídla, jižní křídlo v první polovině 20. století zbourali a tím vznikl otevřený prostor. Krátce po rekonstrukci v 1955 však bylo jasné, že kapacita objektu je nedostačující. V 1963 Svaz Slovenských architektů vypsal studijní úkoly na dořešení dostavby a adaptace SNG. Úkoly zpracovali čtyři autoři, resp. skupiny autorů V. Dědeček, E. Kramár se spolupracovníky, J. Fragner se spolupracovníky a M. Beňuška se spolupracovníky. Návrhy vyhodnotili 6. ledna 1964 a za nejlepší uznaly návrh V. Dědečka. Sám autor prohlásil návrh za \"střízlivý a konzervativní\". Tvarové řešení jižního exponovaného křídla galerie je jedním z projevů autorova sklonu vyjadřovat se nekonvenčními způsoby\n\nV. Dědeček předložil studii dotvoření areálu SNG se zachováním historického objektu. Stavba SNG se měla původně rozprostírat i na severozápadní straně stavebního bloku do Paulínyho ulice a měla zabrat i plochu funkcionalistického objektu vedle hotelu Devín. Uvedený objekt se měl odstranit. Dne 31. ledna 1991 byla zpracována výhledová analýza SNG. Přemostění s rozponem 74 m, které umožnilo přímý pohled z dunajského nábřeží do nádvoří SNG dle požadavků expertů, bylo svého času unikátní konstrukcí na Slovensku. V době svého vzniku působila velmi progresivní. Jenže právě proto, že byla připojena ke starší, historické budově, stala se předmětem polemik a nepříznivého hodnocení již krátce po realizací. Tato vlna se časem zvedala.\n\nVe staré budově a půdě přibylo jedno podlaží s horním osvětlením přes zasklenou stěnu. Z 1. a 2. patra je stará budova komunikačně spojena s výstavními prostorami jižního přistavěného křídla. Třípodlažní výstavní komplex jižní fasády je vysunutý jako most na dvou podpěrách; to umožňuje optický kontakt mezi nádvořím galerie a nábřežím. Most tvoří čtyři ocelové příhradové nosníky, podpory jsou vzdáleny 54,5 m a mají šířku 30 cm. Jedna podpora je pevná a druhá kyvná. Ocelovou konstrukci mají i ostatní nové části, jejichž autorem je O. Pečený. Některé zajímavé části konstrukce viditelné ze stavby, jsou dnes skryté. Plášť konstrukce udělali \"suchým procesem\" z pórobetonových panelů, s konečnou povrchovou úpravou ze smaltovaného hliníkového plechu, barvy bílé a červené. Převládá bílá; na bočních stěnách červená barva má znázorňovat řez. Původní povrchová úprava měla být ze sklomozaiky, ale při realizaci se ukázalo, že za podmínek pohybů nosné konstrukce stavební podnik nedokáže navrženou úpravu udělat, proto se nahradila dnešní. Nové jižní výstavní křídlo má ve všech podlažích horní osvětlení ze severní strany, z jižní strany nemá otvory, což ho chrání před nežádoucím světlem, tak dopravním ruchem.\n\nK 1. březnu 2001, tedy po 24 letech museli přístavbu uzavřít, čímž SNG přišla o 1 800 m2 prostoru. Hlavním problémem se stala nestabilní vnitřní klima, plexisklové tvárnice popraskaly a přes střechu do budovy začalo zatékat. Začalo se přemýšlet nad další rekonstrukcí. V dnešní době se diskutuje nad možností zbourání přístavby. Další úvahou, kterým bude směřovat budoucnost přemostění je možné odstranění vyčnívajících částí, tak aby se fasáda a výška budovy dala do souladu s okolím a aby splývala s původní budovou SNG. V této variantě se nadále uvažuje s přemostěním. Poslední variantou je dobudování čtvrtého křídla.\n\n\n"}
{"id": "1138837", "url": "https://cs.wikipedia.org/wiki?curid=1138837", "title": "Ostravský oblastní vodovod", "text": "Ostravský oblastní vodovod\n\nOstravský oblastní vodovod (OOV) je základním výrobním a distribučním systémem zajišťujícím dodávku pitné vody v Moravskoslezském kraji. V regionu zabezpečuje zásobování obyvatel pitnou vodou spolu s odkanalizováním a čištěním odpadních vod. Délka vodovodní sítě je 497 kilometrů převážně ocelového potrubí. Má tři úpravny vody (Podhradí, Vyšní Lhoty, Nová Ves u Frýdlantu nad Ostravicí) s celkovou kapacitou 5360 litrů za sekundu, které upravují vodu z údolních nádrží Kružberk, Morávka a Šance ve správě státního podniku Povodí Odry. Objem 125 vodojemů systému je 303 010 m vody.\n\nNa počátku 20. století se na zásobování pitnou vodou podílely v regionu především podzemní zdroje, které však postupně přestaly stačit stoupajícím požadavkům. Historickým přelomem pro rozvoj zásobování obyvatele, průmyslu a zemědělství pitnou vodou na severní Moravě a ve Slezsku je schválení usnesení vlády ČSR ze 13. března 1954 o vybudování skupinového vodovodu z přehrady u obce Kružberk. Jako termín uvedení do provozu byl uveden rok 1958. V roce 1954 začala výstavba úpravny vody Podhradí po plánovaným vodním dílem Kružberk. Současně byly zahájeny práce na zajištění přívodu surové vody z budované údolní nádrže Kružberk. V průběhu čtyř let byla od nádrže proražena štola v délce 6,7 kilometru s kruhovým profilem 240 centimetrů, která umožňuje dopravit až devět metrů krychlových vody za sekundu.\n\nSouběžně s výstavbou úpravny vody v Podhradí byly budovány vodovodní řady pro dodávku pitné vody pro město Ostrava. První budovaný úsek KSV (I. větev) 20. prosince 1958 zahájil dodávku vody z Podhradí do Ostravy. Voda je vedena vodárenskou betonovou štolou o průměru 2100 milimetrů a délce 5663 metrů do obce Domoradovice. Je vyražena v masivu až v hloubce 100 metrů. V Domoradovicích navazují na štolu vodovodní přivaděče. První s profilem 1000 milimetrů a s délkou 28 kilometrů, která je dělena na tři samostatné tlakové úseky dvěma přerušovacími komorami v Hradci nad Moravicí a Novými Sedlicemi.\n\nPrvní úsek KSV byl zakončen výstavbou dvou vodojemů o kapacitě 2 x 6000 m v Krásném poli. Do konce 50. let byly vybudovány dva navazující úseky vodovodních přivaděčů na trase Krásné Pole - Ludgeřovice a Krásné Pole - Záhumenice.\n\nV šedesátých letech 20. století přestala kapacita I. větve KSV dostačovat. Rozvoj průmyslu, vznik velkých aglomerací vyvolával značný růst spotřeby pitné vody. Byla vybudována druhá větev KSV o profilu 1000 milimetrů, dlouhá přes 28 kilometrů, jejíž tlakový režim je rozdělen na dva úseky přerušovací komorou u obce Raduň. \n\nPlynule v návaznosti na výstavbu v 50. letech pokračovala výstavba přivaděčů do Karviné (Ludgeřovice - Doubrava - Karviná - Staré Město), Ostravy - Bělé, kde byla v areálu vodojemů vybudována čerpací stanice, která dopravuje pitnou vodu přes Staříč do Chlebovic u Frýdku-Místku, a Studénky (Záhumenice - Bělá a Záhumenice - Butovice - Studénka).\nV padesátých letech 20. století rostly s rozvojem kraje nároky na objem dodávek pitné vody (vznik města Havířov). V červenci 1954 vláda ČR schválila výstavbu úpravny vody ve Vyšních Lhotách na Frýdecko-Místecku. Stavba začala v roce 1955, provoz byl zahájen v roce 1961. Do té doby musel dodávky Havířov řešit z provizorních zdrojů. Celá stavba byla dokončena v prosinci 1963. Úpravna zpracovává vodu z údolní nádrže Morávka, kam je dopravována gravitačním přivaděčem surové vody o profilu 500 milmetrů, délce 9,5 kilometru a kapacitě 300 litrů za sekundu. Úpravna zásobuje vodou oblasti Frýdecko-Místecka a Karvinska.\n\nKritickou situaci se zásobováním pitné vody na Frýdecko-Místecku v 60. letech 20. století vyřešila stavba údolní nádrže Šance v Beskydech a úpravna vody v Nové Vsi u Frýdlantu nad Ostravicí. Kvůli kritické situaci v zásobování byla přijata řada opatření, aby mohlo začít zásobování pitnou vodou i přesto, že výstavba vodního díla Šance ani úpravny vody v Nové Vsi nebyla dosud dokončena. S odběrem 80 litrů za sekundu z vodního díla se začalo v červenci 1969, v květnu 1971 byly ještě na nedokončené úpravně vody instalovány mikrofiltry jako nová technologie úpravy vody. To vedlo ke zvýšení kapacity úpravny o 300 litrů za sekundu. V říjnu 1973 byl zahájen zkušební provoz osmi otevřených pískových filtrů, objektu dávkování chemikálií a dalších zařízení. Kapacita se tím zvýšila o dalších 900 litrů za sekundu. V prosinci roku 1983 skončila další etapa intenzifikace, díky které se zvýšila kapacita až na 1800 litrů za sekundu. Koncem roku 1986 byl zahájen zkušební provoz rozšířené úpravny a konečná kapacita dosáhla 2 200 litrů za sekundu.\n\nOstravský oblastní vodovod disponuje třemi nejvýznamnějšími úpravnami pitné vody. Do úpravny vody Podhradí u Vítkova směřuje voda z údolní nádrže Kružberk v podhůří Jeseníků, do úpravny vody Vyšní Lhoty voda z beskydského vodního díla Morávka. Do úpravny Nová Ves u Frýdlantu nad Ostravicí je přiváděna voda z vodního díla Šance v Beskydech.\n"}
{"id": "1138840", "url": "https://cs.wikipedia.org/wiki?curid=1138840", "title": "Alison Brie", "text": "Alison Brie\n\nAlison Brie Schermerhorn (* 29. prosince 1982,Hollywood, Kalifornie, USA) je americká herečka, která se nejvíce proslavila rolí studentky Annie Edison v seriálu \"Zpátky do školy\". A dále rolí Gertrudy \"Trudy\" Campbell v seriálu \"Šílenci z Manhattanu\". Hraje i v celovečerních filmech, např.: \"Vřískot 4\" (2011), \"Zásnuby na dobu neurčitou\" (2012), \"Králové léta\" (2013) \"Zocelovací kúra\" (2015) a \"Jak přežít single\" (2016). Věnuje se i dabingu, v roce 2011 to byl seriál \"Robot Chicken\", později film \"LEGO příběh\" (postava Unikitty) a v roce 2014 seriál \"BoJack Horseman\" (postava Diane Nguyen).\n\nNarodila se Hollywoodu. Její otec Charles Terry Schermerhorn je reportér a hudebník, v genealogii má holandské, skotské a irské předky. Její matka Joanne (rozená Brennerová) je zaměstnána v neziskové společnosti \"Para los Niños\" (angl. For The Children), která se zabývá péčí o děti.. Během hereččina dětství se její rodiče rozvedli. Otec byl v církvi křesťansko-hinduistické, její matka je židovka, a ta ji učila zvyky jejího náboženství. Kariéru herečky začala v komunitním centru v Jižní Kalifornii, poté absolvovala střední školu v Jižní Pasadeně, během studií hrála v divadlech, a promovala bakalářským titulem v umělecké škole (The California Institute of the Arts) v Kalifornii v roce 2005.\n\nJedna z jejích první rolí byla kadeřnice v seriálu \"Hannah Montana\", později se stala známou svou postavou Trudy Campbell v seriálu \"Šílenci z Manhattanu\". V letech 2009 až 2015 ztvárnila studentku Annie Edison v seriálu \"Zpátky do školy\". V dubnu 2010 byla hostem v pořadech \"Attack the Show\" a \"Web Soup\".\n\nV roce 2012 získala roli dívky Elly v nezávislém filmu \"Montana Amazon\" (The Misadventures of the Dunderheads), společně s ní tu hrál Haley Joel Osment. V roce 2011 si zahrála v hororovém snímku \"Vřískot 4\". O rok později se objevila v komediálním filmu \"Zásnuby na dobu neurčitou\". Svůj hlas propůjčila princezně Unikitty ve filmu \"LEGO příběh\" v roce 2014. V roce 2015 si zahrála s Jasonem Sudeikisem v komedii \"Milenci těch druhých\" a s Willem Ferrellem ve filmu \"Zocelovací kúra\". V roce 2016 si zahrála v romantické komedii \"Jak přežít single,\" v komediích Get A Job, a Joshy, a v dramatu Muž na pravém místě. Během roku 2017 se jí podařilo hrát ve třech filmech: v komedii The Little Hours, v životopisném filmu The Disaster Artist, a v dramatu . V roce 2014 se připojila k obsazení netflixového seriálu \"BoJack Horseman,\" do kterého propůjčila svůj hlas několika postavám, včetně hlavní postavy Diane Nguyen a vedlejší postavy Vincent Adultman. Také se objevla v show \"Lip Sync Battle\", kde souboj vyhrála nad Willem Arnettem. V roce 2016 získala roli v netflixovém seriálu \"G.L.O.W.\", od tvůrkyně seriálu \"Orange is the New Black\" Jenji Kohan. V březnu 2018 si zahrála roli v Beckově hudebním videoklipu Colors. V současnosti se připravují dva filmy ve kterých hraje, Promising Young Woman a The Rental, který napsal a režíroval její manžel Dave Franco.\n\nPo třech letech předchozího partnerství se během srpna roku 2015 zasnoubila s hercem Davem Francem. Svatbu měli v březnu 2017. V červnu 2018 v rozhovoru pro noviny The Sunday Times řekla, že s manželem se shodli na tom, že děti nechtějí.\n\n"}
{"id": "1138861", "url": "https://cs.wikipedia.org/wiki?curid=1138861", "title": "Paul Gerhardt", "text": "Paul Gerhardt\n\nPaul Gerhardt (12. března 1607 Gräfenhainichen v Sasku – 27. května 1676 Lübben) byl německý barokní básník, teolog, nejznámější autor textů německých kostelních písní.\n\nPovoláním byl luteránský duchovní. V letech 1628–1642 studoval teologii na wittenberské univerzitě. O rok později se přesunul do Berlína, kde jako domácí učitel setrval až do roku 1651. Od roku 1651 působil jako probošt v Mittenwalde. Roku 1655 se oženil s Anna Maria roz. Berthold. O dva roky později působil v berlínském kostele 'Nikolaikirche'. Od roku 1668 byl arciděkanem v Lübbenu.\n\nJeho sebrané písně vyšly v letech 1666–1667 pod titulem \"Geistliche Andachten\". Objevují se dodnes běžně v německých evangelických i katolických kancionálech a řadu jich zhudebnil Johann Sebastian Bach.\n\n\n"}
{"id": "1138865", "url": "https://cs.wikipedia.org/wiki?curid=1138865", "title": "Chálid Šiháb", "text": "Chálid Šiháb\n\nEmír Chálid Nadžíb Šiháb خالد شهاب, Khaled Chehab (11. září 1886, Hasbaya, Libanon – 12. listopadu 1978) byl libanonský politik a premiér Libanonu ve dvou obdobích.\n\nChálid Šiháb zastával v různých obdobích četné ministerské funkce : byl ministrem financí (1927– 1928), spravedlnosti (1938) a pracoval i na jiných pozicích na ministerstvech PTT (pošt, telefonů a telegrafů), vzděláváni, obchdou a průmyslu, zemědělství (1943), spravedlnosti, zahraničních věcí a dalších, všechny v období Francouzského mandátu Sýrie a Libanonu a tzv. Velkého Libanonu.\n\nV obdobích od roku 1922 do roku 1939, během francouzského mandátu, byl šetkrát členem libanonského parlamentu; většinou zastupoval sunnitský jih země. V roce 1960 byl za administrativy prezidenta Fuáda Šihába (Chehaba) zvolen na čtyřleté období poslancem za obvody Merdžajún (Marjayoun) a Hasbaya.\n\nPrvní období ve funkci předsedy vlády trvalo od 21. března 1938 do 1. listopadu 1938 během vlády prezidenta Émile Eddého v období Francouzského mandátu Sýrie a Libanonu. V samostatném Libanonu byl také prvním premiérem za vlády prezidenta Camille Šamúna (Chamouna) v období od 1. října 1952 do 30. dubna 1953. Jeho kabinet dal ženám volební právo, uskutečnil několik dalších změn ve volebním právu a také v rámci Komory zástupců, kde byl celkový počet 44 křesel přerozdělen mezi jednotlivé konfesní skupiny.\n\n\n"}
{"id": "1138870", "url": "https://cs.wikipedia.org/wiki?curid=1138870", "title": "Bakker-Schutův plán", "text": "Bakker-Schutův plán\n\nBakker-Schutův plán bylo označení požadavku Nizozemska na připojení příhraniční části Německa jako součásti reparací po druhé světové válce. Návrh vypracoval předseda nizozemské státní plánovací komise Frits Bakker-Schut (1903—1966) poté, co Jaltská konference rozhodla po zkušenostech z období po první světové válce, že reparace nebudou vypláceny finanční formou. \n\nPlán měl tři varianty podle rozsahu zabraného území. Minimálním požadavkem bylo připojení Emslandu, kde se hovořilo nářečím podobným nizozemštině. Podle maximální varianty by se území Nizozemska zvětšilo o více než třetinu a sahalo by na východ až k řece Veseře (dobové heslo znělo \"Nederlands grens kome aan de Wezer\"), patřila by k němu část průmyslového Porúří a významná města Cáchy (nizozemsky \"Aken\"), Kolín nad Rýnem (\"Keulen\"), Mönchengladbach (\"Monniken-Glabbeek\"), Münster a Oldenburg. Počítalo se s nuceným vystěhováním většiny původního obyvatelstva, na jehož místo by přišli bezzemci z přelidněného Nizozemska.\n\nPlán podpořila královna Vilemína Nizozemská i ministr zahraničí Eelco van Kleffens, který nechal založit vládní komisi pro připojení nových území (\"Nederlandsch Comité voor Gebiedsuitbreiding\"), k odpůrcům patřil socialistický předseda vlády Wim Schermerhorn i protestantské církve, které ho označily za uplatnění principu kolektivní viny. Nakonec požadavek zamítly vítězné spojenecké velmoci s tím, že další vlna vyhnanců by pro poválečné Německo byla příliš velkou zátěží. Proběhl pouze odsun Němců z Nizozemska, který se týkal 3691 osob (Operace Black Tulip) a roku 1949 bylo k Nizozemsku připojeno několik menších pohraničních lokalit o celkové rozloze 69 km² včetně městeček Elten a Selfkant. Ani tato území nezískali Nizozemci natrvalo: vrátili je západnímu Německu v roce 1963 výměnou za finanční kompenzaci a ponechali si pouze malý neobydlený kousek země okolo kopce Duivelsberg. \n\n"}
{"id": "1138871", "url": "https://cs.wikipedia.org/wiki?curid=1138871", "title": "Sadist", "text": "Sadist\n\nSadist (v českém překladu \"sadista\") je italská death metalová kapela, která byla založena roku 1990 ve městě Janov v oblasti Ligurie.\n\nPrvní demo \"Black Screams\" vyšlo v roce 1991, první studiové album s názvem \"Above the Light\" v roce 1993.\n\n\n\n"}
{"id": "1138881", "url": "https://cs.wikipedia.org/wiki?curid=1138881", "title": "Necrodeath", "text": "Necrodeath\n\nNecrodeath je italská thrash/death metalová kapela, která byla založena roku 1984 ve městě Janov v oblasti Ligurie pod původním názvem Ghostrider. Mezi inspirace skupiny patřily kapely Slayer, Possessed, Kreator, Celtic Frost a Bathory.\n\nPrvní studiové album s názvem \"Into the Macabre\" vyšlo v roce 1987.\n\n\n\n\n\n\n"}
{"id": "1138883", "url": "https://cs.wikipedia.org/wiki?curid=1138883", "title": "Heimito von Doderer", "text": "Heimito von Doderer\n\nFranz Carl Heimito von Doderer (5. září 1896 Hadersdorf-Weidlingau, dnes součást Vídně – 23. prosince 1966 Vídeň) byl rakouský spisovatel.\n\nZa první světové války bojoval na východní frontě, dostal se roku 1916 do ruského zajetí a v důsledku zmatků tamní občanské války se vrátil domů až roku 1920. Po návratu vystudoval historii a psychologii a začal psát, zprvu krátké fejetony. Roku 1930 mu vyšel první román \"Das Geheimnis des Reichs\" (\"Tajemství říše\"). Manželství s Židovkou Gusti Hasterlikovou, které uzavřel téhož roku, se záhy rozpadlo; o rozvod ovšem Doderer začal usilovat až po anšlusu hitlerovským Německem a dosáhl ho roku 1939. Do rakouské odnože NSDAP vstoupil již roku 1933 a roku 1936 přesídlil do Německa.\n\nVe druhé polovině 30. let se začal nacismu vzdalovat a roku 1940 vstoupil do katolické církve. Jedním z motivů konverze byla četba díla Tomáše Akvinského, jehož myšlenky se pak projevují i v Dodererových románech. Roku 1937 poznal svou druhou ženu Emmu Marii Thomaovou a o rok později vyšel jeho první velký román \"Ein Mord, den jeder begeht\" (\"Vražda, kterou páchá každý\"). Roku 1940 byl jakožto záložní důstojník povolán do německé armády a jako voják vystřídal řadu působišť. Posledním bylo norské Oslo, kde skončil v zajetí a do Rakouska se vrátil až v lednu 1946.\n\nPo návratu se snažil vyhnout postihu za své nacistické angažmá a začal pracovat na svém nejznámějším díle, románu \"Die Strudlhofstiege oder Melzer und die Tiefe der Jahre\" (\"Strudlhofské schody čili Melzer a hlubina roků\"). Dokončil ho roku 1948 a vydán mohl být až 1951. Mezitím studoval kurs archivářství a knihovnictví v naději, že si tak bude moci vydělat na živobytí. Zabýval se středověkými literárními prameny, což využil při práci na groteskním románu \"Merovejci, aneb, Totální rodina\" (\"Die Merowinger, oder, Die totale Familie\", 1962). Roku 1952 se podruhé oženil, s manželkou Emmou Marií zvanou Mienzi však žili odděleně a roku 1955 Doderer zahájil milostný vztah se spisovatelkou Dorotheou Zeemannovou. Padesátá léta mu také přinesla uznání jako romanopisci. Roku 1960 se kuřák a alkoholik Doderer musel podrobit těžké operaci a o šest let později zemřel na rakovinu.\n\n\n"}
{"id": "1138894", "url": "https://cs.wikipedia.org/wiki?curid=1138894", "title": "Jaroslav Volf ze Šternberka", "text": "Jaroslav Volf ze Šternberka\n\nJaroslav Volf ze Šternberka († 15. února 1635) byl český šlechtic z rodu Šternberků povýšený roku 1629 na hraběte, hejtman prácheňského kraje, císařský rada a komoří.\n\nZprvu byl vychováván na dvoře Petra Voka z Rožmberka a později absolvoval vzdělání u jezuitů v přísně katolickém duchu. Po smrti svého otce v roce 1623 zdědil Lnáře. Téhož roku získává také Bělčice a Závišín.\n\nJaroslav byl zavražděn svým komorníkem Matějem Šollem z Kasejovic na cestě u obce Hajany. Podle jiné verze na cestě z Českých Budějovic poblíž města. Celé události byl přítomen také druhý komorník Daniel Vdovec ze Lnář. Po dopadení byl Matěj Šolle odsouzen k trestu smrti lámání kolem. Jaroslav byl pohřben v kapli později přestavěné na kostel Nejsvětější Trojice ve Lnářích. \n\nJeho otcem byl Adam ze Šternberka a matkou Eva Popelová z Lobkovic. Jaroslav se 15. února 1635 oženil s Maximilianou Veronikou Švihovskou z Rýzmberka († 1661). Narodila se jim dcera Eva Johana († 2. prosince 1674). Ta se 2. března 1642 v Litomyšli provdala za Adama Matyáše hraběte z Trautmansdorfu.\n\n"}
{"id": "1138898", "url": "https://cs.wikipedia.org/wiki?curid=1138898", "title": "Virgin Group", "text": "Virgin Group\n\nVirgin Group Ltd. je britský konglomerát založený Richardem Bransonem a Nikem Powellem. Jeho hlavní byznys je v cestování, zábavě a životním stylu, dále také řídí podniky v oblasti finančnictví, dopravě, zdravotnictví, jídla a pití, média a telekomunikace; dohromady se Virgin Group skládá z více než 400 společností.\n\nVirgin Group byla založena roku 1989 jako holdingová společnost. Hodnota Virgin Group k roku 2008 byla 5 mld. liber.\n\nJméno firmy \"Virgin\" (česky přeloženo jako panic) vzniklo když Richard Branson a Nik Powell dělali obchod s hudebními deskami. Sami se považovali za nezkušené v byznysu, proto \"virgin\" - panic.\n"}
{"id": "1138905", "url": "https://cs.wikipedia.org/wiki?curid=1138905", "title": "Újpest", "text": "Újpest\n\nÚjpest je IV. obvod Budapešti, hlavního města Maďarska. Nachází se na levém břehu řeky Dunaj. Byla postavena na okraji města Pešť, podle něhož také dostala svůj název Újpest, což znamená \"Nový Pešť. Status města Újpest dostala v roce 1907 a roku 1950 se spojila s Budapeští a stala se součástí metropolitní oblasti Velká Budapešť.\n\nIV. obvod se skládá z šesti částí. Kromě samotné Újpesti zahrnuje také čtvrti Megyer, Káposztásmegyer, Istvántelek, Székesdűlő a severní část ostrova Népsziget.\n\n\n\n"}
{"id": "1138909", "url": "https://cs.wikipedia.org/wiki?curid=1138909", "title": "Januárie Marie Brazilská", "text": "Januárie Marie Brazilská\n\nPrincezna Januárie Brazilská (celým jménem \"Januária Maria Joana Carlota Leopoldina Cândida Francisca Xavier de Paula Micaela Gabriela Rafaela Gonzaga\"; 11. března 1822, Rio de Janeiro - 13. března 1901, Nice) byla brazilská princezna a portugalská infantka (princezna). Byla druhou dcerou císaře Petra I. Brazilského a jeho ženy Marie Leopoldiny Habsbursko-Lotrinské.\n\nNarodila se 11. března 1822 v Paláci São Cristóvão v Riu de Janeiru jako brazilská princezna a infantka portugalská.\n\nV letech 1835-1845 získala titul „císařská princezna brazilská“ (Princesa Imperial do Brasil) a právo na dědictví po svém bratru císaři Petra II. Když byla dne 30. října 1835 její sestra Marie vyloučena zákonem č. 91 z řad posloupnosti na brazilský trůn, Januárie se stala dědičkou trůnu. Její mladší bratr císař Petr II. byl mladý a bylo přihlédnuto k možnosti vyhlášení regentství, ačkoliv se to nestalo. Pro oba jako dědice trůnu bylo důležité mít partnera.\n\nPartneři pro Januárii a Petra se našli v Království obojí Sicílie. Jejím manželem se stal Ludvík Bourbonsko-Sicilský hrabě z Áquily (její bratr si vzal princeznu Terezu Marii Neapolsko-Sicilskou). Svatba Januárie a Ludvíka se konala 28. dubna 1844 v Riu de Janeiru. Její manžel byl synem krále Františka I. a jeho druhé ženy Marie Isabely Španělské. Mezi hrabětem a císařem se vytvořilo nepříznivé tření a v říjnu 1844 jim bylo povoleno opustit Brazílii. Roku 1845 bylo Januáriino nástupnictví na brazilský trůn posunuto, a to z důvodu narození syna Alfonse jejímu bratru Petrovi.\n\nNa její počest bylo pojmenováno město Januária v brazilském státě Minas Gerais. Zemřela 13. března 1901 ve francouzském Nice.\n\nJanuárie a Ludvík spolu měli čtyři děti:\n\n"}
{"id": "1138918", "url": "https://cs.wikipedia.org/wiki?curid=1138918", "title": "Vít Václav Kaňka", "text": "Vít Václav Kaňka\n\nVít Václav Kaňka (7. června 1650 Praha – 9. dubna 1727 Staré město pražské) byl český stavitel a měšťan Starého Města pražského.\n\nVít Václav Kaňka se narodil v rodině Bartoloměje Kaňky, který se v roce 1647 přestěhoval ze vsi Horky na Kutnohorsku do Prahy. Vyučil se zedníkem a roku 1687 získal povolení řemeslo provozovat. Zároveň obdržel též městské právo na Starém Městě Pražském. V roce 1690 se patrně podílel na stavbě kláštera dominikánek u kostela sv. Anny na Starém Městě pražském. Roku 1702 byl Kaňka na doporučení vídeňské válečné rady jmenován pevnostním stavitelem. V roce 1706 upravoval dům v Celené ulici č.p.595/I a následně jej v roce 1723 za 2 000 zlatých koupil. Rovněž se podílel na obnově špitálního kostela sv.Pavla. V lete 1706-1712 realizoval pro řád benediktýnů přestavbu konventu a prelatury u kostela sv.Mikuláše na Staré Městě pražském, podle projektu svého syna Františka Maxmiliána. Výstavbu dokončil Kilián Ignác Dientzenhofer. Vít Václav Kaňka zemřel ve svém domě v Celetné ulici 9. dubna roku 1727.\n\n"}
{"id": "1138919", "url": "https://cs.wikipedia.org/wiki?curid=1138919", "title": "Jan Nepomuk Kaňka starší", "text": "Jan Nepomuk Kaňka starší\n\nJan Nepomuk Kaňka starší (14. dubna 1744 Praha-Staré Město – 30. března 1798 Praha-Staré Město), byl český právník a hudební skladatel.\n\nNarodil se na Starém Městě pražském do rodiny významného českého barokního architekta Františka Maxmiliána Kaňky. Mladý Jan Nepomuk se vzdělával v jezuitské koleji a následně studoval právo a filozofii na Karlově univerzitě v Praze. Roku 1768 získal doktorát v oblasti práv. Následně byl zaměstnán v soudní službě. V roce 1778 se stal apelačním radou. Roku 1783 byl hejtmanem v Čechách a v roce 1787 apelačním radou pro pozemkové právo.\nKromě toho, že organizoval hudební večery ve svém domě, působil i jako skladatel a hudební sběratel. Jeho syn Jan Nepomuk byl rovněž známý právník a hudební skladatel.\n\n\n"}
{"id": "1138922", "url": "https://cs.wikipedia.org/wiki?curid=1138922", "title": "Obyvatelstvo Spojeného království", "text": "Obyvatelstvo Spojeného království\n\nPočet obyvatel Spojeného království Velké Británie a Severního Irska v roce 2014 byl 64 511 000.\n\nBritská populace je příkladem populace, která prošla demografickým přechodem - z (typicky) preindustriální populace s vysokou porodností a vysokou úmrtností a malým populačním růstem na populaci s klesající úmrtností a rychlejším populačním růstem a na populaci s nízkou porodností i úmrtností s opět malým populačním růstem. Tato přirozená populační změna byla v posledních dvou desetiletích doprovázena růstem prostřednictvím mezinárodní migrace.\n\nPodle sčítání v roce 2011 činila populace Spojeného království zhruba 63 182 000 obyvatel. Toto číslo bylo třetí nejvyšší v EU (po Německu a Francii). Celková hustota zalidnění v Británii je jedna z nejvyšších na světe, 259 lidí na kilometr čtvereční, což je zapříčiněno hlavně vysokou hustotou zalidnění v Anglii. Téměř jedna třetina populace žijena na jihovýchodě Anglie, z toho asi 8 milionů v Londýně, jehož hustota zalidnění je přes 5 200 lidí na kilometr čtvereční.\n\nJelikož země leží blízko kontinentální Evropy, stala se cílem mnoha invazí a imigrantů, především ze strany Skandinávie a kontinentu, včetně římské okupace, která travala několik set let. Ačkoliv keltské jazyky se částečně užívají ve Skotsku, Cornwallu a Severním Irsku, převažujícím jazykem je angličtina (germánský jazyk).\n\nPodle Roberta Hughese (\"The Fatal Shore\") byla populace Anglie a Walesu v letech 1700 až 1740 stabilní - 6 milionů obyvatel - ale dramaticky vzrostla po roce 1740.\nPrvní sčítání v roce 1801 odhalilo, že populace Velké Británie činí 10,5 milionu. V roce 1800 byla populace Irska mezi 4,5 a 5,5 miliony.\n\nPodle sčítání v roce 1841 byla populace Anglie a Walesu 15,9 milionu. Populace Irska v roce 1841 činila 8,2 milionu. Populace Skotska činila 2,6 milionu.\n\nVelký irský hladomor ve čtyřicátých letech zapříčinil smrt asi milionu Irů a mnoho dalších emigrovalo. Populační pokles Irsko doprovázel až do poloviny dvacátého století. \n\nPopulace Anglie se téměř zdvojnásobila z 16,8 milionu v roce 1851 na 30,5 milionu v roce 1901. Irská populace rapidně poklesla, z 8,2 milionu v roce 1841 na méně než 4,5 milionu v roce 1901.\n\nSčítání v roce 2011 odhadlo populaci Spojeného království na 63,182 milionu.\n\nZa základě tohoto sčítání byla populace Anglie 53,012 milionu (84 % britské populace), populace Skotska 5,295 milionu (8,4 %), populace Walesu byla 3,063 milionu (4,8 %) a populace Severního Irska 1,811 milionu (2,9 %).\n\nV polovině roku 2014 byla britská populace odhadována na 64,6 milionu. Populace Anglie byla 54,3 milionu, což činilo 84 % celkové populace Británie. Skotsko mělo 5,3 milionu obyvatel (8 % britské populace), Wales měl 3,1 milionu obyvatel (5 % britské populace) a Severní Irsko 1,8 milionu (3 % britské populace).\n\n Věková struktura v roce 2011\n\nV roce 2012 byla porodnost v Británii 1,92 dětí na ženu.. V roce 2001 byla rekordně nízká porodnost- 1.63. Toto číslo se však každoročně zvyšovalo, až dosáhlo vrcholu 1,96 v roce 2008, než opět začalo klesat. Porodnost byla výrazně vyšší v šedesátých letech, tedy době baby boomu, kdy dosáhla nejvyšší úrovně 2,95 dětí na ženu v roce 1964.\n\nVe Skotsku je porodnost nižší než průměr. Snížila se z počtu 1,75 dětí na ženu v roce 2010 na 1,67 dětí na ženu v roce 2012. Severní Irsko má porodnost nejvyšší, bylo to číslo 2,02 dětí na ženu v roce 2010 a 2,03 v roce 2012.\n\nPorodnost se ale liší i podle změ původu rezidentů. Například v roce 1996 činila porodnost v Anglii a Walesu pro obyvatele narozené v Británii 1,67 dětí na ženu, narozené v Indii 2,21 a v Pákistánu a Bangladéši 4,90 dětí na ženu.\n\nToto je dvacet největších imigrantských skupin v Británii podle sčítání v roce 2011.\n\nHlavní etnické skupiny\n\nPodle čísel se o 11 % za deset let snížil počet lidí, kteří se identifikují jako křesťané a o 52 % se zvýšil počet lidí, kteří jsou bez vyznání.\n"}
{"id": "1138924", "url": "https://cs.wikipedia.org/wiki?curid=1138924", "title": "Aure (Ardennes)", "text": "Aure (Ardennes)\n\nAure je francouzská obec v departementu Ardensko v regionu Grand Est. V roce 2012 zde žilo 49 obyvatel.\n\nObec leží u hranic departementu Ardensko s departementem Marne. Sousední obce jsou: Liry, Manre, Marvaux-Vieux, Semide a Sommepy-Tahure (Marne).\n\n\"Počet obyvatel\"\n"}
{"id": "1138927", "url": "https://cs.wikipedia.org/wiki?curid=1138927", "title": "Kanic gauza", "text": "Kanic gauza\n\nKanic gauza (\"Epinephelus marginatus\") nebo kanic vroubený je ostnoploutvá ryba z čeledi kanicovití (\"Serranidae\") a rodu \"Epinephelus\". Druh popsal Percy Lowe v roce 1834. Je to velká ryba, která dosahuje velikosti až 1,5 m. Kanic je predátor. Má prostornou tlamu, s protáhlou spodní čelistí, pomocí níž dovede rychle uchvátit kořist. Mladší jedinci se živí především kraby a krevetami, zatímco dospělci pojídají hlavně ryby. Navzdory potravě není kanic gauza útočný, naopak často připlouvá k potápěčům a nechá se od nich hladit a krmit.\n\nVyskytuje se hlavně ve Středozemním moři, ale nalézt ho lze i v Indickém oceánu. Jde o oblíbenou konzumní rybu. Kvůli nadměrnému rybolovu dnes jde podle IUCN o ohrožený druh.\n\nVšichni kanicové žijí převážně v teplých mořích subtropického pásu, což se týká i tohoto druhu. Jeho areál rozšíření spadá do více oblastí, konkrétně žije v Indickém oceánu, Atlantském oceánu, nalézt je lze i u pobřeží Afriky, výskyt byl potvrzen například u Mosambiku, nepotvrzený u Madagaskaru. I u pobřeží Jižní Ameriky lze kanice nalézt (Argentina, Uruguay), hlavní oblast výskytu je ovšem Středozemní moře.\n\nKanicům je dobře jak v mělkých vodách, tak v hloubkách. Preferují především skalnaté oblasti mezi 8–300 m a život v blízkosti tzv. mořských luk tvořených porosty \"Posidonia oceanica\" či vochy mořské. Žijí ve skalních proláklinách, které mají vždy dva východy a do nichž jiné zvíře kromě kaniců nemůže vstoupit. V případě toho, že je vetřelec neodbytný, může kanic otevřít tlamu a zvednout hřbetní ploutev s výraznými trny, čímž mu naprosto zamezí vstup dovnitř.\n\nKanic gauza dosahuje velikosti až 1,5 m, hmotnost se může vyšplhat až k 60 kg. Tělo je oválné a zhruba 4x delší než výška kanice, kůže má šedo-hnědé zbarvení se skvrnami, přičemž staří samci bývají rovnoměrně hnědí. Hřbetní ploutev je posázena tvrdými a měkkými trny, žáberní víčka mají trny tři. Spodní čelist je výrazně větší než horní a slouží k výpadu na kořist. Jacques-Yves Cousteau o něm kvůli jeho vzhledu údajně prohlásil, že jde o jednoho z nejpodivnějších tvorů, jakého lze v moři potkat.\n\nI přes svou velikost jsou kanicové poměrně mírní, ve Středozemním moři jsou dokonce zvyklí na lidi a připlouvají k potápěčům pro pohlazení a potravu. Takto „naučené” je lze potkat zvláště v přírodní rezervaci Garajau na Madeiře. Samci jsou však, navzdory mírnosti k lidem, k sobě velice teritoriální. Tyto ryby se dožívají až 50 let.\nKanicové gauza jsou protogynní hermafrodité – narodí se jako samice, ale časem se z nich vyvinou samci. Pohlavní dospělosti dosahují relativně pozdě. Samice se mohou začít pářit až v pěti letech, zatímco samci dokonce až v dvanácti. Tření ryb probíhá v létě. Jikry po nakladení plavou ve vodě.\n\nKanic gauza je dnes často loveným druhem. Ryby jsou oblíbené jako konzumní a dospělí jedinci bývají někdy odchytáváni jako trofeje. Díky mírné povaze jde navíc o snadný cíl, jenž jde chytit i během volného potápění nebo pomocí háku a lana. Probíhá lov tzv. overharvestingem, tedy v takovém množství, že se nestíhá přirozeně obnovovat populace. Právě rybolov společně s tím, že mají kanici gauza pomalý rozmnožovací cyklus, čímž se rychle neobnovují populace, způsobuje ohroženost tohoto druhu. Například nekontrolovaný lov ryb u pobřeží Francie v minulosti přispěl skoro k jejich vymizení v této oblasti. Dnes je již lov kontrolován, u francouzských břehů dokonce zakázán. Právě zde je také pozorováno oživení kaniců. V jižní Africe, kde se tento druh také vyskytuje, je lov omezen na maximálně pět kaniců za den.\n\nMimo to probíhají výzkumy odchovu v akváriíích, ovšem zatím s velkými obtížemi.\n\nKanic gauza patří do čeledi kanicovití (\"Serranidae\") a rodu kanic (\"Epinephelus\"). Druh popsal Percy Lowe roku 1834. Společně s ním je v tomto rodě popsaném Murcusem Elieserem Blochem zastoupeno ještě dalších 89 druhů.\n\n"}
{"id": "1138928", "url": "https://cs.wikipedia.org/wiki?curid=1138928", "title": "Svatava Kysilková", "text": "Svatava Kysilková\n\nSvatava Faifrová rozená Kysilková (* 29. prosince 1964, Praha) je československá hráčka basketbalu. Je vysoká 180 cm. Je zařazena na čestné listině mistrů sportu.\nV basketbalovém reprezentačním družstvu Československa v letech 1984 až 1989 hrála celkem 168 utkání a má podíl na dosažených sportovních výsledcích. Zúčastnila se kvalifikace na Olympijské hry 1988 (Kuala Lumpur, Malajzie) - 5. místo, Olympijských her 1988 (Soul, Jižní Korea) - 8. místo, Mistrovství světa 1986 (Moskva) - 4. místo a tří Mistrovství Evropy 1985, 1987, 1989, na nichž získala jednu stříbrnou medaili za druhé místo v roce 1989. S družstvem Československa na Mistrovství Evropy kadetek v roce 1980 skončila na 5. místě, na Mistrovství Evropy juniorek v roce 1983 (Pescara, Itálie) získala první místo a titul mistryně Evropy.\n\nV československé basketbalové lize žen hrála celkem 9 sezón (1981-1990) za družstvo Sparta Praha, s nímž získala v ligové soutěži dva tituly mistra Československa (1985-1987), třikrát druhé místo (1981-1984) a třikrát třetí místo (1985, 1987-1989). V sezónách 1984/85 až 1988/89 byla čtyřikrát vybrána do All-Stars - nejlepší pětice hráček československé ligy. Je na 53. místě v dlouhodobé tabulce střelkyň československé ligy žen za období 1963-1993 s počtem 2152 bodů. S klubem se zúčastnila 3 ročníků Poháru mistrů evropských zemí v basketbalu žen (PMEZ), ve kterém v roce 1988 byla na 5. místě ve finálové skupině a 2x hrála ve čtvrtfinálové skupině (1982, 1987). Dále v Poháru vítězů pohárů, Ronchetti Cup družstvo hrálo 5 ročníků (1983-1990) a hrálo ve čtvrtfinálové skupině s umístěním 2x na 2. místě (1983, 1984), 2x na 3. místě (1986, 1989) a 1x na 4. místě (1990). \n\n\n\n\n\n"}
{"id": "1138929", "url": "https://cs.wikipedia.org/wiki?curid=1138929", "title": "Las Pozas", "text": "Las Pozas\n\nLas Pozas (doslova \"Jezírka\") je okrasná zahrada nedaleko obce Xilitla v mexickém státě San Luis Potosí. Má rozlohu 32 hektarů a leží v nadmořské výšce okolo 610 m.\n\nVytvořil ji výstřední milionář, surrealistický básník a mecenáš umění Edward James, který přišel v roce 1945 do Mexika z Anglie a nechal si zde vybudovat pseudogotické sídlo \"La Posada El Castillo\". S pomocí své sestřenice, malířky Bridget Bate Tichenorové, jakijského tlumočníka a asistenta Plutarca Gasteluma a anglického zahradního architekta Ivana Hickse zde realizoval svůj romantický sen o pozemské verzi rajské zahrady. Původně se věnoval pěstování orchidejí, poté, co mu roku 1962 zničil nenadálý mrazík celou úrodu, rozhodl se vytvořit unikátní spojení přírody a architektury. Nechal v zahradě vybudovat z betonu 36 fantaskních objektů připomínajících surrealistické sochy nebo torza budov, obklopených bujnou subtropickou vegetací a zasazených do členité krajiny s vodními nádržemi a vodopády. Zahradu obývá množství exotické zvěře.\n\nPo Jamesově smrti roku 1984 začala Las Pozas chátrat, v roce 2007 byla v Xilitle založena nadace, která má za cíl o tuto památku pečovat. Plánuje se také využití pro turistiku, kterému zatím brání špatná dopravní obslužnost. Nicole Scherzingerová natočila na tomto místě videoklip ke své písni „Try With Me“.\n\n"}
{"id": "1138932", "url": "https://cs.wikipedia.org/wiki?curid=1138932", "title": "Marie Tereza Portugalská (1793–1874)", "text": "Marie Tereza Portugalská (1793–1874)\n\nInfantka Marie Tereza Portugalská (celým jménem \"Maria Teresa Francisca de Assis Antónia Carlota Joana Josefa Xavier de Paula Micaela Rafaela Isabel Gonzaga\"; 29. dubna 1793, Lisabon – 17. ledna 1874, Terst) byla dcerou krále Jana VI. Portugalského a Šarloty Španělské.\n\nNarodila se 29. dubna 1793 v Lisabonu. Jako nejstaršímu dítěti dědice portugalského monarchy jí byl udělen titul Princezna z Beiry. Marie Tereza byla nejstarší dcerou krále Jana VI. Portugalského a Šarloty Španělské, dcery krále Karla IV. Španělského.\n\nDne 13. května 1810 se v Riu de Janeiru (kde byla královská rodina v exilu v důsledku Napoleonských válek) provdala za svého bratrance, infanta Petra Karla prince Španělského a Portugalského. Dne 26. května 1812 Marie ovdověla, ale brzy poté porodila své jediné dítě infanta Šebestiána.\n\nByla velmi konzervativním spojencem svého mladšího bratra Michala v pokusech o získání portugalského trůnu (občanská válka 1826–1834) a spojencem svého švagra a strýce infanta Karla hraběte Moliny v pokusech získat trůn Španělska. V posledních letech panování svého strýce Ferdinanda VII. Tereza žila v Madridu, aby posílila postavení Karla v jeho nástupnictví. Zúčastnila se První karlistické války, kde byla zastáncem karlismu, církve a reakcionářských zájmů. Její sestra Marie Františka, žena Karla, zemřela roku 1834.\n\nDne 15. ledna 1837 byla vyloučena z posloupnosti na trůn Španělska z důvodu rebelského spojenectví s Karlem. Její syn Šebestián byl také vyloučen, ale roku 1859 byl znovu přidán. Také synové Karla a Terezin bratr Michal I. byli vyloučeni.\n\nRoku 1838 se znovu provdala, a to za svého švagra a strýce infanta Karla Španělského, kterého ukazovala jako oprávněného krále Španělska; vdovce po její sestře Marii Františce. Druhé manželství zůstalo bezdětné, ale starala se o nevlastní děti, které byly zároveň jejími synovci i bratranci.\n\nZ důvodu neúspěchu v občanské válce opustili Španělsko a nikdy se nevrátili. Zemřela 17. ledna 1874 v Terstu.\n\n\nŘády\n"}
{"id": "1138938", "url": "https://cs.wikipedia.org/wiki?curid=1138938", "title": "Angara 5", "text": "Angara 5\n\nAngara 5 představuje těžkou konfiguraci nosiče Angara, který je vyvinut moskevským Státním kosmickým vědeckovýrobním střediskem M. V. Chruničeva. Tyto nosiče mohou na nízkou oběžnou dráhu vynést až 24 500 kg. Spolu s nosičem Proton jde o těžké nosné rakety Ruska.\n\nNosič Angara 5 (index 14A127) je modulární, což znamená, že jeho základem jsou univerzální raketové moduly, konkrétně v prvním a druhém stupni URM-1 a ve stupni třetím URM-2 nebo URM-2V.\n\nNa konfiguraci nosiče Angara A5 je dobře vidět modulární návrh jeho konstrukce. První a druhý stupeň Angary A5 se skládá z celkem pěti modulů URM-1. Okolo centrálního modulu URM-1, tedy druhého stupně, jsou připevněny další čtyři postranní urychlovací moduly URM-1 prvního stupně (boostery). Každý z těchto modulů je vybaven jedním motorem Energomaš RD-191 spalujícím kapalný kyslík a RP-1 (kerosen).\n\nModul URM-1 obsahuje (postupně shora): nádrž kapalného kyslíku, dále následuje mezinádržová struktura obsahující elektroniku pro řízení letu a telemetrii (předávání informací o stavu modulu na Zem), a dále nádrž na RP-1 (petrolej). Základna modulu je tvořena motorovou komorou obsahující zařízení pro změnu vektoru tahu motoru a pro řízení otáčení kolem podélné osy (stabilizátory, jen Angara 1.x).\n\nJednokomorový motor RD-191 je odvozen od čtyřkomorového motoru RD-170, původně vyvinutého pro první stupeň supertěžkého nosiče Eněrgija. Čtyřkomorový RD-171 Zenitu a dvoukomorový RD-180 pohánějící Atlas V ULA jsou také odvozeny od motoru RD-170, podobně jako například RD-193 připravovaný jako náhrada motorů Sojuzu 2.1v NK-33 ze sedmdesátých let. Motor RD-191 je schopen snížit svůj výkon na 30 %, což umožňuje příslušnému centrálnímu modulu URM-1 šetřit palivo do doby, kdy budou odhozeny, mezitím již vyprázdněné, postranní urychlovací moduly. \n\nTřetí stupeň nosiče Angara A5, představuje modul URM-2, který používá jeden čtyřkomorový motor RD-0124A (návrh: KB chimavtomatiki), stejně jako výše uvedený modul URM-1, spaluje kapalný kyslík a kerosen.\n\nMotor RD-0124A je blízký příbuzný motoru RD-0124, který v současné době pohání druhý stupeň Sojuzu 2.1b a Sojuzu 2.1v. V případě Angary A5 má stupeň URM-2 šířku 3,6 metru. Do budoucna je plánováno nahrazení RD-0124A lehčím a jednodušším motorem RD-0125A. \n\nOd nově vyvinutého třetího stupně pro Angara-5V se očekávalo, že architektura a schopnosti budou podobné dříve navrhovaným kyslíko-vodíkovým stupňům, jako byl například druhý stupeň zrušeného nosiče Rus-M nebo stupeň UKVB, která byla již dříve navržena jako třetí stupeň pro raketové nosiče Proton-M2 a Angara-5. Podle neoficiálního odhadu provedeného veteránem z raketového průmyslu Vladimirem Voroncovem, nový vodíkový stupeň měl mít celkovou hmotnost kolem 48 tun a pohonný systém produkující tah 40 tun, se specifickým impulsem 462 sekund.\n\nS potřebou dosáhnout obtížně dosažitelnou nosnost užitečného zatížení Angary-5V 37 tun, designéři, jejichž úkolem je konstrukce URM-2V, potřebují dosáhnout suché hmotnosti modulu URM-2V maximálně šest tun. Avšak, do konce dubna 2015, některé konzervativní odhady ukazovaly na suchou hmotnost až dvakrát vyšší.\n\nPro vynášení nákladů na nízkou oběžnou dráhu nebudou nosiče Angara 5 používat horní stupně. Pro vyšší oběžné dráhy, jako jsou například dráha přechodová ke geostacionární a také dráha geostacionární, bude Angara 5 používat horní stupeň Briz-M nebo částečně kryogenní Blok DM-03, případně nový, plně kryogenní stupeň KVTK.\n\nBriz-M, již je v současnosti používán například v nosiči Proton-M. Je poháněn jedním motorem S5.98M spalujícím NO a UDMH. Tato konfigurace Angary letěla v prosinci 2014. \n\nTento horní stupeň je částečně kryogenní, spaluje kerosen a kapalný kyslík. V současné době je DM použiván převážně s nosičem Proton, ale na počátku roku 2017 je plánován let s nosičem Angara 5, konkrétně v konfiguraci s vylepšeným Block DM-03. \n\nKVTK je nový, plně kryogenní horní stupeň. Tento stupeň spaluje kapalný vodík a kapalný kyslík. Pohánět ho bude motor RD-0146D, což umožní nosiči Angara 5 s horním stupněm KVTK zvýšit nosnost na dráhu přechodovou ke geostacionární o dvě tuny nákladu, oproti konfiguraci se stupněm Briz-M.\n\nHorní stupeň Angary A5 je buď modul Briz-M, Block DM-03 nebo KVTK. Angara A5 váží 773 tun při startu, a při startu z kosmodromu Pleseck může vynést na oběžnou dráhu 200 km x 60° (LEO) náklad 24,5 tun. Angara A5 také může vynést 5,4 tuny na GTO s horním stupněm Briz-M, nebo 7,5 tuny na stejnou oběžnou dráhu, s horním stupněm KVTK.\n\nAngara A5 používá čtyři moduly URM-1 jako postranní urychlovací bloky. Ty po startu poskytují svůj plný výkon přibližně po dobu 214 sekund a následně se oddělí. Naproti tomu centrální modul URM-1, poskytuje plný výkon jen krátce po startu a poté ho kvůli úspoře paliva sníží na 30 %. Tento modul udržuje snížený výkon až do oddělení postranních urychlovacích bloků a pokračuje v činnosti ještě dalších 110 sekund.\n\nTato verze má za sebou úspěšný orbitální let s maketou družice na eliptickou dráhu (GTO).\n\nNa konci roku 2014, po příchodu ekonomické recese do Ruska, vyzval Kreml ke krácení ruského vesmírného rozpočtu, takže plánovaný vývoj supertěžké rakety se stal nedostupným. Na začátku roku 2015 nové vedení Roskosmosu přehodnotilo alternativy a omezilo své ambice postavit raketu na základě své zbrusu nové rakety Angara A5. Agentura však odložila na neurčito nejen projekt supertěžké rakety, ale také radikálnější vylepšení rakety Angara, které by vyžadovalo zvýšení průměru jejích standardních urychlovacích modulů URM-1 nebo sestavení výkonnější konfigurace jako je Angara 7 a její deriváty s užitečným zatížením do 50 tun.\n\nJako alternativu navrhl Roskosmos levnější uspořádání, které by si vystačilo s projektovanou verzí Angara A5V, kde \"5\" ukazuje na počet urychlovacích stupňů na prvním a urychlovacím stupni, tj. URM-1. \"V\" potom naznačuje použití \"vodorod\"-rusky vodík jako palivo. Zavedení vodíkového paliva pro druhý a třetí stupeň standardní Angary 5 slibuje zvýšení užitečného zatížení na 35 tun.\n\n12. března 2015 Roskosmos oznámil, že jeho vědecká a technická rada, NTS, doporučila GKNPTs Khrunichev ve spolupráci s RKK Energia, rozvíjet předběžné návrhy (\"avantproyekt\") pro rakety Angara A5V a jeho možné úpravy pro budoucí dopravu materiálu a osádku lodě, jakož i další užitečné zatížení pro mise do blízkosti Měsíce a expedice k jeho povrchu. Výsledný projekt by měl být předložen meziresortní komisi k posouzení, řekl Roskosmos.\n\nNa rozdíl od supertěžké nosné rakety, jejíž použití by do značné míry bylo omezeno na ambiciózní lidskou posádku vesmírného programu, kosmická loď 35-tunové třídy (Angara A5V) by mohla být používána pro nejrůznější náklady, dopravovat obchodní, vojenská a vědecká zařízení, a tím rozložit náklady na jejich vývoj do celé řady programů.\n\nPrvní zprávy přinášející informace o možné podobě této těžké konfigurace rakety Angara hovoří o variantě Angary A5V se zcela novým třetím stupněm (URM-2V) a použití silnějších motorů v modulech stupně prvního a druhého (URM-1). Celková nosnost by se měla pohybovat okolo 35 tun na LEO a 10 tun na dráhu k Měsíci.\n\nKonkrétně mají moduly prvního a druhého stupně (URM-1) dostat namísto původního motoru RD-191 odvozený motor RD-195 s tahem u hladiny moře přibližně o 15% vyšším (~230 tun).\n\nJako třetí stupeň této konfigurace rakety Angara má být převzat druhý stupeň z ukončeného nosiče Rus-M.\n\nKdyž byla v devadesátých letech rodina raket Angara navrhována, byla zamýšlena čistě jako nosič nepilotovaných družic a satelitů, jejichž vynášení bylo spojeno s nosičem Proton. Přesto, když byl projekt nosiče později definitivně spuštěn, byla jeho působnost rozšířena i na případné mise s lidskou posádkou.\n\nPo prvních myšlenkách na zahájení vývoje 12-13tunové třímístné pilotované kosmické lodi na základě nosiče Angara 3 (alternativně známé jako A3M, 3P a 3.2) se inženýři zaměřili na výkonnější verzi, založené na základě nosiče Angara 5 (známé též jako A5M, 5P a 5.2), v létě 2007.\n\nSoučasně měl být snížen provozní tlak a tah rakety s motory RD-191 na méně náročné hodnoty, s cílem zvýšit bezpečnost pro posádku. Tak by nyní na nízkou oběžnou dráhu mohla být vynesena kosmická loď s odhadovanou hmotností kolem 20,8 tun a posádkou redukovanou ze šesti na čtyři osoby.\n\nV roce 2008, GKNPTs Khrunichev, moskevský zakladatel rodiny nosičů Angara, představil předvýrobní model založený na dvoustupňové, 712-tunové Angaře A5P, kde \"P\" znamená pilotovaná, s posádkou. Toto firma uvedla poněkud překvapivě, protože v té době by muselo jít o lety ze severně položeného Plesecka, odkud nebylo zvykem vypouštět lety s posádkou.\n\nRole Angary jako pilotované kosmické lodi, se nakonec stala oficiální poté, co v roce 2011 nepřátelé financování konkurenčního nosiče Rus-M zastavili jeho vývoj. Od té doby ruská vláda již zahájila výstavbu nového kosmodromu na ruském Dálném východ a vypuštění nosiče Angara 5 bylo slíbeno jako odrazový můstek.\n\nV rámci výběrového řízení Roskosmosu, vyhlášeného v červenci 2012 pod kódovým jménem Amur (po sibiřském veletoku) bude nosič Angara 5 upraven tak, aby mohl létat z Vostočného, nesouc na nízkou oběžnou dráhu Země 20-tunovou kosmickou loď PTK NP nové generace. První fáze ve vývoji Amur projektu poběží až do konce května 2013, řekl Roskosmos.\n\nVzhledem k tomu, že ne všechny průzkumné mise do hlubokého vesmíru se budou realizovat do roku 2030, Angara A5P by se mohla stát hlavním nosičem ruské pilotované kosmické lodi během většiny z 2020. let. Přesto, GKNPTs Khrunichev navrhla scénáře pro meziplanetární vesmírné mise, kde by tyto pilotované kosmické lodě byly vynášeny (těžkými) nosiči Angara A5P na nízké dráhy, kde by se spojili s velkými vesmírnými (meziplanetárními) tahači vynesenými supertěžkými nosiči.\n\nDosud konstrukce nosiče Angara A5P prošla řadou inkarnací, o čemž svědčí zmenšené modely objevující se na různých výstavách. Do roku 2011 raketa \"ztratila\" svůj třetí stupeň (modul URM-2).\n\nZdá se, že ve snaze o \"man-rated\" (potenciálně spolehlivější) dvoustupňovou Angaru, Khrunichev považoval za vhodné snížení tahu motorů RD-191 na 185 tun. Jako výsledek, pro vypuštění 18tunového nákladu, je třeba jen pět motorů po jediné spalovací komoře. Pro srovnání, raketa Sojuz potřebuje k vypuštění sedmitunové kosmické lodi šest čtyřkomorových motorů s celkem 24 spalovacích komor.\n\nNosič Angara A5P by mohl mít, při poruše jednoho z pěti motorů během startu, schopnost zvednout komplex a odletět s ním do bezpečné vzdálenosti od jeho vypouštěcího zařízení.\n\nPo vypuštění touto Angarou by kosmická loď (na orbitální dráze) patrně provedla vlastními motory další manévry.\n\nNejnovější konfigurace Angara A5P byla odhalena na letecké přehlídce v Moskvě, MAKS-2013, bohužel však bez jakýchkoliv oficiálních specifikací. Zřejmé změny v konstrukci rakety se zdály omezeny na části užitečného zatížení. Ochranná kapotáž se stala širší, plně pokrývá osazenou raketu s přepracovanými únikovými motory. Nicméně stav projektu a profil letu navrhovaného nosiče od druhé poloviny roku 2013 zůstává tajemstvím.\n\nV květnu 2014, generální ředitel výzkumného ústavu TsNIIMash Aleksandr Milkovsky, řekl, že nový plán vývoje pro PTK NP kosmické lodi odložil začátek letových zkoušek z roku 2018 na roku 2021. Nicméně, podle Milkovského, testování začne s lunární verzí kosmické lodi, spíše než jeho Zemi obíhající varianta. Ve stejné době Milkovsky uvedl, že letové zkoušky by mohly být provedeny s pomocí nového těžkého nosiče, který by nahradil Proton, samozřejmě s odkazem na Angara A5P.\n\nKruhová dráha, výška dráhy 200 km nad Zemí, sklon dráhy 63,1 stupně k rovníkuKruhová dráha, výška dráhy 1500 km nad ZemíEliptická dráha, nejnižší bod dráhy ve výšce 500 km, sklon dráhy 25 stupňůKruhová dráha ve výšce přibližně 35 800 km, nad rovníkem (sklon dráhy 0 stupňů)Úniková dráha (druhá kosmická rychlost)Oběžná dráha kolem Měsíce\n\nAngara je primárně vypouštěna z kosmodromu Pleseck na severu evropské části Ruska. Později bude využíván také kosmodrom Vostočnyj, který je ve výstavbě na jihovýchodě Ruska. Kosmodrom Vostočnyj umožní vypouštět nosiče s větším užitečným zatížením než z Plesecka. Šéf Roskosmosu Dmitrij Rogozin uvedl, že první spuštění Angary A5 z Vostočného je plánováno na rok 2023, tato mise má být zároveň premiérou pro novou kosmickou loď Orjol (dříve Federacija).\n\n\n"}
{"id": "1138941", "url": "https://cs.wikipedia.org/wiki?curid=1138941", "title": "Dánsko-švédský farmářský pes", "text": "Dánsko-švédský farmářský pes\n\nDánsko-švédský farmářský pes, známý také jako dánsko-švédský selský pes nebo dánský kuřecí pes (švédsky: \"Dansk-Svensk Gardshund\", anglicky: \"Danish Swedish Farmdog\"), je malé až středně velké psí plemeno s povahou přátelského společníka a zdatného lovce hlodavců. Plemeno plně uznává Mezinárodní kynologická federace (FCI) a řadí jej do skupiny Pinčové, knírači, plemena molossoidní a švýcarští salašničtí psi, do sekce Pinčové a knírači. Číslo oficiálního standardu je 356.\n\nDánsko-švédský farmářský pes je plemeno poměrně staré, které již před dlouhou dobou chytalo hlodavce v Dánsku a na jihu Švédska. Jeho původní zemí původu bylo pouze Dánsko, tedy až do doby, než v 17. století začala okupace Švédska. V té době se dánsko-švédský farmářský pes rozšířil i sem. Předky těchto psů bychom hledali mezi středně velkými pinči z Německa, Anglie a Francie. Původní označení tohoto plemene bylo dánský foxteriér nebo skandinávský teriér. Tito psi ale ještě před druhou světovou válkou začali z neznámých důvodů mizet, avšak nic nebylo dokumentováno, jelikož se oficiálně nejednalo o uznané psí plemeno. Plemeno skutečně vymřelo a dlouhou dobu bylo považováno za vymřelé, než jej ve druhé polovině 20. století znovuoživili dánsko-švédští kynologové. Toto oživení bylo úspěšné a roku 1987 byl dánsko-švédský farmářský pes uznán všemi severskými chovatelskými kluby. Toho roku byl také sepsán první oficiální standard, který je, s menšími úpravami, používán i dnes.\n\nV Česku toto psí plemeno není příliš známé, ani rozšířené, ale zdejší chov se začíná formovat — v druhé polovině roku 2015 se zde narodil první vrh štěňat. Plemeno se již rozšířilo i mimo Evropu a proto v roce 2003 vznikl v USA Danish/Swedish Farmdog Club of America. Plemeno se využívá již jen jako společník vhodný pro sportovce.\nDánsko-švédský selský pes je spíše malé psí plemeno s kompaktním tělem a lehkou, ale dobře osvalenou konstrukcí. Srst, která pokrývá celé tělo, je krátká, přiléhavá, na dotek spíše hrubá a s podsadou. Je bez zápachu a zbarvení bývá bílé s hnědými, černými, červenými nebo oranžovými znaky. Ideální kohoutková výška dospělých jedinců je 32 až 37 cm, hmotnost se pohybuje mezi 7 a 12 kg.\n\nHlava je malá, trojúhelníková, s širokou, lehce zaoblenou lebkou a dobře vyjádřeným stopem. Čelisti jsou silné, s nůžkovým skusem. Uši jsou natočené dopředu, umístěné daleko od sebe a po stranách hlavy. Mají trojúhelníkovitý tvar a srst na nich netvoří volánky. Hřbet je poměrně dlouhý, široký, s dobře klenutými žebry. Ocas je buď přiměřeně dlouhý nebo se štěně narodí s vrozeně zkráceným ocasem, nikdy se nekupíruje.\n\nDánsko-švédský farmářský pes je lehce zaměnitelný s hladkosrstým foxteriérem, ten má ale protáhlejší hlavu a delší nohy. Je také o něco vyšší, ale zároveň lehčí.\n\nTito psi jsou milí, přátelští a nekonfliktní, čímž se značně liší od teriérů. Rychle si navyknou na životní styl svého majitele a přizpůsobí se mu. Jsou schopní i hnát zvířata, ke kterým mají kladný vztah, to se ale nedá říct o jejich vztahu k hlodavcům. Mají vůči nim přirozené lovecké pudy a málokdy odolají lovu. Dánsko-švédský farmářský pes dobře vychází i s dětmi, jejichž hry je schopný přetrpět. Jedná se o bystré, inteligentní a samostatné plemeno, takže se rychle učí a umí si i sám poradit s nečekanými vetřelci. Přestože dánsko-švédský farmářský pes neimponuje velikostí, je to dobrý hlídač, který na každého kolemjdoucího upozorní hlasitým štěkotem a v případě nutnosti je schopný svůj majetek i rodinu do krve bránit. Jinak se k cizím chová přátelsky nebo je ignoruje.\n"}
{"id": "1138942", "url": "https://cs.wikipedia.org/wiki?curid=1138942", "title": "Radulf II. z Lusignanu", "text": "Radulf II. z Lusignanu\n\nRadulf II. z Lusignanu ( \"Raoul II de Lusignan\", † 1246) byl pán z Issoudounu a hrabě z Eu.\n\nNarodil se jako prvorozený syn Radulfa z Lusignanu a jeho druhé choti Alice, dcery a dědičky Jindřicha z Eu. Po otcově smrti roku 1219 se ujal hrabství Eu a krátce poté se oženil s Johanou Burgundskou. Manželství netrvalo dlouho, Johana brzy zemřela. Druhou manželkou se stala Jolanda z Dreux, která Radulfovi porodila jedinou dceru a pozdější dědičku Marii. Zemřela roku 1239 a Radulf se záhy znovu oženil s Filipou z Dammartinu. Zemřel roku 1246 a byl pohřben cisterciáckém klášteře Foucarmont, nekropoli hrabat z Eu.\n"}
{"id": "1138944", "url": "https://cs.wikipedia.org/wiki?curid=1138944", "title": "Rotsee", "text": "Rotsee\n\nRotsee je přírodní jezero nacházející se v blízkosti města Lucern ve stejnojmenném švýcarském kantonu. Oblast jezera je rekreačním centrem, na březích je přírodní rezervace. Voda z jezera je odváděna říčkou Ron, která se později vlává do Reussu. V blízkosti severního břehu jezera vede železnice Zug – Lucern.\n\nJezero je velmi vhodné pro pořádání veslařských regat. S délkou 2,5 km a rovným tvarem jezero vytváří přirodní veslařský kanál – veslařské závody na mezinárodní scéně se obvykle konají na trati o délce 2000 m. Jezero je okolními kopci chráněno před větrem, průtok a tedy i proudění jsou minimální. Jezero tak poskytuje ideální podmínky pro veslování, proto mezi veslaři získalo přezdívku „Göttersee“ (Božské jezero).\n\nVeslařské závody jsou na jezeře pořádány již od roku 1933. Každoročně se na jezeře koná mezinárodní veslařská regata \"Ruderwelt Luzern\" (též \"Rotsee-Regatta\"), která je jedním ze tří podniků Světového poháru ve veslování. Již čtyřikrát se zde konalo Mistrovství světa ve veslování – v letech 1962 (historicky první mistrovství světa), 1974, 1982 a 2001.\n\n\"Seegfrörni\" je výraz, kterým se ve Švýcarsku označuje kompletně zamrzlé jezero, tak, že jej lze bezpečně přejít a úřady mohou povolit volný pohyb po celém jezeře. Na Rotsee k tomuto jevu došlo naposledy v roce 1986 a v únoru 2012.\n\n\n"}
{"id": "1138963", "url": "https://cs.wikipedia.org/wiki?curid=1138963", "title": "Velež", "text": "Velež\n\nVelež je hora v Bosně a Hercegovině ležící v blízkosti Mostaru. Hřeben je dlouhý 13 kilometrů a nejvyššími vrcholy jsou Botin (1969 m n. m.), Guvnine (1897 m n. m.) a Vlačuge (1754 m n. m.). Na severní straně lze nalézt stopy zalednění, většina povrchu je pokryta vápencem, jen na nemnoha místech pastvinami a lesy. V izolovaném horském údolí se zde nachází město Nevesinje, v blízkosti pramene Buny vesnice Blagaj a bezprostředně pod vrcholem hory vesnice Podvelež.\n\nNázev hory pochází od jména slovanského boha Velese. Podle hory Velez se naopak jmenuje fotbalový klub FK Velež Mostar.\n"}
{"id": "1138968", "url": "https://cs.wikipedia.org/wiki?curid=1138968", "title": "Hans-Jürgen von Arnim", "text": "Hans-Jürgen von Arnim\n\nHans-Jürgen Bernhard Theodor von Arnim (4. dubna 1889 – 1. září 1962) byl německý generálplukovník (něm. \"Generaloberst\"), který sloužil během II. světové války. Byl také držitelem Rytířského kříže Železného kříže (\"Ritterkreuz des Eisernen Kreuzes\").\n\nVon Arnim vstoupil do německé armády již v roce 1907 a zúčastnil se již První světové války. Po válce zůstal v Reichswehru a následně ve Wehrmachtu. Se svou 52. pěchotní divizí prošel invazí do Polska v roce 1939 a následující rok také do Francie. V říjnu 1940 byl von Arnim pověřen velením 17. tankové divize.\n\nVon Arnim se zúčastnil rovněž Operace Barbarossa v Sovětském svazu a od října 1941 převzal velení XXXIX. tankového sboru, kterému velel až do listopadu následujícího roku, kdy byl přidělen k 5. tankové armádě pod velením Erwina Rommela v Severní Africe. Poté nahradil Rommela ve velení Tankové armády Afrika a 4. prosince 1942 byl povýšen do hodnosti generálplukovníka. Britským jednotkám se vzdal 12. května 1943. Spolu s dalšími 24 německými veliteli byl von Arnim držen v zajateckém táboře Fort Clinton v americkém státě Mississippi, odkud byl propuštěn 1. července 1947. Poté se vrátil do SRN, kde 1. září 1962 zemřel.\n\n\n"}
{"id": "1138975", "url": "https://cs.wikipedia.org/wiki?curid=1138975", "title": "Otto Deßloch", "text": "Otto Deßloch\n\nOtto Dessloch (11. června 1889 Bamberk – 13. května 1977 Mnichov) byl německý generálplukovník (něm. \"Generaloberst\") Luftwaffe, který sloužil během II. světové války. Byl také držitelem Rytířského kříže Železného kříže s dubovou ratolestí (\"Ritterkreuz des Eisernen Kreuzes mit Eichenlaub\"). Rytířský kříž Železného kříže s dubovými ratolestmi bylo nejvyšším vyznamenáním, které se udělovalo za mimořádnou statečnost v boji nebo za vynikající vojenské vedení.\n\núdaje použity z: německé Wikipedie-Otto Deßloch\n"}
{"id": "1138976", "url": "https://cs.wikipedia.org/wiki?curid=1138976", "title": "Talk show", "text": "Talk show\n\nTalk show je televizní či rozhlasový pořad, kde moderátor s pozvanými hosty vede rozhovory, ty jsou prokládány hudebními či jinými kulturními vystoupeními nebo projekcemi krátkých ukázek.\n\nNeexistuje jedna univerzální definice toho, co je označováno pojmem talk show. Původně jde o rozhlasový žánr, proto se talk show řadí do zvukových televizních žánrů, neboť se klade důraz na mluvený projev. Termín „talk show“ se však začal používat až v polovině 60. let 20. století, přestože různé typy diskusních pořadů se v televizním vysílání objevovaly již od jejích počátků. Bernard Timberg definuje talk show jako „televizní pořad, který je strukturován okolo konverzace samé.“ Aktéry konverzace se stávají moderátor, host i publikum. Jeremy Orlebar klade důraz na diváky a talk show chápe jako televizní obdobu veřejné debaty, kde se probírají aktuální témata, o něž se publikum zajímá. Ústředními tématy talk shows jsou tedy aktuální události a zábavní průmysl.\n\nV počátcích žánru se v těchto pořadech vyskytovaly zejména dialogy, rozhovory a komentáře. V současné době je doplňuje vizuální složka (např. scénky, videoklipy). Zejména ve Spojených státech vzhledem ke své popularitě se talk show stávají činitelem společenského, kulturního i politického dění. Oblíbené pořady a jejich moderátoři mohou nastolovat agendu, o čem se bude veřejně mluvit, mohou mobilizovat diváky, přinášejí populární osvětu a pomocí nepříjemných dotazů a nekorektnosti hrát politickokritickou úlohu.\n\nPrvní talk show se objevovaly v rozhlase ve 20. letech 20. století. První rozhlasová talk show byla odvysílána v roce 1921 a do konce 20. let se vynořilo 21 podobných pořadů, které se zaměřovaly na různá témata – náboženství, kutilství či veřejné záležitosti. Moderátor neformálně promlouval k posluchačům, zároveň působil jako expert, který je má vzdělávat a poučovat o věcech, které jim byly vzdálené. Moderátoři sdělovali své pocity z knih či zážitky se známými osobnostmi. Od 30. let byla převážně jednosměrná komunikace nahrazována interaktivitou, když pořad Vox \"Populi\" začal vysílat rozhovory s lidmi na ulici. Vývoj televizní talk show kopíruje vývoj televizního vysílání.\n\nRozhlasová i televizní talk show přebírala již známé komunikační postupy, které přetvořila do oblíbené, ale nenákladné formy zábavy a sdílení informací. Inspiraci čerpala z forem vaudeville, varieté, music hall, které se skládaly z řady zábavných a hudebních výstupů, a z amerického hnutí Chautauqua, které na přelomu 19. a 20. století přinášelo zábavně-vzdělávací vystoupení na venkov. Ve hnědých stanech se odehrávaly série přednášek, rozhovorů, vystoupení s intelektuály, učiteli, duchovními, ale i baviči a hudebníky. Právě odtud přejaly zájem o známé a zajímavé osobnosti, zájem o aktuální společenské dějí a debatu o specializovaných tématech.\n\nV České republice se talk show začaly objevovat až po roce 1989, kdy televizní stanice převzaly modely ze západní kultury.\n\nPodle Bernarda Timberga existuje pět nepsaných pravidel, která má většina tradičních talk show.\n\n\nBernard Timberg dělí talk show na tři hlavní podžánry.\n\n\nToto rozdělení žánrů však nemusí platit. Neurčitost pojmu umožňuje tvůrcům vytvářet vlastní zpracování žánru, hybridy či další podžánry. Záleží na výběru osobnosti moderátora, hostů a diváků. Dále je možné televizní talk show dělit podle formátu, počtu hostů, moderátorů a témat.\n\nTalk show se obvykle skládá z úvodního monologu moderátora, ten posléze promluví k divákům, načež si sedne ke stolu, kde vede rozhovory s hosty, které jsou prokládány scénkami a zábavnými videi. Na závěr se moderátor rozloučí poděkuje divákům.\n\nStruktura pořadů se však liší podle vysílacího času, publika a obsahu. Ranní vysílání variuje mezi zábavou a zpravodajstvím. Daytime talk show se vysílá zpravidla odpoledne, cílí na divačky a zaměřuje se proto více na bulvární informace. Late night show pak probíhá aktuální témata.\n"}
{"id": "1138985", "url": "https://cs.wikipedia.org/wiki?curid=1138985", "title": "Johannes Frießner", "text": "Johannes Frießner\n\nJohannes Frießner, také Hans Frießner (22. března 1892 Chemnitz – 26. června 1971 Bad Reichenhall) byl německý vysoký důstojník (od roku 1944 generálplukovník, něm. \"Generaloberst\"). Během II. světové války byl velitelem různých důležitých jednotek německé armády v boji proti Sovětskému svazu.\n\n"}
{"id": "1138987", "url": "https://cs.wikipedia.org/wiki?curid=1138987", "title": "Werner von Fritsch", "text": "Werner von Fritsch\n\nWerner Thomas Ludwig svobodný pán von Fritsch (4. srpna 1880 – 22. září 1939 Varšava) byl vysokým důstojníkem Wehrmachtu, generálplukovníkem, členem nejvyššího německého velení a druhým německým generálem, který byl zabit v průběhu II. světové války.\nV letech 1907 – 1910 navštěvoval válečnou akademii. Po ukončení školy byl v hodnosti Oberleutnant (nadporučík) převelen do velkého generálního štábu.\n\núdaje použity z: německé Wikipedie\n\n\n"}
{"id": "1138988", "url": "https://cs.wikipedia.org/wiki?curid=1138988", "title": "Marie z Lusignanu (1260)", "text": "Marie z Lusignanu (1260)\n\nMarie z Lusignanu ( \"Marie de Lusignan\", 1223 – 1. října 1260, Poitou) byl paní z Issoudounu a hraběnka z Eu.\n\nNarodila se jako jediná dcera a dědička Radulfa z Lusignanu a jeho druhé choti Jolandy, dcery Roberta z Dreux. Po otcově smrti roku 1246 zdědila hrabství Eu a o čtyři roky později byla provdána za Alfonse z Brienne, syna bývalého jeruzalémského krále Jana z Brienne. Alfons byl Mariiným vrstevníkem a po sňatku převzal hraběcí titul.\n\nMarie zemřela v říjnu roku 1260 a byla pohřbena v cisterciáckém klášteře Foucarmont, nekropoli hrabat z Eu.\n"}
{"id": "1138989", "url": "https://cs.wikipedia.org/wiki?curid=1138989", "title": "František Mathon", "text": "František Mathon\n\nFrantišek Mathon (10. února 1828 Slavětín – 29. listopadu 1893 Vídeň) byl rakouský pedagog a politik české národnosti z Moravy, v 2. polovině 19. století poslanec Říšské rady.\n\nNarodil se v Slavětíně u Litovle, kde měl později letní byt. Zasloužil se o zřízení tamní školy, hasičského sboru a pošty. Absolvoval gymnázium v Olomouci a pak studoval práva a filozofii na Karlo-Ferdinandově univerzitě v Praze. V roce 1854 zde získal titul doktora filozofie. Roku 1855 složil učitelské zkoušky z matematiky a fyziky pro gymnázia a o rok později získal i aprobaci pro výuku českého jazyka. Působil nejprve jako suplent na gymnáziu v Brně, pak na reálné škole v Olomouci. Roku 1857 nastoupil do funkce ředitele brněnské městské reálky. Roku 1885 odešel do penze. Byl veřejně a politicky aktivní. V letech 1863–1868 působil jako předseda Matice moravské. Byl též redaktorem časopisu \"Rolník\". Byl mu udělen Řád Františka Josefa.\n\nV doplňovacích zemských volbách 26. listopadu 1862 usedl na Moravský zemský sněm za kurii venkovských obcí, obvod Brno, Tišnov, Ivančice. Mandát obhájil i v zemských volbách v lednu 1867, nyní za městskou kurii, obvod Kroměříž. Poslanecký slib skládal v únoru 1867 v češtině.\n\nPůsobil i jako poslanec Říšské rady (celostátního parlamentu Předlitavska), kam zasedl v doplňovacích volbách roku 1886 za kurii venkovských obcí na Moravě, obvod Brno, Vyškov atd. Nastoupil 23. března 1886 místo Wolfganga Kusého. Ve volbách porazil německého liberála Adolfa Prombera. Ve volebním období 1885–1891 se uvádí jako Dr. Franz Mathon, penzionovaný ředitel vyšší reálné školy, bytem Brno.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance.\n\nZemřel v listopadu 1893.\n"}
{"id": "1138991", "url": "https://cs.wikipedia.org/wiki?curid=1138991", "title": "Leo Klejn", "text": "Leo Klejn\n\nLeo Samujlovič Klejn (1. července 1927, Vitebsk, Bělorusko – 7. listopadu 2019) byl ruský archeolog, antropolog a filolog. \n\nKlejn se narodil 1. července 1927 v běloruském Vitebsku dvěma židovským lékařům, v Polsku narozenému Stanislavovi Semenovičovi (rozenému jako Samujl Simkovič) a Asje Mojšejevně. Prarodiče z obou stran byli bohatí, jeden z jeho dědů byl továrníkem, druhý vysoce postaveným obchodníkem. Stanislav Semenovič sloužil jako lékař v antibolševické Dobrovolnické armádě během Ruské občanské války. Na konci války se připojil k Rudé armádě, ale nikdy nebyl členem Komunistické strany Sovětského svazu.\n\nV roce 1941 byli oba Leovi rodiče povoláni do Velké vlastenecké války zatímco zbytek rodiny byl evakuován, nejprve Volokolamsku, poté do Jegorjevsku a nakonec do Joškar-Ola. Zde Leo pracoval v zemědělském družstvu než v šestnácti letech opustil školu a byl připojen k 3. běloruskému frontu jako civilista. Po válce se rodina usídlila v Grodnu a zde Leo rok studoval na Technické železniční škole. Během tohoto studia vytvořil podzemní liberální organizaci Prométheus, která upoutala pozornost KGB, ale vzhledem k věku zapojených nedošlo k žádným závažnějším důsledkům.\n\nPo ukončení střední školy nastoupil do Pedagogického institutu v Grodnu na Fakultě jazyka a historie. Po roce studia promluvil na poradě proti prvnímu tajemníkovi výboru strany v Grodnu a byl donucen institut opustit. Přestoupil na Leningradskou univerzitu, nejprve jako korespondenční student, poté na běžné studium. Zde studoval archeologii pod vedením Michaila Artamonova a ruskou filologii pod Vladimirem Proppem. Nadále oponoval stranickému dogmatu odmítáním práce Nicholase Marra, tento postoj však zůstal bez následků, protože Marrovi teorie byly odsouzeny samotným Stalinem. V roce 1951 promoval s vyznamenáním na Fakultě historie, poté pracoval šest let jako středoškolský učitel a knihovník, než se vrátil na Leningradskou univerzitu k postgraduálnímu studiu archeologie. V roce 1960 získal místo na Katedře archeologie a v roce 1962 se na ní stal asistentem. Vzhledem k tomu, že Klejn byl Žid, ale nebyl členem strany, byla tato pozice neobvyklá, ale přesto byl do ní jmenován zvláštním zasedání fakultního stranického předsednictva pro svou akademickou kvalifikaci.\n\nKlejnova první tištěná práce byla vydána v roce 1955; jeho první monografie v roce 1978. Podílel se na řadě archeologických expedic v Rusku, Bělorusku a na Ukrajině, posledních pět sezón jako hlava expedice. Jednalo se o vykopávky měst z období Kyjevské Rusi a skytsko-sarmatských mohyl.\n"}
{"id": "1138999", "url": "https://cs.wikipedia.org/wiki?curid=1138999", "title": "Jan Dobrovský", "text": "Jan Dobrovský\n\nJan Dobrovský (* 30. července 1960) je český podnikatel, novinář a filantrop. Podle časopisu \"Forbes\" je třicátým nejbohatším Čechem s majetkem téměř 5 miliard korun.\n\nJan Dobrovský je synem českého novináře, publicisty, disidenta a politika, Luboše Dobrovského.\n\nJan Dobrovský z politických důvodů nemohl studovat gymnazium a proto absolvoval střední zemědělskou školu. Po několika neúspěšných pokusech o přijetí k dennímu studiu na vysoké škole byl přijat na dálkové studium Vysoké školy zemědělské v Praze. Po několika semestrech bylo ale jeho studium po intervenci StB označeno za neplatné z formálních důvodů. Pro jeho rodinný původ mohl vykonávat před rokem 1989 pouze manuální profese. \n\nVe druhé polovině osmdesátých let se plně zapojil do práce se samizdatem, především v Lidových novinách. Na přání Jiřiny Šiklové spolu s Vladimírem Mlynářem nahradil Jana Rumla po jeho pobytu ve vazbě v distribuci exilové literatury, materiálů pro výrobu Originálního videojournalu a korespondence mezi českým disentem a jeho zahraničními podporovateli.\n\nV různých samizdatových publikacích tiskli jeho fejetony a povídky, některé vydala také samizdatová edice Expedice.\n\nPřed rokem 1989 se aktivně zapojil do práce redakčního týmu, který vydával samizdatové Lidové noviny. Spolu s dalšími novináři a přáteli se podílel na vzniku již legálního deníku Lidové noviny, který začal vycházet na jaře 1990. V obnovených LN působil až do roku 1992.\n\nV roce 1992 přišel do ČST, kde řídil televizní zpravodajství a stal se zástupcem šéfredaktora Televizních novin. \n\nPo skončení vysílání federální ČST v roce 1993 pokračoval v řízení zpravodajství v rámci Intendantury programu ČT 2. Intendantem byl Jan Štern.\n\nV letech 1994–1997 řídil kancelář Karla Schwarzenberga v České republice. Zabýval se především rozsáhlými restitucemi a následnou správou majetku. V letech 1997–2003 pracoval jako poradce a partner v konzultační kanceláři Becker & Poliakoff consulting, kde se zabýval lobbingem a investicemi zahraničních investorů v České republice především do telekomunikací, potravinářství a energetiky. Byl v té době i poradcem ČSOB a jejího generálního ředitele Pavla Kavánka při akvizici IPB. V letech 2004–2008 byl členem dozorčí rady společnosti Czech Coal a v letech 2008–2011 jejím předsedou.\n\nV roce 2011 založil se spolupracovníky z Czech Coal, Petrem Pudilem a Vasilem Bobelou, společnost bpd partners a.s., která spravuje jejich rodinný majetek.\nV letech 2005–2012 byl členem správní rady Střediska prevence a léčby drogových závislostí – Drop In, o.p.s. věnující se prevenci a léčbě drogových závislostí.\n\nJan Dobrovský podporuje především činnost POST BELLUM, organizace dokumentující vzpomínky pamětníků historických okamžiků 20. století. Hlavní naplní činnosti je projekt Paměť národa. Jan Dobrovský působí jako předseda kolegia Paměti národa.\n\nCelý život se zabývá fotografií. První veřejnou výstavu měl již v roce 1988 v divadle E. F. Buriana. Od tehdejšího focení pražských zátiší se jeho zájem posunul k dokumentární fotografii. Černobílé snímky zachycují běžný život lidí, které potkává při svých cestách doma i v cizině.\n"}
{"id": "1139002", "url": "https://cs.wikipedia.org/wiki?curid=1139002", "title": "169 (číslo)", "text": "169 (číslo)\n\nSto šedesát devět je přirozené číslo, které následuje po čísle sto šededesát osm a předchází číslu sto sedmdesát. Římskými číslicemi se zapisuje CLXIX.\n\n\n\nSilnice II/169 je česká silnice II. třídy vedoucí na trase Horažďovice – Rabí – Sušice – Horská Kvilda – Kvilda\n\n\n"}
{"id": "1139003", "url": "https://cs.wikipedia.org/wiki?curid=1139003", "title": "Fritz Wenzlitzke", "text": "Fritz Wenzlitzke\n\nFritz Wenzlitzke, též Fritz Wenzliczke (27. dubna 1844 Brno – 18. prosince 1889 Brno), byl rakouský a moravský právník a politik německé národnosti, v 2. polovině 19. století poslanec Říšské rady.\n\nNarodil se roku 1844. Jeho otec August Wenzliczke (1814–1891) byl brněnským advokátem a politikem. Stejné profesní zaměření měl i Fritz. Studoval práva na Karlo-Ferdinandově univerzitě v Praze a na Jagellonské univerzitě v Krakově.\n\nPůsobil jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou na Moravě, obvod Moravská Třebová, Svitavy atd. V parlamentu setrval do své smrti roku 1889. Pak ho nahradil Heinrich Kaniak. Ve volebním období 1885–1891 se uvádí jako Dr. Fritz Wenzlitzke, advokát, bytem Brno.\n\nNa Říšskou radu kandidoval jako kandidát klubu Sjednocené levice, který sdružoval několik ústavověrných politických proudů. Později přešel po rozkladu této parlamentní frakce do nacionálně radikálnějšího Německého klubu (Deutscher Club). Z něj ovšem v únoru 1887 také odešel. Působil pak v poslaneckém klubu německých nacionálů (Deutschnationale Vereinigung, též nazýván Deutschnationaler Club), který byl vyhroceně nacionalisticky orientovaný. Patřil mezi hlavní představitele německých nacionálů na Moravě.\n\nZemřel v prosinci 1889. V roce 1890 mu byl v Brně na ústředním hřbitově odhalen pomník.\n"}
{"id": "1139006", "url": "https://cs.wikipedia.org/wiki?curid=1139006", "title": "Josef Kohout (cyklista)", "text": "Josef Kohout (cyklista)\n\nJosef Kohout (10. června 1863 Praha – 1. dubna 1946, tamtéž) byl český cyklista a průkopník tohoto sportu.\n\nByl synem majitele smíchovské strojírenské továrny Jana Kohouta, jeho bratři František, Václav a Petr byli také cyklistickými závodníky. V roce 1879 se prostřednictvím anglických návštěvníků Prahy Kohout seznámil s bicyklem, tehdy ještě dřevěným, a podnikl na něm jízdu z Prahy do Plzně. O rok později dojeli Josef a František Kohoutovi za velkého zájmu tisku na kole z Prahy do Vídně za dva a půl dne. V roce 1881 založili Klub českých velocipedistů Smíchov jako historicky první český sportovní klub a přesvědčili otce Kohouta, aby sortiment svých výrobků rozšířil o kola, už kovová a vysoká. Na vysokém kole vyhrál Josef Kohout roku 1882 mezinárodní mistrovství Rakouska-Uherska v závodě na jednu anglickou míli časem 2:41,6 minuty. Stal se tak vůbec prvním Čechem, který vyhrál mezinárodní sportovní soutěž. V roce 1883 se konaly historicky první cyklistické závody v Praze, Kohout skončil druhý za Němcem Juliem Huberem. O rok později neprohrál ani jeden z osmi závodů, kterých se zúčastnil. V roce 1885 podnikl velkou propagační cestu po Evropě, během níž vytvořil světový rekord, když v Německu ujel 400 km za 21 hodin.\n\nByl také jedním ze zakladatelů České ústřední jednoty velocipedistů roku 1883, o rok později začal vydávat odborný časopis \"Cyklista\" a podílel se také na vypracování zákona upravujícího používání velocipédu jako dopravního prostředku, který vešel v platnost roku 1890. \nV témže roce byla v Kroměříži velkým mezinárodním závodem otevřena první cyklistická dráha na Moravě. Otevření se zúčastnilo více než sto jezdců v celé řadě disciplín. Josef Kohout se spolu se svým bratrem Petrem účastnil v závodech tandemových.\n\nFunkcionářské a pracovní povinnosti Kohoutovu další závodnickou kariéru velmi omezily. Odešel do Ruska, kde studoval kavkazské jazyky, roku 1892 vytvořil na dráze v Oděse další světový rekord, když ujel za 24 hodin 539,75 km – už na nízkém kole velmi podobném dnešnímu, zvaném tehdy \"rover\". Později žil v Německu, roku 1922 se vrátil do Prahy, kde se živil jako soukromý učitel jazyků.\n"}
{"id": "1139007", "url": "https://cs.wikipedia.org/wiki?curid=1139007", "title": "Alena Rašková", "text": "Alena Rašková\n\nAlena Rašková (* 27. října 1949 Nový Jičín) je česká politička a středoškolská pedagožka, v letech 2012 až 2016 zastupitelka Olomouckého kraje (z toho v letech 2015 až 2016 též radní kraje), dlouholetá zastupitelka a v letech 2015 až 2018 i primátorka města Prostějova (od roku 2009 postupně místostarostka města, náměstkyně primátora, 1. náměstkyně primátora, primátorka a opět náměstkyně primátora), členka ČSSD.\n\nVystudovala obor matematika-fyzika na Přírodovědecké fakultě Univerzity Palackého v Olomouci (získala titul RNDr.). Od roku 1974 učila na Středním odborném učilišti strojírenském v Prostějově, následně pak mezi lety 1989 a 2008 na Střední průmyslové škole oděvní v Prostějově.\n\nAlena Rašková je vdaná, s manželem mají tři dospělé syny, žije v Prostějově.\n\nDo politiky se pokoušela vstoupit, když v komunálních volbách v roce 1994 kandidovala jako nezávislá za subjekt \"Sdružení ČSSD, NK\" do Zastupitelstva města Prostějova, ale neuspěla. Zastupitelkou města se tak stala až po volbách v roce 1998, kdy kandidovala jako nestraník za ČSSD. Mandát zastupitelky následně obhájila jak ve volbách v roce 2002 opět jako nestraník za ČSSD, tak ve volbách 2006 už jako členka ČSSD, do níž roku 2004 vstoupila.\n\nKe konci roku 2008 na svou funkci rezignoval místostarosta Prostějova Alois Mačák a od ledna 2009 ho ve funkci nahradila Alena Rašková. Svěřeny jí byly kompetence v oblastech sociálního zabezpečení, sociální péče a sociálních služeb, vytváření podmínek a uspokojování potřeb bydlení, ochrany a rozvoje zdraví a dopravy a spojů. Ve volbách 2010 nejprve obhájila mandát zastupitelky města a krátce nato i místostarostky se stejnými kompetencemi jako v předchozím období. V březnu 2012 se Prostějov stal statutárním městem a funkce místostarostky se změnila na funkci náměstkyně primátora. V komunálních volbách v roce 2014 již po páté obhájila post městské zastupitelky a v listopadu 2014 byla zvolena 1. náměstkyní primátora (se stejnou působností jako dříve).\n\nKdyž 14. září 2015 rezignoval dosavadní primátor Miroslav Pišťák, začala Rašková (jakožto 1. náměstkyně) vykonávat jeho pravomoc až do zvolení nového primátora či primátorky. Ještě ve druhé polovině září oznámila, že bude usilovat o post primátorky města, tou byla zvolena 5. října 2015. Nikdo jiný nekandidoval a hlasovalo pro ni 29 z 35 přítomných zastupitelů. V komunálních volbách v roce 2018 byla lídryní kandidátky ČSSD do Zastupitelstva města Prostějova, mandát zastupitelky obhájila. Novou koalici složily vítězné hnutí ANO, třetí hnutí Pévéčko, čtvrtá ODS a nezávislé osobnosti města Prostějova a pátá ČSSD. Rašková se stala řadovou náměstkyní primátora.\n\nAngažuje se také v krajské politice. V krajských volbách v roce 2008 kandidovala za ČSSD do Zastupitelstva Olomouckého kraje, ale neuspěla (stala se třetí náhradnicí). Zvolena byla až o čtyři roky později ve volbách 2012. V září 2015 na svůj post rezignoval náměstek hejtmana Alois Mačák a ještě tentýž měsíc byla Rašková zvolena neuvolněnou radní kraje. Ve volbách v roce 2016 svůj mandát krajské zastupitelky neobhajovala, skončila tak i ve funkci radní kraje.\n\nVe volbách do Poslanecké sněmovny PČR v roce 2006 kandidovala za ČSSD v Olomouckém kraji, ale neuspěla.\n\nV červnu 2017 Jakub Čech upozornil na to, že v zápise z jednání zastupitelstva města Prostějov, v němž bylo hlasováno o pronájmu budovy v majetku města Střední škole automobilní Prostějov, jejíž spolumajitelkou je prostějovská primátorka Alena Rašková, chybí zmínka o tom, že by primátorka upozornila na svůj střet zájmů. Následně byla původní verze zápisu nahrazena na internetových stránkách města verzí novou, která tuto zmínku již obsahovala. Dle Raškové se jednalo pouze o nedopatření, během zasedání města na svůj střet zájmů upozornila, pouze nebyl promítnut do zápisu. Samotného hlasování se nadto neúčastnila. Tvrzení Jakuba Čecha tedy byla podle ní nepravdivá, nadto ji prý Čech označil za \"\"malého Babiše\"\". Aktivista ji prý tímto dehonestoval v očích veřejnosti. Z tohoto důvodu na něj podala trestní oznámení a oznámení o přestupku. Rašková však s oznámením neuspěla, přestupkové řízení vedené proti Čechovi Městským úřadem v Konici však bylo zastaveno s tím, že jeho kritika měla vždy reálný podklad.\n\nPři výkonu funkce primátorky čelila kritice kvůli kauze starého židovského hřbitova či své údajné \"mediální neobratnosti\". Podle aktivisty a novináře Jakuba Čecha nezvládla vyřešit také kauzu hokejové licence.\n"}
{"id": "1139008", "url": "https://cs.wikipedia.org/wiki?curid=1139008", "title": "Undercover", "text": "Undercover\n\nUndercover může být:\n\n"}
{"id": "1139009", "url": "https://cs.wikipedia.org/wiki?curid=1139009", "title": "Burza (Antverpy)", "text": "Burza (Antverpy)\n\nBurza (niz. \"Handelsbeurs\", fr. \"Chambre de Commerce\") v centru belgického města Antverpy byla poprvé otevřena již roku 1531, a je tak nejstarší finanční burzou na světě. Obchodovalo se zde zejména se směnkami, dluhopisy a komoditami. Od roku 1997 se zdejší obchodování přesunulo do Bruselu. Historická budova tak zůstala bez využití a podléhá chátrání.\n\nNejstarší budova burzy byla vystavěna v pozdně-gotickém slohu na čtvercovém půdorysu. Stavbou ohraničený dvůr neměl střechu, krytá byla pouze vnitřní kolonáda. Vzhledem antverpské burzy se inspiroval anglický finančník Thomas Gresham, který podle jejího vzoru nechal vystavět Královskou burzu v Londýně, otevřenou roku 1565.\n\nV roce 1583 burza v Antverpách vyhořela a byla znovu postavena podle původních plánů. \n\nRoku 1853 byl vnitřní prostor zastřešen; autorem projektu byl Charles Marcellis. O pět let později však budova vyhořela znovu. Autorem nové stavby, dokončené roku 1872, se stal architekt Joseph Schadde. Novogotický sloh se v ní mísí s využitím na svou dobu revolučních novinek, např. kovových konstrukcí v interiéru. \n\nBurza byla využívána do roku 1997, kdy její funkce převzala burza v Bruselu. Budova od té doby zůstala prázdná a chátrá, rozpadá se její strop, pokrytý erby. Objevily se plány její přestavby na restauraci nebo pětihvězdičkový hotel, kvůli potížím s financováním se však nerealizovaly.\n\n"}
{"id": "1139012", "url": "https://cs.wikipedia.org/wiki?curid=1139012", "title": "Abbans-Dessus", "text": "Abbans-Dessus\n\nAbbans-Dessus (Horní Abbans) je francouzská obec v departementu Doubs, v regionu Franche-Comté, asi 17 km jihozápadně od Besançonu.. Obec leží nad řekou Doubs, na výběžku pohoří Jura a má rozlohu 4,43 km². V obci žije zhruba 300 obyvatel. Hustota zalidnění je 68,4 obyv./km². V poslední době počet obyvatel mírně klesl.\n\nObec a patrně i hrad stály už v 11. století a byly střediskem samostatného panství, které roku 1678 Nijmegenským mírem připadlo Francii.\n\n\n"}
{"id": "1139015", "url": "https://cs.wikipedia.org/wiki?curid=1139015", "title": "Abbaretz", "text": "Abbaretz\n\nAbbaretz je francouzská obec, která se nachází v departementu Loire-Atlantique, v regionu Pays de la Loire. Obec má rozlohu 61,76 km². V obci žije necelých 2 000 obyvatel. Hustota zalidnění je 31,38 obyv./km². V poslední době počet obyvatel vzrůstá. Obec je vzdálená asi 44 km od Nantes.\n\n"}
{"id": "1139016", "url": "https://cs.wikipedia.org/wiki?curid=1139016", "title": "Wiehlův dům (Praha)", "text": "Wiehlův dům (Praha)\n\nWiehlův dům je označení pro novorenesanční dům na Václavském náměstí čp. 792 situovaný na nároží Václavského náměstí a Vodičkovy ulice. Dům si pro svou potřebu v letech 1894–96 postavil podle vlastního projektu významný český architekt 19. století Antonín Wiehl. Autory maleb na fasádě jsou Mikoláš Aleš a Josef Fanta. Dům byl postaven na pozemku po demolici původního objektu, který Wiehl odkoupil v roce 1894. Wiehl dům na Václavském náměstí odkázal ve své závěti České akademii věd a umění.a podle přání Wiehla slouží od jeho smrti jako majetek Akademie věd České republiky potřebám nakladatelství Academia. Dům je zapsán v Ústředním seznamu kulturních památek České republiky.\n\nWiehlův dům je jako nárožní situován na rohu Václavského náměstí a Vodičkovy ulice. Má čtyři patra, 4×11 okenních os, ozdobné střešní štíty a vikýře na sedlové střeše. Na hřebeni střechy je vížka s ochozem. Na průčelí do Vodičkovy ulice je portál. Omítky jsou většinou malované. Plastické prvky fasády jsou provedeny částečně ve štuku, částečně z pískovce. V krajní ose ve 2. a 4 patře arkýř spojený balkonem. V přízemí byly projektovány obchodní prostory, v 1. patře kavárna, v dalších patrech byty a kanceláře. Wiehlův dům patří k nejvýpravnějším novorenesančních domům v Praze.\n\nPlocha a tematická šíře malířské výzdoby nemá mezi domy v Praze postavenými na konci 19. století obdobu. Návrh výtvarné výzdoby fasády a témata maleb si zpracoval Wiehl sám. Vycházel ze své koncepce „české“ renesance a určil plochy fasády pro výzdobu a její kompozici. Wiehl ve výzdobě domu ve stylu tzv. „mluvící architektury“ uplatnil svou sbírku průpovídek na historických stavbách. Vybral ty, které měl v oblibě jako nositele „vtipu, humoru, ironie, ale i moudrosti a morálky“. Podobné průpovídky jsou i na jiných domech, které navrhoval. Například na strážním domku u hrobky rodiny Daubkovy v Litni je na lomenici instruktivní heslo „NAPRZED VZADU OCI MEG LEPSI GEST ZDRZ HO, NEZ CHYT HO“. Malby pokrývají prakticky celé průčelí do náměstí a podstatnou plochu průčelí do Vodičkovy ulice. Malby nezasahují pouze výkladce v přízemí a část prvního patra. Autorem ornamentální výzdoby je Josef Fanta. Figurální výzdoba byla realizována podle návrhu Mikoláše Alše. Malby na domě podle těchto návrhů provedli malíři Láďa Novák a A.Hofbauer, kterým asistovali František Urban a Vilém Trsek.\nMalířská výzdoba domu je velmi bohatá. Obsahuje ornamenty, kartuše, masky, hermovky, nádoby, florální dekor, ovocné festony, stuhy v českých národních barvách. Jsou zastoupeny nahé figury v typických michelangelovských pózách a děti s hudebními nástroji.\n\nV posledním patře průčelí do Václavského náměstí jsou vymalovány mezi okny alegorie ctností, ve štítu ve Vodičkově ulici jsou vymalováni amorci, štíty a symboly Dne a Noci a pod korunní římsou masky Války a Míru.\nÚstřední motiv malířské výzdoby tvoří dva cykly ze života měšťana. Ten je v duchu dobového představy ctností zobrazen jako kupec, vzdělanec a obránce svého města. Mikoláš Aleš téma zpracoval malbami šesti figur v polích nik třetího patra. Pod nimi ve druhém patře jsou namalovány významné scény z měšťanského života, které doplňují pořekadla v kartuších nad horními postavami.\nCyklus života má jako motto nápis „Život – pouť k Bohu“. První čtyři obrazy jsou (zleva doprava) vymalovány na fasádě Václavského náměstí a poslední dva (opět zleva doprava) jsou vymalovány na fasádě ve Vodičkově ulici.\n\nFasáda Wiehlova domu obsahuje ve své malířské výzdobě tradiční renesanční motivy. Z české národní tradice jsou zastoupena jako komentáře k obrazům lidová pořekadla, výjevy z historie a slovanská mytologie (Morana). Obraz lidského života ukazuje jako dobový ideál aktivního a úspěšného měšťana.\n\nWiehl v novém domě bydlel od roku 1896 a zde měl také svou kancelář jako architekt a stavitel. V domě měl uloženy své rozsáhlé umělecké sbírky, knihovnu a další starožitnosti. V posledních letech života po ukončení aktivní stavitelské práce se zde věnoval utřídění svých sbírek a práci na podkladech pro Komisi pro soupis stavebních, uměleckých a historických památek královského hlavního města Prahy Připravoval i dokumenty pro svou závěť, podle které dům na Václavském náměstí odkázal České akademii věd a umění (kromě toho též své jmění na založení Národohospodářského ústavu, jehož návrh vypracoval.V tomto domě také Wiehl zemřel. Jeho mecenášský záměr se naplnil a dům je od jeho smrti v majetku České akademii věd a umění a jejích právních nástupců: po roce 1918 České akademie věd a umění (ČAVU) Československé akademie věd Československé a po roce 1992 Akademie věd České republiky V současné době je spravuje Středisko společných činností AV ČR, v. v. i. Sídlí zde nakladatelství Akademie věd ČR Academia, které má v přízemí a v 1. patře reprezentativní knihkupectví odborné literatury. Pro svou architektonickou hodnotu byl Wiehlův dům s účinností k 3. květnu 1958 prohlášen za kulturní památku a je zapsán v Ústředním seznamu kulturních památek České republiky s číslem rejstříku 39967/1-1138.Ve dnech květnového povstání roku 1945 byl Wiehlův dům poškozen německým bombardováním Václavského náměstí a v 50. letech opraven. Malby na fasádách domu byly opakovaně restaurovány. Přízemí domu bylo upraveno v souvislosti s výstavbou podchodu na Václavském náměstí v letech 1967–1968, kdy v přízemí ve Vodičkově ulici bylo upraveno podloubí, ze kterého je dům schodištěm propojen s podchodem. Původní rustika přízemí (je viditelné její pokračování v 1. patře) byla nahrazena obklady z leštěného kamene. Následně v souvislosti se stavbou stanice Můstek trasy A pražského metra je dům tímto podchodem propojen se stanicí metra. Wiehlův dům je turistům a návštěvníkům Prahy prezentován jako významný turistický cíl. Na přízemí průčelí Václavského náměstí je umístěna informační deska.\n\nV roce 2016 proběhla rozsáhlejší oprava domu (fasády, střechy, interiéry).\n\nFasády staveb navržené Antonínem Wiehlem byly od 70. let přijímány veřejností i odborníky příznivě jako nový prvek ve výzdobě domů a v atmosféře pražských ulic. Wiehl na výzdobě domů postupně precizoval svoje pojetí české novorenesance. Wiehlův dům je desátým nájemním domem, který Wiehl v Praze navrhl. Na jeho návrzích domů lze pozorovat dva směry: první směr jsou domy s výzdobou fasád tvořenou kombinaci režného zdiva, sgrafit a renesančních štítů (nebo lunetové římsy). Wiehlův dům patří do druhé skupiny, kde na celé fasádě dominuje malba a sgrafita. Wiehl v projektu vymezil plochu pro sgrafita a vlastní návrhy výzdoby zpracoval v kartonech malíř Mikoláš Aleš, který s Wiehlem v sedmdesátých a osmdesátých letech spolupracoval na výzdobě řady domů (např. Dům čp. 1682 Na Poříčí, Staroměstská vodárna). Vrcholem této spolupráce jsou bezesporu Alšovy alegorie na monumentální výzdobě Wiehlova domu. Ornamentální sgrafita, která se na pražských fasádách začala objevovat od 70. let zejména Wiehlovou zásluhou, architekt svěřil Josefu Fantovi.Wiehlův kolega architekt Jan Koula Wiehlovo úsilí definoval v roce 1883 ve Zprávách Spolku architektů jako \"výklad o vývoji a stylu A. Wiehla\" \"\"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim po prvé, když postavil svůj \"sgrafitový domek\" v Poštovské ulici. Od té doby pilně sbíral památky naší renesance, studoval je a kde mu bylo možno, hleděl jich užíti na svých stavbách. Wiehlovým přičiněním mluví se o \"české renesanci; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\" \"\n\nWiehl po sobě zanechal několik desítek novorenesančních staveb, z nichž naprostá většina byla\nprohlášena za kulturní památku.Ovlivnil široký okruh mladších architektů. (Název Wiehlův dům se užívá i pro dům, který si postavil v letech 1879–1880 podle Wiehlova návrhu jeho bratr Julius Wiehl ve Slaném). a je zapsán v Ústředním seznamu kulturních památek). Svému neokázalému vlastenectví zůstal věrný i ve své poslední vůli.\nWiehl dům na Václavském náměstí odkázal ve své závěti České akademii věd a umění.a podle přání Wiehla slouží od jeho smrti jako majetek Akademie věd České republiky potřebám nakladatelství Academia. Návštěvníkům nakladatelství a knihkupectví to v přízemí Wiehlova domu připomíná pamětní deska:\n\nStejně velkoryse obdaroval i další české instituce ve vědě, vzdělávání a umění. Nápis na Wiehlově hrobce v arkádách Vyšehradského hřbitova věrně vystihuje význam a rozsah jeho podpory české vědy, vzdělávání a umění: ...maje na srdci čest a slávu svého národa i pokrok lidský určil milionové jmění své vědeckým a technickým vynálezům českým tedy neumřel, žije...\n\n\n\n"}
{"id": "1139017", "url": "https://cs.wikipedia.org/wiki?curid=1139017", "title": "Abbecourt", "text": "Abbecourt\n\nAbbecourt je francouzská obec v departementu Oise v regionu Hauts-de-France. V roce 2012 zde žilo 769 obyvatel.\n\nSousední obce jsou: Hodenc-l'Évêque, Ponchon, Saint-Sulpice, Villers-Saint-Sépulcre a Warluis.\n\n\"Počet obyvatel\"\n"}
{"id": "1139019", "url": "https://cs.wikipedia.org/wiki?curid=1139019", "title": "Abbeho komparátor", "text": "Abbeho komparátor\n\nAbbeho komparátor je přístroj pro přesné měření vlnových délek viditelného světla, který jako první navrhl a sestrojil německý fyzik Ernst Abbe. Naměřené vlnové délky porovnává se srovnávacím spektrem.\n\nPřístroj se skládá z pevného a pohyblivého mikroskopu. V současnosti je měření automatizované (snímání kamerou, laserové měření, počítačové zpracování), což zvyšuje přesnost a zrychluje celý proces.\n"}
{"id": "1139020", "url": "https://cs.wikipedia.org/wiki?curid=1139020", "title": "Abbeho kondenzor", "text": "Abbeho kondenzor\n\nAbbeho kondenzor je optické zařízení, které soustřeďuje a směřuje světlo ze zdroje pomocí více čoček na pozorovaný objekt. Jeho autorem je německý fyzik Ernst Karl Abbe. Využívá se především v mikroskopech, kde umožňuje nasměrovat a zacílit paprsek světla na preparát a významně tak zlepšit kontrast zejména při větších zvětšeních.\n"}
{"id": "1139022", "url": "https://cs.wikipedia.org/wiki?curid=1139022", "title": "Abbeho refraktometr", "text": "Abbeho refraktometr\n\nAbbeho refraktometr je optický přístroj pro měření indexu lomu látek v kapalném až pevném skupenství. Přístroj původně navrhl a sestrojil německý fyzik Ernst Karl Abbe. \n\nVzorek se umísťuje mezi osvětlovací a měřící hranol (přesné měření vyžadovalo rozptýlené a homogenní bílé světlo). Výsledek se přímo odečetl na kalibrované stupnici.\nDnešní refraktometry jsou založeny na stejném principu, ale jsou do značné míry automatizovány; příslušný index lomu se zobrazuje digitálně, udržují automaticky stabilní teplotu vzorku a jsou schopné měřit index lomu při různých vlnových délkách.\n"}
{"id": "1139023", "url": "https://cs.wikipedia.org/wiki?curid=1139023", "title": "Abbenans", "text": "Abbenans\n\nAbbenans je francouzská obec, která se nachází v departementu Doubs, v regionu Burgundsko-Franche-Comté. Obec má rozlohu 11,17 km². V obci žije asi 350 obyvatel. Hustota zalidnění je 31,42 obyv./km². Od roku 2014 je starostou obce Victor Zuan.\n\nNejvyšší bod obce je položený 447 m n. m. a nejnižší bod 270 m n. m.\n"}
{"id": "1139025", "url": "https://cs.wikipedia.org/wiki?curid=1139025", "title": "Abbeville-Saint-Lucien", "text": "Abbeville-Saint-Lucien\n\nAbbeville-Saint-Lucien je francouzská obec, která se nachází v departementu Oise, v regionu Hauts-de-France. V obci žije přes 500 obyvatel. Hustota zalidnění je téměř 100 obyv./km². Obec je 12 km vzdálená od města Beauvais.\n\nObec má rozlohu 5,26 km². Nejvýše položený bod je 156 m n. m. a nejníže 130 m n. m.\n"}
{"id": "1139026", "url": "https://cs.wikipedia.org/wiki?curid=1139026", "title": "Vladimír Vodička", "text": "Vladimír Vodička\n\nVladimír Vodička (1. května 1925 Benešov – 4. září 2015 Praha) byl český hudební skladatel, spoluzakladatel Divadla Na zábradlí a jeho dlouholetý ředitel.\n\nStudoval na Právnické fakultě Karlovy university, kterou ukončil v roce 1948 (titul JUDr.). Soukromě studoval hudbu. \n\nV roce 1958 založil společně s Ivanem Vyskočilem, Jiřím Suchým a Helenou Philipovou Divadlo Na zábradlí na Anenském náměstí na pražském Starém Městě. První premiérou divadla byla hra \"Kdyby tisíc klarinetů\" Jiřího Suchého a Ivana Vyskočila v režii Antonína Moskalyka uvedená dne 9. prosince 1958. \n\nV divadle pak působil v letech 1958 až 1991 jako ředitel a hudební skladatel. Od roku 1959, kdy se k divadlu připojil mim Ladislav Fialka, doprovázela Vodičkova hudba i vystoupení \"Pantomimy Na zábradlí\". Pod jeho řízením se Divadlo Na zábradlí zúčastnilo řady divadelních festivalů v zahraničí (Francie, Spojené království aj.).\n\nV sedmdesátých letech 20. století umožnil v Divadle Na zábradlí působení několika režimem stíhaných filmových režisérů české nové vlny (Juraj Herz, Evald Schorm, Jiří Menzel, Jaromil Jireš, Jan Kačer), kteří zde mohli režírovat divadelní představení.\n\nByl autorem nebo spoluautorem hudby a písní k řadě her, např.: \n\nSpolupracoval zvláště s textaři Pavlem Koptou a Jiřím Suchým. Interpretkou jeho písní byla především šansoniérka Ljuba Hermanová .\n\nVodička spolupracoval i s dalšími pražskými divadly, např. Divadlem S.K. Neumanna a Divadlem Jiřího Wolkera. Jako velký příznivec jazzu zorganizoval v roce 1961 v Divadle Na zábradlí jazzový festival.\n\n\n"}
{"id": "1139027", "url": "https://cs.wikipedia.org/wiki?curid=1139027", "title": "Rákosmente", "text": "Rákosmente\n\nRákosmente je XVII. obvod Budapešti, hlavního města Maďarska. Je to nejvýchodnější a rozlohou největší obvod v metropoli. Rákosmente se stal součástí Budapešti v roce 1950 poté, co se spojily vesnice Rákoskeresztúr, Rákoscsaba, Rákosliget a Rákoshegy.\n\nObvod Rákosmente se skládá z 9 čtvrtí.\n\n\n\n"}
{"id": "1139029", "url": "https://cs.wikipedia.org/wiki?curid=1139029", "title": "Abbotsford (Britská Kolumbie)", "text": "Abbotsford (Britská Kolumbie)\n\nAbbotsford je město nacházející se v údolí Fraser v provincii Britská Kolumbie v Kanadě. Administrativně náleží k regionálnímu okresu Fraser Valley, který sousedí s regionálním okresem Metro Vancouver. Je to rozlohou největší a počtem obyvatel páté největší město v Britské Kolumbii. V roce 2006 v něm žilo 123 864 obyvatel.\n\nVe městě sídlí University of the Fraser Valley a výstavní centrum TRADEX. Město má mezinárodní letiště Abbotsford International Airport.\n\nPři severním okraji města protéká řeka Fraser.\n\n"}
{"id": "1139032", "url": "https://cs.wikipedia.org/wiki?curid=1139032", "title": "Robert Owen (teolog)", "text": "Robert Owen (teolog)\n\nRobert Owen (13. května 1820 – 6. dubna 1902) byl velšský teolog.\n\nNarodil se ve městě Dolgellau na severozápadě Walesu. Studoval na oxfordské Jesus College. V roce 1843 byl vysvěcen bangorským biskupem Christopherem Bethellem. Do roku 1845 sloužil jako kurát v obci Tremeirchion. Mezi jeho knižně vydaná díla patří ' (1858) a ' (1884). Ke konci svého života žil v Vron-y-graig nedaleko severovelšského Barmouthu, kde také v roce 1902 ve věku 82 let zemřel. Pochován byl ve vesnici Llanaber.\n"}
{"id": "1139033", "url": "https://cs.wikipedia.org/wiki?curid=1139033", "title": "Bernart de Ventadorn", "text": "Bernart de Ventadorn\n\nBernart de Ventadorn či Bernard de Ventadour nebo Bernat del Ventadorn (kolem 1135 – kolem 1195) byl francouzský trubadúr, hudební skladatel a básník. \n\nPodle trubadúra Uc de Saint Circ byl Bernart patrně synem pekaře na hradě Ventadour (Ventadorn) v dnešní obci Moustier-Ventadour v departementu Corrèze. Podle jiného zdroje, satirické básně mladšího současníka Peira d'Alvernhy, byl synem sluhy, vojáka nebo pekaře a jeho matka byla služebná nebo taky pekařka. Ze svědectví samotného Bernarta (báseň \"Lo temps vai e ven e vire\") plyne, že zpěvu a psaní se naučil od svého protektora vikomta Ebleho III. z Ventadornu. Svou první báseň napsal pro jeho ženu Marguerite de Turenne.\n\nProtože se do Marguerite de Turenne zamiloval musel opustit Ventadour a odcestoval do Montluçon a Toulouse. Posléze následoval Eleonoru Akvitánskou do Anglie, ke dvoru Jindřicha II. Plantageneta. Důkazy o těchto cestách pocházejí vesměs z jeho básní. Později se vrátil do Toulouse, kde ho zaměstnal Raimond V. z Toulouse. Poté odešel do Dordogne a vstoupil do kláštera, kde patrně zemřel.\n\nBernart de Ventadorn byl prominentním trubadúrem v klasické éře trubadúrské poezie. Jeho mistrovství a popularizace trubadúrského stylu přispěly k definici žánru a vytvořily klasickou formu dvorní milostné poezie. Z jeho umění těžily celé generace následovníků i imitátorů. Z jeho díla se dochovalo 45 básní, z toho 18 i s původní hudbou.\n\n"}
{"id": "1139036", "url": "https://cs.wikipedia.org/wiki?curid=1139036", "title": "American Pie (album)", "text": "American Pie (album)\n\nAmerican Pie je druhé studiové album amerického zpěváka-skladatele Dona McLeana, vydané 24. října 1971 a nahrané v květnu a červnu téhož roku v newyorském nahrávacím studiu Record Plant Studios. Toto folkrockové album, obsahující úspěšné singly „American Pie“ a „Vincent“, se umístilo na prvním místě hitparády Billboard 200 dvou set nejprodávanějších hudebních desek a EP na území USA. Album se dočkalo pozitivní kritiky a v roce 2005 bylo zařazeno do knihy \"1001 alb, která musíte slyšet, než umřete\".\n\n"}
{"id": "1139052", "url": "https://cs.wikipedia.org/wiki?curid=1139052", "title": "Ján Šimor", "text": "Ján Šimor\n\nJán Šimor, \"Simor János\" [šimor jánoš] (23. srpna 1813, Stoličný Bělehrad – 23. ledna 1891, Ostřihom), byl římskokatolický duchovní, biskup rábský, arcibiskup ostřihomský, uherský primas a kardinál.\n\nGymnaziální studium absolvoval v Stoličném Bělehradě a Budíně. Filosofii studoval od roku 1830 v Trnavě a od roku 1833 teologii na vídeňském Pázmaneu. 28. října 1836 byl vysvěcen na kněze. V roce 1841 získal doktorát z historie. V roce 1857 byl jmenován biskupem v Győru. Biskupské svěcení přijal 19. června 1857 v Ostřihomi. Po smrti ostřihomského arcibiskupa Jána Krstiteľa Scitovského se 20. ledna 1867 stal jeho nástupcem. \n\nDokončil stavební práce na katedrále Panny Marie a svatého Vojtěcha, založil v Ostřihomi Křesťanské muzeum, jakož i samostatnou primaskou knihovnu.\n\nV letech 1869–1870 se účastnil zasedání prvního vatikánského koncilu. V roce 1873 ho papež Pius IX. jmenoval kardinálem-knězem a přidělil mu titulární kostel San Bartolomeo all'Isola.\n"}
{"id": "1139054", "url": "https://cs.wikipedia.org/wiki?curid=1139054", "title": "Bogurodzica", "text": "Bogurodzica\n\nBogurodzica (česky \"Bohorodička\") je nejstarší poetický text a nejstarší náboženská píseň v polštině. Vznikla asi ve 13. století a jméno jejího autora se nedochovalo. Nejstarší rukopis pochází z roku 1407, další jsou datovány 1408 a 1409. \"Bogurodzica\" byla korunovační hymnou Vladislava III. Jagellonského a bojovou písní polských vojsk v bitvách u Grunwaldu a u Varny.\n\n\"Bogurodzica\" obsahuje jedenáct veršů ve dvou slokách. První sloka se obrací na Pannu Marii a druhá na Ježíše.\n"}
{"id": "1139061", "url": "https://cs.wikipedia.org/wiki?curid=1139061", "title": "Adam Naruszewicz", "text": "Adam Naruszewicz\n\nAdam Stanisław Naruszewicz (20. října 1733 u Pińsku – 6. nebo podle jiných zdrojů 8. července 1796 Janów Podlaski) byl polský osvícenský literát, básník, překladatel a historik. Byl jezuitou (od roku 1748) a biskupem ve Smolensku (1788) a Lucku (1790). Působil jako dvorní básník a historik krále Stanislava II. Augusta. Byl prvním moderním historikem Polska (dílo \"Historia narodu polskiego\" a jiné). \n\n\n"}
{"id": "1139067", "url": "https://cs.wikipedia.org/wiki?curid=1139067", "title": "Adelgunda Braganzská", "text": "Adelgunda Braganzská\n\nInfantka Adelgunda, vévodkyně z Guimarães (celým jménem \"Adelgundes de Jesus Maria Francisca de Assis e de Paula Adelaide Eulália Leopoldina Carlota Micaela Rafaela Gabriela Gonzaga Inês Isabel Avelina Ana Estanislau Sofia Bernardina\"; 10. listopadu 1858, Bronnbach - 15. dubna 1946, Bern) byla paté dítě a čtvrtá dcera Michala I. Portugalského a jeho ženy Adelaidy Löwenstein-Wertheim-Rosenberg. Byla členkou dynastie Braganzů a přes sňatek Bourbonsko-parmské dynastie. Stala se regentkou reprezentace monarchie v Portugalsku a proto jí byl udělen titul vévodkyně z Guimarães, titul používaný pro hlavu dynastie.\n\nNarodila se 10. listopadu 1858 v německém Bronnbachu. Její otec zemřel krátce po jejích osmých narozeninách. Se svými sourozenci byla vzdělávána v katolickém a konzervativním prostředí jejich matky. Její strýc z matčiny strany, Furst Carl zu Löwenstein-Wertheim-Rosenberg, byl jako \"druhý otec\" dětí.\n\nDne 15. října 1876 se v Salzburgu provdala za prince Jindřicha Bourbonsko-Parmského hraběte z Bardi, syna vévody Parmy Karla III. Parmského a jeho ženy princezny Luisy Marie Terezy Bourbonsko-Artoiské. Když bylo Jindřichovi 25 let byl ženatý s princeznou Marii Luisou Bourbonsko-Sicilskou, která zemřela roku 1874 v 19 letech, tři měsíce po svatbě. Jindřich bojoval při Karlistické válce v bitvě u Lacaru. Spolu měli mít 9 dětí, které všechny potratila. Poslední potrat měla roku 1890 kdy pár prožíval velký zármutek. Po téměř třiceti letech manželství roku 1905 ovdověla. Byla v blízkosti svých synovců a neteří, zejména u její neteře velkovévodkyně Marie-Adély Lucemburské.\n\nV letech 1920-1928 byl regentkou v Portugalsku v nepřítomnosti svého synovce Duarta Nuna, vévody z Braganzy. Poté co se roku 1920 stala regentkou byl jí udělen titul vévodkyně z Guimarães. Roku 1921 napsala manifest pro obnovu portugalské monarchie. Během jejího regenství podepsala dohodu s bývalým králem Manuelem II. Portugalským, kterou uznal Duarta jako svého dědice. Se svým synovcem žila v rakouském Seebensteinu a po německé okupaci Rakouska přesídlily do švýcarského Bernu, kde 15. dubna 1946 zemřela.\n\n"}
{"id": "1139074", "url": "https://cs.wikipedia.org/wiki?curid=1139074", "title": "Augustin Badin", "text": "Augustin Badin\n\nAugustin Badin (24. června 1949 Brno – 22. února 2014 Brno-Tuřany) byl československý fotbalista a hokejista.\n\nZačínal ve Slavii Tuřany, ještě v žákovském věku přestoupil do Zbrojovky Brno (tehdy Spartak ZJŠ), kde hrál také za dorost a v sezoně 1967/68 nastupoval za A-mužstvo ve druhé lize. V dorosteneckém věku reprezentoval ČSSR.\nNarukoval do Dukly Praha, kde hrál druhou ligu za B-mužstvo. Druhý rok vojny strávil v třetiligové Dukle Jičín.\nMládežnický talent se brzy objevil ve Spartě, do A-mužstva se však neprosadil. Hrál druhou ligu za B-mužstvo, s nímž v sezoně 1970/71 vyřadil z poháru mj. „áčko“ Sparty a probojoval se až do jeho finále. Nastoupil v obou finálových utkáních proti Plzni. Po dvou remízách (1:1 v Plzni a 3:3 v Praze) a nerozhodném penaltovém rozstřelu (5:5) do československého finále proti Trnavě postoupila losem Plzeň.\n\nV roce 1971 přestoupil do druholigového Jablonce, kde si v sezonách 1974/75 a 1975/76 zahrál nejvyšší soutěž. Po brankáři Jaroslavu Prochovi byl druhým fotbalistou pocházejícím z Tuřan, který hrál 1. ligu. Svá nejlepší fotbalová léta prožil v obraně Badin – Patlejch – Huščava – Šrejma. Ačkoli byl původně záložníkem, pravá strana obrany mu svědčila. Zasáhl do 55 prvoligových utkání, vstřelil 1 branku.\n\nV ročníku 1977/78 hrál druhou ligu v pátém klubu. Po deseti letech nastupoval opět za Brno, tentokrát však za Královopolskou. V roce 1982 emigroval a hrál nižší soutěže v NSR.\n\nZačínal v žácích Spartaku ZJŠ Brno. Po sloučení s KPS Brno hrál za dorost, pak rovněž reprezentoval ČSSR.\n\n"}
{"id": "1139077", "url": "https://cs.wikipedia.org/wiki?curid=1139077", "title": "Anna od Ježíše Marie Portugalská", "text": "Anna od Ježíše Marie Portugalská\n\nInfantka Anna od Ježíše Marie Portugalská (celým jménem \"Ana de Jesus Maria Luís Gonzaga Joaquina Micaela Rafaela Francisca Xavier de Paula\"; 23. října 1806, Mafra – 22. června 1857, Řím) byla portugalská infantka a nejmladší dcera krále Jana VI. Portugalského a jeho ženy Šarloty Španělské.\n\nDne 5. prosince 1827 se vdala za Nuna Josého Severa de Mendoça Rolima de Moura Barreta markýze z Loulé a hraběte z de Vale de Reis, později vévoda z Loulé. Poté byl několikrát premiérem Portugalska. Svatba byla slavena tajně v kapli královského paláce Ajuda, což byl v té době skandál. Ačkoliv byl Nuno šlechtic a vzdálený potomek Portugalské královské dynastie, Anna byla první infantka Portugalska od středověku, která se provdala za muže bez královského postavení.\n\nDůvod manželství pravděpodobně nebyl politický, vzhledem k tomu že 27. prosince 1827, 22 dnů po svatbě, se narodilo jejich první dítě. Manželství nebylo před smrtí jejího otce krále Jana VI. Portugalského schváleno a ani její bratři nebyli přítomni v zemi v době svatby.\n\nUrčenou regentkou království byla její starší sestra infantka Isabela Marie Portugalská, která byla přítomna v Lisabonu. Královská rodina věděla o úmyslu svatby, ale odehrála se rychle, aby se dítě nenarodilo po ní.\n\nPoté co roku 1831 byl obnoven absolutismus, pár byl vyhoštěn. Spolu měli ještě několik dětí, které se narodily v zahraničí. Infantka zemřela dříve, než byl její manžel prohlášen za vévodu.\n\nAnnin pra-pra-pra vnuk Pedro Folque de Mendoça Rolim de Moura Barreto, 6. vévoda z Loulé, byl některými zvažován jako právoplatný uchazeč zaniklého portugalského trůnu.\n\n\n"}
{"id": "1139080", "url": "https://cs.wikipedia.org/wiki?curid=1139080", "title": "Ján Fadrusz", "text": "Ján Fadrusz\n\nJános (Ján) Fadrusz, křtěn \"Ján Evangelista Fadrusz (Fadrusz Evangelista János)\" (2. září 1858, Bratislava, Slovensko – 25. října 1903, Budapešť, Maďarsko) byl maďarský sochař. Jeho zaměřením byl klasicistní pomníkový směr.\n\nNarodil se na \"Zámocké ulici\" v Pálffyho dvoře, v chudých poměrech. Vyučil se zámečníkem, ve volných chvílích maloval a kreslil. Studoval na řezbářské škole v Uhrovci s podporou městského magistrátu. Výtvarně nadaného chlapce (1883 – reliéf Asverus) se ujal archivář J. A. Batka a dopomohl mu ke studiu na vídeňské akademii. Na základě doporučení Viktora Tilgnera v roce 1885 dostal stipendium 1. Prešporské spořitelny. \n\nPo absolvování akademie vytvořil v Bratislavě sérii akademicky rutinovaných bust (Jakub Palugyai, Laforest – sbormistr), ale prorazil až svým Kristem na kříži v roce 1892 v Blumentálském kostele, za kterého dostal Munkácsyho cenu (práce podle ukřižovaného modelu i vlastního ukřižování). \nV roce 1893 si v Budapešti otevřel sochařský ateliér a věnoval se portrétnímu a monumentálnímu sochařství (sochy Ľudovíta Tisza, Mikuláše Vešeléniho a jezdecká socha Matyáše Korvína v Kluži a mnohá jiná díla). Panovník mu udělil rytířský kříž Řádu Františka Josefa a Řád železné koruny třetí třídy. Čestný doktorát mu udělila Klužská univerzita. \n\nNěkolik prací z jeho mládí (portréty a figurální kompozice) je většinou v galerii města Bratislavy. Jako 45letý zemřel v Budapešti, kde je i pohřben.\n"}
{"id": "1139082", "url": "https://cs.wikipedia.org/wiki?curid=1139082", "title": "August von Fligely", "text": "August von Fligely\n\nAugust von Fligely (26. září 1810, Janów Lubelski – 12. dubna 1879, Vídeň) byl rakouský důstojník a kartograf.\n\nNarodil se ve Varšavském knížectví na území východního Polska ve městě Janów Lubelski. Vystudoval Tereziánskou vojenskou akademii ve Wiener Neustadt a od roku 1836 sloužil jako důstojník generálního štábu ve Vídni. V roce 1853 byl jmenován ředitelem vídeňského C. k. Institutu vojenské geografie. Stal se průkopníkem měření vzdáleností míst se stejnou zeměpisnou délkou a položil základy triangulační sítě Maďarska, Sedmihradska a přilehlých částí Valašska. Podílel se také na třetím vojenském mapování. Při tvorbě map podporoval metodu hlubotisku a fotografickou reprodukci map. V roce 1865 dosáhl hodnosti polního maršála.\n\nDo penze odešel v roce 1872 a o sedm let později zemřel ve Vídni. Na jeho počest byl pojmenován mys Fligely – nejsevernější bod Evropy dosažený rakousko-uherskou expedicí k severnímu pólu v roce 1874 a fjord Fligely v Grónsku.\n"}
{"id": "1139083", "url": "https://cs.wikipedia.org/wiki?curid=1139083", "title": "Antonie Portugalská", "text": "Antonie Portugalská\n\nInfantka Antonie Portugalská (celým jménem: \"Antónia María Fernanda Micaela Gabriela Rafaela Francisca de Assis Ana Gonzaga Silvéria Júlia Augusta de Saxe-Coburgo e Bragança\"; 17. února 1845, Lisabon – 27. prosince 1913, Sigmaringen) byla portugalská infantka z dynastie Braganzů, dcera královny Marie II. Portugalské a jejího krále chotě Ferdinanda II. Portugalského. Prostřednictvím svého otce získala tituly Princezna Sasko-Koburská a Gothská a vévodkyně Saská.\n\nNarodila se 17. února 1845 v lisabonském paláci Belém. Dne 12. září 1861 se vdala za prince Leopolda Hohenzollernského. Spolu měli tři syny;\n\nZemřela 27. prosince 1913 v Sigmaringenu.\n\n\n\n"}
{"id": "1139085", "url": "https://cs.wikipedia.org/wiki?curid=1139085", "title": "Důl Eduard Urx 5", "text": "Důl Eduard Urx 5\n\nDůl Eduard Urx 5 byl černouhelný důl, který se nacházel v Koblově ve východním poli dolu Anselm, v tzv. Antošovické kupě.\n\nV místě budoucího důlního pole se nacházela výdušní jáma Anselm 4 (později Eduard Urx 4), která byla založena v roce 1921 Vítkovickým horním a hutním těžířstvem. V období 50. let 20. století zde probíhaly průzkumné práce pomocí geologických vrtů. Ze strany dolu Eduard Urx (Anselm) byla v tomto dobývacím poli vytěžena část zásob uhlí.\n\nV létech 1961 až 1970 proběhla společná rekonstrukce dolů Vítězný únor (František), Eduard Urx (Anselm) a Stachanov (Hubert). V roce 1961 byl založen pomocný důl pro důl Eduard Urx 1 (Anselm). V místě výdušné jámy Anselm 4 byly provedeny úpravy areálu tak, aby v její blízkosti v roce 1962 mohlo být zahájeno hloubení těžní jámy Eduard Urx 5. Do roku 1966 těžní jáma byla prohloubena do hloubky 695,4 m, profil jámy byl kruhový o průměru 6 m. Větrní jáma, jejíž hloubka činila 500 m z roku 1928, byla prohloubena v letech 1962 až 1963 na konečnou hloubku 603,2 m, profil jámy byl kruhový o průměru 6,1 m a byla vybavena novými axiálními ventilátory.\n\n1. ledna 1964 vznikl důlní podnik Vítězný únor. V novém organizačním členění důl Eduard Urx 1 (Anselm) se stává pomocným závodem č. 2 a v roce 1973 pomocným závodem dolu Eduard Urx 5, který převzal funkci mateřského dolu. Po rozdělení Dolu Stachanov 1. ledna 1974 bylo přičleněno k dolu Eduard Urx důlní pole větrní jámy Vrbice. Od 1. dubna 1991 se pro důl Eduard Urx začalo používat označení lokalita Koblov a pro těžní jámu označení K5, pro výdušnou K4.\n\nZkušební těžba byla zahájená 15. prosince 1966 ze sloje Růžena. Provozní těžba začala od října 1967.\n\nDobývaly se sloje spodních hrušovských a petřkovických vrstev ostravského souvrství. Uhlí bylo dobýváno z hloubky 880 m. Vytěžené uhlí bylo dopravováno podzemím na centrální skipovou jámu Dolu Vítězný únor 2 v Ostravě-Přívoze. Těžba byla ukončena 30. května 1994. V červnu 1996 bylo zahájena likvidace výdušné jámy K4 zasypáním popílkocementovou směsí. Těžní jáma K5 byla zasypána v roce 1997. Těžní věž byla likvidována odstřelem trhaviny 9. března 1998.\n\ndle\n\n\n\n"}
{"id": "1139087", "url": "https://cs.wikipedia.org/wiki?curid=1139087", "title": "Bovtyška", "text": "Bovtyška\n\nBovtyška ( ', ', též Boltyška, ', ') je vesnice v Kirovohradské oblasti Ukrajiny.\n\nVesnice se nachází v kráteru Boltyš. Tento impaktní kráter je největší na Ukrajině a šestý největší v Evropě. Jeho průměr je zhruba 24 kilometrů a hloubka od 550 do 900 metrů. Ke srážce, která vedla k vzniku kráteru, došlo přibližně před 66 miliony let.\n\nVesnicí protéká říčka Bovtyš.\n\nV Bovtyšce žil a zemřel hrdina napoleonských válek generál Nikolaj Rajevskij, na jeho pozvání tu jako host pobýval opakovaně básník Alexandr Sergejevič Puškin.\n\nVe vesnici se nachází škola, ordinace praktického lékaře, kulturní dům a pošta.  \n\nV Bovtyšce je pomník obětí Velké vlastenecké války, pamětní deska obětem stalinského hladomoru a pamětní deska na domě, kde v únoru 1944 působil štáb 2. ukrajinského frontu pod velením maršála Koněva. \n\nVesnice se často označuje také Boltyška. Koněv o ní ve svých pamětech psal jako o Boltušce.\n\nZnak vsi vytvořil v roce 2002 Vasilij Bělošapka, labuť v něm je převzata z erbu Rajevských.\n\n\n"}
{"id": "1139088", "url": "https://cs.wikipedia.org/wiki?curid=1139088", "title": "Beatrix Portugalská (1381)", "text": "Beatrix Portugalská (1381)\n\nBeatrix Portugalská († 5. července 1381, Coimbra) byla dcera portugalského krále Petra I. Portugalského a šlechtičny Inés de Castro.\n\nPovažování Beatrix za portugalskou infantku je diskutabilní. Poté, co její otec zdědil trůn po svém otci Alfonsovi IV. Portugalském, řekl, že se tajně oženil s Inés de Castro a tak byla právoplatnou královnou. Beatrix se stala hraběnkou z Alburquerque poté, co se vdala za Sancha Alfonsa, hraběte z Alburquerque. Spolu měli dvě děti:\n"}
{"id": "1139091", "url": "https://cs.wikipedia.org/wiki?curid=1139091", "title": "Felix Weltsch", "text": "Felix Weltsch\n\nFelix (Baruch) Weltsch (6. října 1884, Praha – 9. listopadu 1964, Jeruzalém), byl česko-izraelský německy i hebrejsky píšící novinář, spisovatel, filosof a knihovník židovského původu, člen tzv. \"Pražského kruhu\" a jeden z nejvlivnějších sionistů v Čechách.\n\nFelix Weltsch se narodil 6. října 1884 jako první ze čtyř dětí v rodině Heinricha Weltsche (1856–1936), obchodníka s textilem; majitele firmy \"Salomon Weltsch Söhne\", a Louise, roz. Perelesové (1862–1942). Vyrůstal v domě v Kamzíkové ulici 4 na Starém Městě, kde se pěstoval čilý společenský život a běžně se tu konaly improvizované koncerty. Otec Heinrich pak coby rodinný básník psal s oblibou při různých příležitostech verše.\n\nV letech 1890–1894 navštěvoval Weltsch stejně jako Max Brod soukromou obecnou piaristickou školu na Novém Městě (Panská 892/1) s německým vyučovacím jazykem. Třebaže na škole učili převážně kněží tohoto řádu, nebyl na tzv. \"Israelity\", kteří představovali 60% žáků, vyvíjen žádný nátlak. Na speciální hodiny náboženství sem docházel rabín. V srpnu 1894 začal Weltsch studovat na jednom ze dvou pražských německých gymnázií: v Paláci Kinských (tak jako Kafka, jenž byl tehdy ve druhém ročníku), které se vyznačovalo o něco přísnějším režimem než gymnázium ve Štěpánské ul., kam nastoupil Brod. Zde se mu dostalo klasického vzdělání i důležitých podnětů z oblasti novější literatury. V červenci 1902 složil Weltsch s vyznamenáním maturitní zkoušku z jedenácti předmětů, která prokázala jeho připravenost k dalšímu studiu.\n\nNa podzim téhož roku vstoupil sedmnáctiletý Weltsch na Pražskou c. k. německou Karlo-Ferdinandovu univerzitu, kde se na právech znovu sešel s Brodem a kde se také seznámil s Kafkou, který tu byl již dva semestry zapsán. Německá univerzita, která byla v této době počtem posluchačů menší než univerzita česká přibližně v poměru 2:1, se odlišovala i výrazným podílem židovských studentů (více než 1/3). Felix Weltsch byl od počátku aktivním studentem všestranných zájmů, brzy se stal součástí řady společenských kruhů, jejichž přirozeným centrem byla liberální „Čítárna a přednášková síň“ (\"Lese- und Redehalle der deutschen Studenten in Prag\") sídlící od roku 1904 v Krakovské ul. 14. Další kontakty Weltsche dovedly k uskupení \"Café Arco\" a zejména k sionistickému Spolku židovských vysokoškoláků Bar-Kochba, v němž se seznámil s Hugo Bergmannem. Vedle právnických kurzů navštěvoval stále více přednášek z filosofie, etiky a literatury, neboť slovy Maxe Broda: „byl jediným z nás, kdo si studium zvolil z lásky“. Setkání s příznivci legendárního Franze Brentana, potom Weltsche přivedlo mezi pražské brentanovce, kteří se scházeli v dodnes existující kavárně \"Louvre\" na Národní třídě. V roce 1906 se zapsal také na filosofii a navštěvoval zde mj. kurzy praktické filosofie Antona Martyho a cyklus věnovaný teorii hodnot, který přednášel Christian von Ehrenfels. V dubnu 1907 složil rigorózum z práva a po absolvování praxe u Zemského soudu a v advokátní kanceláři svého strýce Theodora Weltsche v letech 1908–1909 nastoupil nejprve jako praktikant do C. k. veřejné a univerzitní knihovny, kde byl zaměstnán jeho přítel Bergmann. V té době Weltsch spolu s ním, Kafkou a Brodem pravidelně navštěvoval salón Berty Fantové v domě „U Jednorožce“ na Staroměstském náměstí, kde se nad diskusemi o literatuře a filosofii scházela pražská intelektuální elita. S touto skupinou se v roce 1911 sblížil mladý docent fyziky Albert Einstein, který tu za Brodova klavírního doprovodu hrával na housle Mozartovy sonáty. V témže roce Weltsch ukončil studium filosofie složením příslušných zkoušek a obhájením své disertace o Lockově teorii poznání.\n\nPočínaje rokem 1912 udržoval intenzivní přátelství s Kafkou, zlepšoval svou pozici v knihovně a současně zahájil svou novinářskou kariéru prvními články pro \"Prager Tagblatt\". O rok později vydal svou první knihu \"Anschauung und Begriff\" (\"Názor a pojem\"), napsanou společně s Brodem, v srpnu 1914 se potom po čtyřleté známosti oženil s Irmou Herzovou. Po Kafkově onemocnění tuberkulózou se jej snažil všemožně podporovat. V období let 1919–1938 Weltsch působil – vedle souběžného zaměstnání v univerzitní knihovně – jako vydavatel, autor a hlavní redaktor sionistického kongresového časopisu \"Selbstwehr\", který se v duchu svého kréda „Chtít nemožné“ snažil udržet kdesi na pomezí rodinného listu a literárně-vědecké revue. Za dobu, kdy s velkým přehledem a taktem řídil redakci tohoto časopisu, dosáhl jeho náklad 15.000 exemplářů, což bylo více než měl Buberův časopis \"Der Jude\" (5.000), ale zase ne tolik jako 29–38.000 prodaných výtisků jednoho čísla Krausovy \"Pochodně\" (\"Die Fackel\"). V roce 1920 se manželům Weltschovým narodila dcera Rut. Po svém povýšení na knihovníka 1. třídy se Weltsch roku 1928 vydal spolu s Brodem na svou první cestu do Palestiny, která ho inspirovala k napsání knih \"Judenfrage und Zionismus\" (\"Židovská otázka a sionismus\") a \"Land der Gegensätze\" (\"Země protikladů\"). Od roku 1931 zastával rovněž funkci Knihovního rady na československém ministerstvu kultury, přičemž dál rozvíjel své kontakty uvnitř židovské komunity jako dlouholetý účastník kongresu a po roce 1932 také člen pražské lóže B'nai B'rith.\n\nS nepříznivým obratem událostí, který následoval po nacistickém převratu v Německu, přišel v roce 1938 zákaz časopisu \"Selbstwehr\" a zároveň ukončení Weltschova zaměstnání v univerzitní knihovně. Večer 14. března 1939 – bezprostředně po rozloučení s univerzitou – opustil s Brodem, přáteli a částí rodiny, území již obsazovaného zbytkového území Československa posledním vlakem, který odjížděl z Ostravy do Polska, aby se na lodi „Bessarabia“ doplavil do Haify.\n\nV Haifě, na území britského mandátu Palestina, a později v Tel Avivu žil Weltsch se svou rodinou až do roku 1940, než získal místo knihovníka v Jeruzalémě, kde v ulici Palmach 9 našel nový domov. Po vzniku Státu Izrael pracoval nadále v Jeruzalémské knihovně, přičemž se věnoval svým dalším dílům, která již psal převážně hebrejsky. V roce 1952 mu byla propůjčena Ruppinova cena za spis \"Teva, musar u-medinijut\" (\"Příroda, morálka a politika\"). Felix Weltsch zemřel 9. listopadu 1964. Jeho přátelství s Kafkou trvalo 20 let, přátelství s Maxem Brodem pak plných 75 let.\n\nWeltschovo filosofické myšlení bylo nejvýrazněji ovlivněno jeho učiteli – následovníky Brentana, Antonem Martym a Christianem von Ehrenfelsem, kteří se však od svého mistra (což platí zvláště pro Ehrenfelse) v mnohém odchýlili. Weltsche proto nelze považovat za skutečného brentanovce, ale spíše za stoupence Ehrenfelsovy filosofie tvarových kvalit, na níž navazuje tzv. gestaltismus. Prvním Weltschovým pokusem o sepsání „exaktního filosofického spisu“ byla práce z oblasti teorie poznání \"Anschauung und Begriff\" (\"Názor a pojem\"), ve které s Brodem vytvořili syntézu navazující mj. na Martyho, Brentana, Heinricha Gomperze a Cassirera. V následující knize \"Gnade und Freiheit\" (\"Milost a svoboda\"), jejíž rukopis korigoval Kafka, Weltsch zpracovává podněty z přírodní filosofie, zejména polaritu „vitality a ducha“, přičemž rozvíjí metodu, která má pomocí vědomé volby vést k „jednotě i svobodě“. K možnému řešení tohoto problému, především v oblasti politiky a etiky, dospěl Weltsch v teoretickém spise \"Das Wagnis der Mitte\" (\"Odvaha\" \"středu\"), kde analyzuje hlavní téma svého myšlení, jímž je aristotelský (či taoistický) motiv tvůrčího a dynamického středu ležícího mezi extrémními opozity. Zatímco u Vídeňského kroužku spatřoval tendenci k „uspořádávání“ filosofie, ve stoupencích fenomenologie viděl filosofy „tvořící“. Učení Kanta, Spinozy nebo Bubera podle něho sice není možné akceptovat, cestu lidského myšlení si však bez nich nelze představit. Ve spise \"Ha-di'alektika šel ha-sevel\" (\"Dialektika utrpení\") Weltsch rozpracovává svou teorii „dialektické spirály“, která vede od zániku jedné ideje ke zrození ideje nové. Námětem jeho posledního filosofického díla \"Teva, musar u-medinijut\" (\"Příroda, morálka a politika\") je potom „pravidlo minima“, s jehož uplatněním (minimum bezpečnosti, minimum zbrojení apod.) může podle Weltsche slabý duch přežít ve světě hmoty.\nSvou politickou a právní filosofii Weltsch představil v knize \"Organische Demokratie\", kde v souladu se svými názory vyzdvihuje kompromis jako „tvořivou syntézu“, která nemá být pouhým mechanickým produktem a jejíž hodnota se nejlépe ukazuje v organickém vytváření něčeho nového. Vzájemně protichůdné názory nesmějí být nivelizovány, ale naopak dialogicky syntetizovány, protože „nové bytí má vykvést ze svých tvořivých protikladů“. Jeho další politické spisy se věnují tehdy aktuálním otázkám kulturního nacionalismu Židů a především tématu sionismu, jímž se Weltsch jako šéfredaktor časopisu \"Selbstwehr\" a dlouholetý člen sionistického kongresu zabýval ve dvacátých a třicátých letech. V duchu svých filosofických stanovisek zastával i zde středovou pozici tzv. obecného sionismu, který se oproti krajnostem Herzlova pojetí upřednostňujícího politická a diplomatická řešení, z něhož vycházel revizionistický sionismus, a naopak čistě marxistické variantě, jakou zastával Moses Hess, snažil budovat židovský stát zdola a zamezit dalšímu štěpení sionistického hnutí. Názor těchto umírněných socialistů a dalších centristických uskupení, jejichž ideologii považovanou často za bezbarvou chtěl Weltsch povznést na vyšší, filosofickou úroveň, podpořil také tehdejší prezident Světové sionistické organizace Chajim Weizmann. Svůj pohled na problematiku sionismu vyjadřil Weltsch při jedné příležitosti slovy: „Židovský nacionalismus není žádné konzervativní, líné a kulhavé sebepotvrzování, nýbrž touha po znovuzrození, která je tou nejhlubší revolucí v sobě samém.“\n\n\n"}
{"id": "1139094", "url": "https://cs.wikipedia.org/wiki?curid=1139094", "title": "Beatrix Portugalská (1430–1506)", "text": "Beatrix Portugalská (1430–1506)\n\nBeatrix Portugalská (13. června 1430 - 30. září 1506) byla vévodkyně z Viseu a Beja, štědrá donátorka dramatika Gila Vicenteho a zakladatelka františkánského kláštera v Beja.\n\nNarodila se jako dcera portugalského infanta Jana a Isabely, dcery Alfonse, vévody z Braganzy. Roku 1447 byla v Alcáçovas provdána za svého bratrance a vrstevníka Ferdinanda, syna krále Eduarda I. Manželství bylo mimořádně plodné. Roku 1470 Beatrix ovdověla. Během svého života byla politicky velmi aktivní, dokonce zastávala funkci guvernéra Kristova řádu. Zemřela jako stařenka ve věku 76 let a byla pohřbena vedle svého manžela v klášteře v Beja.\n\n\n"}
{"id": "1139096", "url": "https://cs.wikipedia.org/wiki?curid=1139096", "title": "Maurizio Pollini", "text": "Maurizio Pollini\n\nMaurizio Pollini (* 5. ledna 1942 Milán) je italský klavírista věnující se vážné hudbě.\n\nPollini se narodil Ginovi Pollinimu, italskému architektovi označovanému za prvního, kdo přinesl ve 30. letech 20. století do Itálie modernistickou architekturu. Pollini studoval hru na klavír u Carla Lonatiho, a když mu bylo třináct let, začal studovat u Carla Vidussa, u kterého zůstal až do 18 let. V době, kdy dokončoval studia na milánské konzervatoři, vyhrál Mezinárodní klavírní soutěž Ettoreho Pozzoliho v italském Seregnu (1959) a Chopinovu mezinárodní klavírní soutěž ve Varšavě (1960). Když Arthur Rubinstein, který byl předsedou poroty, oznamoval jeho vítězství v soutěži, údajně řekl: \"„Ten chlapec hraje lépe než kdokoli z nás.“\" Krátce poté nahrál Pollini pro EMI Chopinův první klavírní koncert e moll s doprovodem Philharmonia Orchestra za řízení polského dirigenta Paula Kletzkiho a také Chopinovy etudy. Vedení orchestru Philharmonia mu poté nabídlo vystoupení na sérii koncertů, ale tehdy Pollini pocítil, jak uvádí producent EMI Peter Andry, \"„zřejmou krizi sebedůvěry“\". Poté začal studovat u Artura Benedettiho Michelangeliho, od kterého se podle vlastních slov naučil „\"precizní techniku a emocionální zdrženlivost“\", což na druhou stranu vedlo k tvrzením, že Michelangeliho vliv způsobil, že Polliniho hra se stala „\"manýristickou a chladnou“\". Na začátku 60. let Pollini omezil koncertní činnost a věnoval se zejména studiu a rozšiřováním repertoáru.\n\nOd poloviny 60. let začal znovu častěji vystupovat, jak se sólovými recitály, tak za doprovodu významných evropských, amerických a dálněvýchodních orchestrů. V roce 1968 debutoval v USA a v roce 1974 poprvé podnikl zájezd do Japonska.\n\nV této době Pollini vystupoval i jako levicový aktivista. Spolupracoval s Luigim Nonem na takových dílech jako \"Como una ola fuerza y luz\" (1972), které bylo uctěním památky zavražděného chilského revolucionáře Luciana Cruze. S Claudiem Abbadem vystoupil v La Scale na cyklu koncertů pro studenty a dělníky, jelikož věřili, že umění má být dostupné každému.\n\nV roce 1985, při příležitosti 300. výročí Johanna Sebastiana Bacha, vystoupil s úplným nastudováním první knihy \"Dobře temperovaného klavíru\". V roce 1987 odehrál v New Yorku s Vídeňskými filharmoniky a Abbadem kompletní cyklus klavírních koncertů Ludwiga van Beethovena, při této příležitosti obdržel od orchestru čestný prsten. V letech 1993-94 poprvé odehrál kompletní cykly Beethovenových klavírních sonát v Berlíně a Mnichově, později je uvedl také v New Yorku, Miláně, Paříži, Londýně a Vídni. Na Salcburském festivalu v roce 1995 poprvé představil projekt \"Progetto\" \"Pollini\", sérii koncertů, ve kterých uváděl stará a nová díla vedle sebe. Podobnou sérií byly \"Perspectives: Maurizio Pollini\" v newyorské Carnegie Hall v letech 2000–01 a \"Pollini Project\" v londýnské Royal Festival Hall v letech 2010–11, kde v průběhu pěti koncertů uvedl díla od Bacha až po Stockhausena.\n\nV březnu 2012 ale musel odvolat svá vystoupení v USA ze zdravotních důvodů. Jeho aktivní kariéra ale pokračovala dál. V roce 2014 absolvoval turné zahrnující koncert na Salcburském festivalu.\n\nPollini je otcem klavíristy Daniela Polliniho.\n\nI když první nahrávku pořídil pro společnost EMI, největšího věhlasu se dočkal díky nahrávkám pro Deutsche Grammophon. Výsledkem jejich první spolupráce bylo v roce 1971 album zahrnující Stravinského \"Tři věty z baletu\" \"Petruška \"a Prokofjevovu Sedmou sonátu, které dodnes patří mezi klenoty klavírní diskografie 20. století. Nahrávky Chopinových \"Etud\" (op. 10 a 25) mu získaly mezinárodní ohlas. V roce 2002 Deutsche Grammophon vydal album 13 CD u příležitosti klavíristových 60. narozenin.\n\nPollini je nejvíce oslavován za svá nastudování děl Bacha, Beethovena, Schuberta, Chopina, Schumanna, Brahmse, Schoenberga či Weberna. Vynikl také interpretací soudobých skladatelů jako Pierra Bouleze, Luigiho Nona, Karlheinze Stockhausena, Giacoma Manzoniho, Salvatora Sciarrina a Bruna Maderny. Tito skladatelé některá svá díla naopak věnovali Pollinimu, z nejvýznamnějších Nonovo \"…sofferte onde serene…\", Manzoniho \"Masse: omaggio a Edgard Varèse\" a Sciarrinova Pátá sonáta.\n\nPollini je znám pro svou výjimečnou techniku, ale občas je obviňován z emocionálního konzervatismu. \n\nPollini obdržel za svou bohatou kariéru mnohá ocenění. Např. v roce 1996 získal Hudební cenu Ernsta von Siemens. V roce 2001 jeho nahrávka Beethovenových \"Diabelliho variací\" získala cenu Diapason d'or. V roce 2007 Pollini obdržel cenu Grammy pro nejlepší sólový instrumentální výkon za nahrávku Chopinových nokturn pro společnost Deutsche Grammophon. V roce 2010 obdržel cenu Praemium Imperiale  a v roce 2012 byl uveden do Síně slávy časopisu \"Gramophone\".\n\n\n"}
{"id": "1139100", "url": "https://cs.wikipedia.org/wiki?curid=1139100", "title": "Idroscalo", "text": "Idroscalo\n\nIdroscalo je umělé jezero na východním okraji italského Milána, v těsné blízkosti letiště Linate. Jezero bylo vybudováno koncem 20. let 20. století jako přistávací a vzletová dráha pro hydroplány. V dnešní době jezero slouží především k rekreaci a jako centrum vodních sportů.\n\nJezero je 2600 m dlouhé, jeho šířka se pohybuje mezi 250 a 400 m, hloubka kolísá od 3 do 5 m.\n\nPrvní úvahy o výstavbě přistávací a letové plochy pro hydroplány v Miláně se objevily v roce 1926, v rámci plánů na rozšíření/přestavbu tehdejšího milánského letiště Taliedo. Plán výstavby jezera byl schválen v roce 1927. Již v této fázi se objevily úvahy o možném využití vodní plochy i pro rekreační a sportovní účely (plavání, veslování, kanoistika). První výkopové práce na stavbě jezera začaly v roce 1928. Letiště pro hydroplány bylo oficiálně otevřeno 28. října 1930, i když stále nebyla dostavěna značná část letištní infrastruktury – hangáry, zázemí pro správu a pasažéry. Práce na infranstruktuře se vlekly několik dalších let, v roce 1933 dokonce investor – provincie Milano – zrušil smlouvy s dodavatelem stavby a rozestavěné budovy zrekvíroval. Jezero samotné však bylo plně funkční a začalo sloužit i sportovním aktivitám.\nV roce 1934 se zde konaly první veslařské závody – „Littoriali del Remo“, v roce 1938 pak dokonce Mistrovství Evropy ve veslování. Tato událost významně přispěla k tomu, že jezero ztratilo funkci jako letiště a začalo sloužit primárně rekreaci a vodním sportům. Důležitým faktorem byla také výstavba velké tribuny pro diváky.\n\nJezero je ve vlastnictví provincie Milano, která jej i s okolím přetvořila v park. Oblast hostí mnoho rekreačních aktivit. O správu parku se stará provincie, která také dohlíží na pořádání sociálních a sportovních události.\n\nKe sportovním aktivitám provozovaným v parku patří veslování, kanoistika, závody dračích lodí, jachting, plavání a jízda na vodních lyžích. V okolí jezera jsou trasy pro běh, jízdu na koni či na horském kole.\n\nV okolí jezera se také nacházejí bary a noční kluby, konají se zde open-air koncerty.\n\nNa jezeře se již dvakrát konalo Mistrovství světa ve veslování – v letech 1988 a 2003. Rovněž dvakrát jezero hostilo Mistrovství světa v rychlostní kanoistice – v letech 1999 a 2015.\n\n\n"}
{"id": "1139103", "url": "https://cs.wikipedia.org/wiki?curid=1139103", "title": "Kiněšma", "text": "Kiněšma\n\nKiněšma () je město v Ivanovské oblasti v Ruské federaci. Při sčítání lidu v roce 2010 mělo přes osmaosmdesát tisíc obyvatel.\n\nKiněšma leží na severovýchodě Ivanovské oblasti na pravém, jižním břehu Gorkovské přehrady na Volze skoro naproti ústí Mery. Od Ivanova, správního střediska oblasti, je vzdálena sto kilometrů na severovýchod, od Moskvy, hlavního města federace, zhruba čtyři sta kilometrů na severovýchod.\n\nNejbližší město je Zavolžsk, který leží na protějším, severním, levém břehu Volhy.\n\nOblast Kiněšmy byla osídlena už nejpozději v druhém století před naším letopočtem, kdy zde sídlili Merjané jazykově patřící mezi Ugrofince.\n\nPrvní ruská písemná zmínka o obci se dochovala z roku 1429, kdy Kiněšmu dobyli a zpustošili Tataři. V roce 1504 náležela k Moskevskému velkoknížectví a byla důležitá místním rybolovem.\n\nZačátkem 18. století se ve městě rozjíždí zpracování bavlny a textilní průmysl, později se přidá s vybudováním přístavu na Volze i růst obchodu. V roce 1777 se Kiněšma stává městem.\n\nV roce 1871 je do Kiněšmy přivedena železnice.\n\n\n"}
{"id": "1139104", "url": "https://cs.wikipedia.org/wiki?curid=1139104", "title": "Cab Calloway", "text": "Cab Calloway\n\nCabell \"Cab\" Calloway III. (25. prosince 1907 Rochester, New York, USA – 18. listopadu 1994 Hockessin, Delaware, USA) byl americký jazzový zpěvák. Jeho orchestr byl jedním z nejpopulárnějších v 30. a 40. letech 20. století.\n\nObjevil se ve filmu \"The Blues Brothers\" v roli Curtise, správce sirotčince, učitele Blues Brothers.\n\n"}
{"id": "1139105", "url": "https://cs.wikipedia.org/wiki?curid=1139105", "title": "Krásnohorské Podhradie", "text": "Krásnohorské Podhradie\n\nKrásnohorské Podhradie () je obec na Slovensku v okrese Rožňava. V roce 2014 zde žilo 2 634 obyvatel. První písemná zmínka o obci pochází z roku 1322.\n\nMajitelem hradu Krásna Hôrka a obce Krásnohorské Podhradie byl ve středověku rod Bebeků, později Pálffyů a do začátku 20. století hrabě Dionýz Andrássy s manželkou Franciskou. Jako jeden z prvních uděloval sociální důchody přestárlým obyvatelům a vdovám. Hradní majetek byl po druhé světové válce zestátněn.\n\n\nŘímskokatolický kostel Všech svatých pochází zřejmě ze začátku 14. století. Mauzoleum v Krásnohorském Podhradí, které stojí na okraji obce, je secesní památka z přelomu 19. a 20. století, které dal postavit hrabě Dionýz Andrássy pro svou milovanou manželku Františky Hablawcovou.\n\n"}
{"id": "1139106", "url": "https://cs.wikipedia.org/wiki?curid=1139106", "title": "John Lithgow", "text": "John Lithgow\n\nJohn Lithgow (* 19. října 1945 Rochester, New York, USA) je americký herec.\n\nÚčinkoval ve filmu, TV i divadle. Objevil se ve filmech jako \"Shrek\", \"Den poté\", \"Zóna soumraku\", a jiné.\n\n\n\n\n"}
{"id": "1139111", "url": "https://cs.wikipedia.org/wiki?curid=1139111", "title": "Zobcový sloup", "text": "Zobcový sloup\n\nZobcový sloup (někdy také bodcový sloup, lat. \"\") je památník připomínající vítězství v námořní bitvě. Má podobu volně stojícího sloupu ozdobeného zobci nepřátelských lodí. Zobcové sloupy byly známy již v dávných dobách, byly zobrazeny i na mincích starého Říma, ale jejich hlavní nárůst datujeme až k osmnáctému až devatenáctému století.\n\nZ období starověkého Říma se zachoval sloup Gaia Duilia, který v roce 260 př. n. l. dosáhl vítězství nad flotilou Kartága v bitvě u Mylae (podstavec sloupu byl znovu nalezen roku 1565 na úpatí vrchu u Kapitolu na Foru Romanu). Po triumfálním průvodu byly do dříku sloupu vetknuty zobce, které byly odříznuty z nepřátelských lodí. Jedná se pravděpodobně o první zobcový sloup – název pochází z latinského „rostrum“ neboli „zobec“. Další sloupec z roku 26 našeho letopočtu připomíná námořní vítězství Augusta nad Sextem Pompeiem.\n\nNejslavnější zobcové sloupy jsou z moderní doby:\n\nMezi další zobcové sloupy patří:\n\n"}
{"id": "1139112", "url": "https://cs.wikipedia.org/wiki?curid=1139112", "title": "Nightfall", "text": "Nightfall\n\nAnglické slovo Nightfall (česky \"soumrak\") může znamenat:\n\n"}
{"id": "1139113", "url": "https://cs.wikipedia.org/wiki?curid=1139113", "title": "Haemorrhage", "text": "Haemorrhage\n\nHaemorrhage (v českém překladu \"krvácení\") je španělská goregrindová kapela založená v roce 1990 ve městě Madrid pod původním názvem Devourment. Díky orientaci kapely na nemocniční témata se Haemorrhage někdy přezdívá španělští Carcass.\n\nPrvní studiové album s názvem \"Emetic Cult\" bylo vydáno v roce 1995.\n\n\n\n\n\n+ mnoho split nahrávek\n\n"}
{"id": "1139121", "url": "https://cs.wikipedia.org/wiki?curid=1139121", "title": "Kostel svatého Vavřince (Hořetice)", "text": "Kostel svatého Vavřince (Hořetice)\n\nKostel svatého Vavřince v Hořeticích je původně gotická sakrální stavba, přestavěná a prodloužená v roce 1689. Je chráněn jako kulturní památka České republiky.\n\nPo II. světové válce začal chátrat. V roce 2013 proběhlo statické zajištění zdí, byla opravena střecha a fasáda. Interiér opraven nebyl.\n\nJednolodní, obdélná stavba se čtvercovým presbytářem, vstupní jižní předsíní a asymetricky připojenou čtvercovou sakristií na východní straně. Loď je kryta rovným stropem se štukovýmí rámci. Předsíň má valenou klenbu. Sakristie má plochý strop. Vně kostela jsou lizénové rámce, polokruhově zakončená okna a nika.\n\nHlavní oltář s bočními brankami je barokní. Je na něm socha sv. Jana Nepomuckého. Oltář sv. Antonína Paduánského je rokokový ze 2. čtvrtiny 18. století. Oltář Panny Marie Bolestné je barokní a pochází z období kolem první čtvrtiny 18. století. Jsou na něm oválné obrazy z Kristova života a socha Panny Marie Bolestné. Křtitelnice je barokní, cínová a stojí na dřevěném podstavci. Varhany jsou rokokové z období kolem poloviny 18. století. V sakristii se nachází socha Immaculaty ze 2. čtvrtiny 18. století.\n\nV blízkosti kostela je fara z roku 1908. Jedná se o secesní, jednopatrovou budovu. Uvnitř je barokní soška Boha Otce a Krista. U fary stojí socha sv. Jana Nepomuckého z období kolem roku 1720.\n\n"}
{"id": "1139130", "url": "https://cs.wikipedia.org/wiki?curid=1139130", "title": "Vjačeslav Ivanov", "text": "Vjačeslav Ivanov\n\nVjačeslav Ivanov je jméno a příjmení více osob:\n\n"}
{"id": "1139131", "url": "https://cs.wikipedia.org/wiki?curid=1139131", "title": "Polyethylen s vysokou hustotou", "text": "Polyethylen s vysokou hustotou\n\nPolyethylen s vysokou hustotou, někdy označovaný jako vysokohustotní polyethylen, anglicky nazývaný High density polyethylene (HDPE), nebo polyethylene high-density (PE-HD) je termoplast vynalezený v roce 1954 Karlem Zieglerem z Kaiser Wilhelm Institutu (dnes Institut Maxe Plancka) a Erhardem Holzkampem. V roce 1963 dostal Ziegler za vynález HDPE Nobelovu cenu za chemii. V Československu byla od roku 1976 vyráběna HDPE fólie pod obchodní značkou MIKROTEN. Tento název se postupně vžil natolik, že se stal synonymem pro HDPE fólie.\n\nHustota HDPE je v rozmezí 0,93 až 0,97 g/cm, teplotně odolný v rozmezí -50 °C až 110 °C.\nPolyethylen s vysokou hustotou je chemicky odolný, bez zápachu a vhodný pro přímý styk s potravinami, netoxický, recyklovatelný. Fólie jsou charakteristicky šustivé, nepropouští vodu, mají minimální propustnost vodních par a pachů, vlivem UV záření postupně degradují. HDPE je široce využíván, například pro výrobu varných sáčků, víček PET lahví, kojeneckých lahví, vodovodních potrubí, rozvodů plynu, chemicky odolných potrubí, palivových nádrží do aut, obalů na čisticí prostředky, izolačních lepenek, svařovaných výrobků. Stále častěji je využíván k výrobě materiálů sloužících jako náhrada dřeva (WPC).\nVýrobky jsou označovány recyklačním symbolem 2.\n\n"}
{"id": "1139132", "url": "https://cs.wikipedia.org/wiki?curid=1139132", "title": "Mys Fligely", "text": "Mys Fligely\n\nMys Fligely ( ) je nejsevernějším bodem Evropy i celé Eurasie. Nachází se na severním pobřeží Rudolfova ostrova v Zemi Františka Josefa. Od severního pólu ho dělí 911 km. Pojmenován je po rakouském kartografovi Augustu von Fligely. Mys byl objeven během Rakousko­‑uherské expedice k severnímu pólu dne 12. dubna 1874 při druhé průzkumné cestě na saních, které se účastnili Julius von Payer, Eduard Orel a námořník Antonio Zaninovich. V roce 2003 byl na mysu vztyčen kříž z modřínového dřeva.\n\n"}
{"id": "1139137", "url": "https://cs.wikipedia.org/wiki?curid=1139137", "title": "Seznam písní MattyhoBRaps", "text": "Seznam písní MattyhoBRaps\n\nToto je seznam skladeb zpěváka MattyhoBRaps.\n\n\n\n\n\n\n\n\n"}
{"id": "1139138", "url": "https://cs.wikipedia.org/wiki?curid=1139138", "title": "Polyethylen s nízkou hustotou", "text": "Polyethylen s nízkou hustotou\n\nPolyethylen s nízkou hustotou, někdy označovaný jako nízkohustotní polyethylen, anglicky nazývaný (LDPE) nebo (PE-LD), plast vyráběný polymerací ethenu. Poprvé byl vyroben britskou společností (ICI) v roce 1933.\n\nPolyethylen s nízkou hustotou je bez zápachu, netoxický. Jeho hustota je 0,918 g/cm. Dlouhodobě snese teploty do 80 °C krátkodobě do 95 °C. Nejčastěji je využíván k výrobě plastových fólií, které jsou většinou průhledné a na dotek měkké (na rozdíl od fólií z HDPE). Dále slouží pro výrobu izolací kabelů, smršťovacích fólií pro balení, igelitových tašek, plastových obalů, umělohmotných košů a přepravek, skluzavek na dětská hřiště, při modifikacích asfaltových směsí.\n\nVýrobky z LDPE jsou označovány recyklačním symbolem 4\n\n"}
{"id": "1139144", "url": "https://cs.wikipedia.org/wiki?curid=1139144", "title": "Asellus Australis", "text": "Asellus Australis\n\nAsellus Australis (v překladu Jižní oslík), též δ Cancri je hvězda uprostřed souhvězdí Raka. Nachází se prakticky na ekliptice a tak může být zakryta Měsícem a vzácněji i planetou. Společně s hvězdou Asellus Borealis patří mezi dva „oslíky“, což jsou hvězdy, mezi kterými se nachází Hvězdokupa Jesličky.\n"}
{"id": "1139172", "url": "https://cs.wikipedia.org/wiki?curid=1139172", "title": "Abbécourt", "text": "Abbécourt\n\nAbbécourt je francouzská obec, která se nachází v departementu Aisne v regionu Hauts-de-France. Abbécourt má rozlohu 5,96 km². V obci žije okolo 500 obyvatel. Hustota zalidnění je 85 obyv./km². Počet obyvatel v obci vzrůstá. V letech 2008 – 2014 byl starostou obce René Paris. Obec je vzdálená 105 km severovýchodně od Paříže, 75 km jihovýchodně od Amiens, 33 km západně od Laonu.\n"}
{"id": "1139173", "url": "https://cs.wikipedia.org/wiki?curid=1139173", "title": "Marie Františka Benedikta Portugalská", "text": "Marie Františka Benedikta Portugalská\n\nInfantka Marie Františka Benedikta Portugalská (celým jménem: \"Maria Francisca Benedita Ana Isabel Antónia Lourença Inácia Teresa Gertrudes Rita Rosa\"; 25. července 1746, Lisabon – 18. srpna 1829, Lisabon) byla portugalská infantka a nejmladší dcera krále Josefa I. Portugalského a jeho ženy Mariany Viktorie Španělské.\n\nBenedikta se narodila v 25. července 1746 v Lisabonu a byla pojmenována po papeži Benediktovi XIV. Byla velmi vzdělaná. V hudbě byla vzdělávána Davidem Perezem a v malbě Domingosem Sequeirou.\n\nDne 21. února 1777 se vdala za svého synovce Josefa, prince Beiry. Marie Františka neměla žádné děti protože dvakrát potratila; poprvé roku 1781 a podruhé roku 1786.\n\nTři dny po její svatbě, Benediktin otec král Josef zemřel. Její manžel Josef byl jmenován korunním princem a získal titul princ Brazíli a vévoda z Braganzy. Benedikta se stala korunní princeznou a s titulem princezny Brazílie.\n\nRoku 1788 její manžel Josef zemřel a Marie se stala princeznou vdovou Brazílie. Na rozdíl od jiných vdov, které založily kláštery a kostely ona se rozhodla založit vojenskou nemocnici Asilo de Inválidos Militares de Runa. Roku 1808 následovala svou rodinu do exilu v Brazílii.\n\nZemřela 18. srpna 1829 v Lisabonu a pohřbena byla v národním panteonu kláštera São Vicente de Fora.\n"}
{"id": "1139175", "url": "https://cs.wikipedia.org/wiki?curid=1139175", "title": "Novotroick", "text": "Novotroick\n\nNovotroick () je město v Orenburské oblasti Ruské federace. Při sčítání lidu v roce 2010 měl bezmála sto tisíc obyvatel.\n\nNovotroick leží u jižního cípu pohoří Ural na pravém břehu Uralu na východě Orenburské oblasti na jejím jižním okraji na hranici s Kazachstánem. Prakticky v jeho sousedství leží čtvrtmiliónové město Orsk, jehož centrum se od novotroického nachází přibližně dvacet kilometrů na východ. Od Orenburgu, správního střediska celé oblasti, je Novotroick vzdálen 315 kilometrů na východ.\n"}
{"id": "1139176", "url": "https://cs.wikipedia.org/wiki?curid=1139176", "title": "Abbéville-lès-Conflans", "text": "Abbéville-lès-Conflans\n\nAbbéville-lès-Conflans je francouzská obec, která se nachází v departementu Meurthe-et-Moselle, v regionu Lotrinsko. Obec má rozlohu 7,73 km². V obci žije přes 200 obyvatel. Hustota zalidnění je 30 obyv./km². V obci počet obyvatel mírně roste. Starosta obce je Daniel Poleggi. V roce 2000 byly v okolí obce 4 farmy. V roce 2009 tam byla zřízena základní škola.\n"}
{"id": "1139184", "url": "https://cs.wikipedia.org/wiki?curid=1139184", "title": "Hans-Otto Borgmann", "text": "Hans-Otto Borgmann\n\nHans-Otto Paul Friedrich Borgmann (20. října 1901 Linden – 26. července 1977 Berlín) byl německý hudební skladatel. Převážně komponoval filmovou hudbu za doby Třetí Říše.\n\nJako syn vrchního rady se jako dítě naučil hrát na klavír, housle i na varhany. Již v šestnácti letech hrával jako varhaník v kostele u zámku Gottorf ve městě Schleswig. Od roku 1910 do roku 1919 navštěvoval místní školu, humanitní gymnázium. Ve studiu pokračoval v Berlíně na státní akademii pro církve a škole múzických umění. Zde vystudoval učitele hudby, dirigenta, varhaníka a sbormistra.\n\nMezi lety 1924 až 1927 Borgmann pracoval jako divadelní a operní dirigent. Později skládal jevištní hudbu především v Berlínském Národním divadle.\n\nHudbu pro filmy začal psát v roce 1928, když se připojil k UFA. Začínal jako dirigent u němých filmů. O tři toky později byl už hudebním ředitelem a zároveň i skladatelem filmové hudby.\n\nUpozornil na sebe v roce 1933, kdy se ve filmu o nacistickém mučedníkovi Herbertu Norkusovi \"Hitlerjunge Quex - Chlapec z Hitlerjungend\" objevila jeho nejznámější skladba. Unsere Fahne flattert uns voran - v překladu: \"Náš vlající prapor nás vede kupředu\". Tato píseň se stala hymnou HJ. Slova k ní dodal říšský vůdce mládeže Baldur von Schirach.\n\nOd roku 1937 často hudbu skládal k filmům německého režiséra a herce Veita Harlana. Velmi chytlavá melodie je z němého filmu Tango Notturno s herečkou polského a slovenského původu Polou Negri.\n\nUmírá v roce 1977 ve věku 75 let a je pohřben na městském hřbitově Waldfriedhof Dahlem v jihozápadním Berlíně.\n"}
{"id": "1139186", "url": "https://cs.wikipedia.org/wiki?curid=1139186", "title": "Abbévillers", "text": "Abbévillers\n\nAbbévillers je francouzská obec, která se nachází v departementu Doubs, v regionu Franche-Comté. Obec má rozlohu 11,18 km². V roce 2012 zde žilo 1 064 obyvatel. Počet obyvatel rychle roste. Hustota zalidnění je zhruba 95 obyv./km². V roce 2000 bylo v okolí obce 5 farem.\n\n"}
{"id": "1139187", "url": "https://cs.wikipedia.org/wiki?curid=1139187", "title": "Kapitán (námořní hodnost)", "text": "Kapitán (námořní hodnost)\n\nKapitán je hodnost užívaná námořnictvy pro vyšší námořní důstojníky velící plavidlům největších druhů anebo zastávajících v nich jiné významné funkce. Odpovídá armádní hodnosti plukovníka. \n\nJedná se o nejvyšší řadovou důstojnickou hodnost, následovanou vlajkovými hodnostmi komodor (která v některých loďstvech nemusí existovat, a v jiných sice ano, ale není jimi považována za vlajkovou hodnost), případně admirálskou hodností kontradmirál.\n\nRůzná loďstva užívají mírně odlišné variace označení této hodnosti, mimo základního označení kapitán (například Americké, Australské a Britské námořnictvo, ), například kapitán řadové lodi (Argentinské, Italské, Francouzské, Kanadské a Španělské námořnictvo - , , ; a bývalé námořnictvo rakousko-uherské, , ), námořní kapitán či (doslovněji) kapitán na moři (Německé a Nizozemské námořnictvo - , ) nebo kapitán prvního stupně (Ruské námořnictvo - ).\n\nHodnost je odvozená od tradičního označení velitele námořní lodi jako kapitána, nicméně ne všichni velitelé plavidel válečného loďstva jsou nositeli této hodnosti, užívané typicky pro velitele válečných lodí od velikosti křižníku a větších, a naopak její nositelé zastávají ve velitelské struktuře válečných loďstev i jiné funkce než velení lodím, například štábní a týlové, anebo velí základnám či jednotkám a svazkům námořního letectva. \n\n"}
{"id": "1139189", "url": "https://cs.wikipedia.org/wiki?curid=1139189", "title": "Námořní kapitán", "text": "Námořní kapitán\n\n"}
{"id": "1139191", "url": "https://cs.wikipedia.org/wiki?curid=1139191", "title": "Abchazská literatura", "text": "Abchazská literatura\n\nAbchazská literatura je literární tvorba Abchazů. Jejím základem jsou folklórní tradice, epické báje, lyrika, přísloví a rčení, a významněji objevuje až od konce 19. století a na začátku 20. století, tedy v době, kdy vznikaly nejrůznější abecední systémy pro abcházštinu. Abchazové s ostatními kavkazskými národy sdílí starobylé dílo Nartský epos o dávných mýtických postavách, o pradávných dějinách i o popisu stvoření světa.\n\nZa zakladatele moderní abchazské literatury se považuje spisovatel Dmitrij Gulia. Až do Velké říjnové revoluce v roce 1917 však byla abchazská literatura omezena pouze na několik poetických děl tohoto autora, sebraných z lidové tvorby, a na \"Abchazský slabikář\" (abch. Аҧсуа анбан; Apsua anban) a další knihy zaměřené na výuku spisovné formy tohoto jazyka (první abchazskou gramatiku sepsal v roce 1862 Pjotr Uslar). Dmitrij Gulia též v revolučním roce 1917 založil první abcházské noviny Apsny (Аҧсны), jež vycházely po celou dobu, kdy byla Abcházie součástí Gruzínské demokratické republiky, a jež byly po zřízení Socialistické sovětské republiky Abcházie přejmenovány na \"Rudá Abcházie\" (Аҧсны ҟаҧшь; Apsny qapš), a byly vydávány až do roku 1937.\nAbchazská literatura v první polovině 20. století rozvíjela především historická témata a po nastolení sovětské moci se objevovala díla nejrůznějších žánrů. V té době vynikal šéfredaktor novin Rudá Abcházie Samson Čanba se svou poémou \"Dcera hor\" a prvním abchazsky sepsaným dramatem \"Amchadzyr\" a dalšími jako \"Mahadžirové\" (o vyhnancích po Kavkazské válce). Jua Kogonia sepsal další sbírky poezie v roce 1924 a psát začal i Mušni Chašba. Ve své práci pokračoval i Dmitrij Gulia se svým románem \"Pod cizí oblohou\" (rus. Под чужим небом) o rolníkovi, který se přiznal ke zločinu, který spáchal jeho kníže, a byl místo něj vypovězen na Sibiř. \n\nJeden z nejvýznamnějších spisovatelů a jazykovědců Abcházie byl politik Bagrat Šinkuba, jenž své první básně uveřejnil už ve 30. letech 20. století a psal až do své smrti v roce 2004, především o historických tématech Abcházie a o sousedních národech. Mezi jeho nejvýznamnější dílo, jež bylo přeloženo do angličtiny i ruštiny, je jeho dějepisný román \"Poslední z odešedších\" (Последний из ушедших) líčí tragédii národa Ubychů, o jeho rozdělení v době „mahadžirstva“ následkem Kavkazské války v 19. století a o jeho postupném vymření. Mezi jeho další díla patří Píseň o skále, Čanta přijel, Rozseknutý kámen, Pohádka o rozmarném kůzleti a další. Ve druhé polovině 20. století se také objevila válečná tematika a život současného člověka. Rozvoj abchazské literatury však poznamenaly represe během, vlády Stalina ve 40. a 50. letech, kdy byly výuka jazyka na školách i jeho používání na veřejnosti zakázané.\n\nZa nejvýznamnějšího abchazského spisovatele je považován Fazyl Abdulovič Iskander, jenž při psaní upřednostňoval sice ruštinu, ale věnoval se ve svých knihách motivům o běžném životě na Kavkaze. Zásluhou těchto děl se stal slavným v celém SSSR i v zahraničí. Jeho nejvýznamnější kniha je román \"Strejček Sandro z Čegemu\", jenž vyšel i v českém jazyce a popisuje život ve smyšleném abchazském městě Muchus a ve smyšlené horské vesničce Čegem, kam Sandro jezdil za dědečkem na prázdniny, od počátku 20. století až do zhruba 70. let. Tento román patří do žánru magický realismus a někteří překladatelé Iskandera označovali za Gabriela Garcíu Márqueze Abcházie. Mezi další jeho díla patří \"Králíci a hroznýši\", \"Zakázané ovoce\" nebo \"Strom dětství\". \n\n"}
{"id": "1139194", "url": "https://cs.wikipedia.org/wiki?curid=1139194", "title": "Abd Alláh (jméno)", "text": "Abd Alláh (jméno)\n\nAbd Alláh (arab. عبد الله) je arabské mužské jméno. Jde o populární a rozšířené jméno díky svému významu „služebník Boží“ nebo „otrok Boží“, protože pokora před Bohem je v islámu jednou ze základních ctností.\n\nV arabštině se vyslovuje s vazbou jako [Abdulláh], proto se často přepisuje do latinky i jako Abdulláh (anglicky Abdullah) a pod. Nesprávně se někdy zkracuje na Abdul, což je však jen nedokončené spojení abd (sluha) + pádová přípona u + určitý člen al, za kterým chybí předmět.\n\nHebrejské jméno Abdiel má stejný význam.\n"}
{"id": "1139196", "url": "https://cs.wikipedia.org/wiki?curid=1139196", "title": "Josef Hais Týnecký", "text": "Josef Hais Týnecký\n\nJosef Hais Týnecký, (2. března 1885 Klatovy – 24. dubna 1964 Praha) byl český spisovatel a novinář.\n\nJosef Hais byl syn řezníka v Klatovech Jaroslava Haise a Gabriely, rozené Tiché. Matka pocházela z Týnce. U babičky v Týnci také od roku 1888, po rozchodu rodičů, vyrůstal (odtud jeho přijaté druhé příjmení \"Týnecký\").\n\nStudium na reálném gymnáziu v Plzni nedokončil; od roku pracoval v knihkupectví a v roce 1905 se přestěhoval do Prahy. V Praze se živil jako novinář, v letech 1924-1945 byl redaktorem Národní politiky.\nV roce 1919 vystoupil z církve; některá jeho díla bývala označována jako protikatolická.\nV roce 1919 se též oženil (civilní sňatek). V letech 1920-1927 se angažoval ve \"Spolku českých spisovatelů belletristů Máj\", kde byl členem výboru.\n\nV době insigniády (1934) se postavil na stranu spisovatelů hájících české nacionalistické studenty.\n\nPo 2. světové válce se již jeho příspěvky do denního tisku neobjevují, vycházejí však stále jeho knihy, ať už nové nebo reedice.\n\nZemřel v Praze, je pohřben na pražském Vyšehradském hřbitově.\n\n\nJosef Hais Týnecký byl neobyčejně plodný prozaik. Databáze Národní knihovny ČR uvádí 179 jeho děl vydaných tiskem (včetně reedic a divadelních her). K tomu je třeba připočíst stovky drobných příspěvků do denního tisku. Jeho básně z mládí jsou okrajové. Níže jsou uvedeny důležitější příklady jeho prozaické činnosti.\n\nJiž při pobytu v Plzni přispíval regionálního tisku - do Plzeňských listů a Našich snah. V Praze, před dlouhodobým zaměstnáním v Národní politice, byl redaktorem např. \"Hlasu národa\" (1917).\nDo časopisů přispíval svými povídkami. Pravidelně uveřejňoval sloupky na nejrůznější témata v Národní politice. Zde také řídil beletristickou část nedělní přílohy.\n\nZa druhé světové války používal pseudonym \"Tomáš Tichý\" (dle rodného jména matky) a zkratku TT.\n\nHry Josefa Haise Týneckého (nejčastěji uváděny jako \"hry se zpěvy\") měly v repertoáru především soubory ochotnické, ale i profesionální (Akropolis, Tylovo v Nuslích).\n\nPříklady:\n\nTémata knih Josefa Haise Týneckého byla rozmanitá, historické romány, sociální, kroniky z Pošumaví či tvorba pro děti.\n\n\nJedná se o volný cyklus, popisující rodné Klatovsko v 19. století. Romány jsou po stránce formy inspirovány Jiráskovým \"U nás\", s akcenty patriotickými a antiklerikálními:\n\nSérie knih z různých prostředí vycházela většinou s podtitulem \"Pravdivé vypsání mnoha příběhů ze života hmyzu, rostlin, ptáků, ryb a zvířat\" nebo podobným:\n\n\n\nTéma kořalny Batalion a doktora Františka Uhra patří k nejvýznamnější části odkazu Josefa Haise Týneckého, především dvojím filmovým zpracováním jeho námětu. Příběhu doktora Františka Uhra se Josef Hais Týnecký podrobně věnoval ve 20. a 30. letech; přitom zjistil některé do té doby neznámé údaje.\nStejný námět zpracoval Josef Hais Týnecký již v roce 1922 jako povídku a v roce 1930 jako divadelní hru. Divadelní hra byla upravena na zpěvohru s hudbou Rudolfa Piskáčka.\n\nV němé verzi hrál roli doktora Uhra Karel Hašler. Batalion je považován za jeden z nejlepších československých němých filmů. Ve zvukovém Batalionu hrál hlavní roli František Smolík.\n\nNa sklonku I. světové války informoval denní tisk o spisovatelově zatčení na pražském policejním ředitelství, \"poněvadž zastal se deputace pražských žen, která žádala za domovní prohlídku u jistého haličského obchodníka.\" Ale \"na zakročení novinářských kruhů byl propuštěn.\"\n\n\n"}
{"id": "1139197", "url": "https://cs.wikipedia.org/wiki?curid=1139197", "title": "Abd Alláh ibn Abbás", "text": "Abd Alláh ibn Abbás\n\nAbd Alláh ibn Abbás (618/9-687/8) byl arabský islámský teolog. Byl členem rodu Abbásovců a bratranec proroka Mohameda. Připisuje se mu první komentář ke Koránu a považuje se za průkopníka jeho kritické analýzy. Patří k významným církevním autoritám. Zemřel na území dnešní Saúdské Arábie.\n"}
{"id": "1139198", "url": "https://cs.wikipedia.org/wiki?curid=1139198", "title": "Steve Backshall", "text": "Steve Backshall\n\nStephen James Backshall (* 21. dubna 1973) je anglický přírodovědec, dobrodruh, televizní moderátor a spisovatel. Je známý především jako autor série dobrodružných knih \"The Falcon Chronicles\" a jako moderátor televizní série \"Deadly 60\" (česky překládáno jako Vražedných šedesát či 60 zvířecích zabijáků), kterou vysílá televizní stanice CBBC.\n\nSteve Backshall se od dětství zajímal o zvířata a přírodu. Studoval angličtinu na Univerzitě v Exeteru a poté strávil rok studiem bojových umění v Japonsku. Svou kariéru začal cestováním po Indonésii, napsal několik knižních průvodců a naučil se také místní jazyk.\n\nPři výpravě do Kolumbie pořídil Backshall záznam, který později odkoupila stanice National Geographic Channel. Steve dále působil jako horolezec a jeskynní výzkumník této společnosti v letech 1998 až 2002, později (roku 2003) se však stal jedním z moderátorů seriálu Nefalšovaná přírodní podívaná (\"The Really Wild Show\") na CBBC. Po sérii expedic vedených společností BBC Natural History Unit, počínaje Expedicí Borneo roku 2006, se stal moderátorem televizní série \"Deadly\". V roce 2011 byl oceněn cenou Bafta jako moderátor nejlepšího vzdělávacího seriálu. Během let 2009 až 2012 vznikly tři série \"Deadly 60\". V roce 2014 byl poprvé vysílán jednatřicetidílný seriál Zvířecí zabijáci od pólu k pólu (\"Deadly Pole to Pole\"). Roku 2016 následoval pořad Divocí! (\"Fierce\") pro ITV, \"Steve Backshall's Extreme Mountain Challenge\" pro BBC a v roce 2017 \"Down the Mighty River with Steve Backshall\", \"Japan's Northern Wilderness\", kterým provázel se svou manželkou Helen Gloverovou a \"Wild Alaska Live\", živé vysílání z divočiny Aljašky. Jeho nejnovějším seriálem je desetidílný cyklus CBBC \"Deadly Dinosaurs\", který se vysílal v létě 2018. V březnu 2019 byl Backshall jedním z moderátorů živě vysílaného pořadu BBC \"Blue Planet Live\".\n"}
{"id": "1139200", "url": "https://cs.wikipedia.org/wiki?curid=1139200", "title": "Anton Franz Ressel", "text": "Anton Franz Ressel\n\nAnton Franz Ressel (27. března 1873 Dolní Řasnice – 3. ledna 1933 Fojtka) byl pedagog a publicista působící ve Frýdlantském výběžku na severu České republiky.\n\nNarodil se do rolnické rodiny Antona Ressla a jeho manželky Marie, rozené Försterové, kteří obývali dům číslo popisné 89 v Dolní Řasnici. Protože však Antonův otec zemřel, prožil své dětství a dospívání v rodině Antona Ressla (1827–1886), dědečka z otcovy strany. Jeho výchova byla sice sice přísná, ale Anton se díky ní naučil svědomitosti, pracovitosti či důslednosti, které se projevily i v jeho spisovatelské tvorbě. Na doporučení místního učitele z Dolní Řasnice nechal dědeček Antona zapsat do měšťanské školy ve Frýdlantě. Zde vyučoval také Anton Schmitt, který mladého Antona zasvěcoval do práce historiků. Po dokončení frýdlantské školy pokračoval Ressel dál na učitelském ústavu v Trutnově. Roku 1892, když mu bylo 19 let, jej zdárně ukončil a nastoupil jako podučitel na vesnickou školu v Radčicích, ležících severně od Liberce. Zde se také oženil s Annou Keilovou (narozenou 4. ledna 1872) a z jejich manželství vzešly čtyři děti, a to dva synové a dvě dcery. Po sedmiletém působení v Radčicích byl roku 1899 přeložen do školy ve Fojtce, kde roku 1906 – po odchodu dosavadního správce školy do důchodu – stal nejprve pověřeným řídicím učitelem a od 31. července 1907 též definitivním.\n\nPatřil mezi zakladatele \"Spolek pro vlastivědu župy ještědsko-jizerské\" (v německém originále ). Při své práci také navštěvoval významné historiky (například Hermanna Hallwicha či Bedřicha Bernaua) a ti ho uznávali a obdivovali pro ztížené podmínky, v nichž tvořil své práce, kdy například s ohledem na pracovní povinnosti pobýval v malé vesničce Fojtce, odkud měl ztížený přístup k badatelským materiálům.\n\nDne 7. srpna 1920 zemřela Resslova manželka Anna. On sám se sice ještě jednou oženil, ale toto manželství se rozpadlo. V závěru života trpěl oční chorobou a těsně před jeho smrtí se přidala i těžká jaterní choroba. Zemřel ve Fojtce a pochován je v Mníšku. Jeho hrob ale byl roku 1981 zrušen. Po Resslovi je pojmenována hlavní ulice ve Fojtce.\n\nJiž za působení v Radčicích tvořil místopisné a vlastivědné studie o obcích v okolí, nicméně svá nejvýznamnější díla sepsal v době, kdy pobýval ve Fojtce. Vytvořené dílo je cenné svým rozsahem a i po letech, které od jeho vytvoření uplynuly, nepřišlo o svou odbornost a je stále považováno za zdroj bezpečných informací pro badatele zabývající se minulostí Liberecka či Frýdlantska.\n\nV Radčicích Ressel sepsal vlastivědné studie věnující se:\nVytvořil zde též studií o metodice vlastivědného vyučování (1899).\n\nPři fojteckém působení zpracovával dějiny a vlastivědu také dalších obcí Frýdlantska. Téměř každým rokem vydával práci věnující se jinému místu. Vedle toho vytvořil \"Vlastivědu okresu Liberec\" (v originále ') vydávanou mezi roky 1903 a 1905, dále roku 1902 \"Dějiny frýdlantského okresu\" (v originále ') a v letech 1914 a pak ještě 1929 \"Dějiny obce Raspenava, Luh a Lužec\" (v originále \"\").\n\nSepsal též \"Příspěvky k dějinám selského povstání v severních Čechách 1680\" (v originále \"\"). V díle je patrná pečlivost, s níž Ressel studoval dostupné materiály, které si zajišťoval nejen v blízkém okolí, ale také například v Praze, Drážďanech nebo ve Vratislavi.\n\n"}
{"id": "1139203", "url": "https://cs.wikipedia.org/wiki?curid=1139203", "title": "Abd Alláh ibn Jásín", "text": "Abd Alláh ibn Jásín\n\nAbd Alláh ibn Jásín nebo Abdalláh ibn Jásín (?–1059) byl muslimský teolog, náboženský reformátor a zakladatel řádu Almorávidů. Prosazoval dodržování náboženských povinností a rituálů a snažil se o sjednocení marockých muslimů, a to i na Pyrenejském poloostrově.\n"}
{"id": "1139204", "url": "https://cs.wikipedia.org/wiki?curid=1139204", "title": "Abd al-Mu’min bin Alí", "text": "Abd al-Mu’min bin Alí\n\nAbd al-Mu’min bin Alí nebo Abdalmu’min bin Alí (1094, Tlemcen, Alžírsko – květen 1164, Salé, Maroko) byl kalif berberské dynastie Almohádovců. Byl hlavním vojevůdcem svého předchůdce a zakladatele dynastie Mahdího Muhammada ibn Túmarta. V období 1130–1163 založil největší berberskou říši (označovaná jako almohádském říše nebo chalífát) v severní Africe, ke které připojil značnou část Španělska, Alžírsko, Tunisko a Libyi.\n"}
{"id": "1139205", "url": "https://cs.wikipedia.org/wiki?curid=1139205", "title": "Blanka Kastilská (1319–1375)", "text": "Blanka Kastilská (1319–1375)\n\nInfantka Blanka Kastilská (srpen 1319, Alcocer - 1375, Las Huelgas) byla infantka Kastilie a členka Burgundsko-Ivrejské dynastie. Jako první žena dědice trůnu se po svatbě stala infantkou Portugalska.\n\nByla jediné dítě infanta Petra Kastilského lorda z Camerosu (syn krále Sancha IV. Kastilského) a infantky Marie Aragonské (dcera krále Jakuba II. Aragonského).\n\nNarodila se v srpnu roku 1319 v Alcoceru, dva měsíce po smrti svého otce. Její rodiče se stali manžely prosinci roku 1311 v Calatayudu. Její otec Petr Kastilský byl pán z Camerosu, Almazánu, Berlanga de Duero, Monteagudo a Cifuentes, a \"Mayordomo Mayor\" (majordomus) svého bratra krále Ferdinanda IV. Kastilského. Po jeho smrti roku 1312 byl jmenován ochráncem svého synovce Alfonse XI. Kastilského a regentem království spolu s Marií de Molina a Janem Kastilským, pánem z Valencia de Campos (syn krále Alfonse X. Kastilského) který byl s Petrem zabit v la Vega de Granada.\n\nNa jaře roku 1320 Blanka a její matka opustily Kastilské království a odešli do Aragonského království a to se souhlasem jejího strýce infanta Filipa Kastilského a babičky Marie de Molina, navzdory tomu že Blanka byla jediná dědička majetku infanta Petra.\n\nAvšak Juan Manuel, princ z Villeny (vnuk krále Ferdinanda III. Kastilského) a jeho žena Konstancie Aragonská (dcera krále Jakuba II., Blančina teta) trvali na tom aby Blanka s její matkou zůstaly v Kastilii pod jejich ochranou.\n\nRoku 1322 se její matka a Garci Lasso de la Vega, správci Kastilského území, dohodli že Blanka by se měl provdat za svého bratrance krále Alfonse XI. Nicméně plány propadly a svatba se nekonala.\n\nRoku 1325 král Jakub II. plánoval aby si jeho vnučku vzal Juan de Castilla, pán z Biscay přezdívaný \"jednooký\". Roku 1325 zrušil zasnoubení Blanky a Juana protože se obával že by jí převzal území na hranicích Kastilie a Aragonska. Dne 31. října 1326 byl Juan zabit ve městě Toro.\n\nV září 1325 ve městě Alfayete byla podepsána svatební smlouva mezi Blankou a infantem Petrem Portugalským, synem a dědicem krále Alfonse IV. Portugalského; nicméně nevěsta nebyla zletilá a zůstala v Aragonu.\n\nRoku 1330 získal portugalský král zrušení manželství kvůli nezletilosti Blanky.\n\nRoku 1331 byla jmenována abatyší kláštera Santa María la Real v Las Huelgas kterou byla až do své smrti roku 1375.\n"}
{"id": "1139208", "url": "https://cs.wikipedia.org/wiki?curid=1139208", "title": "Cohiba", "text": "Cohiba\n\nCohiba je značka doutníků pocházející z Kuby, která paří k nejdražším na světě. Vyrábí se z tabáku pěstovaného v oblasti Vuelta Abajo (provincie Pinar del Río), který prochází speciálním procesem fermentace.\n\nPočátky značky sahají do roku 1966, kdy Fidel Castro dostal darem od svého osobního strážce doutníky vyrobené jeho přítelem. Kubánskému vůdci doutníky zachutnaly a vyžádal si jejich pravidelnou dodávku pro osobní spotřebu. V roce 1969 byla zaregistrována značka Cohiba (výraz, kterým domorodí Taínové označovali tabákové smotky) a její výroba přešla pod státní koncern Cubatabaco. Doutníky byly určeny pouze pro funkcionáře režimu a státní návštěvy, do volného prodeje se dostaly až roku 1982 u příležitosti mistrovství světa ve fotbale 1982. V roce 1992 byla vyrobena nová série \"Línea 1492\", pojmenovaná podle výročí objevení Ameriky. Od roku 1994 se distribucí doutníků zabývá společnost Habanos S.A., vlastněná napůl kubánským státem a zahraničním kapitálem. Do Spojených států amerických se v důsledku embarga nesmějí kubánské doutníky dovážet. Toho využila firma General Cigar Company, která si nechala v USA zaregistrovat značku Cohiba, pod kterou prodává doutníky vyrobené v Dominikánské republice. Habanos S. A. na ni proto podala mezinárodní žalobu.\n\nOd roku 1987 se pod značkou Cohiba vyrábějí také cigarety.\n\n"}
{"id": "1139209", "url": "https://cs.wikipedia.org/wiki?curid=1139209", "title": "Giovanni Battista Alouisi", "text": "Giovanni Battista Alouisi\n\nGiovanni Battista Alouisi, také Aluisi (okolo 1600 Bologna, Itálie – 20. března 1665 Brno, Markrabství moravské) byl italský kněz a barokní skladatel duchovní hudby. Byl členem katolického minoritského řádu. \n\nZa skladatelovo rodiště se dá poměrně jistě považovat Bologna. On sám byl na toto italské centrum vzdělanosti a umění zřejmě velmi hrdý, protože na valné většině rukopisných či tištěných pramenů je za jeho jménem uvedena italská nebo latinská forma jeho původu „da Bologna/Bononia“. Ještě po jeho smrti můžeme ve výčtu zesnulých osob číst „Aloysius Baptista Bononensis“. Datum narození není známo, dá se však předpokládat, že to bylo někdy kolem roku 1600.\n\nO skladatelově mládí a dospívání prozatím nemáme žádné konkrétní informace kromě toho, že se stal členem (františkánského) řádu Menších bratří konventuálů (jinak minoritů) ve svém rodišti Bologni. Jeho prvním známým hudebnickým postem bylo místo varhaníka v bazilice sv. Antonína v Padově, nazývané místními lidmi zkráceně „il Santo“. Je velmi pravděpodobné, že toto místo získal právě díky členství v řádu minoritů, neboť padovská bazilika stála v těsném sousedství jejich kláštera.\n\nDalším Alouisiho působištěm bylo severoitalské městečko Sacile poblíž Udine. Poprvé je zde jeho pobyt doložen na jaře roku 1627, kdy sem byl vyslán svým řádem jako kazatel pro postní období (predicatore quaresimali), aby uspokojil duchovní potřeby věřících a připravil je na nejdůležitější období církevního roku, tedy velikonoce. Tato služba zřejmě nebyla ničím výjimečná a mladí řeholníci ji brali jako určitý typ misie. Prozatím však není jasné, proč směřovaly jeho kroky právě sem. Alouisiho pastorační činnost v Sacile byla zřejmě natolik výrazná, že udělala velký dojem na místní městskou radu, výsledkem čehož byla nabídka zastávat uprázdněný post kapelníka zdejší katedrály sv. Mikuláše. Tento post byl velmi fyzicky i psychicky náročný, protože obnášel celou řadu hudebních povinností.\n\nKoncem léta 1628 zažádal Giovanni Battista Alouisi (výslovnost- Džovany Batysta Alojzi) o uvolnění ze své funkce kapelníka katedrály v Sacile, aby mohl odcestovat do Prahy, kde si chtěl dokončit své teologické vzdělání. Na odškodněnou nabídl představeným své skladby, což mohl být logicky jeho první opus Celestis Parnasus a následující tisk Celeste Palco. \n\nZpůsob, jakým se Alouisi dostal do čerstvě vzniklé pražské bohoslovecké koleje sv. Bonaventury, mohl mít v zásadě dvě vysvětlení. Tato instituce se nacházela v minoritském klášteře sv. Jakuba a minorité ji také spravovali. Možnost završit zde svá studia teologie mohl tedy Alouisimu zprostředkovat jeho domovský řád. Druhá cesta mohla vést přes protektora této koleje, pražského arcibiskupa Arnošta Harracha. Skladatel mu totiž věnoval svůj třetí opus Harmonicum Coelum.\n\nPřestože od příchodu do Prahy až do roku 1635 nemáme o Alouisim jediný přímý důkaz o jeho pobytu v českých zemích, následující životní kroky čerstvého magistra teologie lze vyvodit z pozdějších pramenů. Snad jeho nejdůležitějším životním rozhodnutím, a to jak v dobrém, tak v záporném slova smyslu, byl jeho vstup do služeb tehdejšího olomouckého biskupa, kardinála a knížete Františka Dietrichsteina. Jak k tomu došlo a kdo kardinálovi italského hudebníka doporučil, zůstává bez vysvětlení. Vzhledem k dobrým osobním vztahům mezi biskupem Dietrichteinem a pražským arcibiskupem hrabětem Harrachem to mohl být protektor koleje, kde Alouisi studoval, avšak v korespondenci obou církevních hodnostářů se o něčem takovém prozatím nepodařilo nalézt zmínku.\n\nK tomu, že se Giovanni Battista Alouisi dostal na Moravu, mohl přispět i jiný impuls. Roku 1631 přivedl kardinál Dietrichstein do Mikulova piaristy z Itálie, aby pozdvihli zdejší vzdělání a kulturu. Dietrichstein založil v Mikulově piaristické gymnázium a dal podnět ke vzniku loretánského a václavského semináře, kde podporoval rozvoj duchovní hudby. Zahájil řadu stavebních úprav svého sídla a jeho bezprostředního okolí. V Mikulově začali působit význační fundátoři a vzdělanci jako byli hrabě František Magnis, hrabě Adolf z Althanu, významný vlámský teolog Jan Křtitel (Baptista) Gramay či italský hudebník Carlo Abbate. Během krátké doby se toto jihomoravské město stalo centrem manýristické a raně barokní kultury. Není zřejmě náhoda, že s příchodem piaristů se časově shoduje také Alouisiho vstup do dietrichsteinských služeb. Z pozdější korespondence víme, že skladatel měl kontakty přímo se zakladatelem a představeným piaristického řádu Josefem Kalasánským, není však jasné, zda se tato vazba vytvořila až v Mikulově, anebo již dříve. Ve druhém případě totiž mohli dát podnět k jeho odchodu do Mikulova samotní piaristé. O tak vysoce vzdělaného krajana by při zdejším nedostatku vzdělávacího aparátu jistě projevili zájem. Jako nejpravděpodobnější se však jeví varianta, že kardinál se o této osobě, která měla již hudební a duchovní renomé, někde dozvěděl a přímo mu nabídl místo hudebního prefekta a italského sekretáře, aniž by si Alouisi musel tyto posty postupně vydobýt.\n\nRoku 1635 se Alouisi stal na jeden rok kvardiánem v brněnském minoritském klášteře s kostelem sv. Janů. V té době zde byla značná převaha italských minoritů, z nichž většina odešla roku 1639. Kromě toho zdejší klášter obohatil Alouisi i o svůj majetek.\n\n19. září 1636 zemřel v Brně náhle olomoucký biskup, kardinál František Dietrichstein. Tato skutečnost vyvolala logicky mnoho otazníků týkajících se jeho nástupců, dědiců a problémů s tím spojených. Stejnou otázku musel nepochybně řešit také Dietrichsteinův hudební prefekt, sekretář a teolog Alouisi, který v něm po svém příchodu na Moravu našel štědrého zastánce a pána. Vzhledem k postavení, jakého zde Alouisi dosáhl, určitě zvažoval své další kroky a přemýšlel, zda setrvat pod křídly dietrichsteinského rodu, anebo rozvíjet svou slibnou kariéru jinde.\n\nDědic Mikulovského panství, kníže Maxmilián si cenil Alouisiho zásluhy v dřívější službě u svého strýce a ponechal si ho u svého dvora i nadále. Vliv na toto rozhodnutí mohla mít i obdarovaná Anna Marie. Alouisi už sice nebyl v nejvyšší hudební pozici u dvora, ale na jeho nadání v tomto oboru nikdo nezapomněl, ani on sám. Důkazem toho je svým obsahem jedinečná sbírka deseti mariánských litanií nazvaná Vellus Aureum, která vyšla v Benátkách 1640 s věnováním knížeti Maxmiliánovi. Její dokončení je uvedeno v Mikulově 2. srpna 1640 a svým zaměřením je určena pro tamní potřeby. Pro nás je tato sbírka také důkazem dobrých vztahů mezi Maxmiliánem a skladatelem, neboť vidíme, že kníže si jeho hudebních schopností stále vážil, když neváhal investovat do nového titulu.\n\nPo vydání sbírky Vellus Aureum začíná Alouisiho zájem o hudbu upadat a kromě sekretářských a jiných administrativních povinností vrhá postupně více a více úsilí do pastorační činnosti na mikulovském panství. Je otázkou, zda to bylo jeho vlastní rozhodnutí, nebo ho k tomu přinutily okolnosti. Pokud šlo o první možnost, mohlo to souviset s uvědoměním si svého duchovního vyvolení (koneckonců poslání kazatele a svého druhu misionáře bylo také důvodem, díky němuž se kdysi ocitl v Sacile). Nedostatek katolických kněží byl na Moravě v této době ještě stále velmi citelný – jak uvádí Pavel Balcárek, na moravském území bylo tehdy 636 far, ale pouze 257 duchovních. Prostředí Mikulova a jeho okolí s úchvatnou dominantou pálavských vrchů asi přirostlo zde usazenému Italovi natolik k srdci, že je nedokázal opustit a svou pastorační činnost pochopil jako doživotní duchovní poslání. Je ale také možné, že plat dietrichsteinského sekretáře se postupně snižoval natolik, že Alouisiho k tomuto kroku přinutila materiální situace. To by však nevysvětlovalo, proč nezkusil štěstí někde jinde. Z tohoto pohledu se nabízí hypotéza, zda ho k tomu nepřinutil zdravotní stav, či jiné tělesné problémy, díky nimž si již netroufal na další zásadní životní změnu. Délka života, kterou měl v té době ještě před sebou, ani náročnost jeho povolání by tomu však nenasvědčovala.\n\nPrvní doklad o Alouisiho volbě dráhy duchovního správce je z 15. listopadu 1643, kdy převzal plat za půl roku své farářské služby v Dolních Kounicích a sousedním Pravlově. Dolní Kounice byly zřejmě jeho prvním působištěm, na dokladu se podepisuje jako „Fr. Io: Bapta. Alouisius min. Con. Parochus in Kanitz et Pralitz“.\n\nJeho farářská služba nebyla vůbec jednoduchá – byla to doba vpádu Švédů na Moravu. Švédové byli z Mikulova vytlačeni až za rok, 2. dubna 1646, a to spojenými vojsky L. Raduita de Souches a Ferdinanda z Lichtenštejna. Zřejmě až poté se Alouisi vrátil do své farnosti, kde se však nezdržel dlouho, pokud vůbec, protože ještě téhož roku mu byla přidělena farnost Perná, pod kterou spadal i Mušov. O jeho působení v této vesničce na úpatí Pálavy již máme dostatek zpráv k tomu, abychom mohli zkonstatovat, jak moc mu na nové farnosti záleželo. V Perné založil farní kroniku a byl jedním z hlavních iniciátorů stavby kaple sv. Antonína a Pankráce nad vesnicí, která byla vysvěcena roku 1652 a stála zde až do roku 1782. O Pernou jeví zájem i později, kdy už zde nepůsobil. Ve svých dopisech se snaží neustále upozorňovat Ditrichštejny na nešvary, týkající se zacházení s farním majetkem a velmi vehementně bojuje za osobu, která je dle jeho názoru nejvhodnějším adeptem na nového duchovního.\n\nNejspolehlivější obraz o Alouisiho kněžském životě si můžeme učinit z posledního a zároveň nejdelšího období, kdy byl od 20. října 1653 farářem v Dolních Věstonicích, pod které patřily také Horní Věstonice, Strachotín a Pavlov. Zde působil až do roku 1665, kdy v lednu odcestoval jako nemocný muž do Brna. V brněnském minoritském klášteře ho pak čekaly již jen dva měsíce života.\n\nPodle několika řádových pramenů byly jeho dny sečteny 20. března 1665. Záznam o úmrtí v minoritském Nekrologiu zní: „A.[dmodum] R.[everendissimus] P.[ater] M.[agister] Aloysius Baptista Bononensis Diffinitor Perpetuus, Cardinalis à Dietrichstein Theologus et Capellae Magister Quardianus Brunae“.\n\nTělo zesnulého bylo s největší pravděpodobností uloženo v areálu kláštera, ačkoli prozatím se stále nepodařilo dohledat, kde konkrétně. \n"}
{"id": "1139212", "url": "https://cs.wikipedia.org/wiki?curid=1139212", "title": "Csepel (obvod)", "text": "Csepel (obvod)\n\nCsepel je XXI. obvod Budapešti, hlavního města Maďarska. Částí metropole se stal v roce 1950. Nachází se na severním konci Csepelského ostrova na Dunaji a pokrývá desetinu rozlohy ostrova.\n\nSoučástí obvodu jsou tyto čtvrtě:\n\n"}
{"id": "1139213", "url": "https://cs.wikipedia.org/wiki?curid=1139213", "title": "Rtiščevo", "text": "Rtiščevo\n\nRtiščevo () je město v Saratovské oblasti Ruské federace. Při sčítání lidu v roce 2010 mělo přes jednačtyřicet tisíc obyvatel.\n\nRtiščevo leží na severozápadě Saratovské oblasti, od Saratova, správního střediska celé oblasti, je vzdáleno přibližně 200 kilometrů na západ.\n\nV Rtiščevu se kříží železniční trať z Tambova do Saratova s železniční tratí z Penzy do Povorina.\n\nPrvní zmínky o Rtiščevu jsou z přelomu šestnáctého a sedmnáctého století.\n"}
{"id": "1139216", "url": "https://cs.wikipedia.org/wiki?curid=1139216", "title": "Theobald II. z Blois", "text": "Theobald II. z Blois\n\nTheobald II. z Blois ( \"Thibaut II de Blois\", 985 – 11. července 1004) byl hrabě z Blois, Chartres, Provins, Tours, Remeše a Châteaudunu.\n\nNarodil se jako starší syn hraběte Oda z Blois a Berty, dcery burgundského krále Konráda Mírumilovného. Hraběcí tituly získal již roku 996, když otec zemřel. Matka se krátce poté provdala za francouzského krále Roberta a své děti vzala na manželův dvůr. Theobald zemřel bezdětný na pouti do Říma a byl pohřben v klášteře Saint-Père-en-Vallée. Jeho dědicem se stal mladší bratr Odo.\n"}
{"id": "1139217", "url": "https://cs.wikipedia.org/wiki?curid=1139217", "title": "Thomas Gresham", "text": "Thomas Gresham\n\nSir Thomas Gresham (1518/1519 Londýn – 21. listopadu 1579 tamtéž) byl anglický obchodník a finančník, zakladatel londýnské Královské burzy (\"Royal Exchange\"). Pracoval zejména pro krále Eduarda VI a jeho nevlastní sestry Marii I. a Alžbětu I.\n\nThomas Gresham byl synem Richarda Greshama – předního londýnského obchodníka, starosty Londýna a poslance parlamentu. Svůj rytířský titul získal za to, že vyjednal pro královskou korunu Jindřicha VIII. výhodné úvěry od zahraničních kupců. Obchodnické umění se tak snažil předat i synovi, jehož nejprve poslal na kupeckou školu a jakmile to bylo možné, přičinil se rovněž i o jeho přijetí do kupecké společnosti jeho strýce Johna, zakladatele Greshamovy obchodní školy. Vystudoval univerzitu v Cambridgi a získal také právnické vzdělání.\n\nRoku 1543 odjel Gresham do Nizozemí (dnešního Beneluxu), kde obchodoval a také jednal v některých záležitostech krále \nJindřicha VIII. – působil zde jako jeden z jeho obchodních zástupců. Své sídlo si přitom zřídil v Antverpách v dnešní Belgii. V této době, konkrétně roku 1544, se rovněž oženil s Anne Ferneley, vdovou po významném londýnském obchodníkovi siru Williamu Readovi, se kterou měl později jednoho syna. Ten ovšem zemřel dříve, než Gresham sám.\nV roce 1551, když se anglická vláda dostala do finančních potíží, vyžádala si Greshamovy rady a umožnila mu provést jeho návrhy. Zasadil se o zvýšení hodnoty libry šterlinků na antverpské burze. Král Eduard VI. se tak zbavil téměř všech dluhů. Vláda také pověřovala Greshama diplomatickými úkoly. Roku 1553, s nástupem královny Marie I., Gresham krátce upadl u dvora v nemilost a byl nahrazen Aldermanem Williamem Dauntseym. Jeho strategie se však ukázaly být nefunkčními, a tak byl Gresham brzy povolán zpět.\n\nRoku 1565 Gresham na vlastní náklady vybudoval londýnskou Královskou burzu. Inspiroval se přitom právě vzhledem burzy v Antverpách (kde strávil podstatnou část života), která začala jako první na světě fungovat asi o 30 let dříve.\n\n21. listopadu 1579 Gresham náhle zemřel, za příčinu jeho skonu je dnes považována mrtvice. Pohřben byl v kostele svaté Heleny v Londýně. Jeho jediným známým potomkem (krom syna zesnulého v útlém věku) je mimomanželská dcera, která se později provdala za sira Nathaniela Bacona, nevlastního bratra známého anglického filozofa a experimentátora sira Francise Bacona.\n\nPodle jeho závěti tak naprostá většina jeho majetku (kromě několika malých charitativních odkazů), plodící roční důchod ve výši přes 2300 liber ročně, přešla na jeho manželku a její následné dědice. Po její smrti však byla z těchto příjmů v jeho bývalém domě v londýnské čtvrti Bishopsgate založena a financována \"Gresham College\". V té mělo podle původní Greshamovy koncepce přednášet sedm profesorů o sedmi různých svobodných oborech, každý jeden den v týdnu – těmito obory měly být astronomie, geometrie, fyzika, právo, náboženství, rétorika a hudba. Gresham College se tak stala první školou „vyššího vzdělání“, kde nedocházelo ke specializaci studentů na „svůj“ obor v Británii.\n\nEkonomickou poučku, obvykle citovanou ve zjednodušené podobě jako: „Špatné peníze vytlačují dobré.“ (\"Bad money drives out good.\"), pojmenoval po Thomasu Greshamovi až roku 1858 skotský ekonom Henry Dunning Macleod. Jsou-li mince raženy s různým podílem drahého kovu, pak podle Greshamova zákona se nakonec v oběhu prosadí ty méně kvalitní, protože ty, které obsahují vyšší podíl drahého kovu, si lidé spoří, a stahují je tak z oběhu.\n"}
{"id": "1139220", "url": "https://cs.wikipedia.org/wiki?curid=1139220", "title": "František Řehoř Ignác Eckstein", "text": "František Řehoř Ignác Eckstein\n\nFrantišek Řehoř Ignác Eckstein (1689 Židovice – asi 1741 Lvov) byl freskař a malíř oltářních obrazů.\n\nDo roku 1736 žil v Brně, kde se v roce 1711 i oženil.\n\nVe svém díle vycházel především z Andrey Pozza, italského malíře, dekorativního umělce a teoretika barokního umění, a inspiroval se motivy převážně římské provenience.\n\n\n\n\n"}
{"id": "1139227", "url": "https://cs.wikipedia.org/wiki?curid=1139227", "title": "Anaconda", "text": "Anaconda\n\nAnaconda je město v USA, v západní Montaně. Leží v Skalnatých horách (horské hřebeny Anaconda Range, Deer Lodge Range a Flint Creek Range) v blízkosti hlavního kontinentálního rozvodí. Je sídlem okresu Deer Lodge a žije zde 9 298 obyvatel .\n\n"}
{"id": "1139228", "url": "https://cs.wikipedia.org/wiki?curid=1139228", "title": "Belgrade (Montana)", "text": "Belgrade (Montana)\n\nBelgrade je město v USA, v centrální Montaně. Leží v Skalnatých horách mezi horskými masivy Bridger Range a Madison Range, na levém břehu Hyalite Creek, severozápadně od města Bozeman. Je součástí okresu Gallatin County a žije zde 7 389 obyvatel .\n\n"}
{"id": "1139229", "url": "https://cs.wikipedia.org/wiki?curid=1139229", "title": "Great Falls (Montana)", "text": "Great Falls (Montana)\n\nGreat Falls je město v USA, v centrální Montaně. Leží v nadmořské výšce 1015 m n. m. Protéká jím řeka Missouri, která pod městem vytváří stejnojmenné vodopády. Je sídlem okresu Cascade County a žije zde 58 505 obyvatel .\n\nVe městě sídlí University of Great Falls, na západním okraji města se nachází mezinárodní letiště Great Falls International Airport.\n\n"}
{"id": "1139231", "url": "https://cs.wikipedia.org/wiki?curid=1139231", "title": "Havre", "text": "Havre\n\nHavre je město v USA, v severní Montaně. Město leží v oblasti Velkých planin, necelých 50 km na jih od hranice s Kanadou, na pravém břehu Milk River v nadmořské výšce 773 m n. m. Je sídlem Hill County. Má rozlohu 9 km² a žije zde 9 310 obyvatel .\n\nVe městě má pobočku Montana State University, západně od něj je lokalizováno regioniálne letiště Havre City-County Airport.\n\n"}
{"id": "1139232", "url": "https://cs.wikipedia.org/wiki?curid=1139232", "title": "Amsterdamská banka", "text": "Amsterdamská banka\n\nAmsterdamská banka (: \"Amsterdamsche Wisselbank\") byla založena roku 1609 v Amsterdamu. Jednalo se o první novodobou banku, která poskytovala služby veřejnosti. Do roku 1614 prováděla směnečné transakce a bylo v ní také možné peníze ukládat. Poté začala nabízet i úvěry. Banka měla dobrou pověst a dokázala rychle provádět finanční operace. Napomáhala tak k větší prosperitě nizozemského obchodu. V důsledku toho se počet jejích vkladatelů v průběhu 17. století zčtyřnásobil a množství vkladů se zvedlo patnáctkrát. \n\nBanka z trhu stahovala znehodnocené mince. Ty byly někdy vyraženy menší, než udávala norma nebo byly ošizeny o určité množství cenných kovů. Právě tyto znehodnocené mince bylo možné v bance, společně s vyrovnáním rozdílu v jejich hodnotě, vyměnit. Nekvalitní oběživo se poté roztavilo. Banka tedy fungovala jako dnešní emisní finanční instituce.\n\nNa základě rozhodnutí městské rady v Amsterdamu museli služeb banky využít všichni, kteří potřebovali proplatit směnku v hodnotě sto a více vlámských liber. Tato povinnost byla spojena se zřízením účtu u Amsterdamské banky. Důvěra v tento finanční ústav byla tak veliká, že její klienti používali i bezhotovostní platby a dokonce na ně oproti běžným platbám dostávali slevy. Spolehlivost banky byla známá mezi investory a přispěla k ekonomickému rozvoji Amsterdamu.\n"}
{"id": "1139233", "url": "https://cs.wikipedia.org/wiki?curid=1139233", "title": "Renegades", "text": "Renegades\n\nRenegades může být:\n\n"}
{"id": "1139235", "url": "https://cs.wikipedia.org/wiki?curid=1139235", "title": "Antony", "text": "Antony\n\nAntony může být:\n\n"}
{"id": "1139237", "url": "https://cs.wikipedia.org/wiki?curid=1139237", "title": "Let's Encrypt", "text": "Let's Encrypt\n\nLet's Encrypt je certifikační autorita. Za pomoci automatizovaného procesu, navrženého tak, aby odstranil složitý proces manuální tvorby, ověřování, podepisování, instalace a obnovování certifikátu. Zdarma poskytuje doménově ověřené certifikáty (DV, ) typu X.509 pro šifrování protokolu TLS.\n\nCílem projektu je, aby bylo šifrované spojení ve World Wide Webu považováno za normální. V říjnu 2016 oznámila Mozilla Corporation, že podle jejich údajů z prohlížeče Mozilla Firefox přesáhl podíl navštívených stránek přes HTTPS protokol 50 %.\nV únoru 2017 bylo vydáno podobné prohlášení projektu Let's Encrypt.\n\nOdbouráním plateb, konfigurací webového serveru, ověřovacích e-mailů a řešení expirovaných certifikátů má projekt znatelně snížit složitost nastavování a správy TLS šifrování. Na Linuxovém webovém serveru by mělo ke zprovoznění HTTPS šifrování stačit vykonání pouze dvou příkazů. Celý proces získání a instalace certifikátu by tak měl zabrat něco mezi 20 až 30 sekundami. Za tímto účelem se také aktuálně pracuje na zahrnutí softwarového balíčku do oficiálních repozitářů systému Debian. Současná iniciativa hlavních poskytovatelů webových prohlížečů na zavržení nešifrované HTTP komunikace spoléhá na dostupnost služby Let's Encrypt. Projektu je také všeobecně přiznáván potenciál k rozšíření šifrované komunikace.\n\nBudou vydávány pouze tzv. doménové ověření (DV, ). Ověření organizace (OV, ) ani rozšířené ověření (EV, ) nebude nabízeno.\n\nTím, že bude Let's Encrypt co nejvíce otevřený chce docílit jak ochrany své důvěryhodnosti tak se také bránit proti pokusům o útok či manipulaci. Za tímto účelem publikuje pravidelně zprávy o transparentnosti, veřejně zaznamenává všechny transakce a používá co nejvíce otevřených standardů a softwaru. \n\nNázev programu, který tvoří samotnou certifikační autoritu je „Boulder“, což je skrytým odkazem na produkt fiktivní společnosti Acme Corporation z kreslených grotesek od studia Looney Tunes.\n\nLet's Encrypt je služba poskytovaná veřejnou příspěvkovou organizací Internet Security Research Group (ISRG). Hlavními sponzory jsou Electronic Frontier Foundation (EFF), Mozilla Foundation, Akamai, Cisco Systems, OVH, Chrome. Mezi další partnery patří jiná certifikační autorita IdenTrust, University of Michigan, Stanford Law School, Linux Foundation a také Stephen Kent z Rayethon/BBN Technologies a Alex Polvi z CoreOS.\n\nLet's Encrypt vlastní kořenový digitální certifikát podepsaný algoritmem RSA, který je uložen na hardwarovém zařízení a není přímo používán. Později je v plánu jeho náhrada za certifikát zašifrovaný pomocí ECDSA. Kořenový certifikát bude užíván k podepisování dvou certifikátů zprostředkujících certifikační autority, které jsou cross-signed certifikační autoritou IdenTrust. Jeden z nich bude používán pro podepisování vydaných certifikátů, druhý bude sloužit jako záloha v případě problémů s prvním. Díky tomu, že je certifikát IdenTrust předinstalován ve všech hlavních prohlížečích, budou moci být vydané certifikáty ověřovány a přijímány bez nutnosti instalace jakéhokoliv rozšíření. V dlouhodobém horizontu je ale v plánu dostat certifikáty Let's Encrypt přímo do aplikací.\n\nProtokol Challenge-response, používaný ke zautomatizování procesu přihlášování pomocí této certifikační autority se nazývá Automated Certificate Management Environment (ACME). Umožňuje různé požadavky na webový server na doméně, která je chráněná certifikátem. Kontrola této domény je zaručena na základě výsledné odpovědi (pokud je výsledná odpověď serveru stejná, jako odpověď očekávaná). Aby se této kontroly dalo docílit, klient protokolu ACME nastaví na serverovém systému speciální TLS server, který je následně volán speciálním požadavkem využívajícím Server Name Indication (Domain Validation using Server Name Indication, DVSNI). Tento proces může proběhnout pouze pro první certifikát, který bude vydán pro kteroukoliv doménu (tento přístup se označuje jako „trust on first use“, TOFU). Následně je využíván alternativní způsob ověření přes existující certifikát. Jakmile dojde ke ztrátě existujícího certifikátu, musí být nový certifikát získán nejdříve od nějaké třetí strany, jinak nebude možné obdržet další certifikát od Let's Encrypt.\n\nOvěřovací procesy probíhají vícekrát přes oddělené síťové cesty. Kontrola DNS záznamů je navržena tak, aby byla provedena z několika geograficky odlišných míst. Díky tomu by měly být služba lépe chráněna proti útokům typu DNS spoofing. \n\nInterakce v protokolu Automated Certificate Management Environment jsou založeny na výměně dokumentů ve formátu JSON realizované pomocí HTTPS komunikace. Návrh specifikace je dostupný na serveru GitHub, přičemž její první verze byla odeslána do Internet Engineering Task Force (IETF) jako návrh na nový standard.\n\nCertifikační autoritu tvoří program nazývaný Boulder, napsaný v jazyce Go, který na straně serveru implementuje protokol ACME. Jeho zdrojový kód je zveřejněn pod licencí Mozilla Public License (MPL) ve verzi 2.0. Tento program poskytuje REST API, ke kterému se dá přistoupit s pomocí TLS.\n\nKlientský program pro správu certifikátů, který je nainstalovaný na webovém serveru, se jmenuje codice_1. Je napsaný v jazyce Python a uvolněný pod Apache licencí. Slouží k řízení ověřovacího procesu domén, k instalaci certifikátů, konfigurování HTTPS šifrování na HTTP serveru a bude používán také k automatickému prodlužování certifikátu. Po instalaci a souhlasu s uživatelskou licencí stačí k instalaci validního certifikátu jediný příkaz. Povoleny mohou být i další možnosti jako OCSP stapling nebo HTTP Strict Transport Security. Automatická instalace certifikátu bude zpočátku fungovat pouze na webovém serveru Apache a nginx.\n\nZačátky služby leží v projektu od Electronic Frontier Company, vznikajícím ve spolupráci s University of Michigan, a nezávislým projektem od společnosti Mozilla, které byly spojeny. V roce 2014 byla založena mateřská organizace Internet Security Research Group (ISRG). Spuštění Let's Encrypt bylo původně naplánováno na 18. listopadu 2014.\n\nDne 28. ledna 2015 byl protokol ACME oficiálně odeslán do IETF ke standardizaci. Dne 9. dubna 2015 pak přislíbila spolupráci Linux Foundation. Kořenový certifikát a certifikáty zprostředkující certifikační autority byly vygenerovány na začátku měsíce června. Dne 16. června byl oznámen poslední plán na spuštění, který počítal s tím, že první certifikát bude vydán někdy okolo 27. července 2015, a bude následován limitovaným vydáváním certifikátů k otestování bezpečnosti a škálovatelnosti celé služby. Spuštění veřejné dostupnosti služby je pak naplánováno někdy okolo 14. září 2015, ale to pouze za předpokladu, že vše půjde tak, jak je naplánováno. Dne 7. srpna bylo pozměněno datum spuštění za účelem získání více času pro zajištění bezpečnosti a stability. První certifikát měl být vygenerován 7. září 2015 následovaný veřejnou dostupností služby okolo 16. listopadu 2015. Cross signature od IdenTrust má být dostupný ihned poté, co se Let's Encrypt otevře veřejnosti.\n\nDne 14. září 2015 vydala služba Let's Encrypt svůj první certifikát, který byl vystavený pro doménu \"helloworld.letsencrypt.org\". Ve stejný den odeslala ISRG jejich aplikace do společností Mozilla, Microsoft, Google a Apple. \n\n\n\n"}
{"id": "1139238", "url": "https://cs.wikipedia.org/wiki?curid=1139238", "title": "Pomořané", "text": "Pomořané\n\nPomořané byla skupina slovanských kmenů, která žila na pobřeží Baltu mezi ústím Odry a Visly, tedy v Pomořansku. Mluvili pomořanštinou náležející do lechické větve západoslovanských jazyků. Mezi pomořanské kmeny náleželi Pyřičané, obývající území mezi Wartou a dolní Odrou, a Volyňané obývající ústí Odry. Vytvořili sídla městského typu jako je Štětín, Wolin a Kolobřeh. Z bohů, které ctili, je znám štětínský Trihlav a wolgastský Jarovít.\n\nPomořanské kmeny se počaly formovat v 6. století během slovanské migrace na územích dříve obývaných germánskými kmeny Gótů a Rugiů. Od konce 10. století se snažili pomořanské území začlenit do své říše polská piastovská knížata a několikrát byli úspěšní, Pomořanům se vždy však podařilo obnovit svou nezávislost. Ve 12. století, stále nechristianizováni, čelili trvalému tlaku Polska, Dánska a Svaté říše římské. V roce 1121 byla jejich území dobyta polským knížetem Boleslavem III. Křivoústým a christianizována prostřednictvím misie Oty Bamberského. V téže době pomořanský kníže Vartislav I. získal území západně od Odry, dříve patřící Luticům. Poté co byli jeho potomci z dynastie Greifenů poraženi roku 1164 v bitvě u Verchenu, podřídili se saskému vévodovi Jindřichovi Lvovi. Země Pomořanů byly nakonec rozděleny, západní část byla jako Pomořanské vévodství součástí Svaté říše římské a východní tzv. Pomoří pod vládou Soběslavovců Polska, od roku 1309 náležela Řádu německých rytířů. Ostsiedlung, německá kolonizace, nakonec vedla ke germanizaci Pomořanů, přesto si však několik etnických skupin, mezi něž náleží Kašubové, pomořanští Slovinci, Kociewiacy a Borowiacy, zachovaly slovanský jazyk a identitu.\n"}
{"id": "1139243", "url": "https://cs.wikipedia.org/wiki?curid=1139243", "title": "Nathan Cohen", "text": "Nathan Cohen\n\nNathan Cohen (* 2. ledna 1986, Christchurch, Nový Zéland) je bývalý novozélandský veslař. Na olympijských hrách 2012 v Londýně získal zlatou medaili na na dvojskifu. Je též dvojnásobným mistrem světa na dvojskifu. Při zisku všech těchto medailí byl jeho partnerem na lodi Joseph Sullivan.\n\n"}
{"id": "1139245", "url": "https://cs.wikipedia.org/wiki?curid=1139245", "title": "Konstanty Ildefons Gałczyński", "text": "Konstanty Ildefons Gałczyński\n\nKonstanty Ildefons Gałczyński, pseudonym Karakuliambro (23. ledna 1905 Varšava – 6. prosince 1953 tamtéž) byl polský básník, satirik a dramatik.\n\nNarodil se v rodině železničáře, která byla na začátku 1. světové války evakuována do Moskvy. Zde navštěvoval polskou školu. Po návratu do Varšavy v roce 1918 studoval klasickou filologii a anglistiku na Varšavské univerzitě. Publikovat začal v roce 1923. Byl členem básnické skupiny Kvadryga. Psal pro časopisy a rozhlas. V letech 1931-1933 pracoval na polském konzulátu v Berlíně. V letech 1934-1936 žil ve Vilniusu. V roce 1936 se vrátil do Varšavy. V roce 1939 byl povolán do armády a zúčastnil se záříjové obranné války. Období druhé světové války strávil nejprve v ruském a později v německém zajateckém táboře. V letech 1945-1946 žil v Bruselu a Paříži, do Polska se vrátil v roce 1946 a usadil se v Krakově. V roce 1948 se přesunul do Štětína, kde společně s Helenou Kurcyusz a Jerzym Andrzejewským založil kulturní dům. V roce 1949 dostal infarkt a kvůli léčení se přestěhoval do Varšavy. Zemřel v roce 1953 na následky třetího infarktu.\n\nŽivot Gałczyńského popsal Czesław Miłosz ve své knize \"Zotročený duch\", která se (mimo jiné) zabývá příklonem některých polských spisovatelů ke stalinismu. V knize není Gałczyński označován svým jménem, ale pouze anonymně jako spisovatel \"Delta\".\n\n\nŘada jeho básní byla zhudebněna, zpívali je například Marek Grechuta, Maryla Rodowicz a další. Grechutovu píseň \"Ocalić od zapomnienia\" (Uchránit od zapomnění) přebásnil a zpívá Vladimír Merta. Některá jeho díla z období po druhé světové válce byla napsána ve stylu socialistického realismu.\n\nPřekládal do polštiny díla Pabla Nerudy a Williama Shakespeara.\n\n\n\n"}
{"id": "1139246", "url": "https://cs.wikipedia.org/wiki?curid=1139246", "title": "Polyoxymethylen", "text": "Polyoxymethylen\n\nPolyoxymethylen (též polyoxymetylén, POM z ang. \"polyoxymethylene\"), (CHO) , je známý také jako polyacetal nebo acetal. Jde o termoplastický polymer využívaný k výrobě přesných dílů. Vyznačuje se vysokou tuhostí, vysokou odolností proti opotřebení, tepelnou odolností, pružností, nízkou nasákavostí vodou, je bez chuti a vůně, má velmi nízký koeficient tření. Je rozměrově stálý i ve vlhku, dá se obrábět. Jeho hustota je 1,39–1,42 g/cm.\nPOM byl vynalezen ve 20. letech 20. století německým chemikem Hermannem Staudingerem, který dostal v roce 1953 Nobelovu cenu za chemii. Nejprve nebyl využíván z důvodu problémů s teplotní stabilitou. V roce 1952 americká společnost DuPont syntetizovala a v roce 1956 získala patent na homopolymer. V roce 1960 společnost DuPont začala POM vyrábět pod obchodním označením Delrin. O několik let později začala výrobu na základě vlastního výzkumu i americká společnost Celanese pod označením Celcon a o rok později i německá společnost Hoechst pod označením Hostaform. Později se přidaly i další společnosti, které prodávají POM pod vlastním obchodním označením například Duracon (Polypsatic), Ultraform (BASF), Kocetal (Kolon Plastics), Tarnoform (Zaklady). V 80.letech 20.století uvedla firma DuPont na trh homopolymer Delrin II, který má vlastnosti srovnatelné s kopolymery při zachování pozitivních charakteristik homopolymeru.\n\nPOM se člení na Homopolymery a Kopolymery.\n\nHomopolymer má vyšší krystalinitu a je tužší, má vyšší pevnost v tahu a ohybu než kopolymer, má bod tání 175 °C, příkladem je Delrin.\nKopolymer má vyšší chemickou odolnost a vyšší stabilitu při dlouhodobém tepelném zatížení, jeho bod tání je v rozmezí 162-173 °C, může být využíván i v horké vodě do 80 °C, je málo odolný vůči silným kyselinám, odolává však silným zásadám, příkladem je Hostaform a Ultraform. Kopolymery jsou lehčí a rychleji zpracovatelné než homopolymery.\n\nKromě čistého polyoxymetylénu se používá POM s přidaným teflonem nebo skleněnými vlákny.\n\nPOM je užíván při výrobě ozubených kol, pružin, řetězů, šroubů, rukojetí, tlačítek, zipů, svorek, palivových čerpadel, inhalátorů, nábytkových kluzáků, sprchových hlavic, částí různých elektrických zařízení (el. zubní kartáčky, holicí strojky, kávovary, TV, telefony apod.). Výrobky bývají někdy označeny značkou ˃POM˂.\n\nTaké se používá jako náplň do 3D tiskáren typu FFF/FDM\n\n"}
{"id": "1139250", "url": "https://cs.wikipedia.org/wiki?curid=1139250", "title": "Tadeusz Nowak", "text": "Tadeusz Nowak\n\nTadeusz Nowak (11. listopadu 1930 Sikorzyce - 10. srpna 1991 Skierniewice) byl polský básník, spisovatel a překladatel z ruštiny a maďarštiny.\n\nPocházel ze selské rodiny. Téma venkova a vlivy lidové poezie obsahují prakticky všechna jeho díla. Vystudoval polonistiku na Jagellonské univerzitě v Krakově.\n\n\n\n\n\n\n"}
{"id": "1139251", "url": "https://cs.wikipedia.org/wiki?curid=1139251", "title": "Ellefeld", "text": "Ellefeld\n\nEllefeld je obec v německé spolkové zemi Sasko, v zemském okrese Vogtland. Má necelých 2700 obyvatel a leží na řece Göltzsch (Přítok Bílý Halštrov).\n\nObec se nachází v blízkosti města Plavno a Zwickau (Cvikov či Zvíkov). Ellefeld existuje od roku 1459; dvě historické budovy byly postaveny v 18. století.\n\n"}
{"id": "1139252", "url": "https://cs.wikipedia.org/wiki?curid=1139252", "title": "Aleksander Gieysztor", "text": "Aleksander Gieysztor\n\nAleksander Gieysztor (17. červenec 1916, Moskva, Ruské impérium – 9. únor 1999, Varšava, Polsko) byl polský medievalista.\n\nAleksander Gieysztor se narodil v polské rodině v Moskvě a od svých pěti let žil ve Varšavě. V roce 1937 promoval z historie na Varšavské univerzitě. Jeho manželkou je historička Irena Gieysztorowa. Cena Aleksandera Gieysztora Kronenberské nadace a Humanitní akademie Aleksandera Gieysztora jsou pojmenovány po něm.\n\n\n"}
{"id": "1139253", "url": "https://cs.wikipedia.org/wiki?curid=1139253", "title": "Kalispell", "text": "Kalispell\n\nKalispell je město v Spojených státech amerických, v severozápadní Montaně. Je sídlem okresu Flathead County, leží 11 km severoseverozápadne od jezera Flathead Lake v Skalnatých horách. Žije zde 19 927 obyvatel .\n\n"}
{"id": "1139257", "url": "https://cs.wikipedia.org/wiki?curid=1139257", "title": "Psycho (kniha)", "text": "Psycho (kniha)\n\nPsycho (1959) je psychologický horor amerického spisovatele Roberta Blocha. K jeho napsání jej inspiroval skutečný příběh sériového vraha Eda Geina, který je velmi podobný příběhu hlavní postavy románu, duševně narušeného Normana Batese trpícího schizofrenií.\nBlochovu knihu proslavil o rok později režisér Alfred Hitchcock svým stejnojmenným filmem s Antony Perkinsem v hlavní roli. Díky tomu získal Bloch místo scenáristy v Hollywoodu a později napsal k románu dvě pokračování - \"Psycho II\" (1982) a \"Psycho House\" (1990, česky jako Psycho III), které však již nedosahují kvality prvního dílu.\n\nNorman Bates je podivínský, obtloustlý a samotářský majitel motelu v městečku Fairvale v Kalifornii. Bydlí v něm se svou matkou a obchody jim příliš nejdou, protože hlavní silnice byla přemístěna jinam. Norman je starý mládenec a nechá se matkou ovládat. To vše má kořeny v jeho dětství, kdy se naň matka, nenávidící muže, extrémně fixovala a po smrti jeho otce jej svou zvrácenou výchovou k sobě připoutala.\n\nJedné bouřlivé noci se v motelu ubytuje jako jediný host mladá atraktivní žena Mary Craneová. Mary pracuje jako sekretářka v Phoenixu a nyní chce začít nový život se svým milencem Samem Loomisem. Ten však má finanční závazky ke své bývalé manželce. Mary proto zpronevěří 40 tisíc dolarů. Na svém útěku za milencem, si chce v motelu po dlouhé jízdě odpočinout. Nechá se Normanem pozvat na společnou večeři v jeho domě a při příchodu zaslechne Normanovu matku, jak vztekle křičí, že tu děvku zabije. Norman však při večeři popírá, že by s matkou bylo něco v nepořádku. Mary odchází do svého pokoje a vzápětí je tam zavražděna postavou připomínající starou ženu. Když to Norman zjistí, je okamžitě přesvědčen, že to spáchala jeho matka. Vše uklidí a mrtvou Mary i s jejím autem potopí do bažiny.\n\nPo zmizelé Mary pátrá nejen policie, ale také její sestra Lila společně se Samem Loomisem a soukromý detektiv Milton Arbogast, kterého najal Marynin šéf, aby pro něho našel zpronevěřené peníze. Argobast se při pátrání nakonec setká i s Normanem Batesem, který v něm vzbudí podezření. Informuje Lilu, že jde do Batesova domu promluvit si s jeho matkou. Když však vstoupí do domu, je zabit stejnou postavou, která zavraždila Mary. Norman opět vše uklidí do bažiny.\n\nLila se Samem pátrají ve Fairvale po Arbogastovi a dozví se od místního šerifa, že Normanova matka je dávno mrtvá. Otrávila svého milence i sebe. Norman že se poté zhroutil a strávil nějaký čas v ústavu pro duševně choré. Lila se Samem jdou do Batesova motelu vše vyšetřit na vlastní pěst. Zatímco Lilia jde do domu, Norman Sama omráčí. Lila se od pak něho dozví, že jeho matka svou smrt jen předstírala a že s ní chce mluvit.\n\nLila ke svému zděšení nalezne ve sklepě mumifikovanou mrtvolu Normanovy matky. Začne křičet a ve sklepě se objeví tajemná postava s nožem. Dříve než jí stačí ublížit, objeví se ve sklepě Sam, který se probral z bezvědomí, a postavu zneškodní. Zjistí se, že je to Norman Bates převlečený do šatů své matky.\n\nNa základě dalšího šetření se zjistí, že Norman Bates před lety zavraždil svou matku i jejího milence, protože nemohl snést, že by se o ní měl s někým dělit. Snaha potlačit svou vinu u něho vedla k rozpolcení osobnosti, kde se jeho alternativním já stala jeho matka. Ta jej ovládá stejně, jako když byla naživu. Norman ukradl jejím mrtvolu a mumifikoval jí. Obléká se také do jejích šatů a mluví jejím hlasem. Mary zabil jako svoje matka, která žárlila na Normana proto, že pocítil náklonnost k jiné ženě.\n\nBates je jako duševně nemocný umístěn do ústavu pro duševně choré. Za několik dnů ovládne celou jeho mysl jeho alternativní osobnost a Norman se prakticky stane svou matkou.\nPsychiatr Adam Claiborne považuje Normana Batese za téměř vyléčeného až do doby, kdy Bates zavraždí dvě jeptišky a v šatech jedné z nich uprchne v jejich dodávce z ústavu pro duševně choré, kde byl před dvaceti lety hospitalizován. Policie věří, že Bates svůj pokus o útěk nepřežil, protože v ohořelé dodávce nalezla tělo, které považuje za jeho. Adam Claiborne nevěří, že je Bates mrtev a brzy skutečně dojde k tomu, že je ve Fairvale zavražděn Sam Loomis se svou ženou Lilou, která se za něho mezitím provdala. Pak začne docházet k vraždám v Hollywoodu, kde se připravuje film o událostech v Batesově motelu. Násilnou smrtí zemře producent i režisér a vypadá to tak, že se Bates stará o to, aby nikdy nemohl vzniknout film o jeho osobě.\n\nVe skutečnosti je Bates dávno mrtev. Jako jeptiška vzal do dodávky stopaře, napadl jej železným klíčem, ten se však ubránil a zabil jej. Pak vše zapálil a utekl. Claiborne našel Batesovo tělo a převzal jeho roli. Měl pocit, že jeho osud je svázán s Batesovým, doufal, že jej vyléčí a stane se slavným. Když našel jeho mrtvolu, nemohl jej nechat zemřít a stal se jím.\nDěj románu se odehrává asi deset let po událostech popsaných v Psycho II. Bohatý podnikatel z Fairvale Otto Remsbach nechal přebudovat Batesův motel a dům na turistickou atrakci, ve které dokonce umístil umělé dvojníky (loutky) Normana, jeho matky a Mary Craneové. Doufá, že to bude největší turistická atrakce celého Texasu. Těsně před otevřením je zde ale nalezena zkrvavená mrtvola mladé dívky a následně je zavražděn i Otto Rembach. Na místo přijíždí reportérka Amy Hainesová, která původně chtěla napsat knihu o Normanu Batesovi. Pouští se sama do riskantního pátrání, na jehož konci je zjištění, že za vším stála chamtivost Rembachova tichého společníka získat celý projekt pro sebe.\n\n"}
{"id": "1139258", "url": "https://cs.wikipedia.org/wiki?curid=1139258", "title": "Whitefish (Montana)", "text": "Whitefish (Montana)\n\nWhitefish je město v USA, v severozápadní Montaně. Leží uprostřed Skalnatých hor, obklopují jej horské masivy Swan Range na východě, Whitefish Range na severu a Salish Mountains na západě. Je součástí okresu Flathead County a žije zde 6 357 obyvatel .\n\nSeverně od města leží lyžařské středisko Big Mountain, východně od města se rozkládá Národní park Glacier. Jihovýchodně od Whitefish, při cestě do města Kalispell, je lokalizováno mezinárodní letiště Glacier Park International Airport.\n\n"}
{"id": "1139260", "url": "https://cs.wikipedia.org/wiki?curid=1139260", "title": "Lewistown (Montana)", "text": "Lewistown (Montana)\n\nLewistown je město v USA, v centrální Montaně. Leží na východním předhůří Skalnatých hor, mezi horskými masivy Big Snowy Mountains na jihu a Judith Mountains na severovýchodě, v nadmořské výšce 1204 m n. m. Je sídlem okresu Fergus County a žije zde 5 901 obyvatel .\n\nJižně od města se rozkládá chráněný les Lewis and Clark National Forest a město je obsluhováno regionálním letištěm \"Lewistown Municipal Airport\".\n\n\n"}
{"id": "1139262", "url": "https://cs.wikipedia.org/wiki?curid=1139262", "title": "Střelná věž", "text": "Střelná věž\n\nStřelná věž sloužila k hromadné výrobě olověných kulí do palných zbraní. Principem bylo prohození roztaveného olova přes měděné síto v horní části věže tak, aby padající kapky olova, oddělené navzájem sítem, za letu ztuhly a vytvořily olověné kulky. Dole bývala vodní lázeň. Výška věže musela být taková, aby olovo za letu ztuhlo. Pravděpodobně nejvyšší dosud existující střelná věž je v britském Chesteru, má přes 50 metrů.\n"}
{"id": "1139264", "url": "https://cs.wikipedia.org/wiki?curid=1139264", "title": "Dendrobates", "text": "Dendrobates\n\nDendrobates je rod z podčeledi \"Dendrobatinae\", tedy z čeledi pralesničkovití (\"Dendrobatidae\"). Jedná se o rod s několika podřazenými taxony, pralesničkami, z nichž asi nejznámější je pralesnička batiková. Jedná se o jedovaté žáby, jejichž jed často indiáni používali na své šípy. Například pralesnička batiková dokáže na jedno stříknutí usmrtit až 1500 lidí. Tyto žáby žijí hlavně na severu Jižní Ameriky a jelikož jim vyhovuje vlhké a teplé podnebí, najdeme je převážně v pralesích. Nejedná se o příliš velká zvířata, délka jejich těla většinou nedosahuje ani 8 cm, zato jejich zbarvení je velmi pestré a exotické. Jedná se o denní živočichy, kteří se živí malými bezobratlými živočichy.\n\nVšechny podřazené druhy z tohoto rodu velmi trpí na ničení jejich přirozeného prostředí — pralesa. Ten kácejí místní obyvatelé nejen kvůli exotickému dřevu, ale i pro místo na plantáže. Například populace pralesničky azurové klesla až do té míry, že ji IUCN označuje za ohroženou. Navýšení populace těchto žab nepomáhá ani to, že si je bohatí Evropané nechávají ve velkém množství dovážet do domoviny, kde je využívají pro okrasné účely.\n\n\n"}
{"id": "1139265", "url": "https://cs.wikipedia.org/wiki?curid=1139265", "title": "Salem (izraelská hudební skupina)", "text": "Salem (izraelská hudební skupina)\n\nSalem je izraelská kapela, která vznikla v roce 1985 či dříve v Tel-Avivu pod původním názvem Axe Metal. Její tvorbu lze přiřadit k death/doom/gothic metalu. Mezi její témata patří židovství, politika, současnost a historie Izraele, holokaust, arabský terorismus apod.\n\nDebutní studiové album s názvem \"קדיש Kaddish\" vyšlo v roce 1994 u německého vydavatelství Morbid Records.\n\n\n\n\n\n"}
{"id": "1139274", "url": "https://cs.wikipedia.org/wiki?curid=1139274", "title": "Abd ar-Rahmán I.", "text": "Abd ar-Rahmán I.\n\nAbd ar-Rahmán I. ibn Mu’áwija nebo Abdarrahmán I. (* 731, Damašek – 30. září 788, Córdoba) byl arabský emír, jediný z dynastie Umajjovců, který přežil tzv. Abbásovskou revoluci v roce 750. Před vražděním unikl nejprve do Palestiny, pak přes severní Afriku do Španělska. Zde sjednotil místní Araby a v roce 756 založil Córdobský emirát. Bojoval proti Karlovi I. Velikému, jehož v roce 778 porazil v bitvě u Roncevalském průsmyku. Dal postavit první mešitu ve Španělsku.\n"}
{"id": "1139276", "url": "https://cs.wikipedia.org/wiki?curid=1139276", "title": "Mulu (hudební skupina)", "text": "Mulu (hudební skupina)\n\nMulu bylo britské triphopové duo, které působilo ve druhé polovině 90. let 20. století. Vydali jedno album, \"Smiles Like a Shark\", které vyšlo 4. srpna 1997. Duo se skládalo ze zpěvačky Laury Campbell a producenta Alana Edmundse. Ten také tvořil remixy pro Utah Saints, Fluke, Björk, Heaven 17, Elbow, The Kills, Moloko, Mellow, Spandau Ballet, OMD, Shirley Bassey.\n\nZ alby vyšly tři singly: \"Filmstar\", \"Pussycat\" a \"Desire\". \"Pussycat\" byla vyhlášena nahrávkou týdne v pořadu Marka a Larda na BBC Radio One, a dosáhla na 50. místo v UK Singles Chart.\n\n"}
{"id": "1139277", "url": "https://cs.wikipedia.org/wiki?curid=1139277", "title": "Věra Kopecká", "text": "Věra Kopecká\n\nVěra Kopecká (* 14. července 1951 v Turnově) je pedagožka, básnířka a překladatelka z polštiny.\n\nVěra Kopecká narodila se 14. července 1951 v Turnově. Do maturity žila v Jablonci nad Nisou, od roku 1992 bydlela v Broumově, nyní žije ve Křinicích. Od roku 2000 je organizátorkou Dnů poezie v Broumově a od roku 2006 členkou Východočeského střediska Obce spisovatelů. Vystudovala učitelství matematiky a deskriptivní geometrie na Karlově univerzitě. V letech 1980–1985 absolvovala na Lidové konzervatoři v Praze obory umělecký přednes, divadlo poezie a literární tvorba. \n\nPíše od studentských let. Vydala více než dvacet sbírek poezie. Je laureátkou mnoha literárních soutěží.\nÚčastní se mezinárodních literárních festivalů a setkání v Čechách i v Polsku a na výtvarných plenérech. Organizuje česko-polské broumovské Dny poezie (konají se od r. 1997; v roce 2017 proběhl už 18. ročník tohoto festivalu). \nPřekládá a vydává poezii svých přátel. Fotografuje krajinu, měla řadu výstav v Čechách i v Polsku. Zabývá se rovněž tradičními lidovými technikami a řemesly.\n\nBásně Věry Kopecké se nejdříve začaly objevovat v časopisech (Svoboda, Učitelské noviny, Kmen aj.), její verše byly recitovány v Čs. rozhlase, v Rubínu, ve Viole, v pořadech Hudební mládeže.\n\n\"Věnce sonetů\"\n\nKnižním debutem se stal v roce 1989 Věnec sonetů z napadaného sněhu ve sborníku \"Prvovýstupy: verše devíti autorů\". Tímto cyklem znělek vyjádřuje prvotní fascinace milostným citem, láskou, na pozadí zimních metafor a obrazů.\n\nV roce 1998 pak V. Kopecká vydává Nekonečný život: věnec sonetů. Námětem cyklu je mateřská láska. Myslí na svou maminku, když se autorka sama stává matkou.\nVěnec sonetů Na prahu dne (2014) z konce roku 2012 opěvuje milostnou naději, naději na lásku a kterou nám dává láska.\n\nPříběh světla a tmy (2014) je věnec sonetů věnovaný životnímu příběhu osleplého polského malíře a sochaře Stanislawa Olszamowského. \n\n\"Haiku\"\n\nPrvní sbírka haiku Toulavý měsíc (2001) je psaná původní japonskou strofickou formou, pravidelným trojverším. Tento tvar se objevuje ještě, volným veršem přetvořen a rozvinut, v dalších třech básnických sbírkách bibliofilského formátu, buď jako čtyřverší (Stepní běžec, 2006), šestiverší (Ve stínu netřesků, 2010) či pětiverší (Architektura času, 2013). Ve všech se inspiruje kouzlem okamžiku viděného prizmatem přírodní metafory.\n\nVětšina básnických sbírek je psána volným veršem, tu a tam pracujícím s rýmem či jazykovou hrou, básně jsou různé formou, délkou veršů, strof i jednotlivých čísel a jsou přiměřené vždy zážitku, který vyslovení vyvolal. Básně jsou plynoucím proudem, vzájemně se doplňují a jejich uspořádání do sbírek není až tak striktní, i když najdeme i oddíly tematicky vnitřně víc související. Verše přinášejí přítomnost v prožitku se všemi jejími významy. Rozmanitostí básní přitom není setřena skutečnost, že vypovídají většinou o tomtéž – o touze, milostném hledání, o samotě, o odvanutých snech, o tíži reality, o tom, co život, jak jde, dává a bere. Tak se sem postupně dostává to, čím básnířka žije, v poslední době i reflexe jejích tvůrčích a organizačních aktivit.\n\nSamostatně V. Kopecká začíná publikovat v roce 1992, což zřejmě souvisí s nebývalým rozvojem možností veřejného vystoupení po roce 1989. Tímto druhým debutem, který vydala nákladem vlastním a založila tak vlastně celou ediční řadu, je sbírka básní O snech a vině (1992). Tematicky se tu prolínají sociálně kritické verše s ozvuky milostného života nebo přírodní lyrikou. \n\nV nakladatelství Broumovsko V. Kopecká vydala postupně tři publikace: Kámen a světlo (1997), Kolumbus v Posázaví (1997) a Na slepé koleji láska (1998).\n\n\"Kámen a světlo\" se člení se do čtyř oddílů. \"Večerní krajina\" soustřeďuje přírodní popisy, \"Kámen a světlo\" pak milostné básně, \"Půlnoční stín\" verše milostné deziluze a \"Netřesky\" jednotlivé reflexe. Z několika náznaků můžeme usuzovat na to, že se učila práci se slovem u Jana Skácela. \n\nOddíly sbírky \"Kolumbus v Posázaví\" a často i básně v nich nesou v záhlaví názvy posázavských lokalit – verše jsou zřetelně inspirovány Posázavím i s jeho zápory. Básněmi se vine milostný podtón.\n\nZa sbírku \"Na slepé koleji láska\" získala V. Kopecká v literární soutěži Šrámkova Sobotka v roce 1994 v I. kategorii (básně a soubory básní) čestné uznání. Klíčem ke sbírce je poznámka na klopě knížky, vypovídající o tom, že jejím tématem je „láska, láska nelegalizovaná, poznamenaná strachem a nejistotami“. \n\nSbírka Převržená hnízda (1999) je rozvržena do tří oddílů – \"Jizerskou stopou\", \"Převržená hnízda\" a \"Slepý pasažér\". Obsahují básně životní deziluze, o tvůrčím i životním snažení a milostných peripetiích. \n\nSbírka Za oponou noc (2000) mapuje v prožitkovém deníku podoby noci. \n\nCelkem 90 čísel sbírky Malá obrazárna ticha (2000) se rozpadá do tří částí. První oddíl \"Rozbité okno\" je vyslovení deziluze a samoty. Východisko protagonistka nalézá v lásce. \"Slunce v bukovém listí\", oddíl druhý, líčí milostný příběh v jeho peripetiích a zákrutách od začátku do konce. Na závěr je postavena \"Malá obrazárna ticha\", dobírající se vyslovení životní moudrosti. \nSpolupráce s polskými básníky (od r. 1998 je V. Kopecká členkou Skupiny Básníci ’97 (Grupa Poeci ’97) a od r. 2001 čestnou členkou Polsko-české skupiny „Básníci ’97“) začíná nést své plody. Ve sbírce básní Jesienna wiadomość = Podzimní poselství (2002) máme tu vedle sebe polský překlad a český originál, z češtiny jej přeložil Krzysztof Karwowski. Českou předlohu tvoří 42 básní, záblesků a okamžiků přírodní lyriky prokládané milostnými rezonancemi založenými většinou na přírodních metaforách. \n\nPro sbírku Hořce (2003) je příznačné přání „Kdo v dobrém přichází/ ať vejde“. V milostném životě se básnířka pohybuje od uspokojení po deziluzi, najdeme tu i místa společensky kritická. \n\nI ve sbírce Vybírání kamenů (2007) se prolíná kritika společenské skutečnosti s milostnými prožitky. Smysl života pak nachází ve „vybírání kamenů“, inspirovanému vybíráním kamenů z polí.\nBásně sbírky Mezi večernicí a jitřenkou (2008) vypovídají o milostném hledání. \n\nDruhou polsky vydanou sbírkou V. Kopecké je výbor z básní Śladami cieni (\"Po stopách stínů\"; 2009). Z češtiny do polštiny jej přetlumočil Kazimierz Burnat. \n\nStýskání a deziluze jsou vysloveny sbírkou Tanec skal (2010). Oddíl \"Pláč slunce\" se soustřeďuje na společenskou kritiku současnosti. Obrazy části \"Stopy v písku\" jsou inspirovány zážitkem moře.\n\nPrvní oddíl sbírky Dívka na břehu moře (2011) je svého druhu básnický deník, přinášející typologii prožitých dnů (podobně jako byla sbírka \"Za oponou noc\" stopováním podoby nocí). Druhý oddíl přináší básně věnované lidem, se kterými se básnířka setkala na své životní a tvůrčí pouti. Jsou to většinou polští básníci, překladatelé, hudebníci, malíři. Třetí oddíl čerpá ze setkání s mořem jako zřídla zážitku a metafor milostných veršů.\n\nReprezentativní kniha veršů a fotografií V. Kopecké Broumovsko – můj adoptivní domov (2012), vydaná jí ve spolupráci s Agenturou pro rozvoj Broumovska, je věnována „všem, kteří milují tento kraj a usilují o zachování jeho krás“. Jsou to dva pohledy na milovanou krajinu, fotografický a básnický ve vzájemné konfrontaci, doplňování a harmonii, jako obraz kraje a jeho básnický překlad vedle sebe. \n\nJako nakladatelka V. Kopecká vydala druhý polský výbor svých veršů pod názvem Zaproszenie na wernisaż (Pozvánka na vernisáž), 2013. Do polštiny jej přetlumočili polští básníci Kazimierz Burnat, Władysław Klępka, Edward Kostka, Andrzej Niżewski, Antoni Matuszkiewicz a Anna Elżbieta Zalewska.\n\nVe sbírce Slova na vodě (2015) přetváří po svém formu sonetu inspirována svou zkušeností s haiku a volným veršem vůbec, ale ukazuje, že stále umí i jeho tradiční podobu. Začíná přírodní lyrikou (\"Voda na udici\"), pokračuje lyrikou milostnou (\"Ze dna studny\"), přes motivy tíhy života (\"Vlny o břeh\") a momentky životního hledání (\"Hledání pramene\") po úvahy o tvorbě a smyslu života (\"Kola na vodě\").\n\nRůznotvarý volný verš naplňuje Padající hvězdy (2016). Oddíl \"Na udici tmy\" obsahuje do sebe uzavřené lyrické miniatury, \"Hladina noci\" milostnou lyriku, \"Paprsek nad hladinou\" přemýšlí o životě a co mu dává smysl; téma zde určuje rozsah básně.\n\nOtisky v písku (2016) patří do série ohlasů haiku, ale zároveň i formy sonetu. Sloky ve schématu 4 – 3 – 2 – 1 verš jsou pointovány veršem posledním. Zpracovávají otisky okamžiku či životního pocitu, který shrnuje pointa „ještě si stýskám, tedy jsem“.\n\nVolný verš Krajiny v oblacích (2017) se snaží zachytit „okamžik prchavý uvízlý v síťce dní“ ve třech oddílech – \"Oblázky\", \"Krajina v oblacích\" a \"Čekání na déšť\".\n\nJen z různých náznaků zjišťujeme, že sbírka Řeka žízní (2019) je autorčiným básnickým deníkem, průvodcem jejím rokem, jejím pobytem v přírodě i výlety (Praha), najdeme tu životní bilanci i reflexe tvůrčích setkání a vše tlumočí volný verš v samozřejmé službě myšlence a obrazu.\n\nNeodmyslitelnou součástí básnické tvorby V. Kopecké jsou její básnické překlady, z valné části z polštiny, vzniklé v rámci jejích česko-polských kulturních aktivit, zejména pak broumovských Dnů poezie.\n\nV roce 2008 vydala Agentura pro rozvoj Broumovska v její redakci a překladu z polštiny verše Kazimierze Burnata Za obzor a jí redigovanou a ilustrovanou sbírku Zatoulaná píseň, překlad polských básní, které napsal vietnamský básník žijící v Polsku Lâm Quang My.\n\nJako součást mikroprojektu „Sousedská setkávání 2009“ v roce 2009 vydalo Město Broumov její dva překlady polských autorů, Nade mnou hluboké nebe (Antoni Matuszkiewicz) a Básně sibiřské a zakázané (Andrzej Grabowski) a finančně spolu s Euroregionem Glacensis finančně podpořilo zrcadlová česko-polská vydání Básničky v zrcadle Wiersze v lustrze a Desetkrát vzlétl Pegas nad Broumovem, to vše v rámci 10. Dnů poezie v Broumově. \n\nSborník redigovaný V. Kopeckou \"Básničky v zrcadle Wiersze v lustrze\" představuje 10 autorů českých a 8 polských. Z polštiny do češtiny překládala V. Kopecká, z češtiny do polštiny Antoni Matuszkiewicz. Tatáž spolupráce proběhla i při sestavování sborníku \"Desetkrát vzlétl Pegas nad Broumovem\", také redigovaného V. Kopeckou. Vedle výběru z děl jednotlivých účastníků 10 broumovských básnických setkání jsou tu i jejich medailonky. \n\nSborníky ze Dnů poezie v Broumově vydává i nákladem vlastním. Z XVIII. Dnů poezie (Broumov 2017) vzešel sborník veršů českých a polských autorů Našlapování v podzimním listí.\n\nV. Kopecká vydala i překladové publikace nákladem vlastním. Z polštiny přeložila Mlhovinu osudu Anny Zalewské, z ruštiny pak sbírku Holubí hejno nad Petrohradem (2010) Jekatěriny Poljanské, z polštiny sborník básní polských autorů Pátý rozměr. Listování verši mých přátel (2012), z ruštiny sbírku Podzimní horizont Sergeje Šelkového (2017), z polštiny sbírku Krystyny Leśniewské-Pasionek Sám pramen a Antoniho Matuszkiewicze Básně o zemi a nebi. \n\nV roce 2017 vyšly dvě dvojjazyčné sbírky Věry Kopecké (Ozvěny v Sovích horách. Echa z Gór sowich) a Antoniho Matuszkiewicze (Pod Wielką Sową. Pod Velkou Sovou) v jednom svazku, které si autoři vzájemně přeložili.\n\nV nastoupené tradici vydávání kolektivních sbírek básní českých a polských básníků v zrcadlových překladech pokračují tři tituly. Poutníci krajinami poezie Pątnicy w krajinach poezji (2014) jsou reprezentativním přehledem z dílen Dnů poezie v Broumově 2012 a 2013 spolu se souborem fotografií z tamního setkání malířů a básníků. Antologie polsko-českého příhraničí Od Nysy k Nise vedle básní přináší i medailony autorů, stejně jako sborník Cesta do posvátného háje Droga do Świętego Gaju.\n\nVlastní poezie česká i přeložená do polštiny\n\n\nPřeklady prací přátel (z polštiny a ruštiny)\n\n\nDalší práce\n\n\nIlustrace\n\n\nOstatní publikace\n\n\n\n"}
{"id": "1139278", "url": "https://cs.wikipedia.org/wiki?curid=1139278", "title": "Butte (Montana)", "text": "Butte (Montana)\n\nButte je město v USA, v západní Montaně. Leží v Skalnatých horách mezi horskými masivy Deer Lodge Range na severu a Pioneer Mountains na jihu, v nadmořské výšce 1760 m n. m. Město je uzavřeno v kotlině, kterou protéká řeka Clark Fork a je dostupné přes horské průsmyky Elk Park Pass (V, 6368 m n. m.), Pipestone Pass (JV, 6453 m n. m.) a Deer Lodge Pass (JZ, 5902 m n. m.) Zároveň se nachází v blízkosti hlavního kontinentálního rozvodí. Je sídlem okresu Silver Bow County a žije zde 33 525 obyvatel .\n\nJižně od města se nachází regionální letiště Bert Mooney Airport a severozápadně od města leží město Anaconda.\n\n\n"}
{"id": "1139279", "url": "https://cs.wikipedia.org/wiki?curid=1139279", "title": "Miles City (Montana)", "text": "Miles City (Montana)\n\nMiles City je město v USA, ve východní Montaně. Je sídlem Custer County, má rozlohu 8,65 km² a žije v něm 8 410 obyvatel .\n\nMěsto leží v oblasti Velkých planin, při soutoku řek Yellowstone River a Tongue River, v nadmořské výšce 720 m n. m. Západně od města je lokalizováno regionální letiště \"Miles City Municipal Airport.\"\n\n"}
{"id": "1139281", "url": "https://cs.wikipedia.org/wiki?curid=1139281", "title": "Bohumír Smutný", "text": "Bohumír Smutný\n\nBohumír Smutný (* 13. ledna 1944 v Pelhřimově) je archivář a historik.\n\nDoc. PhDr. Bohumír Smutný, Dr., byl za doby normalizace perzekvován. Než se stal novinovým korektorem v n. p. Tisk Brno, musel pracovat jako dělník v průmyslovém podniku. Přitom však soukromě neustal vědecky pracovat a publikovat. Jeho aktivity se však mohly plně rozvinout až po roce 1989. Specializuje se na historické práce z oboru hospodářských a sociálních dějin 18. a 19. století, z dějin textilní výroby, regionálních dějin jihozápadní Moravy.\n\nPracuje v Moravském zemském archivu Brno jako vedoucí oddělení správy a zpracování fondů a správce rodinných archivů. Jeho manželkou je PhDr. Kateřina Smutná, ředitelka MZA.\n\nV letech 1999-2000 působil na Filozofické fakultě Masarykovy univerzity a do podzimu roku 2010 přednášel na téma Dějiny českých zemí v 19. století a Otázky a problémy proto-industrializace a průmyslové revoluce. 1. 8. 2000 tam byl jmenován docentem. Byl oponentem závěrečných doktorských prací 27. 4. 2010 a 29. 4. 2010. Je členem oborové rady Hospodářské a sociální dějiny Ostravské univerzity v Ostravě.\n\nV Muzejní a vlastivědné společnosti v Brně byl na volební období 2010–2014 a 2014–2018 zvolen do předsednictva výboru MVS jako jednatel a zapisovatel. Od roku 1988 přispívá do jejího Vlastivědného věstníku moravského Je členem redakční rady Muzea Podkrkonoší v Trutnově, v jehož sbornících Krkonoše – Podkrkonoší začal publikovat již v roce 1969. Je členem redakční rady časopisu Jižní Morava. Je členem redakční rady Vlastivědného sborníku Vysočiny, oddělení věd společenských. Je místopředsedou Výboru Matice moravské.\n\n29. 8. 2013 byl podán návrh na udělení Ceny města Brna Bohumíru Smutnému v oboru společenské vědy.\n\n\n\n"}
{"id": "1139282", "url": "https://cs.wikipedia.org/wiki?curid=1139282", "title": "Aure", "text": "Aure\n\nAure může být:\n\n\n"}
{"id": "1139283", "url": "https://cs.wikipedia.org/wiki?curid=1139283", "title": "Rumunský holokrký rejdič", "text": "Rumunský holokrký rejdič\n\nRumunský holokrký rejdič (anglicky: Romanian Bare or Naked) je rumunské plemeno holuba, řazené mezi rejdiče. Podobné mutace holostí jsou u holubů poměrně časté, přesto je rumunský holokrký rejdič jedinečný právě svým lysým krkem, který nemá žádné jiné holubí plemeno. Jedná se o výborného letce a schopného rodiče s vitální a energickou povahou, ale i tak se nejedná o příliš známé plemeno, naopak, patří mezi ty vzácnější.\n\nRumunský holokrký rejdič vznikl, jak již název napovídá, v Rumunsku a to v pozdním středověku. V té době bylo Rumunsko rozděleno na tři knížectví; Valašsko, Moldávie a Sedmihradsko. První dvě knížectví byla závislá na Osmanské říši a to poslední spíše na Uhrách. Na rumunského holokrkého rejdiče měla největší vliv právě Osmanská říše. Právě z míst tehdejší Osmanské říše pocházeli předci tohoto holuba. První oficiální zmínka o rumunském holokrkém rejdiči je z roku 1899, kdy jej popsal maďarský časopis Szarnysainkt. Původně se tito holubi využívali ke sportovně-leteckým účelům a přestože dobré letové schopnosti jim zůstali, dnes je uvidíme jen jako výstavní.\n\nProtože se jedná o málo rozšířené plemeno holuba, nejčastěji jej uvidíme v jeho zemi původu, Rumunsku, a v Maďarsku. Vyhlášené chovy má ale i Německo a Česko na tom s populací také není špatně.\n\nRumunský holokrký rejdič je středně velký holub s nízko neseným tělem a charakteristickým lysým krkem. Hlava je široká, mírně zaoblená a dobře opeřená. Přechod mezi holým krkem a opeřenou hlavou je poměrně výrazný, někdy až nevzhledný. Oči jsou kulaté, většinou se žlutými duhovkami. Obočnice jsou nenápadné, zobák je středně dlouhý světle oranžové barvy. Krk je středně dlouhý, poněkud prohnutý dozadu a především naprosto holý. Hruď je široká, záda středně dlouhá a křídla naopak velmi dlouhá s širokým rozpětím.\n\nNejedná se o příliš pestré plemeno holuba, má pouze čtyři zbarvení: červené, červenopruhé, žlutopruhé a červené kapraté. Občas se vyskytuje i žluté kapraté.\n\nToto plemeno holuba nevyžaduje příliš velký holubník, ale protože se jedná o aktivní a energického ptáka, je vhodné, aby měl dostatek prostoru, kde se může proletět. Krmení pro ně by mělo obsahovat čirok, pšenici, proso, hrách nebo jiné menší komodity. Pokud zvolíme směs ze zverimexu, je vhodné vybrat speciální směs pro krátkozobé aktivní holubi.\n\nJedná se o dobré rodiče, kteří svá vejce sami vysedí a následně se o mladé starají. Přestože se to může zdát zvláštní, mláďata rumunských holokrkých rejdičů se vyvíjejí s normálně opeřeným krkem. Pera na krku začnou vypadávat až při prvním přepeřování, kdy folikuly brk uschnou a následkem toho pera začnou vypadávat. Velikost kroužku pro samce i samice je 7 mm.\n"}
{"id": "1139284", "url": "https://cs.wikipedia.org/wiki?curid=1139284", "title": "Rostislav Vermouzek", "text": "Rostislav Vermouzek\n\nRostislav Vermouzek (18. března 1911 Moravské Knínice – 10. září 1993 Moravské Knínice) byl český pedagog, historik a vlastivědný pracovník (práce z oboru vinařství, vlastivědné a historické práce z jihomoravského regionu).\n\nRostislav Vermouzek se narodil 18. března 1911 v Moravských Knínicích v rodině klempíře. Vystudoval reálku v Brně, vykonal doplňovací zkoušku na učitelském ústavu a získal kvalifikaci pro výuku na obecních školách. Později získal kvalifikaci z matematiky, rýsování a kreslení pro druhý stupeň škol, vystudoval historii v Brně a Olomouci a získal titul doktora filozofie (1968). Jako učitel působil v Lomnici a v Nedvědici (1937–1940), v 60. letech v Brněnských Ivanovicích. Byl zaníceným jihomoravským historikem, kterého zajímala archeologie, genealogie, národopis a toponomastika. Zajímaly ho zaniklé osady, středověké cesty i vinohrady.\n\nPravidelně od roku 1960 do roku 1971 přispíval do \"Vlastivědných zpráv\" z Adamova a okolí. Ve sborníku \"Jižní Morava\" jeho články vycházely od roku 1971 do roku 1994, v roce 2005 tam zpracoval jeho poznatky Karel Altman.\n\nTiskli jej také ve Věstníku NSČ při ČSAV a SNS při SAV, 1968, ve Vlastivědném věstníku moravském, 1978, 1985, 1992, 1997, v Českém lidu, 1971, 1975, ve Sborníku Technického muzea v Brně, 1978, jako účastník XIII. celostátní konference k problematice historické archeologie přispěl do sborníku ARCHAEOLOGIA HISTORICA 7/82, přispěl do sborníku Mikulovská sympozia XVI, 1987, psal i pro Národopisné aktuality, 1987, 1990, Zkoumání výrobních objektů a technologií archeologickými metodami, 1987, 1988, Forum Brunense, 1990, Onomastický zpravodaj ČSAV, 1991-92. \n\nKnižně publikoval mj. v edici Vlastivědná knihovna moravská (sv. 21, 26 a 35), podílel se na sv. 73 – Kostice: dějiny a lidová kultura (Jan Janák a autorský kolektiv).\n\n\n"}
{"id": "1139286", "url": "https://cs.wikipedia.org/wiki?curid=1139286", "title": "Woodbridge", "text": "Woodbridge\n\nWoodbridge může být:\n\n\n"}
{"id": "1139288", "url": "https://cs.wikipedia.org/wiki?curid=1139288", "title": "Anastasija Koženkovová", "text": "Anastasija Koženkovová\n\nAnastasija Koženkovová ( Анастасія Миколаївна Коженкова; * 19. února 1986, Kovel) je ukrajinská veslařka. Na olympijských hrách 2012 v Londýně byla členkou posádky párové čtyřky, která získala zlaté medaile. Je též mistryní světa na párové čtyřce z roku 2009.\n\n"}
{"id": "1139290", "url": "https://cs.wikipedia.org/wiki?curid=1139290", "title": "Sugar Ray", "text": "Sugar Ray\n\nSugar Ray je americká rocková hudební skupina. Vznikla v Kalifornii v roce 1986. Původní sestavu tvořili zpěvák a kytarista Mark McGrath, kytarista Rodney Sheppard, baskytarista Murphy Karges a bubeník Stan Frazier. V roce 1995 se ke kapele přidal diskžokej DJ Homicide. Ten odešel v roce 2010, přičemž bubeník s baskytaristou skupinu opustili o dva roky později. Své první album nazvané \"\" skupina vydala v roce 1995 a následovalo několik dalších. V roce 2000 kapela nahrála píseň „“ na soundtrack k filmu \"Pláž\". Jde o covervezi od Johna Calea a Briana Ena z jejich společné desky \"Wrong Way Up\".\n\n\n"}
{"id": "1139291", "url": "https://cs.wikipedia.org/wiki?curid=1139291", "title": "1. jezdecká divize (USA)", "text": "1. jezdecká divize (USA)\n\n1. jezdecká divize () je obrněná divize Armády Spojených států amerických, jejíž domovskou základnou je Fort Hood ve státě Texas. Je to největší divize americké armády s 16700 muži. Jednotka v současnosti spadá pod velení III. sboru, velí jí generálmajor Michael Bills. Divize je jednou z nejstarších a nejdéle existujících divizí americké armády.\n\n1. jezdecká divize vznikla v roce 1855. Její počátky však lze hledat v původním dragounském 1. jezdeckém pluku (1st Cavalry Regiment), který byl založen na příkaz Kongresu 1833 v Jefferson Barracks, stát Missouri. Další pluky se začaly formovat postupně: 2. pluk byl založen v roce 1836 a 3. v 1846. V roce 1855 vznikla samotná divize a jí byly podřízeny i nově vzniklé 4. a 5. pluk. Pět jezdeckých pluků v roce 1861 zastihla reorganizace a doplnění o 6. pluk. Jednotka se zúčastnila několika bitev americké občanské války včetně obou bitev u Bull Runu, bitvy u Antietamu, Gettysburgu, bitvy u Wilderness a u Appomattoxu. V roce 1866 přibyl 7., 8., 9. (černošský) a 10. (černošský) pluk.\n\nNěkolik jezdeckých pluků se zúčastnilo bojů proti indiánům. 25. až 26. června 1876 byl 7. pluk pod vedením plukovníka Custera zcela zničen v bitvě u Little Big Hornu.\n\nV období krátce před první světovou válkou se některé jezdecké pluky zúčastnily bojů na hranicích s Mexikem. Během války byly některé z pluků přesunuty k nově vzniklé 2. a 15. jezdecké divizi. V roce 1921 byla jednotka reaktivována ve Fort Bliss v Texasu, její celkový stav byl 7463 mužů. Do začátku 2. světové války jednotka postupně přestávala používat koně, neboť byla motorizovaná. Poslední koně opustili 1. jezdeckou divizi 28. února 1943. Následně se jednotka přesunula na Tichomořské bojiště. Prvních bojů se divize zúčastnila během vylodění na Admiralitních ostrovech a Los Negros 29. února 1944. Významně zasáhla do bojů o Filipíny, zejména o ostrovy Leyte a Luzon. Podílela se na okupaci Japonska a 8. září 1945 jako první americká jednotka vstoupila do Tokia. Během bojů druhé světové války padlo 970 a bylo zraněno 3 311 jejích příslušníků.\n\nZnovu nasazena do bojů byla během Korejské války v roce 1950, kdy byla pověřena obranou Pusanského perimetru. Po vylodění X. sboru u Inčchonu, bojovala až do ledna 1952, kdy byla nahrazena 45. pěchotní divizí americké Národní gardy a přesunuta do Japonska. Za toto období vede ztráty 3811 padlých a 12086 raněných. Sedm jejích příslušníků bylo během těchto bojů vyznamenáno Kongresovou medailí cti. Mezi lety 1957 a 1965 byla opět dislokována v Koreji, kde hlídkovala v demilitarizované zóně.\n\nPrvního července 1965 došlo ke změně označení 1. jezdecké divize v Koreji na 2. pěší, a útvarové označení 1. jezdecké divize, spolu s její zástavou, byly předány dosavadní experimentální 11. vzdušné útočné divizi (\"11th Air Assault Division (Test)\") ve Fort Benning v Georgii, která zde byla doplněna na plný tabulkový stav tam dislokovanými útvary 2. pěší divize. Po reorganizaci formace disponovala více než 440 vrtulníky a byla připravovaná k nasazení ve Vietnamu. Divize současně získala přívlastek aeromobilní – \"1st Cavalry Division (Airmobile)\".\nČtrnáctého srpna 1965 začal vzdušný přesun předsunutého kontingentu divize v počtu 1030 mužů na letiště Cam Ranh Bay a odtud na základnu Camp Radcliffe u An Khe, zatímco její hlavní síly byly, počínaje 28. červencem 1965, přesunovány do jižního Vietnamu po moři. Divize měla spolu se 101. výsadkovou divizí vyzkoušet novou taktiku aeromobilního boje za hojné podpory vrtulníků. Krátce po příjezdu do Vietnamu se zapojila do bitvy v Ia Drang, při které způsobila komunistickým jednotkám těžké ztráty a přinutila je zastavit plánovanou ofenzívu Centrální vysočinou. Její vojáci vynalezli taktiku nasazení označovanou lovec-zabiják.\n\nV roce 1966 se zúčastnila operace Masher/White Wing, většinu roku 1967 vojáci divize strávili během velkoplošné operace Pershing v oblasti 3. taktické zóny. Po jejím skončení se jednotka přesunula do Camp Evans, severně od Hue, kde se podílela na odrážení komunistické ofenzivy Tet, osvobozování míst Quang Tri a Hue. Po skončení těžkých bojů o Hue, se divize přesunula na sever, aby v březnu 1968 spolupracovala při odblokování základny námořní pěchoty Khe Sanh (operace Pegasus). Do podzimu 1968 divize uskutečňovala odklizovací operace v oblasti údolí A Shau.\n\nNásledně se přesunula do 3. taktické oblasti severozápadně od Saigonu, kde operovala v blízkosti kambodžské hranice v oblasti označované jako Parrots Beak. V květnu 1970 se spolu s dalšími jednotkami zúčastnila invazi do Kambodže, odkud ustoupila 29. července. Během období tzv. Vietnamizace se podílela převážně na akcích defenzivního charakteru. 29. dubna 1971 byla převážná část jejích jednotek stažena do USA. 1. prapor 7. pluku zůstal ve Vietnamu až do 29. června 1972. Během války se stala jednou z nejrespektovanějších divizi americké armády, kvůli své vysoké bojové hodnotě byla posílána do nejnebezpečnějších oblastí. Během války ve Vietnamu padlo 5444 a dalších 26592 jejích příslušníků bylo zraněno.\n\nPo návratu do USA byla část pluků demobilizována, zbytek divize byl reorganizován na tzv. typ TRICAP (triple capabilities), tedy měla být schopna plnit úkoly, pěchotní, aeromobilní i obrněné divize. Americká armáda však brzy od tohoto konceptu upustila a v roce 1975 armáda divizi přezbrojila na obrněnou divizi. Jednotka byla vyzbrojena novými vrtulníky AH-64 Apache, obrněnými vozidly M2 Bradley, automobily HMMWV či raketomety MLRS. Účastnila se několika velkých cvičení REFORGER v západní Evropě.\n\nPřed zahájením operací vojsk OSN v Kuvajtu jednotka obdržela moderní tanky M1 Abrams. Několika menších bojů se zúčastnili jednotlivé pluky v roce 1991 (během operace Pouštní Bouře), kde však byla divize jako celek během ofenzivní fáze držena v záloze.\n\nV lednu 2004 byla divize přesunuta do Iráku, kde v oblasti Bagdádu vystřídala 1. obrněnou divizi. V dubnu 2005 1. jezdeckou divizi vystřídala 3. pěchotní divize. Během nasazení v Iráku jednotka ztratila 168 padlých a asi 1500 jejích příslušníků bylo zraněno.\n\nV současnosti se divize skládá ze 4 pozemních brigád (1. až 4. brigáda), 1. aeromobilní brigády a 13. zajišťovací brigády.\n"}
{"id": "1139293", "url": "https://cs.wikipedia.org/wiki?curid=1139293", "title": "William Bell (zpěvák)", "text": "William Bell (zpěvák)\n\nWilliam Bell, rodným jménem William Yarborough (* 16. července 1939), je americký zpěvák.\n\nNarodil se v Memphisu a příjmení „Bell“ si zvolil podle své babičky, jejíž křestní jméno bylo Belle. Svůj první singl nazvaný „You Don't Miss Your Water“ vydal v roce 1961. Píseň později nahrálo mnoho interpretů, mezi které patří například hudebník Brian Eno, skupina The Byrds či hudebník Taj Mahal. Je také autorem písně „Born Under a Bad Sign“, kterou hráli vedle jiných Cream a Albert King.\n"}
{"id": "1139298", "url": "https://cs.wikipedia.org/wiki?curid=1139298", "title": "Tony Woodcock (ragbista)", "text": "Tony Woodcock (ragbista)\n\nTony Woodcock (* 27. ledna 1981, Helensville, Nový Zéland) je novozélandský ragbista, hráč rugby union. Od roku 2002 hraje za novozélandskou ragbyovou reprezentaci, se kterou se v roce 2011 stal mistrem světa.\n\n"}
{"id": "1139299", "url": "https://cs.wikipedia.org/wiki?curid=1139299", "title": "Severní pól-1", "text": "Severní pól-1\n\nSeverní pól-1 ( ) byla první sovětská plovoucí stanice na ledové kře v Severním ledovém oceánu určená k výzkumu Arktidy. O založení stanice bylo rozhodnuto 21. května 1937. Vybudována a oficiálně otevřena byla 6. června asi 20 km od Severního pólu členy expedice Sever, které velel Otto Juljevič Šmidt. Čtyřčlenná posádka pod vedením I. D. Papanina byla na ledovou kru se stanicí dopravena letecky z Rudolfova ostrova v Zemi Františka Josefa. Kromě Papanina posádku tvořili hydrobiolog Petr Širšov, radista Ernst Krenkel a geofyzik Jevgenij Fjodorov. Stanice byla v provozu devět měsíců (274 dnů). Kra, na které stanice stála, za tuto dobu urazila 2 850 km a dostala se až k východnímu pobřeží Grónska, kde účastníky expedice 19. února 1938 vyzvedl ledoborec \"Tajmyr a Murman.\" Do Leningradu se vrátili 15. března na palubě ledoborce Jermak. Všichni účastníci obdrželi vyznamenání Hrdina Sovětského svazu.\n"}
{"id": "1139302", "url": "https://cs.wikipedia.org/wiki?curid=1139302", "title": "Tony Woodcock", "text": "Tony Woodcock\n\nTony Woodcock může být:\n\n"}
{"id": "1139307", "url": "https://cs.wikipedia.org/wiki?curid=1139307", "title": "Abda", "text": "Abda\n\nAbda je obec v Maďarsku v župě Győr-Moson-Sopron v okrese Győr. Má rozlohu 1 902 ha a žije zde 3 126 obyvatel (2008). Obec se nachází v lokalitě Malé maďarské nížině, nedaleko slovenských hranic.\n"}
{"id": "1139311", "url": "https://cs.wikipedia.org/wiki?curid=1139311", "title": "Abdel Abdulaziz", "text": "Abdel Abdulaziz\n\nAbdel Abdulaziz někdy uváděný také jako Abdel Abdulaziz, celým jménem Adil Abdulaziz Ahmed Saleh Al-Radimi (* 19. června 1980, Šardžá, Spojené arabské emiráty), je bývalý profesionální fotbalista a reprezentant Spojených arabských emirátů. Působil na pozici levého obránce. Byl hráčem klubu Al-Ahli, jehož je odchovancem. V roce 2007 reprezentoval Spojené arabské emiráty na Gulf Cupu, který se svým týmem vyhrál.\n\n"}
{"id": "1139314", "url": "https://cs.wikipedia.org/wiki?curid=1139314", "title": "Brštanica", "text": "Brštanica\n\nBrštanica (v srbské cyrilici Брштаница) je vesnice v općině Neum na jihu Bosny a Hercegoviny. Nachází se mimo hlavní tahy, v blízkosti národního parku Hutovo Blato. \n\nV roce 1991 měla Brštanica celkem 112 obyvatel, kteří jsou většinou chorvatské národnosti. V sčítání lidu v roce 2013 zde bylo zaznamenáno 69 stálých obyvatel.\n\nV blízkosti obce se nachází pole středověkých náhrobních kamenů, tzv. stećků, které je považováno za národní kulturní památku. Od konce 19. století má Brštanica i úzkorozchodnou železniční trať. Na počáku století dvacátého pak vznikla řada staveb využívaných v okolí pro zavlažování vyprahlé krajiny.\n"}
{"id": "1139315", "url": "https://cs.wikipedia.org/wiki?curid=1139315", "title": "Abdullah bin Abdulkadir Munshi", "text": "Abdullah bin Abdulkadir Munshi\n\nAbdullah bin Abdulkadir Munshi nebo Abdullah bin Abdul Kadir Munshi (12. srpna 1796, Malakka, Malajsie – 1854, Mekka, Saúdská Arábie) byl malajský spisovatel, zakladatel moderní malajské prózy. Spolupracoval s britskými kolonialisty a snažil se o kulturní rozvoj Malajců. Jeho dílo vykazuje zřetelný evropský vliv.\n"}
{"id": "1139317", "url": "https://cs.wikipedia.org/wiki?curid=1139317", "title": "Todd Terje", "text": "Todd Terje\n\nTodd Terje, vlastním jménem Terje Olsen, (* 1981) je norský diskžokej a hudební producent. Své umělecké jméno si zvolil podle amerického diskžokeje Todda Terryho. Je spoluautorem písně „Candy“ anglického zpěváka Robbieho Williamse z roku 2012. V roce 2014 vydal své první album \"\", které mimo autorských písní obsahuje také coververzi písně „“ od Roberta Palmera. Vokálem do ní přispěl anglický zpěvák Bryan Ferry, se kterým rovněž Terje vystupoval živě. Skladba rovněž vyšla na Ferryho albu \"Avonmore\".\n\n"}
{"id": "1139319", "url": "https://cs.wikipedia.org/wiki?curid=1139319", "title": "Ostrov Grahama Bella", "text": "Ostrov Grahama Bella\n\nOstrov Grahama Bella ( , ) je nejvýchodnější ostrov v souostroví Země Františka Josefa v Severním ledovém oceánu. Ostrov byl pojmenován na počest vynálezce Grahama Bella. Ve stejném souostroví po něm byl pojmenován také mnohem menší \"Bellův ostrov\".\n\nS rozlohou 1 557 km² je třetím největším ostrovem souostroví. Od sousedního ostrova Wilczekova země na západě ho odděluje \"Morganův průliv.\" Nejvýchodnějším bodem ostrova i celého souostroví je \"mys Kohlsaat,\" který je zároveň severozápadním bodem Karského moře. Přibližně jižní polovina ostrova je pokryta ledovcem nazvaným \"Větrný ledový příkrov,\" jehož nejvyšší bod dosahuje výšky 509 m n. m. Severní pobřeží ostrova Grahama Bella je lemováno několika malými ostrovy.\n\nV severní části ostrova se nachází vojenská letecká základna Greem Bell (také \"Severnoje\") s největším letištěm v souostroví vybudovaným během studené války. Ruská nákladní a stíhací letadla ho využívala od roku 1950. Jeho přistávací dráha měří 2 100 m, ale použitelná je jen osm měsíců v roce, kdy je dostatečně promrzlá půda. Před uzavřením ho také využívaly turistické vrtulníky a bylo jednou ze zastávek s možností doplnění paliva při cestách po ruské části Arktidy. V roce 1994 však byla základna uzavřena, a kvůli chátrajícím budovám byl návštěvníkům zakázán vstup. V roce 2012 ruské letectvo rozhodlo o znovuotevření základny.\n\nV Morganově průlivu se vyskytují velryby grónské.\n"}
{"id": "1139324", "url": "https://cs.wikipedia.org/wiki?curid=1139324", "title": "Francesco Albani", "text": "Francesco Albani\n\nFrancesco Albani nebo Albano (17. března nebo 17. srpna 1578 – 4. října 1660) byl italský barokní malíř.\nNarodil se v Bologni v roce 1578 jako syn obchodníka s hedvábím. Otec předpokládal, že syn se ujme obchodu, ale on se ve dvanácti letech stal žákem vlámského malíře Denise Calvaerta v Bologni. V jeho studiu se setkal s malířem Guidem Reniem. V roce 1594 následoval Reniho na malířskou Akademii, kterou provozovali Annibale, Agostino a Ludovico Carracci. Toto studio podporovalo kariéru takových malířů z bolonské školy, jako byli Domenico Zampieri, Lucio Massari, Giovanni Battista Viola, Giovanni Lanfranco, Giovanni Francesco Grimaldi, Pietro Faccini, Remigio Cantagallina a Guido Reni. S Annibalem Carraccim odjel Albani roku 1600 do Říma, aby spolupracoval s Annibalem na freskové výzdobě galerie Palazzo Farnese, která byla dokončena studiem Annibale Carracciho. V Římě pracoval mezi lety 1600 až 1620 a dále mezi roky 1623 – 1625. V Mantově působil v letech 1621 – 1622. Poté se v roce 1625 vrátil do Boloně a žil zde až do své smrti v roce 1660. Se svou druhou manželkou Doralici Fioravanti měl dvanáct dětí, často mu seděli modelem k jeho obrazům. Ve své době byl zván „Anakreónem malířství“.\nPostupně působil na řadě míst: Bologna (1591–1600), Řím (1600–1609), opět Bologna (1609), Viterbo (1609–1610), opět Bologna (1610), Řím (1610–1617), Bologna (1618–1660), Mantova (1621–1622), Řím (1623–1625) a Florencie (1633). Albani se stal jedním z nejvýznamnějších žáků Annibale Carracciho. S využitím návrhů Annibala Carracciho a jako asistent Lanfranca a Sisto Badalocchio Rosy dokončil Albani fresky pro kostel San Diego v San Giacomo degli Spagnoli v letech 1602 – 1607. V letech 1606-7 dokončil Albani fresky v Palazzo Mattei di Giove v Římě. Později dokončil další dvě fresky ve stejném paláci na téma \"Život Josefa\". V roce 1609 dokončil strop velkého sálu s malbou \"Fall of Phaeton\" a \"Council of the Gods\" pro Palazzo Giustiniani (nyní Palazzo Odescalchi) v Bassano (di Sutri) Romano. Touto prací ho pověřil Vincenzo Giustiniani, známý také jako patron Caravaggia. Během let 1612-14 dokončil Albani fresky v kostele Santa Maria della Pace, který právě přestavěl Pietro da Cortona. V roce 1616 namaloval pro kardinála Fabrizia Verospiho stropní fresky \"Apollo and the Seasons\" v Palazzo Verospi na Via del Corso. Albani se věnoval kresbě malby. Mezi jeho nejznámější fresky patří \"Sv. Sebastián\" a \"Assumption of the Virgin\" v kostele San Sebastiano fuori le Mura v Římě. Mytologické náměty užil ve svých pracích například \"The Sleeping Venus\" (\"Spící Venuše\"), \"Diana in the Bath\" (\"Diana v lázni\"), \"Danaë Reclining\", \"Galatea on the Sea\" (\"Galatea na moři\") a \"Europa on the Bull\" (\"Europa na býku\"). Je mu také připisován vzácný lept \"Death of Dido\" (\"Smrt Dídó\"). Mezi jeho žáky patří jeho bratr Giovanni Battista Albani, dále Carlo Cignani, Andrea Sacchi, Francesco Mola, Giovanni Francesco Grimaldi a další: Giacinto Bellini, Girolamo Bonini, Giacinto Campagna, Antonio Catalani, Carlo Cignani, Giovanni Maria Galli, Filippo Menzani, Bartolommeo Morelli, Andrea Sacchi, Andrea Sghizzi, Giovanni Battista Speranza, Del Sole, Emilio Taruffi a Francesco Vaccaro. Celkem vytvořil asi 45 oltářních obrazů v duchu školy Carracciových, dále idylické obrazy na antické a pastorální motivy. Albaniho kompozice se vyznačují zářivým koloritem s důrazem na světlé barvy, jasným inkarnátem, smyslně oblými liniemi a ladnými pohyby. Franceco Albani neotřásl současným světem malířů. Současnými malíři byl obdivován, i když někdy bylo poukazováno na příliš lyrickou povahu jeho díla. Pozdější době připadal zase příliš literární, dnes oceňujeme hlavně jeho podíl, který měl spolu s Annibalem Carraccim a Domenichinem na vzniku novodobé krajinomalby v prvních desetiletích 17. století v Římě.\n\nÚnos Europy– námět podle epizody z Ovidiových (43 př. n. l. – 18 n. l.) Metamorfóz patří k oblíbeným malířským tématům. Zeus se proměnil v krásného, bílého a krotkého býka, aby se mohl sblížit s dcerou týrského krále Agénóra Európou. Jakmile dívka usedne býkovi na hřbet, je unesena na ostrov Kréta. Pár na obraze doprovází božští poslové Hermes a Amor. V pozadí jsou Európiny přítelkyně, se kterými si před svým únosem hrála na břehu moře.\n\nSvatá rodina a andělé - obraz může dnes pozorovateli připadat příliš líbezný až citový. Umělec pracoval na základě objednávky vzdělaných a kultivovaných zadavatelů. Klasickým umístěním obrazů s touto tématikou byl výklenek v ložnici panského domu, kde se vykonávaly skutečné pobožnosti. Toto určení díla charakterizuje i jeho rysyː důvěrnost rodinného života, příkladné náboženské chování andělů, starostlivý výraz Josefa, známé architektonické prostředí, to vše mohlo soudobého pozorovatele oslovovat a dojímat.\n"}
{"id": "1139329", "url": "https://cs.wikipedia.org/wiki?curid=1139329", "title": "Rhett Davies", "text": "Rhett Davies\n\nRhett Davies (* 1950) je anglický hudební producent a zvukový inženýr. Jeho otec hrál na trubku. On sám svou kariéru zahájil počátkem sedmdesátých let jako zvukový inženýr ve studiích společnosti Island Records. Je dlouholetým spolupracovníkem zpěváka Bryana Ferryho. Během své kariéry však spolupracoval s mnoha dalšími hudebníky, mezi něž patří například skupiny Camel, Dire Straits a King Crimson.\n\n\n"}
{"id": "1139331", "url": "https://cs.wikipedia.org/wiki?curid=1139331", "title": "Giorgio Morandi", "text": "Giorgio Morandi\n\nGiorgio Morandi (20. července 1890 Bologna – 18. června 1964 Bologna) byl italský malíř a grafik, který se proslavil především svými zátišími. V letech 1908 až 1913 studoval uměleckou školu Accademia di belle arti ve svém rodném městě. Roku 1930 se na stejné škole stal profesorem kresby. Nikdy se neoženil a žil v Boloni společně se svými sestrami až do smrti. Byl silný kuřák a zemřel na rakovinu plic. \n"}
{"id": "1139333", "url": "https://cs.wikipedia.org/wiki?curid=1139333", "title": "Stefan Czarniecki", "text": "Stefan Czarniecki\n\nStefan Czarniecki (1599 Czarnca – 16. února 1665 Sokolyvka) byl polský šlechtic a vojevůdce, polní hetman, vojvoda Ruského vojvodství v letech 1657—1664 a Kyjevského vojvodství v letech 1664—1665.\n\nPocházel z rodu drobné šlechty, jeho otec Krzysztof Czarniecki byl voják, dvořan a starosta města Żywiec. Absolvoval jezuitskou školu v Krakově a roku 1621 vstoupil do armády. Zúčastnil se bitvy u Chotynu proti osmanským Turkům roku 1621, pod vedením hetmana Stanisława Koniecpolského válčil proti Tatarům a Švédům. Účastnil se Smolenské války v letech 1632 až 1634. Roku 1648 byl pověřen úkolem potlačit Chmelnického povstání. V bitvě u pevnosti Kudak padl do zajetí, po podepsání příměří byl propuštěn. Roku 1552 byl zvolen do Sejmu. V době Švédské potopy zůstal věrný králi Janu Kazimírovi, řídil obranu Krakova a proti nepřátelské přesile volil účinnou partyzánskou válku, později přešel se svou družinou na ostrov Als, aby se přidal ke spojeneckým dánským jednotkám. Po uzavření Olivského míru se znovu přesunul na východ a bojoval proti Rusům, v únoru 1665 byl v bitvě raněn a na následky zranění zemřel, byl mu vystrojen státní pohřeb.\n\nV Polsku je Czarniecki tradičně pokládán za národního hrdinu, bylo mu odhaleno několik pomníků, zmiňuje se o něm třetí sloka polské hymny, je také jednou z hlavních postav Sienkiewiczova románu \"Potopa\". Bývají však také připomínány jeho negativní vlastnosti jako zpronevěry erárních peněz nebo mimořádná brutalita vůči civilnímu obyvatelstvu: organizoval pogromy na Židy, v roce 1653 nechal vyhladit ukrajinské městečko Pohrebyšče. \n\n\n"}
{"id": "1139335", "url": "https://cs.wikipedia.org/wiki?curid=1139335", "title": "Giacomo Manzù", "text": "Giacomo Manzù\n\nGiacomo Manzù (vlastním jménem Giacomo Manzoni, 22. prosince 1908 Bergamo – 17. ledna 1991 Ardea u Říma) byl italský sochař, medailista, grafik a kreslíř. Jeho figurativní umění se vždy orientovalo podle přírody, nikdy nebylo zcela abstraktní. V letech 1953 a 1983 získal Cenu Antonia Feltrinelliho. Ačkoliv byl komunista a ateista, byl po smrti papeže Jana XXIII. pověřen vytvořením jeho bronzové posmrtné masky. Jako medailér navrhoval mince Vatikánu a San Marina. \n"}
{"id": "1139339", "url": "https://cs.wikipedia.org/wiki?curid=1139339", "title": "Vladimir Atlantov", "text": "Vladimir Atlantov\n\nVladimir Andrejevič Atlantov ( \"\", * 19. února 1939 Leningrad, Sovětský svaz) je sovětský a ruský operní pěvec v tenorovém hlasovém oboru.\n\nAtlantov se narodil v rodině operních pěvců. Jeho otec Andrej Petrovič Atlantov byl sólistou leningradského Malého divadla opery a baletu, matka Marija Alexandrovna Jelizarovová byla sólistkou Kirovova divadla opery a baletu.\n\nNa vojně se stal sólistou Souboru písní a tanců Leningradského vojenského okruhu. Učil se v Glinkově sborovém učilišti a v roce 1945 byl přijat do Leningradské akademické sborové kapely, kterou absolvoval v roce 1956 jako sbormistr. V roce 1959 nastoupil na pěveckou fakultu Leningradské konzervatoře N. A. Rimského-Korsakova do třídy profesorů P. G. Tichonova, A. N. Kirejeva a N. D. Bolotinové. Absolvoval ji v roce 1963.\n\nJeště jako student 4. ročníku získal Atlantov angažmá stážisty v Kirovově divadle a v roce 1963, hned po absolutoriu, se stal sólistou.\n\nV roce 1962 obdržel druhou cenu na 2. Glinkově všesvazové pěvecké soutěži. I proto získal právo stáže na mistrovské škole při milánské La Scale, kde si zdokonalil svou techniku pod vedením Gennara Barry. Tam také nastudoval čtyři role italské repertoáru – hraběte z \"Rigoletta\", Richarda z \"Maškarního plesu\", Rodolfa a Cavaradossiho z \"Tosky\". V roce 1964 sám vystoupil na scéně La Scaly. V roce 1966 získal první cenu na Mezinárodní soutěži Petra Iljiče Čajkovského a po tomto úspěchu se stal členem Velkého divadla a o rok později jeho sólistou.\n\nVe Velkém divadle působil až do roku 1988 a nastudoval v něm 18 rolí. Mezi nejlepšími patřily role Germana (\"Piková dáma\"), José (\"Carmen\"), Dona Juana (\"Kamenný host\" Dargomyžského), Sadka (ve stejnojmenné opeře Rimského-Korsakova), Otella (ve stejnojmenné opeře Verdiho), Cavaradossiho (\"Tosca\"), Cania (\"Komedianti\") nebo samozvance Lžidimitrije (\"Boris Godunov\").\n\nV roce 1988 emigroval ze Sovětského svazu na západ a vystupoval na největších scénách včetně newyorské Metropolitní opery nebo vídeňské Státní opery.\n\nAtlantov žije ve Vídni. Je ženatý, jeho současnou manželkou je sopranistka Tamara Andrejevna Milaškinová. Z prvního manželství má dceru Ladu Atlantovovou. Ta vystudovala obor klavír na Moskevské státní konzervatoři. Působila jako děkanka hudební fakulty Státního speciálního institutu umění GSII a vyučovala zde sólový zpěv.\n\n\n\n\n\n\n"}
{"id": "1139340", "url": "https://cs.wikipedia.org/wiki?curid=1139340", "title": "Klimek", "text": "Klimek\n\nKlímek je české příjmení. Přechýlenou variantou je Klimková. Jméno Klímek pochází z latinského osobního jména Klement – znamená \"vlídný, milostivý, laskavý a mírný\".\n\nPříjmení \"Klimek\" / \"Klímek\" nosí více různých osobností:\n\nmužská podoba:\n\nženská podoba:\n\nviz také:\n"}
{"id": "1139343", "url": "https://cs.wikipedia.org/wiki?curid=1139343", "title": "Hrobka srdcí", "text": "Hrobka srdcí\n\nHrobka srdcí (německy \"Herzgruft\") je pohřební komora, ve které je uloženo 54 uren obsahujících srdce zemřelých členů habsburské a habsbursko-lotrinské dynastie z období mezi lety 1618 a 1878. Krypta se nachází za Loretánskou kaplí v augustiniánském kostele u Hofburgu ve Vídni. Vchod je v kapli vlevo od oltáře skrz kovové dveře s malými mřížkami.\nPrvní srdce patřící králi Ferdinandu IV. bylo na jeho přání pochováno v augustiniánském kostele 10. července 1654. Do té doby se srdce vyjmutá při balzamování ukládala přímo do rakví nebo do katakomb pod katedrálou sv. Štěpána. Ferdinand IV. (1633–1654) byl korunován českým (1646) a uherským (1647) králem, ale zemřel dříve, než mohl nastoupit na trůn. Během regotizace kostela iniciované Josefem II. byla Hrobka srdcí přemístěna do jiné části kostela a posléze tam byla přenesena i srdce některých dříve vládnoucích panovníků a jejich rodinných příslušníků z první poloviny 17. století. Poslední srdce patřící arcivévodovi Františku Karlovi zde v kryptě bylo uloženo 8. března 1878. Na konci 19. století už balzamovací postupy dovolily ponechat vnitřnosti v těle. Balzamování nemělo být trvalé, jako například ve starověkém Egyptě, mělo spíše zabránit rozkladu těla během pohřebních slavností a obřadu, kdy bylo tělo veřejně vystaveno na márách.\n\nTěla všech kromě tří (č. 3, 33 a 42) byla pohřbena v nedaleké Císařské hrobce. Nádoby s ostatními vnitřnostmi byly ukládány ve Vévodské hrobce v katedrále sv. Štěpána, po stavebních úpravách jsou od roku 1957 tyto měděné očíslované schránky s vnitřnostmi vystaveny v zamřížovaných výklencích v její předsíni.\n\nPůvodní Loretánská kaple, která byla věrnou kopií Svaté chýše (Santa Casa) z italského Loreta, stála mezi 1. a 3 pilířem střední lodi augustiniánského kostela a byla založena v roce 1627 Eleonorou Mantovskou (1598–1655) z rodu Gonzaga, manželkou císaře Ferdinanda II. Bylo to tedy rok po založení pražské Lorety Benignou Kateřinou z Lobkowicz (1594–1653). Rozměry odpovídaly původní stavbě (délka: 9,25 m, šířka: 4,1 m, výška: ok. 5 m). Uvnitř za oltářem se ve zdi nacházel výklenek, kde stála socha Panny Marie s Dítětem z cedrového dřeva. Kaple byla vysvěcena 12. září 1627 kardinálem Františkem z Dietrichsteina za přítomnosti císařského dvora. Kaple se stala místem mariánské úcty a soukromím poutním místem císařského domu. Císařovna Eleonora vybavila kapli cennými předměty ze zlata, stříbra a drahých kamenů.\nKrál Ferdinand IV. si přál, aby jeho srdce bylo pohřbeno u nohou Matky Boží ve vídeňském augustiniánském kostele. Po jeho smrti 9. července 1654 bylo jeho tělo nabalzamováno a srdce uloženo v poháru a vystaveno na smrtelné posteli. Následující den okolo 21. hodiny bylo jeho srdce převezeno do Loretánské kaple a bylo uloženo u nohou Madony během jednoduché pobožnosti. Tímto jednoduchým pietním aktem byla založena tradice pochovávání srdcí všech příslušníků habsburské dynastie v kryptě po boku srdce krále Ferdinanda IV.\n\nHrobka srdcí se do roku 1784 skládala z malé mramorem vykládané komory v podlaze za oltářem a vyzděné niky s postavou Matky Boží. Komora, ve které byly urny uloženy, byla asi 40 cm hluboká. Svrchu hrobku srdcí chránila kovová deska, na které byla položena ještě jedna mramorová. Až do přemístění Loretánské kaple zde bylo uloženo 21 uren příslušníků císařského domu.\n\nBěhem regotizace augustiniánského kostela architektem Johannem Ferdinandem Hetzendorfem von Hohenberg v roce 1784 byla Loretánská kaple ve střední lodi kostela vybourána. Nicméně 25. května 1784 nechal císař Josef II. zřídit novou Loretánskou kapli na současném místě, které ve středověku sloužilo jako kapitulní síň kláštera. Vstup do ní je opatřen umělecky kovanou mříží a nachází se v jihovýchodní části pravé boční lodi kostela. Během napoleonských válek v roce 1809 bylo cenné stříbrné vybavení Loretánské kaple roztaveno a během času se ztratily i další součásti bohaté vnitřní výzdoby.\n\nTaké urny se srdci byly přeneseny ze staré hrobky srdcí do nové stavby. V roce 1802 byly uloženy ve speciálně zřízené půlkruhové místnosti za Loretánskou kaplí. Zároveň sem byly přeneseny urny se srdci císařovny Anny, císaře Matyáše a jeho nástupce Ferdinanda II., které byly původně přechovávány v královnině klášteře klarisek vedle Hofburgu. Do roku 1878 bylo v této prosté kryptě uloženo 54 srdcí. Nenacházejí se zde srdce císařů Ferdinanda III. (1637–1657) a Josefa II. (1780–1790). Osvícenský panovník Josef II. si výslovně přál, aby jeho mrtvé tělo nebylo pitváno, nýbrž aby byl pochován v uniformě polního maršála v prosté rakvi z dubového dřeva.\n\nPodobně byla ukládána zvlášť i srdce krumlovských vévodů z rodu Schwarzenbergů a jejich manželek v kapli sv. Jana Nepomuckého v kostele sv. Víta v Českém Krumlově nebo srdce příslušníků bavorského panujícího rodu Wittelsbachů v Milostné kapli (Gnadenkapelle, česky také označované jako Kaple zázračného obrazu) v Altöttingu.\n\nSrdce jsou uložena v konzervačním roztoku ve stříbrných pohárech. Největší urna obsahuje společně uložená srdce Marie Terezie (č. 21) a Františka I. Štěpána Lotrinského (č. 20), obdobně největší společný sarkofág v Císařské hrobce chrání obě jejich těla.\n\nV horní řadě zleva doprava (podle data úmrtí):\n\n\nV dolní řadě zleva doprava (podle data úmrtí):\n\n\n\nSeznam 39 osob, jejichž tělo bylo podle základního vzorce pochováno v Císařské hrobce, jejich srdce v Hrobce srdcí a vnitřní orgány ve Vévodské hrobce. Před osobami je uvedeno číslo hrobu (sarkofágu), urny na srdce a urny na vnitřnosti. Mezi těmito osobami je 6 císařů, u kterých je uvedena doba vlády a jsou zvýrazněni tučně.\n\n\n\n"}
{"id": "1139344", "url": "https://cs.wikipedia.org/wiki?curid=1139344", "title": "Toray Pan Pacific Open 2015", "text": "Toray Pan Pacific Open 2015\n\nToray Pan Pacific Open 2015 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem s centrkurtem v aréně Ariake Coliseum. Konal se mezi 21. až 27. zářím 2015 v japonské metropoli Tokiu jako 32. ročník turnaje.\n\nTurnaj s rozpočtem 1 000 000 dolarů se v rámci okruhu řadil do kategorie WTA Premier. Poslední přímou postupující do hlavní soutěže dvouhry byla 73. japonská hráčka žebříčku WTA Kurumi Narová. Nejvýše nasazenou tenistkou se stala světová šestka Caroline Wozniacká z Dánska, kterou v semifinále vyřadila švýcarská tenistka Belinda Bencicová. Patnáctý kariérní titul z dvouhry si připsala polská tenistka Agnieszka Radwańská. Deblovou soutěž ovládla španělská dvojice Garbiñe Muguruzaová a Carla Suárezová Navarrová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\nNásledující pár obdržel divokou kartu do hlavní soutěže:\n\n\n\n\n"}
{"id": "1139345", "url": "https://cs.wikipedia.org/wiki?curid=1139345", "title": "Mezinárodní soutěž Petra Iljiče Čajkovského", "text": "Mezinárodní soutěž Petra Iljiče Čajkovského\n\nMezinárodní hudební soutěž Petra Iljiče Čajkovského (\" \") je hudební soutěž v oboru vážné hudby, pořádaná v Moskvě od roku 1958 jednou za čtyři roky.\n\nV prvním ročníku se soutěžilo ve dvou oborech: klavír a housle. Od druhého ročníku (1962) byl přidán obor violoncello a od třetího (1966) také zpěv.\n\n13. ročník se měl konat v roce 2006, ale byl o rok odložen, aby bylo možné dokončit rekonstrukci Velkého sálu moskevské konzervatoře a oddělit jeho souběh s velkou sportovní akcí – mistrovstvím světa ve fotbale.\n\n"}
{"id": "1139346", "url": "https://cs.wikipedia.org/wiki?curid=1139346", "title": "Klimková", "text": "Klimková\n\nKlímková je ženskou variantou příjmení Klímek nebo Klimko a pochází z latinského osobního jména Klement – znamená \"vlídný, milostivý, laskavý a mírný\".\n\nZnámí nositelé tohoto příjmení:\n\nviz také:\n"}
{"id": "1139348", "url": "https://cs.wikipedia.org/wiki?curid=1139348", "title": "Christine Schorn", "text": "Christine Schorn\n\nChristine Schorn (1. února 1944 Praha, Protektorát Čechy a Morava) je německá filmová a rozhlasová herečka.\n\nNarodila se jako třetí dítě herecké dvojici Peter Schorn a Alice Marianne Emilie Schorn (rozená Scheimer, účinkovala pod pseudonymem Elisabeth von Wielander). Po útěku z Prahy přes Salzburg vyrůstala nejprve v Kielu a od roku 1950 v Berlíně. V 16 letech se rozhodla pro hereckou kariéru a tak se přihlásila na hereckou školu. Kvůli nízkému věku ji však nejprve odmítli, a tak postupně pracovala jako pradlena a prodavačka. V letech 1961-64 pak studovala na Státní herecké škole ve Východním Berlíně\n\n\n"}
{"id": "1139349", "url": "https://cs.wikipedia.org/wiki?curid=1139349", "title": "Korea Open 2015", "text": "Korea Open 2015\n\nKorea Open 2015 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem tenisového centra v soulském olympijském parku. Konal se mezi 21. až 27. zářím 2015 v jihokorejské metropoli Soulu jako 12. ročník turnaje.\n\nTurnaj s rozpočtem 500 000 dolarů patřil do kategorie WTA International Tournaments. Poslední přímou postupující do hlavní soutěže dvouhry byla 114. nizozemská hráčka žebříčku WTA Kiki Bertensová. Roli nejvýše nasazené hráčky singlové soutěže potvrdila třicátá tenistka světa a obhájkyně deblového titulu Irina-Camelia Beguová z Rumunska, čímž zaznamenala svůj druhý titul v kariéře. Čtyřhru ovládla nejvýše nasazená španělsko-slovinská dvojice Lara Arruabarrenová a Andreja Klepačová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1139352", "url": "https://cs.wikipedia.org/wiki?curid=1139352", "title": "FC Ivančice", "text": "FC Ivančice\n\nFC Ivančice (celým názvem: Football Club Ivančice) je český fotbalový klub, který sídlí v Ivančicích v Jihomoravském kraji. Založen byl v sobotu 11. května 1912. Od sezony 2008/09 hraje Přebor Jihomoravského kraje (5. nejvyšší soutěž).\n\nNejslavnějším odchovancem oddílu je Bořivoj Voborný. Dalšími odchovanci a ivančickými rodáky, kteří se – ať už hráčsky nebo trenérsky – prosadili v prvoligové kopané, jsou Stanislav Schwarz, Karel Večeřa st. či Lukáš Mareček.\n\nZdroj: \n\n\nPrvní hřiště bylo vybudováno v Pancířích na „Mrchovisku“, dnes je tu rybník Pancíř 1. Chuť tehdejší mládeže sportovat a hrát fotbal však neměla u ivančické veřejnosti potřebnou podporu, proto Slovan Ivančice roku 1926 zanikl.\n\n\n\n\n\nPo deseti sezonách v I. A třídě – sk. A přišel v sezoně 2007/08 postup z 2. místa. Od sezony 2008/09 hraje opět Přebor Jihomoravského kraje.\n\n\nZdroj: \n\n\n\nZdroj: \n\nPoznámky:\n\nMužstvo Dobrovolná sportovní organisace Jiskra Trhárny Ivančice (1953 – 1956) bylo jedním ze dvou, která vznikla administrativně koncem roku 1952 – s platností od soutěžního ročníku 1953 – vyčleněním z \"Jednotné tělovýchovné organisace Sokol Ivančice\". Odehrál 4 sezony v krajských soutěžích, roku 1957 fúzoval s \"DSO Slavoj Ivančice\" opět v jeden klub \"TJ Slovan Ivančice\".\n\n\nZdroj: \n\n\n\nZdroj: \n\nFC Ivančice „B“ je rezervním týmem Ivančic, který se pohybuje na okresní úrovni. Od sezony 2015/16 hraje Okresní přebor Brno-venkov (8. nejvyšší soutež).\n\n\nZdroj: \n\n\n\nZdroj: \n\n"}
{"id": "1139353", "url": "https://cs.wikipedia.org/wiki?curid=1139353", "title": "Bixby (Oklahoma)", "text": "Bixby (Oklahoma)\n\nBixby je americké město v okresech Tulsa a Wagoner ve státě Oklahoma, ležící na předměstí Tulsy. K roku 2011 zde žilo 21 137 obyvatel. Mezi lety 2000 a 2010 šlo o páté nejrychleji rostoucí město státu Oklahoma (během desetiletí došlo k nárůstu počtu obyvatel o 56,6% ). Městem protéká řeka Arkansas, která jej rozděluje na severní a jižní část.\n\n"}
{"id": "1139354", "url": "https://cs.wikipedia.org/wiki?curid=1139354", "title": "Peter Zeitlinger", "text": "Peter Zeitlinger\n\nPeter Zietlinger (6. června 1960 Praha, Československo) je rakouský kameraman. Od roku 1995 spolupracuje s režisérem Wernerem Herzogem. Za jejich dokumentární film \"Setkání na konci světa (Encounters at the End of the World)\" získali nominaci na Oscara.\n\nNarodil se v Praze, ale po okupaci Československa v roce 1968 odešel s rodiči do Rakouska. V letech 1980–87 studoval Peter na Universität für Musik und darstellende Kunst Wien. Jeho prvními učiteli byli Michael Snow a Peter Kubelka. Následoval Vittorio Storaro, Sven Nykvist a Vilmos Zsigmond.\n\n\n"}
{"id": "1139355", "url": "https://cs.wikipedia.org/wiki?curid=1139355", "title": "Guangzhou International Women's Open 2015", "text": "Guangzhou International Women's Open 2015\n\nGuangzhou International Women's Open 2015 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem městské tenisového centra. Konal se mezi 21. až 27. zářím 2015 v čínském Kantonu jako 12. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Dotace tak byla oproti roku 2014 snížena na polovinu. Poslední přímou postupující do hlavní soutěže dvouhry byla 111. tchajwanská hráčka žebříčku WTA Sie Su-wej.\n\nNejvýše nasazenou hráčkou ve dvouhře se stala světová dvojka Simona Halepová z Rumunska, která vypadla ve čtvrtfinále s Češkou z osmé desítky žebříčku Denisou Allertovou. Ta se probojovala do svého prvního finále na okruhu WTA Tour, v němž hladce podlehla bývalé první hráčce světa Jeleně Jankovićové ze Srbska. Deblovou soutěž vyhrál nejslepší světový pár Martina Hingisová a Sania Mirzaová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n"}
{"id": "1139358", "url": "https://cs.wikipedia.org/wiki?curid=1139358", "title": "St. Petersburg Open 2015", "text": "St. Petersburg Open 2015\n\nSt. Petersburg Open 2015 byl tenisový turnaj pořádaný jako součást mužského okruhu ATP World Tour, který se hrál v aréně Sibur na dvorcích s tvrdým povrchem Portable Rebound Ace. Konal se mezi 21. až 27. zářím 2015 v severoruském Petrohradu jako 20. ročník turnaje.\n\nTurnaj s rozpočtem 1 090 000 dolarů patřil do kategorie ATP World Tour 250. Posledním přímým účastníkem v singlové soutěži byl 87. lotyšský hráč klasifikace a šampion z roku 2013 Ernests Gulbis. Nejvýše nasazeným tenistou ve dvouhře se stal pátý muž žebříčku Tomáš Berdych z České republiky, který po volném losu ve druhém kole vypadl s Italem Simonem Bolellim. Posedmé dokázal ve dvouhře na okruhu ATP World Tour triumfovat druhý nasazený Milos Raonic z Kanady. Soutěž čtyřhry ovládl filipínsko-finský pár Treat Conrad Huey a Henri Kontinen.\n\nSt. Petersburg Open se na okruh ATP Tour vrátil po roční pauze, když plánovaný Tel Aviv Open, jenž ho měl nahradit, se v letech 2014 a 2015 neuskutečnil. Událost také získala nové místo konání, arénu Sibur, a její dotace byla více než zdvojnásobena.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1139359", "url": "https://cs.wikipedia.org/wiki?curid=1139359", "title": "Dálniční křižovatka Weinsberg", "text": "Dálniční křižovatka Weinsberg\n\nAutobahnkreuz Weinsberg (zkráceně též Kreuz Weinsberg nebo Weinsberger Kreuz; zkratka AK Weinsberg) je křižovatka dvou německých dálnic, nacházející se ve spolkové zemi Bádensko-Württembersko u města Weinsberg. Zde se kříží dálnice A 6 s dálnici A 81.\n\nDálniční křižovatka se nachází na území města Weinsberg severovýchodně od jeho obydlené části. Dalšími obcemi v okolí jsou Ellhofen, Eberstadt a Erlenbach. Křižovatka se nachází v údolí řeky Sulm v zářezu mezi kopci Wildenberg (severovýchodně od křižovatky), Kayberg (severozápadně od křižovatky) a Burgberg (jihozápadně od křižovatky). Toto prostorové sevření okolními kopci má do značné míry svůj vliv v konečné podobě křižovatky.\n\nNejbližší větší města jsou Heilbronn (asi 6 km po dálnici A 6 na západ), Stuttgart (asi 45 km po dálnici A 81 na jih), Würzburg (asi 85 km po dálnici A 81 na sever) a Nürnberg (asi 160 km po dálnici A 6 na východ).\n\nAutobahnkreuz Weinsberg je mimoúrovňová křižovatka dálnice A 6 procházející západo-východním směrem (Saarbrücken - Mannheim - Nürnberg - Waidhaus) a dálnice A 81 procházející severo-jižním směrem (Würzburg - Stuttgart - Singen (Hohentwiel)). Současně se na ní kříží i evropské silnice E50 a E41. Na dálnici A 6 je označena jako sjezd 38 a na dálnici A 81 je označena jako sjezd 9.\n\nAutobahnkreuz Weinsberg je proveden jako čtyřlístková čtyřramenná dálniční křižovatka, jejíž jedna vratná rampa (ve směru od Stuttgartu na Mannheim) je nahrazena rampou přímou. Současně se jedná o tzv. TOTSO křižovatku, neboť při příjezdu po dálnici A 6 od Mannhemu (ze západu) přechází přímé jízdní pruhy na dálnici A 81 ve směru na Stuttgart a stejně tak při příjezdu po dálnici A 81 od Stuttgartu (z jihu) přechází přímé jízdní pruhy na dálnici A 6 ve směru na Mannheim. Pro setrvání na dálnici A 6 ve směru na Nürnberg, resp. pro setrvání na dálnici A 81 ve směru na Würzburg, je nutné odbočit.\n\nDálniční křižovatka u města Weinsberg byla uvažována již na přelomu 30. a 40. let 20. století, neboť už tehdy byly plánovány dálniční tahy ve směrech dnešní dálnice A 6 a dálnice A 81. Již v roce 1940 byla k městu Weinsberg od Stuttgartu přivedena dnešní dálnice A 81 (tehdy jako říšská dálnice, úsek 39). Avšak výstavba křižovatky, jakož i navazujících úseků dálnic se vzhledem k válečným událostem nekonala.\n\nAutobahnkreuz Weinsberg byl postaven ve třech etapách v letech 1966 až 1973, kdy pokračovala výstavba německé dálniční sítě. V rámci první etapy byly postaveny a roku 1966 zprovozněny přímě větve ve směru Mannheim (A 6) - Stuttgart (A 81). Tato etapa byla součástí výstavby dálnice A 6 v úseku Mannheim - Walldorf - Weinsberg. Jako druhá etapa byly vybudovány odbočovací a připojovací rampy větve ve směru na Nürnberg (A 6), přičemž zprovozněny byly spolu s úsekem dálnice A 6 Weinsberg - Schwabbach. Celá křižovatka byla dokončena v roce 1973, kdy v rámci třetí etapy byla vybudována a zprovozněna větev ve směru na Würzburg (A 81); tato větev byla zprovozněna spolu s úsekem dálnici A81 Weinsberg - Möckmühl.\n\nV průměru projede křižovatkou 140 000 vozidel denně.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n\nSbírka obrázků Zemského úřadu pro silniční záležitosti k dálniční křižovatce Weinsberg (Státní archiv Ludwigsburg): část 1, část 2, část 3\n"}
{"id": "1139360", "url": "https://cs.wikipedia.org/wiki?curid=1139360", "title": "Open de Moselle 2015", "text": "Open de Moselle 2015\n\nOpen de Moselle 2015 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem komplexu Parc des Expositions de Metz Métropole. Konal se mezi 21. až 27. zářím 2015 v francouzských Metách jako 18. ročník turnaje.\n\nTurnaj s rozpočtem 494 310 eur patřil do kategorie ATP World Tour 250. Posledním přímým účastníkem v singlové soutěži byl 96. kazašský hráč klasifikace Oleksandr Nedověsov. Nejvýše nasazeným tenistou ve dvouhře se stala světová čtyřka Stan Wawrinka ze Švýcarska, která před čtvrtfinále odstoupila. Soutěž dvouhry dokázal na tomto turnaji potřetí ovládnout domácí tenista Jo-Wilfried Tsonga. Ve čtyřhře se stali vítězi Polák Łukasz Kubot a domácí hráč Édouard Roger-Vasselin.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1139361", "url": "https://cs.wikipedia.org/wiki?curid=1139361", "title": "Lac d'Aiguebelette", "text": "Lac d'Aiguebelette\n\nLac d'Aiguebelette je přírodní jezero u vesnice Aiguebelette-le-Lac ve francouzském departementu Savojsko.\n\nJezero se nachází na jižním konci pohoří Jura asi 10 km východně od Chambéry a 100 km západně od Lyonu. S rozlohou 5,45 km² jde o sedmé největší přírodní jezero ve Francii. Maximální hloubka jezera je 71 metrů.\n\nJezero je soukromé, patří rodině de Rivérieulx de Chambost de Lépin a společnosti Électricité de France. Vlastníci svěřili správu jezera společenství vesnic kolem jezera – \"Communauté de communes du Lac d'Aiguebelette\".\n\nV jižní části jezera se nacházejí dva ostrovy, \"Le Petit Ile\" (Malý ostrov) a \"Le Grand Ile\" (Velký ostrov). Na větším ostrově je kaple.\n\nJezero se nachází v západní časti departmentu Savojsko. Na jeho březích leží pět vesnic – Nances na severu, Novalaise na severozápadě, Saint-Alban-de-Montbel na západě, Lépin-le-Lac na jihu a Aiguebelette-le-Lac na jihovýchodě.\n\nSeverovýchodně od jezera se zvedá hřeben Chaîne de l'Épine, součást pohoří Jura. Tvoří přirozenou bariéru mezi jezerem a městem Chambéry, centrem departementu.\n\nJezero má přibližně tvar rovnoramenného trojúhelníku, jehož základnu tvoří jižní strana jezera. Maximální délka je 3,75 km, maximální šířka 1,98 km, minimální šířka 550 m. Podle batymetrických měření se v jezeře nachází pět podvodních pánví, dvě podvodní vyvýšeniny a nad hladinu ční dva ostrovy. Maximální hloubka jezera 71,1 m je lokalizována blízko východního pobřeží. Západní část jezera je mělčí.\n\nOdhadovaný objem vody v jezeře je 166 miliónů metrů krychlových.\n\nJezero kompletně zamrzlo naposledy v roce 1956.\n\nJezero je chráněným územím od roku 1933. Od roku 2006 je součástí evropské sítě chráněných území Natura 2000.\n\nBohatost rybích druhů v jezře je dána důsledkem přírodních poměrů, ale i aktivitou místních rybářů, kteří do jezera pravidelně vysazují plůdek. Z ryb se v jezeře vyskytují ouklej obecná, plotice obecná, perlín ostrobřichý, cejn velký, kapr, okoun, štika, mník jednovousý a z lososovitých ryb siven severní, pstruh a síh malý.\n\nLyska černá se hojně vyskytuje u břehů jezera, s výjimkou zimy. Na jezeře asi nejvíce upoutá potápka roháč, setkáme se zde také s kachnou divokou, labutí velkou, na březích jezera sídlí volavka popelavá či slípka zelenonohá.\n\nJezero je domovem množství vážek, včetně lesklice čárkované, která je endemitem jihovýchodní Evropy a ve Francii je chráněná zákonem.\n\nJezero je v létě vyhledávaným turistickým cílem. Pláže se nacházejí především na západní straně jezera, ale u plavců je populární i východní břeh s příkřejším svahem. Populární je jízda na šlapadlech, provoz motorových člunů a skútrú je zakázán od roku 1967. V okolí jezera se na chází několik kempů.\n\nVe vesnici Nantes na severním břehu jezera se nachází muzeum \"Maison du Lac d'Aiguebelett\", kde je možné zhlédnout expozice a výstavy o jezeře.\n\nJezero se vyznačuje klidnou hladinou, je chráněno před větry. To jej činí nevhodným pro jachting. Základnu (vybodovanou v roce 1981) zde ovšem mají veslaři, trénují zde špičkové týmy. Již dvakrát se zde konalo Mistrovství světa ve veslování – v letech 1997 a 2015.\n\nHřeben Chaîne de l'Épine ležící severovýchodně od jezera je startovním místem paraglidistů, kteří plachtí dolů z hřebene směrem k jezeru.\n\n\n"}
{"id": "1139362", "url": "https://cs.wikipedia.org/wiki?curid=1139362", "title": "Open de Moselle 2015 – mužská dvouhra", "text": "Open de Moselle 2015 – mužská dvouhra\n\nDo soutěže mužské dvouhry na tenisovém turnaji Open de Moselle 2015 nastoupilo dvacet osm hráčů. Obhájcem titulu byl belgický tenista David Goffin, který do turnaje nezasáhl.\n\nPotřetí v kariéře dokázala turnaj ovládnout domácí Jo-Wilfried Tsonga, jenž ve finále zdolal krajana, dvojnásobného šampiona turnaje a nasazenou turnajovou dvojku Gillese Simona po třech setech 7–6, 1–6 a 6–2. V probíhající sezóně si tak připsal premiérové turnajové vítězství, které představovalo dvanáctý singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1139363", "url": "https://cs.wikipedia.org/wiki?curid=1139363", "title": "St. Petersburg Open 2015 – mužská dvouhra", "text": "St. Petersburg Open 2015 – mužská dvouhra\n\nDo soutěže mužské dvouhry na tenisovém turnaji St. Petersburg Open 2015 nastoupilo dvacet osm hráčů. Obhájcem titulu byl lotyšský tenista Ernests Gulbis, kterého v úvodním kole vyřadil Kypřan Marcos Baghdatis.\n\nVítězem dvouhry se stal druhý nasazený kanadský tenista Milos Raonic, který ve finále zdolal turnajovou sedmičku Portugalce João Sousu po třísetovém průběhu 6–3, 3–6 a 6–3. V probíhající sezóně si tak připsal premiérové turnajové vítězství, které představovalo sedmý singlový titul na okruhu ATP Tour. Portugalec naopak neuspěl ani ve třetím finále v probíhající sezóně, když neuspěl jak ve švýcarské Ženevě, tak v chorvatském Umagu.\n\nČtyři nejvýše nasazení hráči měli volný los do druhého kola.\n\n"}
{"id": "1139364", "url": "https://cs.wikipedia.org/wiki?curid=1139364", "title": "St. Petersburg Open 2015 – mužská čtyřhra", "text": "St. Petersburg Open 2015 – mužská čtyřhra\n\nDo soutěže mužské čtyřhry na tenisovém turnaji St. Petersburg Open 2015 nastoupilo šestnáct dvojic. Obhájcem titulu byl španělský pár David Marrero a Fernando Verdasco, jehož členové do turnaje nezasáhli.\n\nVítězem čtyřhry se stal nejvýše nasazený pár složený z Filipínce Treata Conrada Hueyeho a Fina Henriho Kontinena, který ve finále zdolal rakouské turnajové dvojky Juliana Knowleho a Alexandera Peyu výsledkem 7–5 a 6–3. Oba šampioni tak získali premiérový společný titul z deblu, jenž pro Hueyeho představoval páté turnajové vítězství ze čtyřhry na okruhu ATP Tour a pro Kontinena rovněž pátou takovou deblovou trofej.\n\nOba šampioni si do žebříčku ATP připsali 250 bodů.\n\n"}
{"id": "1139365", "url": "https://cs.wikipedia.org/wiki?curid=1139365", "title": "Open de Moselle 2015 – mužská čtyřhra", "text": "Open de Moselle 2015 – mužská čtyřhra\n\nDo soutěže mužské čtyřhry na tenisovém turnaji Open de Moselle 2015 nastoupilo šestnáct dvojic. Obhájcem titulu byl polský pár Mariusz Fyrstenberg a Marcin Matkowski, jehož členové se turnaje nezúčastnili.\n\nVítězem čtyřhry se stal druhý nasazený pár složený z Poláka Łukasze Kubota a Francouze Édouarda Rogera-Vasselina, který ve finále zdolal nejvýše nasazený francouzský pár Pierre-Hugues Herbert a Nicolas Mahut po vyrovnaném průběhu setů 2–6 a 6–3, až v superitebreaku poměrem míčů [10–7]. Oba šampioni tak získali premiérový společný titul z deblu, jenž pro Kubota představoval dvanácté turnajové vítězství ze čtyřhry na okruhu ATP Tour a pro Vasselina jedenáctou takovou deblovou trofej.\n\nOba šampioni si do žebříčku ATP připsali 250 bodů.\n\n"}
{"id": "1139366", "url": "https://cs.wikipedia.org/wiki?curid=1139366", "title": "Guangzhou International Women's Open 2015 – ženská dvouhra", "text": "Guangzhou International Women's Open 2015 – ženská dvouhra\n\nDo soutěže ženské dvouhry na tenisovém turnaji Guangzhou International Women's Open 2015 nastoupilo třicet dva hráček. Obhájkyní titulu byla rumunská tenistka Monica Niculescuová, kterou ve čtvrtfinále vyřadila Belgičanka Yanina Wickmayerová.\n\nVítězkou dvouhry se stala čtvrtá nasazená Srbka Jelena Jankovićová, jež ve finále zdolala české překvapení turnaje Denisu Allertovou po hladkém dvousetovém průběhu 6–2 a 6–0. V probíhající sezóně si připsala premiérové turnajové vítězství, které představovalo čtrnáctý singlový titul na okruhu WTA Tour.\n\nAllertová, která ve čtvrtfinále vyřadila světovou dvojku Simonu Halepovou, dosáhla v následném vydání žebříčku WTA z 28. září 2015 kariérního maxima, když figurovala na 57. příčce.\n\n"}
{"id": "1139367", "url": "https://cs.wikipedia.org/wiki?curid=1139367", "title": "Korea Open 2015 – ženská dvouhra", "text": "Korea Open 2015 – ženská dvouhra\n\nDo soutěže ženské dvouhry na tenisovém turnaji Korea Open 2015 nastoupilo třicet dva hráček. Obhájkyní titulu byla česká tenistka Karolína Plíšková, která zvolila start na paralelně probíhajícím tokijském Toray Pan Pacific Open.\n\nVítězkou dvouhry se stala nejvýše nasazená Irina-Camelia Beguová z Rumunska, když ve finále zdolala překvapení turnaje nenasazenou běloruskou tenistku Aljaksandru Sasnovičovou po dvousetovém průběhu 6–3 a 6–1. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour.\n\nPo utkání pak při slavnostním ceremoniálu Beguová odvětila: „\"Jsem šťastná, že jsem vyhrála svůj druhý titul na okruhu WTA. Snažím se na sobě pracovat a zdá se mi, že jsem se od toho prvního titulu dost zlepšila. Odehrála jsem spoustu zápasů a díky tomu nasbírala řadu cenných zkušeností, které jsou potřebné. Přijde mi, že jsem teď více konzistentní a cítím se na kurtu pohodlně\".“\n\n"}
{"id": "1139368", "url": "https://cs.wikipedia.org/wiki?curid=1139368", "title": "Toray Pan Pacific Open 2015 – ženská dvouhra", "text": "Toray Pan Pacific Open 2015 – ženská dvouhra\n\nDo soutěže ženské dvouhry na tenisovém turnaji Toray Pan Pacific Open 2015 nastoupilo dvacet osm hráček. Obhájkyní titulu byla druhá nasazená Srbka Ana Ivanovićová, kterou ve čtvrtfinále vyřadila slovenská hráčka Dominika Cibulková.\n\nVítězkou dvouhry se stala sedmá nasazená Agnieszka Radwańská, jež ve finále zdolala turnajovou osmičku Belindu Bencicovou ze Švýcarska po dvousetovém průběhu 6–2 a 6–2. V probíhající sezóně si připsala premiérové turnajové vítězství, které představovalo patnáctý singlový titul na okruhu WTA Tour.\n\nPo utkání pak při slavnostním ceremoniálu Radwańská konstatovala: „\"Byl to dobrý zápas. Belinda hraje skvělý tenis a je těžké proti ní hrát. Hodně mě tlačila a já jsem tak musela hrát na dvě stě procent. Bylo to finále, takže jsem prostě chtěla vyhrát. Bojovala jsem o každý míč a snažila jsem se chodit si pro body\".“\n\nČtyři nejvýše nasazené hráčky měly volný los do druhého kola.\n\n"}
{"id": "1139369", "url": "https://cs.wikipedia.org/wiki?curid=1139369", "title": "Toray Pan Pacific Open 2015 – ženská čtyřhra", "text": "Toray Pan Pacific Open 2015 – ženská čtyřhra\n\nDo soutěže ženské čtyřhry na tenisovém turnaji Toray Pan Pacific Open 2015 nastoupilo šestnáct dvojic. Obhájcem titulu byl zimbabwsko-indický pár Cara Blacková a Sania Mirzaová, jehož členky do turnaje nezasáhly. Blacková do Tokia nepřicestovala. Deblová světová jednička Mirzaová zvolila start ve čtyřhře na paralelně probíhajícím Guangzhou International Women's Open v Kantonu, který s Hingisovou vyhrála.\n\nVítězem čtyřhry se stal třetí nasazený španělský pár Garbiñe Muguruzaová a Carla Suárezová Navarrová, který ve finále zdolal tchajwanské turnajové dvojky Čan Chao-čching a Čan Jung-žan výsledkem 7–5 a 6–1. Obě šampionky si do žebříčku WTA připsaly 470 bodů. Muguruzaová vybojovala na okruhu WTA Tour pátý deblový titul a pro Suárezovou Navarrovou to byla třetí trofej ze čtyřhry.\n\n"}
{"id": "1139370", "url": "https://cs.wikipedia.org/wiki?curid=1139370", "title": "Korea Open 2015 – ženská čtyřhra", "text": "Korea Open 2015 – ženská čtyřhra\n\nDo soutěže ženské čtyřhry na tenisovém turnaji Korea Open 2015 nastoupilo šestnáct dvojic. Obhájcem titulu byl španělsko-rumunský pár Lara Arruabarrenová a Irina-Camelia Beguová, jehož členky nestartovaly společně. Arruabarrenová nastoupila se Slovinkou Andrejou Klepačovou v roli nejvýše nasazených tenistek. Spoluhráčkou Beguové se stala krajanka Ioana Raluca Olaruová, s níž skončila v semifinále na raketách nizozemsko-švédské formace Kiki Bertensová a Johanna Larssonová.\n\nVítězem čtyřhry se stal nejvýše nasazený pár složený ze Španělky Lary Arruabarrenové a Slovinky Andreji Klepačové, který ve finále zdolal nizozemsko-švédské turnajové dvojky Kiki Bertensovou a Johannu Larssonovou po vyrovnaném průběhu setů 2–6 a 6–3, až v superitebreaku poměrem míčů [10–6]. Obě šampionky tak získali premiérový společný titul z deblu, jenž pro Arruabarrenovou představoval páté turnajové vítězství ze čtyřhry na okruhu WTA a pro Klepačovou čtvrtou takovou deblovou trofej.\n\nObě šampionky si do žebříčku WTA připsaly 280 bodů.\n\n"}
{"id": "1139371", "url": "https://cs.wikipedia.org/wiki?curid=1139371", "title": "Guangzhou International Women's Open 2015 – ženská čtyřhra", "text": "Guangzhou International Women's Open 2015 – ženská čtyřhra\n\nDo soutěže ženské čtyřhry na tenisovém turnaji Guangzhou International Women's Open 2015 nastoupilo patnáct dvojic a nejvýše nasazené měly volný los do čtvrtfinále. Obhájcem titulu byl pár Čuang Ťia-žung a Liang Čchen, jehož členky nestartovaly společně. Čuang do turnaje nezasáhla. Spoluhráčkou Liangové se stala krajanka Wang Ja-fan, s níž skončila ve čtvrtfinále na raketách Sü Š'-lin a Jou Siao-ti.\n\nVítězem čtyřhry se stal nejvýše nasazený švýcarsko-indický pár Martina Hingisová a Sania Mirzaová, který ve finále zdolal čínskou dvojici Sü Š'-lin a Jou Siao-ti výsledkem 6–3 a 6–1. Obě šampionky si do žebříčku WTA připsaly 280 bodů.\n\nHingisová na okruhu WTA Tour vybojovala čtyřicátý sedmý deblový titul a pro Mirzaovou to byla dvacátá devátá trofej ze čtyřhry. Společně pak dosáhly na šestý turnajový vavřín, a po Wimbledonu a US Open, vyhrály třetí finále v řadě.\n\nNejvýše nasazený pár měl volný los do čtvrtfinále.\n"}
{"id": "1139372", "url": "https://cs.wikipedia.org/wiki?curid=1139372", "title": "Kostel Povýšení svatého Kříže (Široké Třebčice)", "text": "Kostel Povýšení svatého Kříže (Široké Třebčice)\n\nKostel Povýšení svatého Kříže je římskokatolický kostel zasvěcený Povýšení svatého Kříže v Širokých Třebčicích v okrese Chomutov. Stojí v parku uprostřed vesnice.\n\nPředchůdcem kostela byla barokní kaple Povýšení svatého Kříže postavená v roce 1722. V roce 1789 byla povýšena na kostel. Počátkem 19. století byla její stavba z větší části zbořena a na stejném místě vznikla roku 1802 budova současného kostela, která byla opravena v roce 1911.\n\nKostelní loď  má plochý strop a obdélný půdorys. Navazuje na ni pravoúhlý presbytář s valenou klenbou a s půlkruhovou apsidou. Na severní straně je k lodi připojena sakristie. Fasády kostela jsou s výjimkou sakristie členěné pilastry, ukončenými kompozitními hlavicemi. Na dvouetážovém štítu v západním průčelí stojí sochy světců.\n\nNa malé návsi jihozápadně od kostela stojí sloup se sochou svatého Jana Nepomuckého z období okolo roku 1700. Na východním okraji parku s kostelem se nachází hospodářský areál zbořeného zámku. Domy na severu jsou pozůstatkem židovské čtvrti.\n\n\n"}
{"id": "1139396", "url": "https://cs.wikipedia.org/wiki?curid=1139396", "title": "Joachim Patinir", "text": "Joachim Patinir\n\nJoachim Patinir nebo Patinier či Patenier (asi mezi 1475 a 1480 v okolí Dinantu – asi 5. října 1524 Antverpy) byl vlámský malíř a kreslíř.\n\nO jeho životě se ví málo. První zmínka pochází z roku 1515, kdy byl přijat do antverpského malířského Cechu sv. Lukáše. Roku 1520 se Patinir setkal s Dürerem, který ho chválil jako dobrého krajináře (což je první známý výskyt malířského termínu \"krajinář\"). Pravděpodobně byl strýcem malíře Herriho z Dinantu, jehož styl ovlivnil.\n\nPatinir přispěl k rozoji malířského stylu zvaného Weltlandschaft, založeného na panoramatickém znázornění fantastických krajin, vůči nimž se lidské postavy jeví malé. Byl silně ovlivněn Hieronymem Boschem a spolupracoval s Quentinem Massysem, s nímž pravděpodobně vytvořili společně některé obrazy, dnes připisované jednomu z nich.\n\nK jeho známým dílům patří \"Krajina se sv. Jeronýmem\" (Madrid, Prado), \"Kristův křest\" (Vídeň, Uměleckohistorické muzeum), \"Pokušení sv. Antonína\" (Prado) nebo \"Útěk do Egypta\" (Antverpy, Koninklijk Museum voor Schone Kunsten).\n"}
{"id": "1139407", "url": "https://cs.wikipedia.org/wiki?curid=1139407", "title": "Manželství s mafií", "text": "Manželství s mafií\n\nManželství s mafií (v anglickém originále \"\") je americká filmová komedie z roku 1988. Natočil jej režisér Jonathan Demme a na scénáři spolupracovali Barry Strugatz a Mark R. Burns. Hlavní role ve filmu hráli Michelle Pfeiffer, Dean Stockwell a Matthew Modine. Stockwell byl za svou roli neúspěšně nominován na Oscara a Pfeiffer na Zlatý glóbus. Autorem hudby k filmu byl David Byrne. Dále se zde nachází například coververze písně „You Don't Miss Your Water“ v podání Briana Ena. Převážná část filmu byla natočena v New Yorku, část děje se odehrávala i v Miami.\n"}
{"id": "1139412", "url": "https://cs.wikipedia.org/wiki?curid=1139412", "title": "Omnichord", "text": "Omnichord\n\nOmnichord je elektronický hudební nástroj, který v roce 1981 představila japonská společnost Suzuki. Obvykle je vybaven dotykovou deskou a tlačítky pro durový kvintakord, mollový kvintakord a septakord. Nejzákladnější metodou hry na nástroj je stisknutí tlačítka pro akord a následně přejetí prstem nebo kytarovým trsátkem (pro napodobení hry na strunný nástroj) po dotykové desce. Omnichord byl původně navržen jako elektronická náhrada pro autoharfu, později se však stal populárním jako samostatný nástroj. Mezi hráče na tento nástroj patří například Brian Eno a Damon Albarn.\n"}
{"id": "1139413", "url": "https://cs.wikipedia.org/wiki?curid=1139413", "title": "Blanka Portugalská (1240)", "text": "Blanka Portugalská (1240)\n\nInfantka Blanka Portugalská (1192 – 17. listopadu 1240, Guadalajara) byla portugalská infantka, osmé dítě krále Sancha I. Portugalského a jeho ženy Dulce Aragonské. Byla paní z Guadalajary. Blanka byla spoluzakladatelkou a jeptiškou dominikánského kláštera v Coimbře. Je pohřbena v klášteře sv. Kříže v Coimbře.\n"}
{"id": "1139415", "url": "https://cs.wikipedia.org/wiki?curid=1139415", "title": "Asellus Borealis", "text": "Asellus Borealis\n\nAsellus Borealis (v překladu Severní oslík), též γ Cancri je hvězda v souhvězdí Raka. Nachází se v blízkosti ekliptiky a tak může být zakryta Měsícem a vzácněji i planetou. Společně s hvězdou Asellus Australis patří mezi dva „oslíky“, což jsou hvězdy, mezi kterými se nachází Hvězdokupa Jesličky.\n"}
{"id": "1139436", "url": "https://cs.wikipedia.org/wiki?curid=1139436", "title": "R. Geraint Gruffydd", "text": "R. Geraint Gruffydd\n\nR. Geraint Gruffydd (9. června 1928 – 24. března 2015) byl velšský pedagog, odborník na velšský jazyk a literaturu. Narodil se v severovelšské vesnici Tal-y-bont. Studoval na Bangorské univerzitě a následně na oxfordské Jesus College. V letech 1970 až 1980 působil na Aberystwythské univerzitě a v letech 1980 až 1985 působil jako knihovník ve Velšské národní knihovně. Zemřel roku 2015 ve věku 86 let.\n"}
{"id": "1139442", "url": "https://cs.wikipedia.org/wiki?curid=1139442", "title": "Robert Blake (rozcestník)", "text": "Robert Blake (rozcestník)\n\nRobert Blake může být:\n\n"}
{"id": "1139443", "url": "https://cs.wikipedia.org/wiki?curid=1139443", "title": "Abecední telegrafie", "text": "Abecední telegrafie\n\nAbecední telegrafie je druh telegrafie, při kterém se uskutečňuje elektrický dálkový přenos textu. Každý znak abecedy, číslo, či jiný znak má svůj příslušný jedinečný kód telegrafní abecedy. Vysílač text přemění na dálnopisné značky, které jsou přenášeny po telegrafním spoji. V cíli se následně přijímačem dekódují zpět na znaky telegrafní abecedy, ze které se reprodukuje text vysílané zprávy.\n"}
{"id": "1139447", "url": "https://cs.wikipedia.org/wiki?curid=1139447", "title": "Abel Xavier", "text": "Abel Xavier\n\nAbel Luís da Silva Costa Xavier (* 30. listopadu 1972, Nampula, Mosambik) je bývalý profesionální fotbalový obránce, reprezentant Portugalska a později fotbalový trenér. Je známý pro jeho excentrické účesy.\nNa klubové úrovni působil mimo Portugalsko v Anglii, Itálii, Španělsku, Nizozemsku, Německu, Turecku a USA.\n\nV roce 2013 působil i jako trenér portugalského klubu SC Olhanense. V letech 2014–2015 byl trenérem portugalského týmu SC Farense a v roce 2015 převzal CD Aves.\n\n"}
{"id": "1139448", "url": "https://cs.wikipedia.org/wiki?curid=1139448", "title": "Jalovec polokulovitý", "text": "Jalovec polokulovitý\n\nJalovec polokulovitý (\"Juniperus semiglobosa\") je jehličnatá dřevina z čeledi cypřišovité. Je to strom dorůstající výšky 10 až 20 metrů. Jehličí dospělých rostlin je drobné a šupinovité. Vyskytuje se ve velehorách Střední Asie. Je vzácně pěstován jako sbírková dřevina.\n\nJalovec polokulovitý je dvoudomý nebo vzácně jednodomý strom dorůstající výšky 10 až 20 metrů a výčetního průměru kmene 1 až 2 metry. Na horských stanovištích při hranici lesa někdy roste jako keř. Většinou je jednokmenný. Koruna je kuželovitá nebo nepravidelná. Nejmladší větévky jsou dlouhé, rozkladité nebo vystoupavé, 1 až 2 mm tlusté. Na mladých rostlinách jsou téměř vzpřímené, na letitých exemplářích naopak až převislé. Kůra je na mladých větévkách zprvu hladká, později šupinovitě odlupčivá a rezavě hnědá. Starší exempláře mají rezavě až šedě hnědou, vláknitou, podélně brázditou borku odlupující se v dlouhých pruzích. Jehlice jsou šupinovité i jehlicovité. Jehlicovité listy jsou většinou přítomny jen na mladých rostlinách a v dospělosti mizejí. Jsou pichlavé, křižmostojné nebo v přeslenech po 3, 3 až 7 mm dlouhé, na spodní straně vypouklé. Šupinovité listy jsou křižmostojné, kosočtverečně vejčité, těsně přilehlé, 1 až 2,5 mm dlouhé, na starších větvích delší. Na rubu je ve střední části žlázka. Samčí šištice jsou elipsoidní, 3 až 5 mm dlouhé, jednotlivé na konci nebo při konci nejmladších větví. Mladé samičí šištice jsou tmavě zelené, jednotlivé, na konci nebo při konci nejmladších větví. Zralé jalovčinky jsou světle hnědé až modročerné, na povrchu s šedým povlakem, obvejčitě kulovité až téměř trojúhelníkovité. Obsahují 2 až 3 semena. Semena jsou hranatě vejcovitá, 3 až 6 mm dlouhá.\n\nJalovec polokulovitý se vyskytuje ve velehorách Střední Asie na území Kyrgyzstánu, Kazachstánu, Uzbekistánu, Tádžikistánu, sv. Afghánistánu, Pákistánu (Baltistán, Hindúkuš, Karákóram, Kohistán), severní Indie (Kašmír, Džammú, Himáčalpradéš) a Nepálu. Okrajově přesahuje i do Číny (jz. Sin-ťiang, Tibet).\nRoste v sušších vysokohorských údolích v nadmořských výškách od 1600 do 4300 metrů. Charakteristickým stanovištěm jsou otevřené skalnaté svahy a skalní výchozy, kde roste jako součást jehličnatých nebo smíšených lesů, nejčastěji ve společnosti jedle \"Abies pindrow\", cedru himálajského (\"Cedrus deodara\"), smrku Schrenkova (\"Picea schrenkiana\") nebo borovice himálajské (\"Pinus wallichiana\"). Nad touto zónou a na jižních svazích, kde převažuje jalovcová vegetace, roste spolu s druhy \"Juniperus pseudosabina\" a \"J. excelsa\" subsp. \"polycarpos\". Roste i v ledovcových morénách a v subalpínské keřové vegetaci.\n\nTento druh jalovce roste v přírodě v extrémních podmínkách. Je schopný odolávat značnému suchu i velkým rozdílům teplot, které přináší vysokohorské prostředí. Šupinovité jehlice jsou kryty tlustou vrstvou kutikuly, která je nejtlustší ze všech druhů jalovců a dodává jehlicím tohoto druhu charakteristický lesk. Na rozdíl od jiných vysokohorských jalovců nevytváří jalovec polokulovitý ve vyšších výškách plazivé formy a na hranici lesa roste nanejvýš keřovitě.\n\nDruh je řazen v rámci rodu \"Juniperus\" do sekce \"Sabina\". Podle výsledků fylogenetických studií je nejblíže příbuzným druhem jalovec čínský (\"J. chinensis\"). Odlišuje se mj. přítomností obou typů jehlic, kdežto jalovec polokulovitý má v dospělosti pouze šupinovité jehlice.\n\nV oblasti svého výskytu je jalovec polokulovitý používán zejména jako palivo. Dřevo je v omezené míře používáno ke zhotovování suvenýrů a uměleckých předmětů. Je pěstován velice zřídka a bývá též zaměňován s jinými druhy.\nZ českých botanických zahrad a arboret je uváděn pouze z Dendrologické zahrady v Průhonicích. Okrasné kultivary nejsou známy.\n\nV podmínkách České republiky je jalovec polokulovitý plně mrazuvzdorný. Daří se mu na plném slunci, snáší však i polostín. Na půdu není náročný, vyhovuje mu kamenitá a propustná půda. Zóna odolnosti je udávána 4 (až do -34 °C). Množí se výsevem nebo řízkováním.\n\n"}
{"id": "1139450", "url": "https://cs.wikipedia.org/wiki?curid=1139450", "title": "Abell 2029", "text": "Abell 2029\n\nAbell 2029 nebo A2029 je velká kupa galaxií vzdálená jednu miliardu světelných let (přesněji 1,027 miliardy) v souhvězdí Panny blízko hranice se souhvězdím Hada. Centrální galaxie IC 1101 je možná největší známá galaxie, jejíž průměr se odhaduje na 5,6 až 6 milionů světelných let. Pro srovnání, průměr Mléčné dráhy je 100 000 světelných let.\n"}
{"id": "1139452", "url": "https://cs.wikipedia.org/wiki?curid=1139452", "title": "Abell 2218", "text": "Abell 2218\n\nAbell 2218 je kupa galaxií vzdálená 3 miliardy světelných let v souhvězdí Draka. Je známá tím, že vytváří ukázkovou gravitační čočku. Hmotnost této kupy s asi 250 členy je tak velká, že zřetelně deformuje světelné paprsky kup galaxií ležící za ní a vytváří její zdeformovaný, znásobený, ale zjasněný obraz.\n"}
{"id": "1139453", "url": "https://cs.wikipedia.org/wiki?curid=1139453", "title": "Bixby", "text": "Bixby\n\nBixby může být:\n\n"}
{"id": "1139454", "url": "https://cs.wikipedia.org/wiki?curid=1139454", "title": "Ludvík Ferdinand Pruský (1944–1977)", "text": "Ludvík Ferdinand Pruský (1944–1977)\n\nLudvík Ferdinand Pruský (25. srpna 1944, Golczew – 11. července 1977, Brémy; celým jménem německy: \"Louis Ferdinand Oskar Christian Prinz von Preußen\") známý také jako Ludvík Ferdinand mladší byl pruským princem a pátým potomkem pruského prince Ludvíka Ferdinanda staršího a jeho ženy ruské velkokněžny Kiry Kirillovny. Ludvík Ferdinand mladší byl vnukem posledního německého a pruského korunního prince Viléma a pravnukem posledního německého císaře a pruského krále Viléma II. \n\nI přesto, že jeho otec byl druhorozeným synem korunního prince Viléma stal se po jeho smrti v roce 1951 hlavou rodu Hohenzolernů a pretendentem pruského trůnu, jelikož jeho starší bratr princ Vilém (1906-1940) se vzdal své pozice v následnictví aby se mohl oženit s ženou z nižší šlechty a tak se stal Ludvík Ferdinand starší v roce 1951 hlavou rodu. Stejný osud byl čekal i jeho třetího syna Ludvíka Ferdinanda mladšího (oba jeho starší bratři uzavřeli nerovnorodá manželství), kdyby nedošlo v roce 1977 k nehodě. \n\nLudvík Ferdinand mladší se v roce 1967 přihlásil k Bundeswehru s cílem stát se důstojníkem v záloze. V roce 1977, krátce po prvních narozeninách syna Jiřího Fridricha, během druhého těhotenství manželky, se zapojil do vojenského cvičení při kterém byl přitlačen mezi dvě vozidla. Díky nehodě mu byla amputována noha a o několik týdnů později podlehl v Brémách svým zraněním.\n\nJeho manželkou byla Donata von Castell-Rüdenhausen (1950–2015), kterou si vzal 27. května 1975. Pár měl dvě děti:\n\n"}
{"id": "1139455", "url": "https://cs.wikipedia.org/wiki?curid=1139455", "title": "Kateřina Portugalská (1540-1614)", "text": "Kateřina Portugalská (1540-1614)\n\nKateřina Portugalská (18. ledna 1540, Lisabon – 15. listopadu 1614, Vila Viçosa) byla portugalská]] [[infantka a uchazečka o trůn po smrti krále [[Jindřich I. Portugalský|Jindřicha I. Portugalského]].\n\nByla druhou dcerou infanta [[Eduard Portugalský, vévoda z Guimarães|Eduarda Portugalského, vévody z Guimarães]] (šestý syn krále [[Manuel I. Portugalský|Manuela I. Portugalského]]) a [[Isabel z Braganzy|Isabely Braganzské]]. Vdala se za [[Jan I., vévoda z Braganzy|Jana I., vévodu z Braganzy]], potomka dřívějších portugalských panovníků a hlavu z nejdůležitějších šlechtických rodů v Portugalsku. Vévodkyně měla několik dětí, z nichž [[Theodosius II., vévoda z Braganzy]] byl nejstarší ze synů. Když roku 1580 zemřel král Jindřich, Eduardovou záležitostí bylo to že byl jediným legitimním dědicem krále Manuela I. Vzhledem k tomu že mužská linie byla důležitější než ta ženská a dalšími potomky krále byli dcery.\n\nPodle této zásady by byl v první řadě na trůn Kateřin synovec [[Ranuccio I. Farnese]], vévoda z Parmy, jako jedenáctiletý chlapec byl dědicem své starší sestry [[Mariw z Guimarães]].\n\nKateřina se vdala za vévodu z Braganzy Jana, který byl vnukem [[Jakub, vévoda z Braganzy|Jakuba, vévody z Braganzy]] legitimního dědice Portugalska. Vévodčin syn Theodosius, by byl královský dědic a následník trůnu.\n\nTvrzení vévodkyně bylo silné, a bylo posíleno postavení jejího manžela jako jednoho z legitimních nástupců; takže měli oba nárok držet královský majestát. Její tvrzení bylo posíleno skutečností že žila v Portugalsku. Portugalsko však ještě nemělo obecně uznanou vládnoucí královnu, ale vybírali se spíš muži.\n\nFilip II. Španělský zkusil podplatit muže Kateřiny, aby opustil nároky jeho manželky za to že mu předá titul vicekrále [[Brazílie]] a post velmistra Kristova řádu, licenci aby ročně posílal osobní loď do [[Indie]] a manželství s jednou dcerou [[Diego Felix Habsburský|Diega Felixe Habsburského]], knížete [[Asturie|Asturijského]]. Vévoda z Braganzy byl ovlivně manželkou a návrh odmítl.\n\nVévodkyně selhala v boji: nejsilnějším žadatelem byl její bratranec Filip II. který chtěl sjednotit Portugalsko s jimými španělskými královstvími pod jeho nadvládou.\n\nRoku [[1583]] zemřel její manžel a žila jako vdova pod vládou svého kastilského bratrance.\n\nRoku [[1640]] Kateřin vnuk a přímý dědic, tehdejší vévoda z Braganzy se stal králem [[Jan IV. Portugalský|Janem IV. Portugalským]]\n\nZemřela [[15. listopad]]u [[1614]] ve [[Vila Viçosa]].\n\nSpolu se svým manželem Janem měla 10 dětí:\n\n[[Kategorie:Ženy]]\n[[Kategorie:Portugalské infantky|Kateřina]]\n[[Kategorie:Vévodkyně z Braganzy|Kateřina]]\n[[Kategorie:Avizové|Kateřina]]\n[[Kategorie:Braganzové|Kateřina]]\n[[Kategorie:Narození 18. ledna]]\n[[Kategorie:Narození 1540]]\n[[Kategorie:Úmrtí 15. listopadu]]\n[[Kategorie:Úmrtí 1614]]\n[[Kategorie:Narození v Lisabonu]]"}
{"id": "1139456", "url": "https://cs.wikipedia.org/wiki?curid=1139456", "title": "1. česká futsalová liga 1995/96", "text": "1. česká futsalová liga 1995/96\n\nV soubojích 4. ročníku 1. české futsalové ligy 1995/96 se utkalo 16 týmů dvoukolovým systémem podzim - jaro. Nováčky soutěže se staly týmy Pragoclima Ostrava (vítěz 2. ligy), Adamíček Český Krumlov (2. místo ve 2. lize) a CF Damned Praha (3. místo ve 2. lize). Sestupujícími se staly týmy FC Arsenal Benešov, Adamíček Český Krumlov a FC Repas Praha. Vítězem soutěže se stal tým FC Defect Praha.\n\n\nZdroj: \n\n"}
{"id": "1139457", "url": "https://cs.wikipedia.org/wiki?curid=1139457", "title": "Křížová cesta (Křinice)", "text": "Křížová cesta (Křinice)\n\nKřížová cesta v Křinicích na Náchodsku se nachází cca 1,6 kilometru severozápadně od Horních Křinic u kaple v lese na úpatí Stěn. Zastavení lemují část Naučné stezky z Křinic na vrch Hvězda.\n\nKřížová cesta byla založena ve 2. polovině 19. století. Tvoří ji čtrnáct pískovcových kapliček, které nechal postavit křinický sedlák Josef Volke. Výjevy jednotlivých zastavení byly pravděpodobně vyleptány do silných černých skleněných desek a umístěny v mělkých kamenných výklencích.\n\nCesta končí u kaple s původním zasvěcením Panně Marii Hvězdy Jitřní (Morgenstern) postavené roku 1786 nákladem křinických sedláků Johanna Zochera (majitele Schlegelhofu) a Antona Alta, majitele statku č. 127. Kaple byla později zasvěcena sv. Hubertovi. Vedle kaple stávala dřevěná, došky krytá chaloupka, ve které žil ve 2. polovině 19. století jako poustevník Ignaz Pohl. Ten se staral nejen o kapli, ale i o pocestné, kterým ze studně vedle chaloupky poskytoval vodu a nočním chodcům dával rozsvícené louče.\n\nKaple byla obnovena obyvateli Křinic v 80. a 90. letech 20. století za přispění německého rodáka pana Ericha Ansorgeho a zasvěcena sv. Hubertovi. Na úpravách a rekonstrukci zastavení pracoval sochař a kameník Petr Honzátko a dobrovolníci sdružení INEX-SDA.\n\nPřes Křinici vede další Křížová cesta, která vychází z Broumova a vede k mariánské kapli na Hvězdě. Lemuje ji deset křížů, opravených a doplněných výsadbou aleje roku 2000 z iniciativy okolních obcí a dalšími sdruženími a organizacemi. V květnu 2000 byla cesta znovu vysvěcena.\n\n\n"}
{"id": "1139458", "url": "https://cs.wikipedia.org/wiki?curid=1139458", "title": "Aberační elipsa", "text": "Aberační elipsa\n\nAberační elipsa je důsledek roční aberace světla. V důsledku pohybu Země s pozorovatelem kolem Slunce, hvězdy na obloze zdánlivě opisují aberační elipsu s velkou poloosou 20,496 úhlové vteřiny, což je hodnota tzv. \"aberační konstanty k.\"\n\nMalá poloosa závisí na ekliptikální šířce hvězdy: hvězda na ekliptice ji má nulovou a její zdánlivý pohyb je úsečka délky 2 × k, směrem od ekliptiky se postupně zvětšuje, přičemž hvězda na pólu ekliptiky má malou poloosu rovnou aberační konstantě a provádí tak na obloze zdánlivý kruhový pohyb.\n\nAberační elipsa se odlišuje od elipsy paralaxy tím, že má velkou poloosu pro všechny hvězdy stejnou, rovnající se aberační konstantě. Paralaktická elipsa je pro všechny hvězdy jiná a závisí na jejich vzdálenosti od Země. Aberační a paralaktická elipsa jsou vzhledem na sebe fázově posunuté o 90°.\n"}
{"id": "1139459", "url": "https://cs.wikipedia.org/wiki?curid=1139459", "title": "Aberdeen (Jižní Dakota)", "text": "Aberdeen (Jižní Dakota)\n\nAberdeen je město ve Spojených státech amerických, v severovýchodní části státu Jižní Dakota. Je sídlem Brown County, má rozlohu 33,7 km² a žije v něm 24 658 obyvatel (2000), je to třetí nejlidnatější město ve státě.\n\nLeží v oblasti Velkých prérií, západně od řeky James River, v jejím údolí v nadmořské výšce 395 m n. m. Severozápadně od města se rozkládá rekreační oblast Richmond Lake Recreational Area, západně Mina Lake Recreational Area. Ve městě sídlí Northern State University a je obsluhováno regionálním letištěm Aberdeen Regional Airport.\n\nMěsto bylo založeno v roce 1881. Začátkem května 2007 město s okolím postihly rozsáhlé záplavy.\n"}
{"id": "1139460", "url": "https://cs.wikipedia.org/wiki?curid=1139460", "title": "Aberace (právo)", "text": "Aberace (právo)\n\nAberace (lat. \"aberratio ictus\", také \"odchýlení rány\") je v trestním právu jeden ze zvláštních druhů skutkového omylu, který není výslovně upraven v § 18 trestního zákoníku, ale vyplývá z nauky trestněprávní vědy. Spočívá v tom, že až v samotném průběhu příčinné souvislosti pachatel, který má v úmyslu způsobit škodu osobě X, ji omylem či náhodou způsobí osobě Y (např. vystřelí na osobu X s úmyslem ji usmrtit, ale netrefí se a zastřelí osobu Y). Výsledkem je, že pachatelova představa kauzálního průběhu trestného činu se neshoduje se skutečností. Případ se následně hodnotí jako jednočinný souběh nedbalostního trestného činu proti osobě Y a pokusu o úmyslný trestný čin vůči osobě X. Pod aberaci ale také spadají případy, kdy pachatel zasáhne jak osobu Y, tak osobu X.\n"}
{"id": "1139461", "url": "https://cs.wikipedia.org/wiki?curid=1139461", "title": "Marie Dorotea Portugalská", "text": "Marie Dorotea Portugalská\n\nMarie Dorotea Portugalská (celým jménem: \"Maria Francisca Doroteia Josefa Antónia Gertrudes Rita Joana Efigénia\"; 21. září 1739, Lisabon – 14. ledna 1771, Lisabon) byla portugalská infantka, dcera krále Josefa I. Portugalského a jeho ženy Mariany Viktorie Španělské.\n\nNarodila se 21. září 1739 v Lisabonu jako třetí dcera ze čtyř krále Josefa I. Byla pojmenována po své prababičce Doroteje Sofii Neuburské. Byla navrhovanou nevěstou pro Ludvíka Filipa II., vévodu z Orléans ale ona si ho odmítla vzít.\n\nZemřela 14. ledna 1771 v Lisabonu a je pohřbena v národním panteonu kláštera São Vicente de Fora v Lisabonu.\n\n"}
{"id": "1139463", "url": "https://cs.wikipedia.org/wiki?curid=1139463", "title": "Radim Breite", "text": "Radim Breite\n\nRadim Breite (* 10. srpna 1989, Krupka) je český fotbalový záložník, od února 2016 působící v FC Slovan Liberec.\n\nSvoji fotbalovou kariéu začal v týmu TJ Hvězda Trnovany, odkud v průběhu mládeže zamířil na přestup do FK Teplic.\n\nV sezoně 2008/09 se propracoval do prvního mužstva. Od léta 2010 působil na hostování v jiných klubech. Za mužstvo odehrál pouze jeden poločas.\n\nV létě 2009 zamířil na hostování do týmu z ČFL (3. nejvyšší soutěž) FK Arsenal Česká Lípa. V klubu působil rok.\n\nPodzimní část sezóny 2010/11 hrál druhou ligu, kde hostoval v klubu FC Zenit Čáslav. Za Čáslav nastoupil k 9 druholigovým utkáním, ve kterých se gólově neprosadil.\n\nV zimní přestávce sezóny 2010/11 odešel jako volný hráč do klubu FK Varnsdorf (tehdejšího nováčka 2. ligy). Zde se postupně stal jedním z klíčových hráčů. Po sezoně 2014/15 kdy Varnsdorf skončil v tabulce druhý. Hráč byl vyhlášen nejlepším fotbalistou 2. nejvyšší soutěže.\n\nV červenci 2015 se vrátil do Teplic, kde podepsal tříletý kontrakt.\n\nV zimním přestupovém období ročníku 2015/16 zamířil na půlroční hostování s opcí do FC Slovan Liberec, opačným směrem putoval záložník z Pobřeží slonoviny Soune Soungole. V květnu 2016 klub uplatnil předkupní právo a získal hráče nastálo.\n\n\"Aktuální k datu\" : 1. července 2019\n"}
{"id": "1139464", "url": "https://cs.wikipedia.org/wiki?curid=1139464", "title": "1. česká futsalová liga 1994/95", "text": "1. česká futsalová liga 1994/95\n\nV soubojích 3. ročníku 1. české futsalové ligy 1994/95 se utkalo 16 týmů dvoukolovým systémem podzim–jaro. Nováčky soutěže se staly týmy 1. FC Nejzbach Vysoké Mýto, EMKO Havlíčkův Brod, Slovan Havířov a CFC Letňany Praha. Sestupujícími se staly týmy GKS MOND Třinec, CFC Letňany Praha a odstoupivší Baník Havířov. Vítězem soutěže se stal tým IFT Computers Ostrava.\n\n\nZdroj: \n\n"}
{"id": "1139465", "url": "https://cs.wikipedia.org/wiki?curid=1139465", "title": "Mičurinsk", "text": "Mičurinsk\n\nMičurinsk () je město v Tambovské oblasti Ruské federace. Při sčítání lidu v roce 2010 mělo bezmála sto tisíc obyvatel.\n\nMičurinsk leží na pravém břehu Lesní Voroněže v Ocko-donské nížině, ve východní části Tambovské oblasti. Je nejbližším městem od soutoku Lesní Voroněže s Polní Voroněží ležícímu přibližně deset kilometrů na jihozápad od středu města; tímto soutokem vzniká Voroněž.\n\nOd Tambova, správního střediska oblasti, je Mičurinsk vzdálen 67 kilometrů na západ, od Moskvy, hlavního města federace, 400 kilometrů na jihovýchod. Nejbližší města jsou Čaplygin 52 kilometrů na severozápad a Grjazi 57 kilometrů na jihozápad, přičemž obě už leží v sousední Lipecké oblasti.\n\nMičurinsk je železničním uzlem, vedou odsud tratě na Tambov, Lipeck a Rjazaň.\n\nMičurinsk byl založen v roce 1636 jako pevnost s názvem \"Kozlov\" () na ochranu proti krymským Tatarům.\n\nMěstem se stal v roce 1779, kdy už byl jeho vojenský význam zanedbatelný, neboť hranice ruského impéria se posunuly daleko na jih.\n\nV roce 1932 byl Kozlov přejmenován k poctě významného ruského šlechtitele Ivana Vladimiroviče Mičurina.\n\n"}
{"id": "1139467", "url": "https://cs.wikipedia.org/wiki?curid=1139467", "title": "Acaill", "text": "Acaill\n\nAcaill ( ) je ostrov ležící u západního pobřeží Irska v hrabství Mayo. Od hlavního ostrova je oddělen úzkým průlivem, přes který vede otočný most Michael Davitt Bridge. S rozlohou 148 km² je největším z ostrovů u irského pobřeží. Žije zde okolo dva a půl tisíce obyvatel, pětina z nich uvádí jako mateřskou řeč irštinu.\n\nVětšina ostrova je pokryta rašeliništi. Hora Croaghaun na západě ostrova se tyčí nad mořskou hladinou do výšky 688 metrů a patří k nejvyšším pobřežním útesům v Evropě. Dalším významným vrcholem je Slievemore (671 m). Při pobřeží leží neobydlené ostrůvky Achillbeg a Inishbiggle.\n\nOstrov byl osídlen už v neolitu, o čemž svědčí megality v lokalitě Keel East. Původní obyvatelé bydleli v osadách postavených na vodě, zvaných crannog. Ve středověku byl ostrov součástí království Umaill. V 17. a 18. století se na Acaill přistěhovalo mnoho lidí z Ulsteru sužovaného náboženskými nepokoji, dosud se na ostrově užívá mnoho výrazů pocházejících z ulsterského dialektu. Počátkem 19. století měl Acaill přes šest tisíc obyvatel, ale v době Velkého hladomoru došlo k masovému vystěhovalectví, na úpatí hory Slievemore se dosud zachovaly trosky vesnice opuštěné v této době. V roce 1852 byl na ostrově zřízen františkánský klášter. V roce 1894 došlo k útoku na místní majitele půdy, kteří pocházeli z Anglie, a jejich rezidence The Valley House byla zapálena (později byla přebudována na hotel). Za první světové války byla na útesu Moytoge zbudována vojenská pozorovatelna, která měla chránit Irsko před vyloděním německých vojsk.\n\nHlavními ekonomickými aktivitami na ostrově jsou rybolov (loví se zejména žralok velký) a chov ovcí, od šedesátých let 20. století se rozvíjí turistika. Pláže na Acaillu mají modrou vlajku zaručující čistotu vody, podél pobřeží vede vyhlídková silnice Atlantic Drive. Na ostrově pobývali spisovatelé John Millington Synge, Graham Greene a Heinrich Böll.\n\n"}
{"id": "1139468", "url": "https://cs.wikipedia.org/wiki?curid=1139468", "title": "Azer Karimov", "text": "Azer Karimov\n\nAzər Kərimov Fəzi ml. (* 29. prosince 1951 Daşkənd kəndi, Göyçə mahalı, Arménská sovětská socialistická republika) je zástupce Evropského centra diaspory. Od roku 1994 je doktorem technických věd a od roku 1995 profesorem.\n\nZabývá se koordinací vzdělávacích aktivit pro státy bývalého SNS a je předsedou ČACVaK. \n\n"}
{"id": "1139472", "url": "https://cs.wikipedia.org/wiki?curid=1139472", "title": "Constantin Meunier", "text": "Constantin Meunier\n\nConstantin Meunier (12. dubna 1831 – 4. dubna 1905) byl belgický malíř a sochař, jehož důležitým příspěvkem modernímu umění je uvedení průmyslového dělníka, dokaře a horníka jako symbolu modernity. Jeho dílo je reflexí průmyslového, sociálního a politického vývoje a vášnivým, angažovaným znázorněním člověka a světa. \nConstantin Meunier vystudoval Akademii v Bruselu a byl tři roky pomocníkem sochaře Charlese Augusta Fraikina. Roku 1868 založil s dalšími belgickými avantgardisty skupinu Société Libre des Beaux-Arts, kam patřili také Charles De Groux a Félicien Rops. Vystavoval v ženevském Salonu (1880) a roku 1896 měl velký úspěch v Paříži. V letech 1887–1896 byl profesorem lovaňské Akademie. Byl zednářem a patřil k lóži \"Les Amis Philanthropes\" v Bruselu.\n"}
{"id": "1139474", "url": "https://cs.wikipedia.org/wiki?curid=1139474", "title": "Alžběta Thurn-Taxis", "text": "Alžběta Thurn-Taxis\n\nPrincezna Alžběta z Thurnu a Taxisu (28. května 1860, Drážďany – 7. února 1881, Šoproň) byla princezna ze šlechtického rodu Thurn-Taxisů a po sňatku se stala vévodkyní z Braganzy.\n\nNarodila se 28. května 1860 v Drážďanech jako druhé nejstarší dítě Maxmiliána Antonína, dědičného prince z Thurnu a Taxisu a jeho ženy Heleny Bavorské.\n\nPo narození se stala princeznou thurnsko-taxiskou, po svatbě infantkou Portugalska, vévodkyní z Braganzy a titulární královnou chotí portugalskou.\n\nDne 17. října 1877 se vdala za Michaela, vévodu z Braganzy, jediného syna Michala I. Portugalského a jeho ženy Adelaidy Löwenstein-Wertheim-Rosenberg. Spolu měli tři děti:\n\nPár se přestěhoval do Rakouska kde 22. září 1878 se v městě Reichenau an der Rax narodil jejich syn Michael. Po tomto porodu se její zdraví začalo zhoršovat. Zemřela 7. února 1881 v Šoproni ve věku 20 let.\n\nJejí manžel Michael se znovu oženil 8. listopadu 1893 s princeznou Marií Terezou Löwenstein-Wertheim-Rosenberg.\n\n"}
{"id": "1139476", "url": "https://cs.wikipedia.org/wiki?curid=1139476", "title": "Gustave Serrurier-Bovy", "text": "Gustave Serrurier-Bovy\n\nGustave Serrurier-Bovy (1858–1910) byl belgický architekt a návrhář nábytku. Spolu s Paulem Hankarem, Victorem Hortou a Henrym van de Velde je považován za zakladatele secesního stylu v Belgii.\n\nSerrurier-Bovy se narodil v Lutychu. V roce 1884 navštívil Londýn, kde se seznámil s uměleckým hnutím Arts and Crafts movement, jež ho silně ovlivnilo. Kromě nábytku navrhl svou vlastní vilu L'Aube v Lutychu. V roce 1903 spolu s pařížským architektem René Dulongem založil firmu \"Serrurier et Cie\", která vyráběla designový nábytek. Zemřel v Antverpách.\n"}
{"id": "1139477", "url": "https://cs.wikipedia.org/wiki?curid=1139477", "title": "The Blackout", "text": "The Blackout\n\nThe Blackout byla velšská post-hardcoreová hudební skupina. Vznikla v jihovelšském městě Merthyr Tydfil v roce 2003. Po celou dobu své existence vystupovala ve stejné sestavě. Členy skupiny byli zpěváci Sean Smith a Gavin Butler, kytaristé Matthew Davies a James „Bob“ Davies, baskytarista Rhys Lewis a bubeník Gareth „Snoz“ Lawrence. Své první album nazvané ' skupina vydala v roce 2007. O dva roky později následovala deska ' a do roku 2013 vyšla ještě dvě další alba. V prosinci 2014 skupina oznámila plánované ukončení činnosti. Svůj poslední koncert odehrála v březnu 2015.\n\n\n"}
{"id": "1139478", "url": "https://cs.wikipedia.org/wiki?curid=1139478", "title": "Františka Josefa Portugalská", "text": "Františka Josefa Portugalská\n\nInfantka Františka Josefa Marie Xaverie (30. ledna 1699, Lisabon – 15. července 1736, Lisabon) byla portugalská infantka a poslední z osmi dětí krále Petra II. Portugalského a jeho druhé ženy Marie Žofie Falcko-Neuburské.\n\nFrantiška se nikdy nevdala a neměla děti a zemřela když jí bylo 37 let. Je pohřbena v Královském panteonu dynastie Braganzů v Lisabonu.\n"}
{"id": "1139479", "url": "https://cs.wikipedia.org/wiki?curid=1139479", "title": "Trenčianske Biskupice", "text": "Trenčianske Biskupice\n\nBiskupice (starší názvy: \"Pisspek\", \"Biskupicz\", \"Trencsén Püspöki\") je část města Trenčín, součást městské části Střed. K Trenčínu byly připojeny v roce 1964 a od roku 1920 byl úřední název obce Trenčianske Biskupice. V roce 2001 zde žilo 606 obyvatel (cenzus).\n\nPrvní písemná zmínka o obci je z roku 1208, kdy se vzpomíná jako majetek nitranského biskupství. Území obce tvoří kromě vlastního území Trenčianských Biskupic i území kdysi samostatných obcí Belá, Nozdrkovce, Bobrovník. Tyto tři obce byly v roce 1895 spojeny do jedné administrativní jednotky a v roce 1907 připojeny k obci Trenčianske Biskupice.\n\nZachoval se zde původně románský kostel sv. Kosmy a Damiána z poloviny 13. století s hodnotnými gotickými nástěnnými malbami a nevhodnou moderní přístavbou.\n\nNa území obce se nachází letiště, které se začalo stavět v roce 1939. V Trenčianských Biskupicích bylo vyrobeno 12 letadel Junkers Ju 87 D-5. Šest z nich sloužilo u Luftwaffe a zbytek zůstal Slovenským vzdušným zbraním.\n\n\n"}
{"id": "1139480", "url": "https://cs.wikipedia.org/wiki?curid=1139480", "title": "Wilmington", "text": "Wilmington\n\nWilmington může být:\n\n\n"}
{"id": "1139482", "url": "https://cs.wikipedia.org/wiki?curid=1139482", "title": "Makarios III.", "text": "Makarios III.\n\nMakarios III. (13. srpna 1913, Panagia jako Michail Christodoulou Mouskos - 3. srpna 1977, Nikósie) byl kyperský ortodoxní kněz, arcibiskup a v letech 1959-1977 první president Kypru. Významně se podílel na vzniku samostatného Kypru a jako president přežil čtyři pokusy o atentát.\n\nNarodil se v malé vesnici Panagia v západní části Kypru jako \"Michael Christodulos Muskos\". Ve třinácti letech se stal novicem kláštera Kykkos, odkud byl poslán na gymnázium v Nikósii a roku 1936 na teologickou fakultu do Athén. Po jejím ukončení roku 1942 studoval dva roky práva. V roce 1946 byl vysvěcen na kněze řecké pravoslavné církve a obdržel stipendium Světové rady církví k dalšímu studiu na univerzitě v Bostonu. Tam se roku 1948 dozvěděl o svém zvolení kytiónským metropolitou (biskupem) a odjel do vlasti, aby přijal svěcení. Roku 1950 se stal kyperským arcibiskupem a přijal jméno Makarios III.\n\nV té době se postavil do čela lidového odporu proti britské koloniální správě a zprvu usiloval o sjednocení Kypru s Řeckem.\nPodnikl pro svou vlast mnoho cest a zúčastnil se první konference afrických a asijských států v Bandungu roku 1955.\nNa Kypru založil vlasteneckou organizaci mládeže PEON a organizoval protestní protibritské stávky a demonstrace.\nV dubnu 1955 přešlo kyperské podzemní hnutí EOKA, vedené generálem Grivasem, k ozbrojenému boji.\n\nMakarios usiloval s Brity uzavřít mírovou dohodu o jejich dobrovolném odchodu, ale byl 9. března 1956 deportován na Seychelské ostrovy. Za rok byl propuštěn na svobodu pod podmínkou, že se nevrátí na Kypr, a tak odjel do Athén, kde byl uvítán, jako představitel kyperské svobody. Vzhledem k pokračujícím partyzánským akcím na Kypru byla vláda Británie nucena navázat s Makariem styky a povolit mu návrat na Kypr (1. března 1959). Místo sjednocení s Řeckem začal Makarios podporovat samostatnost Kypru.\n\nV dubnu téhož roku byl jmenován předsedou prozatímní vlády Kypru, ministrem zahraničí. Po londýnských a ženevských jednáních, v nichž se Británie vzdala Kypru jako své kolonie, byl 13. prosince 1959 zvolen prezidentem Kyperské republiky a Kypr se stal 97. členem OSN. Roku 1973, když zahájil své třetí funkční období, musel čelit pokusu svatého synodu zbavit ho funkce prezidenta pro přílišnou pokrokovost arcibiskupského stolce. Teprve 5. července 1973 uznal svatý synod Makaria za hlavu kyperské ortodoxní církve. Další zkouška nastala 15. července 1974, kdy na ostrově došlo k vojenskému převratu a k vylodění tureckých vojsk v severní části ostrova (ačkoliv na ostrově žilo jen 18% Turků). Makarios uprchl z bombardovaného prezidentského paláce v Nikósii a 17. července odletěl do Londýna. V pětiměsíčním exilu se zasazoval o mírové vyřešení situace na Kypru a o odchod všech cizích vojsk. Dne 7. prosince 1974 se vrátil do vlasti a opět se ujal prezidentské funkce, kterou vykonával až do smrti.\n\n"}
{"id": "1139487", "url": "https://cs.wikipedia.org/wiki?curid=1139487", "title": "Fin de siècle", "text": "Fin de siècle\n\nFin de siècle (výslovnost [fɛ̃ də sjɛkl], francouzsky „konec století“) je označení pro epochu na přelomu 19. a 20. století a zejména pro její umělecké styly a duchovní atmosféru. Termín se poprvé objevil roku 1886 ve francouzském časopise \"Le Décadent\" a používá se zejména pro 90. léta 19. století, ale často pro umění až do vypuknutí 1. světové války roku 1914, a to nejen ve Francii, ale v celé západní a střední Evropě. V ruských kulturních dějinách se v podobném významu používá spíše termín Stříbrný věk (\"Серебряный век\").\n\nTehdejší umělci a myslitelé konec 19. století vnímali rozporně, zároveň jako věk degenerace, ale i jako věk naděje na nový počátek. Na jednu stranu se objevují pocity nudy, cynismu a dekadence, na druhou stranu se bojuje proti materialistické, racionalistické a pozitivistické moderně, ztělesněné buržoazií.\n\nUmělecké směry období fin de siècle zahrnují symbolismus, secesi, impresionismus, literární dekadenci a v hudbě pozdní romantismus. Zejména po roce 1900 se ve všech uměleckých oblastech již začínají objevovat první počátky avantgardy 20. století a kolem roku 1910 vzniká expresionismus.\n\n"}
{"id": "1139489", "url": "https://cs.wikipedia.org/wiki?curid=1139489", "title": "Špunty do uší", "text": "Špunty do uší\n\nŠpunty do uší jsou příslušenstvím, které se zasouvá do ušního kanálku. Chrání před škodlivým hlukem, vodou, tlakem uší v letadle a dalšími vedlejšími předměty. Také je lze nazvat jako ucpávky do uší.\n\nŠpunty do uší se využívají jako prostředek ochrany sluchu před hlukem nízkých frekvencí, který se považuje za nejvíce škodlivým pro člověka. Jelikož při stejné hlasitosti se zdají nízké frekvence tišší. Špunty mohou potlačit hluk až o 20–40 dB v závislosti od kvality špuntů a frekventního rozsahu. \n\nŠpunty se mohou vyrábět z PVC, termoplastu, vosku, silikonu, vlny a polyuretanu. Od materiálu závisí vlastnosti špuntů a způsob jejich použití.\n\n\n"}
{"id": "1139492", "url": "https://cs.wikipedia.org/wiki?curid=1139492", "title": "Wikana (firma)", "text": "Wikana (firma)\n\nWikana Keks- und Nahrungsmittel GmbH je německá sušenkárna se sídlem v Wittenbergu. Funguje od roku 1906. Mezi její výrobky patří sušenky \"Wickies\", \"Wikinger\", \"Winner\", \"Lutherbrodt\" či \"Othello-Kekse\".\n\nFirma vznikla v roce 1906 pod jménem \"Kant Chokoladenfabrik AG\". Během druhé světové války byla její výroba pozastavena, ale po válce obnovila činnost. V roce 1950 byla začleněna do firmy Nadena. O tři roky později byla společnost znárodněna a byla přejmenována na \"VEB Süßwarenfabrik Nadena Kant\". \n\nFirma byla druhou největší sušenkárnou v NDR. V roce 1989 zaměstnávala okolo 500 lidí. Po změně politického systému v NDR ztratila svého největšího odběratele Národní lidovou armádu. Navíc se objevila silná západoněmecká konkurence, což vyústilo v uzavření sušenkárny. \n\nV roce 1992 však byla výroba s 20 původními zaměstnanci obnovena. V současné době ve firmě pracuje 72 zaměstnanců. Nyní vyrobí až 3000 tun sušenek ročně.\n\n"}
{"id": "1139493", "url": "https://cs.wikipedia.org/wiki?curid=1139493", "title": "Mistr Francke", "text": "Mistr Francke\n\nMistr Francke, též Franke, německy Meister Francke, zvaný též bratr Francke, německy Frater Francke (kolem 1380 v regionu dolního Rýna či v Nizozemí – kolem 1436 Hamburk) byl německý malíř a dominikánský mnich. Pravděpodobně se školil jako iluminátor a malíř ve Francii nebo v Nizozemí (jeden dokument ho nazývá Fratre Francone Zutphanico, čili bratr Frank ze Zutphenu, a Zutphen mohl být jeho rodištěm nebo místem vzdělání). Poté pracoval v Münsteru a nejpozději roku 1424 vstoupil do kláštera sv. Jana v Hamburku. Dochovaly se dva oltáře, které vyzdobil, jeden je věnován sv. Tomáši Becketovi, druhý sv. Barboře.\n"}
{"id": "1139496", "url": "https://cs.wikipedia.org/wiki?curid=1139496", "title": "Erzsébetváros", "text": "Erzsébetváros\n\nErzsébetváros (česky \"Alžbětino město\") je název VII. obvodu Budapešti, hlavního města Maďarska. Rozkládá se na Pešťské části Dunaje\n\nErzsébetváros byl pojmenován po Alžbětě Bavorské, manželce císaře Františka Josefa I. Součástí obvodu je židovská čtvrť, ve které se nachází Velká synagoga, největší aktivní synagoga v Evropě.\n\nEzsébetváros je nejhustěji obydlený obvod v Budapešti. Během socialistické éry počet však obyvatel čtvrti značně poklesl, neboť se mladí lidé a rodiny stěhovali do novějších obvodů města. Gentrifikace začala kolem roku 2005.\nSoučástí obvodu je také část čtvrtě Istvánmező.\n\n\n"}
{"id": "1139501", "url": "https://cs.wikipedia.org/wiki?curid=1139501", "title": "SNCASE SE-5000 Baroudeur", "text": "SNCASE SE-5000 Baroudeur\n\nSNCASE SE-5000 Baroudeur byl francouzský jednomotorový proudový lehký stíhací letoun, určený ke vzletu a přistání na přírodních či jakostně horších VPD.\n\nV květnu 1951 se začal konstruktér W. Jakimiuk zabývat projektem taktického letounu, schopného operovat na typu terénu nevyhovujícím ani vyspělejším pístovým letounům. Po řadě studií se rozhodl ke koncepci stroje s lyžovým přistávacím zařízením, využívajícího pro vzlet samostatného odhazovacího vozíku. Podařilo se získat zájem vývojového oddělení francouzského ministerstva letectví a tím i oficiální státní zakázku na vyřešení vývojového úkolu, dva prototypy a tři stroje ověřovací série.\n\nS předstihem před vlastním letounem Baroudeur vyvíjela společnost Société Nationale de Constructions Aéronautiques du Sud-Est vzletový vozík, jehož zkoušky probíhaly na letišti Persan-Beaumont od dubna 1952. Tvořil jej rám ze silné trubky, ohnuté do tvaru U, doplněný plošinou, která obě ramena spojovala. Spočívala na dvou nízkotlakých hlavních kolech a na přídi nesl dvojitá pomocná kola, umožňující pohyb i na velmi měkkém terénu. Na přídi vozíku byl zámek spojení s letounem, hlavní lyže stroje spočívaly na ramenech vozíku na úrovni hlavních kol. Vozík byl vybaven jednou až šesti vzletovými raketami na tuhé palivo. Pro brzdění doběhu po odpoutání stroje měl pneumatické brzdy a stuhový brzdicí padák. Ve fázi testů na něm spočívala hrubá maketa budoucího SE-5000, odpovídající hmotností a rozložením zatížení skutečnému letounu.\n\nTovárna SNCASE v Marignane mezití vyráběla první trupy a šípové ocasní plochy a připravovala se na jejich montáž s rovněž šípovými křídly, stavěnými v mateřském závodě Courneuve. První prototyp SE-5000.01 poprvé vzlétl na svém vozíku 1. srpna 1953 v Istres. Po jeho odhozu přistál na travnaté ploše podél betonové dráhy. 25. listopadu 1953 vzlétal jen na lyžích z travnaté, písčité nebo hlinité plochy. V prosinci pak vzlétal i přistával s permanentně připojeným vozíkem. Z důvodu značné nestability stroje byla zvětšena SOP a pod záď trupu byly instalovány dvě pomocné kýlové plochy. První prototyp poháněl proudový motor s axiálním kompresorem SNECMA Atar 101 B-2 o tahu 23,52 kN.\n\nDruhý prototyp SE-5000.02, zalétaný 12. května 1954, obdržel výkonnější pohonnou jednotku Atar 101 C s tahem 27,44 kN, větší pomocné kýlové plochy pod zádí trupu a negativní vzepětí křídla. 17. července 1954 s ním pilot Mulandi dosáhl v mírném střemhlavém letu M = 1. Oba prototypy byly předvedeny veřejnosti na Pařížském aerosalonu v roce 1955.\n\nV lednu 1956 zahájilo Armée de l'Air taktické zkoušky obou strojů, probíhající na různých základnách s rozdílným typem povrchu letiště od sněhu až po rozbahněnou hlínu či štěrk. Testy prokázaly nevhodnost startu a přistání s lyžemi na betonové ploše, protože ohřev třením na betonu hrozil vznícením hořčíkové slitiny, ze které byly vyrobeny.\n\nV březnu 1956 byl dohotoven a zalétán první předsériový Baroudeur SE-5003.01, poháněný motorem Atar 101 D-3 o 29,40 kN a vyzbrojený dvojicí kanónů DEFA ráže 30 mm. Pod křídlem nesl dva závěsné body využitelné pro blok čtyř neřízených raketových střel T-10, nebo dvou 250 kg pum.\n\nDruhý stroj ověřovací série SE-5003.02 provedl svůj první let v květnu 1956. Poslední vyrobený Baroudeur SE-5003.03 nejprve létal s motorem Atar 101 E-3 o tahu 34,30 kN, který byl následně zaměněn za výkonnější pohonnou jednotku Atar 101 E-4 o tahu 36,26 kN. Zároveň s instalací výkonnějších jednotek došlo i na zesilování draku letounu.\n\nPo taktických zkouškách a porovnávacích letech s letounem Mystère IVA se francouzské vojenské letectvo vážně zabývalo sériovou výrobou Baroudeuru. Konečné rozhodnutí měla dát soutěž na jednotný taktický letoun kontinentálních států NATO v západní Evropě. Francie tuto soutěž obeslala typy Breguet Br-1001 Taon, Dassault Étendard VI a Baroudeur. Porovnávací lety probíhaly na podzim 1957, jejichž výsledkem bylo, že se jako standardní bitevní letoun NATO stavěl Fiat G.91 a Barouder byl pro svou koncepční komplikovanost odmítnut.\n\nÚdaje platí pro variantu SE-5003.01.\n\n"}
{"id": "1139504", "url": "https://cs.wikipedia.org/wiki?curid=1139504", "title": "Radka Fidlerová", "text": "Radka Fidlerová\n\nRadka Fidlerová (nar. 20. února 1946 Karlovy Vary) je česká divadelní a filmová herečka.\n\nVystudovala DAMU v ročníku Libuše Havelkové a Františka Salzera. Její spolužačkou a kamarádkou byla Daniela Kolářová. Začátkem sedmdesátých let se připojila k začnajícímu Divadlu na okraji, kde působila až do ukončení jeho činnosti v roce 1987. V roce 1993 na pozvání režiséra Zdeňka Potužila přešla do Městských divadel pražských.\n\nVe filmu dostala největší příležitost v narkomanském dramatu \"Pavučina\" z roku 1986. V menších rolích se však objevila i ve snímku \"Božská Ema\" a ve Formanově \"Amadeovi\".\n\n\n"}
{"id": "1139505", "url": "https://cs.wikipedia.org/wiki?curid=1139505", "title": "Iva Hüttnerová", "text": "Iva Hüttnerová\n\nIva Hüttnerová (* 17. prosince 1948 Praha) je česká herečka, výtvarnice a spisovatelka.\n\nV sedmdesátých a osmdesátých letech hrála v Divadle na okraji. Zde se proslavila rolí strýce Pepina v Hrabalových Postřižinách, za niž roku 1978 získala cenu na festivalu Divadelní mládí v Českých Budějovicích. Dále hrála v divadlech Pod Palmovkou, Divadlo Josefa Dvořáka, Na Fidlovačce.\n\nVe filmu se nejvíce proslavila rolí manželky hlavního hrdiny v hořké komedii Víta Olmera \"Co je vám, doktore?\".\n\nJejím manželem byl divadelní režisér Ivan Rajmont, s ním má syna Matouše Rajmonta, známého z dětské role ve filmu \"Pětka s hvězdičkou\", kde roli učitelky ztvárnila i Iva Hüttnerová. Role učitelek pro ni byly vůbec dost typické, učitelku hrála i v dětském filmu \"Neohlížej se, jde za námi kůň\".\n\nV televizi byla několik let moderátorkou magazínu České televize \"Domácí štěstí\".\n\nZahrála si i postavu Jolany Lepařové v seriálu \"Ordinace v růžové zahradě 2\".\n\nOd roku 2019 hraje roli hospodyně Alžběty v seriálu \"Slunečná\".\n\n"}
{"id": "1139506", "url": "https://cs.wikipedia.org/wiki?curid=1139506", "title": "IFK Mariehamn", "text": "IFK Mariehamn\n\nIFK Mariehamn (\"Idrottsföreningen Kamraterna Mariehamn\") je fotbalový klub z Mariehamnu, hlavního města Alandských ostrovů, který byl založen roku 1919. Letopočet založení je i v klubovém emblému.\n\nV sezóně 2016 hraje nejvyšší finskou soutěž Veikkausliiga. Klubové barvy jsou zelená a bílá.\n\nSportovní klub byl založen v roce 1919, fotbalu se začal věnovat až ve třicátých letech, v celostátních soutěžích nastupoval od roku 1945. Do druhé nejvyšší soutěže poprvé postoupil roku 1972, ale hned sestoupil, znovu ji hrál v letech 1977, 1978 a 2004, kdy skončil na druhém místě a po vítězství v baráži nad FC Jazz Pori postoupil poprvé v historii do první ligy, v níž bez přestávky účinkuje dodnes (rok 2015). Nejlepším umístěním bylo čtvrté místo v letech 2009, 2012 a 2013, kdy si poprvé zajistil účast v evropských pohárech; v Evropské lize UEFA 2013/14 vypadl v předkole s ázerbájdžánským klubem FK Inter Baku po domácí porážce 0:2 a remíze venku 1:1. V roce 2015 získal IFK Mariehamn první celostátní trofej, když ve finále finského poháru porazil FC Inter Turku 2:1. Klub také získal 44 vítězství v alandském poháru.\nV sezóně 2016 se stal poprvé v historii vítězem finské Veikkausliigy.\n\n\n"}
{"id": "1139507", "url": "https://cs.wikipedia.org/wiki?curid=1139507", "title": "Chrámová mešita v Moskvě", "text": "Chrámová mešita v Moskvě\n\nChrámová mešita v Moskvě () je hlavní mešita v centru Moskvy s kapacitou 10 tisíc věřících. Stojí severně od středu města, v těsném sousedství olympijského stadionu.\n\nPůvodní mešita byla vybudována tatarským kupcem a mecenášem Salichem Jerzinem v roce 1904. Kvůli havarijnímu stavu byla 11. září 2011 kontroverzně zbourána. Mluvčí moskevské muslimské duchovní správy Albir Krganov tehdy označil za krutou symboliku fakt, že mešita byla zbořena právě 11. září, deset let po teroristických akcích v USA.\n\nNásledně začala být budována nová mešita na stejném místě, která byla 23. září 2015 slavnostně otevřena za přítomnosti ruského prezidenta Vladimira Putina, tureckého prezidenta Recepa Tayyipa Erdoğana a palestinského prezidenta Mahmúda Abbáse. Mešita má dva minarety a sedm kopulí. Největší ve výšce 42 metrů má průměr 27 metrů a je celá pozlacená.\n\nStavba nové mešity stála 170 milionů dolarů a byla plně financována dárci. Podle ruských tiskových agentur palestinský prezident Mahmúd Abbás dal 25 000 dolarů a dagestánský miliardář Sulejman Kerimov poskytl 100 milionů dolarů. Turecká vláda darovala dveře, lustry a modlitební koberečky.\n\n\n"}
{"id": "1139508", "url": "https://cs.wikipedia.org/wiki?curid=1139508", "title": "Saint-Avold", "text": "Saint-Avold\n\nSaint-Avold je francouzská obec, která se nachází v departementu Moselle, v regionu Grand Est.\n\nObec má rozlohu 35,48 km². Nejvyšší bod je položen 383 m n. m., nejnižší bod 215 m n. m.\n\nPočet obyvatel obce je 16 349 (k roku 2012).\n\nNásledující graf zobrazuje vývoj počtu obyvatel v obci.\n\n"}
{"id": "1139509", "url": "https://cs.wikipedia.org/wiki?curid=1139509", "title": "Semide (Ardennes)", "text": "Semide (Ardennes)\n\nSemide je francouzská obec v departementu Ardensko v regionu Grand Est. V roce 2012 zde žilo 200 obyvatel.\n\nObec leží u hranic departementu Ardensko s departementem Marne. Sousední obce jsou: Aure, Contreuve, Leffincourt, Liry, Machault, Mont-Saint-Martin, Saint-Étienne-à-Arnes a Sommepy-Tahure (Marne).\n\nObec má rozlohu 37,04 km². Nejvýše položený bod je v nadmořské výšce 203 m a nejnižší bod ve výšce 109 m n. m.\n\n\n\"Počet obyvatel\"\n"}
{"id": "1139511", "url": "https://cs.wikipedia.org/wiki?curid=1139511", "title": "Bernt Notke", "text": "Bernt Notke\n\nBernt Notke (kolem 1435 Lassan, Meklenbursko-Přední Pomořansko – počátek roku 1509 Lübeck) byl německý malíř, sochař a představený malířské dílny v Lübecku, asi nejvýznamnější výtvarník v okolí Baltského moře na konci středověku.\n\nVýtvarné školení absolvoval zřejmě alespoň zčásti v dílně tvůrce tapiserií Pasquiera Greniera ve francouzském Tournai. Od roku 1467 je doložen jeho pobyt v Lübecku, kde si díky svým malířským úspěchům mohl roku 1479 dovolit koupit dům. V 80. letech zajížděl do Švédska a od roku 1491 pobýval několik let ve Stockholmu. Do roku 1496 vykonával vysoký úřad švédského mincmistra. Od roku 1498 do smrti žil opět v Lübecku.\n"}
{"id": "1139512", "url": "https://cs.wikipedia.org/wiki?curid=1139512", "title": "Colt Detective Special", "text": "Colt Detective Special\n\nColt Detective Special je americký revolver s krátkou hlavní a bubínkem na 6 nábojů. Zbraň byla určena na skryté nošení pro policejní detektivy.\n\n\n"}
{"id": "1139514", "url": "https://cs.wikipedia.org/wiki?curid=1139514", "title": "Geografie Švýcarska", "text": "Geografie Švýcarska\n\nŠvýcarsko je hornatý a vnitrozemský stát, který se nachází na pomezí střední a Západní Evropy.\n\nObklopuje ho 5 států: Rakousko a Lichtenštejnsko z východu, Francie na západě, Itálie na jihu a Německo na severu. Rozloha země je 41 293,2 km2 (svou rozlohou je menší než Česko). Švýcarsko je rozděleno do několika krajů, nazývaných kantony. Tvoří ho 26 suverénních kantonů. Kantony na náhorních plošinách jsou nejvíce zalidněné a jsou to většinou průmyslové oblasti. Kantony v Alpách tak zalidněné nejsou, převažuje tam katolické náboženství a jejich ekonomika je založena na turistickém ruchu.\n\nŠvýcarsko je známé největším evropským pohořím Alpami, které se nachází na jihu a jihovýchodě. Sever země tvoří švýcarská plošina. Většina obyvatelstva Švýcarska žije na kopcovitých územích a náhorních plošinách. Menší pohoří Jura se nachází na severozápadě země. Severní hranici s Německem tvoří řeka Rýn, která Švýcarsko opouští přes město Schaffhausen. Východní hranici s Německem a Rakouskem tvoří Bodamské jezero (\"Bodensee\"). Jihozápadní hranici s Francií tvoří Ženevské jezero.\n\nŠvýcarsko je také rozděleno podle jazyka. Tento stát má čtyři úřední jazyky: němčina (63,7% obyv.), francouzština (20,4% obyv.), italština (6,5% obyv.) a rétorománština (0,5% obyv.). Od hlavního města Bernu, směrem na východ k Německu a Rakousku se mluví německy. Francouzsky se mluví na západ od hlavního města Bernu. Na jihu země převládá italština a v několika regionech kantonu Graubünden se mluví rétorománsky.\n"}
{"id": "1139515", "url": "https://cs.wikipedia.org/wiki?curid=1139515", "title": "Diopsid", "text": "Diopsid\n\nDiopsid je důležitý horninotvorný minerál ze skupiny monoklinických pyroxenů. Často se vyskytuje ve formaci s hedenbergitem a augitem. Jeho barva se různí na základě zastoupení chemických prvků hořčíku nebo vápníku a proto lze najít od bezbarvé variety až po krásně sytě zelenou. Jeho jméno pocházející z řečtiny je složeno ze dvou slov \"dis\" a \"òpsè\", což doslovně znamená dvě tváře. Toto pojmenování odkazuje na schopnost orientace ve dvou rovinách {100} a {001}. Diopsid byl poprvé objeven a popsán okolo roku 1800 brazilským státníkem a přírodovědcem Jose Bonifacio de Andrada e Silvou.\n\nDiopsid může být metamorfního původu v horninách bohatých na vápník jako jsou skarny, pyroxenické ruly, mramory nebo v bazických, ultramafických, magmatických horninách jako jsou kimberlit nebo peridotit většinou chudé na SiO. \n\n\nSložení diopsidu (a jemu chemicky podobným minerálům) je indikátorem PT podmínek vzniku a také chemického složení mateřské horniny. Odrůda bohatá na chróm se nazývá chromdiopsid a je hojně využívaná ve šperkařském průmyslu. Nově zkoumaným produktem jsou sklokeramické materiály s obsahem diopsidu nazvané \"silceram\". Ty mohou mít potenciální využití v různých technologických oblastech. \n\nChromdiopsid je nádherná smaragdově zelená odrůda diopsidu. Objevuje se na metamorfních ložiskách bohatých na vápník a chróm ( právě chróm způsobuje typické zelené zabarvení). V roce 1988 byla objevena naleziště drahokamového chromdiopsidu na východní Sibiři, tudíž jedná se o drahokam, jenž se začal používat teprve nedávno. Vzhledem k jeho překrásné barvě jeho oblíbenost a cena stále stoupá. Ovšem kvůli nižší tvrdosti nemůže být osazován do šperků, které jsou vhodné pro denní nošení.\n\nFassait je odrůda diopsidu, který obsahuje navíc malé množství železa a hliníku. Jeho chemické složení je velmi podobné augitu a tak bývá často mylně zařazován jako jeho odrůda. Byl pojmenován podle lokality Fassa v Itálii a předpokládá se, že se jedná o vysokoteplotní minerál vzniklý na kontaktech vulkanických hornin a mramorů. Jeho barva je temně zelená až černá.\n\nViolan je zajímavou a překrásnou odrůdou diopsidu. Díky obsahu manganu má fialovou až modrofialovou barvu, podle které byl také roku 1838 Augustem Breithauptem pojmenován. Jedná se o nepříliš častý minerál a tak je spíše považován za sbírkovou záležitost.\n\n\n"}
{"id": "1139517", "url": "https://cs.wikipedia.org/wiki?curid=1139517", "title": "Semide", "text": "Semide\n\nSemide může být:\n\n"}
{"id": "1139520", "url": "https://cs.wikipedia.org/wiki?curid=1139520", "title": "Giuseppe Antonio Brescianello", "text": "Giuseppe Antonio Brescianello\n\nGiuseppe Antonio Brescianello (kolem 1690 Bologna – 4. října 1758 Stuttgart) byl italský hudební skladatel a houslista působící v Německu. Poprvé je doložen k roku 1715, kdy byl najat jako houslista mnichovské dvorní kapely. Následujícího roku se stal hudebním ředitelem u dvora ve Stuttgartu, kapelníkem byl jmenován roku 1717. Roku 1718 tam vytvořil pastorální operu \"La Tisbe\". Roku 1737 byl orchestr z finančních důvodů rozpuštěn, Brescianello ztratil místo a věnoval se více komponování. Roku 1744 byl dvorní orchestr obnoven a Brescianello stanul opět v jeho čele, kde setrval až do svého odchodu na odpočinek někdy mezi roky 1751 a 1755. Jeho následovníky byli Ignaz Holzbauer a po něm Niccolò Jommelli.\n"}
{"id": "1139521", "url": "https://cs.wikipedia.org/wiki?curid=1139521", "title": "Isabela Marie Braganzská", "text": "Isabela Marie Braganzská\n\nIsabela Marie Braganzská (celým jménem: \"Isabel Maria Alberta Josefa Micaela Gabriela Rafaela Francisca de Paula e de Assis Teresa Adelaide Eulália Sofia Carolina\"; 19. listopadu 1894, Kleinheubach – 12. ledna 1970, Řezno) byla členkou dynastie Braganzů a portugalská infantka. Přes manželství s knížetem Františkem Josefem Thurn-Taxiským se stala členkou dynastie Thurn-Taxis a kněžnou chotí.\n\nIsabela Marie byla dcera Michaela, vévody z Braganzy a jeho manželky Marie Terezy Löwenstein-Wertheim-Rosenberg. V letech 1866–1920 byl její otec uchazeč o trůn Portugalska.\n\nIsabela Marie se 23. listopadu 1920 vdala za prince Františka Josefa Thurn-Taxisského, nejstaršího syna Alberta, knížete Thurn-Taxiského a jeho ženy arcivévodkyně Markéty Klementiny Rakouské. Spolu měli pět dětí:\n\n"}
{"id": "1139523", "url": "https://cs.wikipedia.org/wiki?curid=1139523", "title": "Janko Veselinović", "text": "Janko Veselinović\n\nJanko Veselinović (v srbské cyrilici Јанко Веселиновић) (1. května 1862, Salaš Crnobarski, Mačva, Srbské knížectví – 14. července 1905, Mačva, Srbské království) byl srbský učitel, redaktor, dramaturg a spisovatel období realismu.\n\nJeho otec by farář a štábní důstojník v srbské armádě. Nižší gymnázium absolvoval roku 1878 v Šabci a poté začal studovat na učitelském ústavu v Bělehradě, ale nedokončil jej. Díky nedostatku učitelů mohl ale od roku 1880 působit jako venkovský učitel, nejprve ve Svileuvi, kde se seznámil se svou budoucí manželkou, se kterou se zde roku 1881 oženil. Později vyučoval v obcích Glogovac, Kostur (Pirotský kraj) a v dalších. Jeho neklidný duch jej vedl k tomu, že několikrát své učitelské povolání opustil a věnoval se politice. Byl například starostou obce Koceljeva a několikrát byl pro své politické názory vězněn.\n\nPo propuštění ze státní služby byl od roku 1893 v Bělehradě zástupcem šéfredaktora \"Srbských novin\" (Srpske novine). Roku 1894 založil a redigoval vlastní časopis \"Hvězda\" (Zvezda). Na čas byl také hercem a dramaturgem srbského Národního divadla. Zemřel roku 1905 na tuberkulózu.\n\nPsát začal již roku 1881 ve Svileuvi, většinu svého díla ale napsal po roce 1890. Jde většinou o idylické obrazy z každodenního selského patriarchálního života v jeho rodném kraji spojené s realistickým líčením obyčejů a zvyků srbských vesničanů. V některých příbězích se mu podařilo odhalit zvůli byrokracie (povídka \"Kmet Ilja\") i nezáviděníhodné postavení venkovských učitelů (povídka \"Bílá vrána\"). Největšího úspěchu dosáhl svým historickým románem \"Hajduk Stanko\" (1896, česky také jako \"Zkrvavený půlměsíc\") odehrávající se za prvního srbského povstání proti Turkům roku 1804. Celkově je dnes hodnocen jako autor čtivé, jednoduché až naivně realistické prózy psané prostým lidovým jazykem.\n\n"}
{"id": "1139524", "url": "https://cs.wikipedia.org/wiki?curid=1139524", "title": "Emil Hula", "text": "Emil Hula\n\nProfesor Emil Hula (4. září 1883, Noutonice – 17. březen 1942, Praha) byl český hudební pedagog, publicista a sběratel lidových písní, působící převážně na Slovensku. Po roce 1919 se zasloužil o povznesení hudebního života na Slovensku. Jeho příjmení se někdy vyskytuje i v nesprávné podobě \"Hůla\".\n\nNarodil se a vyrůstal v českém prostředí. Studoval v Praze, kde absolvoval učitelský ústav a konzervatoř. V roce 1919 odešel na Slovensko, kde učil na učitelském ústavu v Modre (1919–1936) s krátkým přerušením v Bratislavě (1925–1926). Velkou měrou se zasloužil o povznesení hudebního života na Slovensku, byl šiřitelem československé vzájemnosti.\n\nEmil Hula během svého života sesbíral asi 2 500 slovenských lidových písní. Je také autorem několika publikaci z oblasti metodiky hudební výchovy a hudebního života. Jeho pozůstalost v Archivu literatury a umění Slovenské národní knihovny představuje 1 856 archivních jednotek.\n\nEmil Hula své kladné postoje k slovenskému národu velmi jasně ukazuje například i v učebnici \"Slovenské kvety \", kde při písni \"Nad Tatrou sa blýska\" píše doslova toto: \"Přišel 28. říjen 1918, den svobody; pouta tisícileté nevole prasklo a píseň \"N.T.\", Maďary nenáviděná a po desetiletí zakazovaná, zazněla najednou hlasitě z tisíců hrdel, tak mocně, že její hlahol odrážel se od tatranských skal více jak hlas martinských zvonů. V prosinci na to byla vyhlášena za druhou státní hymnu celého československého národa.\" \"Národní hymna musí se zpívat přesně, jednotně a tak jak je předepsaná. Především je povinností slovenských škol všech kategorií, aby naši mládež naučili slovenské hymně opravdu správně. Také různé spolky a osvětové instituce mohou provést a jistě rady provedou bez obtíží velmi mnoho.\" \nAutor učebnice dále připomíná, že tato památná píseň je svědkem neustálých bojů a národního útlaku, že je starým dědictvím našich otců, proto se musíme dívat na to, aby její přednes byl vždy a všude důstojný .\n"}
{"id": "1139525", "url": "https://cs.wikipedia.org/wiki?curid=1139525", "title": "Isabela Marie Portugalská", "text": "Isabela Marie Portugalská\n\nInfantka Isabela Marie Portugalská (celým jménem: \"Isabel Maria da Conceição Joana Gualberta Ana Francisca de Assis de Paula de Alcântara Antónia Rafaela Micaela Gabriela Joaquina Gonzaga\"; 4. července 1801, Palácio Nacional de Queluz – 22. dubna 1876, Benfica) byla portugalská infantka, dcera krále Jana VI. Portugalského a jeho manželky Šarloty Španělské.\n\nJejí celé jméno je Isabel Maria da Conceição Joana Gualberta Ana Francisca de Assis de Paula de Alcântara Antónia Rafaela Micaela Gabriela Joaquina Gonzaga de Bragança e Bourbon. Byla držitelkou velkokříže řádu Panny Marie Neposkvrněné; dáma řádu svaté Isabely a dáma Mary Louise.\n\nProtože princ Petr který byl dědicem trůnu po vyhlášení nezávislosti v Brazílii, a král Michal I. Portugalský žil ve Vídni a královna Šarlota Španělská byla v exilu v Queluzu a její starší sestry Marie Tereza Portugalská a Marie Františka Portugalská se provdaly do Španělska Isabela byla jmenovaná regentkou království než se císařem stal Petr I. Brazilský. Nicméně Petr okamžitě odstoupil ve prospěch své dcery Marie II. Portugalské, která žila v Londýně pod podmínkou že se vdá za svého strýce Michala. Isabela pokračoval ve svém regenství až do roku 1828, kdy začala občanská válka mezi absolutisty podporující Michala a liberály podporující Marii.\n\nPozději Isabela odešla z politiky a obrátila se na život náboženský. Zemřela svobodná a bezdětná 22. dubna 1876. Pohřbena byla v Královském panteonu dynastie Braganzů.\n"}
{"id": "1139529", "url": "https://cs.wikipedia.org/wiki?curid=1139529", "title": "Široké Třebčice (zámek)", "text": "Široké Třebčice (zámek)\n\nŠiroké Třebčice jsou zaniklý zámek ve stejnojmenné vesnici v okrese Chomutov. Stál na východním okraji vesnice v mírném svahu mělkého údolí Třebčického potoka. Vlastní zámecká budova však byla zbořena, a z celého zámeckého areálu zůstaly stát jen úřední a hospodářské budovy.\n\nZámek byl i s parkem a hospodářských dvorem od 17. prosince 1963 chráněn jako kulturní památka. Památková ochrana zámku byla zrušena 27. listopadu 1987, ale bývalý park byl chráněn až do 7. července 1992. Ochrana hospodářského dvora byla ukončena dne 19. února 2009, protože budova čp. 43 zanikla.\n\nHospodářský dvůr je v Širokých Třebčicích zmiňován již v roce 1196. Později byla vesnice rozdělena mezi více majitelů a samostatným statkem se stala až v sedmnáctém století. V roce 1709 jej zdědila hraběnka Karolína z Eben-Brunnenu, která zde se svým manželem Františkem Josefem ze Schönkirchenu nechala přestavit poplužní dvůr na barokní zámek dokončený v roce 1722. Kolem zámku zřídili také park, upravili několik rybníků a postavili kostel Povýšení svatého Kříže.\n\nPo hraběnčině smrti v roce 1765 panství zdědil její prasynovec Josef Vonibald z Eben-Brunnenu. Po něm je získal Jakub z Wimmeru a v roce 1797 Schreiterové ze Schwarzenfeldu. Od nich vesnici v roce 1843 koupil kníže Hugo Karel Salm-Reifferscheidt, jehož potomci statek v roce 1890 prodali akciové společnosti Hielle a Dittrich, ze které přešel do vlastnictví Neštěmické rafinérie cukru. V letech 1905–1906 byl zámek bez větších změn zrestaurován.\n\nZbytkový statek koupila po první světové válce rodina Suchomelů a od jejich dědiců pan Ornst. Během druhé světové války statek využíval baron von Kriegelstein. V období 1949–1951 v zámku byl tábor nucených prací pro dívky s kapacitou 300 osob a po něm zemědělské učiliště. Posledním majitelem byl státní statek, který budovy neudržoval, a ty se postupně dostaly do havarijního stavu. V roce 1987 byla zámecká budova vyňata z památkové ochrany (rozhodnutí o zrušení památky bylo vydáno až 7. července 1992) a v srpnu roku 1988 zbořena. V roce 1992 získal zámecký areál v restituci dědic původních majitelů, pan Zdeněk Ornst, který začal zbývající budovy opravovat.\n\nZámek byl jednopatrový se dvěma krátkými rizality, které vytvářely dojem bočních křídel. Před průčelí střední budovy velmi mírně vystupoval další rizalit s hlavním vchodem do čestného dvora. Vstup vedl zdobeným portálem, nad kterým byl v patře malý balkon. Fasády budovy byly hladké, ale rizality měly nároží zvýrazněná pilastry. Obdélná okna byla zdobena nadokenními římsami, které byly v přízemí rovné a v patře lomené.\n\nMístnosti v přízemí byly zaklenuté valenou klenbou a v patře byly stropy ploché. Do patra se vcházelo ze vstupní haly po schodišti, které vedlo východním křídlem. Kromě běžných místností byl v patře také velký sál zdobený štukovou profilovanou římsou.\n\nZbývající zámecké budovy jsou využívány k hospodářským účelům, a nejsou veřejnosti přístupné.\n\n"}
{"id": "1139530", "url": "https://cs.wikipedia.org/wiki?curid=1139530", "title": "Uroš Korun", "text": "Uroš Korun\n\nUroš Korun (* 25. května 1987, Celje, SFR Jugoslávie) je slovinský fotbalový obránce či záložník, od července 2015 hraje v polském klubu Piast Gliwice. Je bývalý slovinský mládežnický reprezentant.\n\nSvoji fotbalovou kariéru začal v NK Vransko, odkud v průběhu mládeže zamířil do týmu NK Celje. V roce 2005 se propracoval do seniorské kategorie. Před jarní části ročníku 2006/07 odešel na hostování NK Zagorje. V létě 2010 se stal novou posilou NK Rudar Velenje. Po roce přestoupil do klubu NK Domžale, kde působil čtyři roky.\n\nV červenci 2015 zamířil do polského klubu Piast Gliwice vedeného trenérem Radoslavem Látalem, kde podepsal dvouletou smlouvu.\n\nV Ekstraklase za Piast debutoval v ligovém utkání 2. kola hraného 24. 7. 2015 proti Ruchu Chorzów (prohra Piastu 0:2), odehrál celý zápas. V 10. kole v utkání proti klubu Śląsk Wrocław vsítil v 63. minutě rozhodující gól zápasu (Piast vyhrál 2:1), který pro hráče znamenal první trefu v ročníku 2015/16 a zároveň premiérovou za Piast. 24. dubna 2016 v nadstavbové části dal svoji druhou branku v ročníku proti Lechia Gdańsk (výhra Piastu 3:0), když v 31. minutě vstřelil první rozhodující gól. Celkem v ročníku 2015/16 odehrál 34 zápasů, v nichž 2x rozvlnil síť. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 (v tomto utkání Uroš nenastoupil) a remízoval s ním 0:0.\n\nAktuální k 28. květnu 2016\n\nKorun působil ve slovinské mládežnické reprezentaci U21.\n\n"}
{"id": "1139531", "url": "https://cs.wikipedia.org/wiki?curid=1139531", "title": "Slézovec durynský", "text": "Slézovec durynský\n\nSlézovec durynský (\"Lavatera thuringiaca\") je vzrůstná, vytrvalá, planě rostoucí rostlina, jediný druh rodu slézovec který v české přírodě roste. Areál jeho výskytu zaujímá euroasijskou oblast rozprostírající se od Střední Evropy po Střední Asii s arelou v okolí pohoří Altaje. Druhotně byl v Evropě rozšířen do jižní a západní Skandinávie a byl také zanesen jako nepůvodní druh do Severní a Jižní Ameriky.\n\nV České republice, přes kterou prochází západní hranice jeho rozšíření, se vyskytuje převážně v teplých oblastech, hlavně v kolinních polohách. V Čechách jej lze nalézt v Podkrušnohorské pánvi a Polabí, na Moravě v okolí Hranic, Olomouce, Mikulova, Vyškova a Znojma. Za původní je někdy považován pouze výskyt na Moravě.\n\nSlézovec durynský je heliofyt, který preferuje suché půdy bohaté na minerály a snáší i zvýšený obsah soli. Roste na osluněných stanovištích podél lesů a v křovinatých stráních, na okrajích obdělávaných polí i úhorů, na silničních i železničních náspech, rumištích a rozličných ruderalizovaných stanovištích. Je to hemikryptofyt, který má přes zimu obnovovacími pupeny při povrchu země pod odumřelými listy a zbytky lodyhy.\n\nVytrvalá rostlina s chlupatou lodyhou vysokou 50 až 150 cm, která roste z hluboko sahajícího kůlovitého kořene. Přímá, oblá, větvená a ve spodní části dřevnatějící lodyha je střídavě porostlá listy s dlouhými řapíky a s opadavými palisty. Listy jsou oboustranně chlupaté, spodní a střední jsou srdčitě okrouhlé a pětičetně dlanitě laločnaté, horní jen trojčetně.\n\nOboupohlavné květy, mající v průměru 5 až 7 cm, vyrůstají na dlouhých stopkách jednotlivě v úžlabí horních listů a na konci lodyhy jsou nahloučeny v hroznovitém květenství. Pět vytrvalých kališních lístků je od spodu do poloviny srostlých, stejně jako tři drobné lístky kalíšku. Koruna, asi třikrát delší než kalich, má pět obvejčitých lístků které jsou světle nebo tmavě růžové, u báze klínovitě zúžené, krátce srostlé a nahoře vykrojené.\n\nV květu je mnoho jednobratrých tyčinek s prašníky s jedním pylovým váčkem a jsou nitkami srostlé okolo semeníku do trubky. Svrchní vícepouzdrý semeník nese četné srostlé čnělky s bliznami. Pro podporu opylení cizím pylem dozrávají prašníky květu dříve než jeho blizny. Pokud ale k opylení nedojde, po několika dnech se blizna opylí vlastním pylem. Květy postupně rozkvétají od června do září a jsou opylovány hmyzem přilétajícím pro nektar. Ploidie druhu je 2n = 44.\n\nNa rostlině po opylení průběžně dozrávají poltivé plody diskovitého tvaru. Ty se rozpadají obvykle na 18 až 24 ledvinovitých plůdku obsahující hladká semena, kterými se tato rostlina rozmnožuje.\n\nDruh se v evropské floře vyskytuje ve dvou poddruzích:\n\nSlézovec durynský patří mezi mizející rostliny české květeny a byl proto v „Červeném seznamu cévnatých rostlin České republiky“ zařazen mezi vzácnější taxony vyžadující pozornost (C4a).\n\n\n \n"}
{"id": "1139533", "url": "https://cs.wikipedia.org/wiki?curid=1139533", "title": "Rai (peníze)", "text": "Rai (peníze)\n\nRai (také přepisováno jako \"raay\") jsou kamenné disky, které sloužily na mikronéském souostroví Yap jako platidlo. Nejmenší kameny měří několik centimetrů, největší mají průměr čtyři metry a váží okolo pěti tun. Ve středu mají vysekán otvor, který sloužil k provlečení klády pro snadnější přenášení.\n\nPeníze jsou vyrobeny z aragonitu, který se na Yapu nenachází a musel se dovážet z ostrovů Palau nebo Guam, jejichž obyvatelům se za právo těžby platilo kokosovými ořechy. Obtížnost transportu zaručovala hodnotu měny a bránila inflaci. Kamenné mince se používaly při převodu pozemků nebo k placení věna, výkupného a podobně. Byly umístěny na veřejných prostranstvích, ty největší se ani nepřenášely a změna majitele se vyjadřovala zvláštní značkou. Jejich hodnota se odvozovala nejen od velikosti, ale také od kvality opracování nebo od zvláštních příhod, které byly s jejich získáním spojeny. Fungovaly tak spíše symbolicky: dokonce se jako „platné“ uznávaly i kameny, které při přepravě utonuly v moři a nebyly tak fyzicky dostupné. Když domorodci získali od Evropanů kovové nástroje, začali vyrábět více rai, ty však měly nižší hodnotu než původní, protože vyžadovaly méně práce.\n\nTradice kamenných peněz je stará nejméně pět set let a její vznik je spojován s mýtickým hrdinou Anagumangem. Od třicátých let 20. století se přestaly rai vyrábět, v té době bylo na ostrovech napočítáno přes třináct tisíc rai, řada z nich však byla zničena za druhé světové války. Nadále však slouží nejen jako symbol tradiční místní kultury, ale také jako ekvivalent oficiální měny: například při ručení za bankovní půjčku. Rai je také vyobrazen ve státním znaku Yapu.\n\n"}
{"id": "1139535", "url": "https://cs.wikipedia.org/wiki?curid=1139535", "title": "Samuel Mudd", "text": "Samuel Mudd\n\nSamuel Alexander Mudd (20. prosince 1833, Maryland, USA – 10. ledna 1883, Maryland, USA) byl americký lékař a poslední politik, který byl uvězněn za spolupráci s Johnem Wilkesem Boothem, atentátníkem amerického prezidenta Abrahama Lincolna.\n\nAmerická občanská válka poškodila jeho tabákovou farmu, zvláště, když stát Maryland v roce 1864 opustil otroctví. V tomto roce se poprvé setkal s Boothem, který plánoval unesení prezidenta Lincolna. Mudd byl spatřen ve společnosti ostatních spolupachatelů atentátu na Abrahama Lincolna. I přesto ale jeho vina zůstává nejasná. \n\nPo tom, co byl Lincoln Boothem 14. dubna 1865 smrtelně zraněn, Booth odjel se svým kumpánem Davidem Heroldem k Muddovi domů brzy ráno 15. dubna na jeho cestě do Virginie. Někdy tento den se Mudd musel dozvědět o tom, že Booth je pachatelem atentátu, i přesto ale Mudd Boothovu návštěvu úřadům nenahlásil. Tato skutečnost ho zjevně s atentátem spojovala, stejně jako některé další skutečnosti. 26. dubna byl Mudd zatčen. Vojenský soud ho za to odsoudil k doživotnímu věznění (od trestu smrti unikl o pouhý jeden hlas). \n\nPozději byl Mudd prezidentem Johnsonem omilostěn, z vězení byl propuštěn roku 1869. \n"}
{"id": "1139536", "url": "https://cs.wikipedia.org/wiki?curid=1139536", "title": "Ferdinand Albín Pax", "text": "Ferdinand Albín Pax\n\nFerdinand Albín Pax (26. červenec 1858 Dvůr Králové nad Labem, Česko – 1. březen 1942 Vratislav, Polsko) byl méně známý, ale pro území Československa velmi významný přírodovědec - zoolog, botanik světového jména, profesor Vratislavské univerzity, kustod muzea a entomolog - lepidopterolog a dipterolog. Pro entomologickou veřejnost je známý hlavně jako autor popisu jedné ze slovenských ras jasoně červenookého - \"Parnassius apollo L. ssp. sztrecsnoensis\" Pax, 1915.\n\nNarodil ve Dvoře Králové nad Labem, byl německé národnosti. Po smrti jeho matky se rodina přestěhovala do Žacléře (něm. \"Schatzlar\"). Už v dětství chodíval s babičkou do krkonošských hor a zamiloval si tamní přírodu, hlavně květenu. Zabýval se však i zkamenělinami a hmyzem. Začíná se intenzivně a systematicky věnovat hlavně studiu květeny Krkonoš. Po skončení základní školy studoval na gymnáziu ve městě Kamienna Góra, kde již v těchto letech publikoval své první floristické práce. V roce 1879 po skončení gymnázia nastoupil na univerzitu do polské Vratislavi, kde se věnoval hlavně studiu botaniky a geologie, ale také matematiky, chemie a geografie. Už jako student univerzity zpracoval komplexně celé rostlinstvo Krkonoš a přispěl svými vědomostmi a informacemi o květeně i Emilovi Fiekovi při jeho práci o flóře Slezska.\n\nV roce 1882 vystudoval univerzitu a získal titul doktora filozofie. Zakrátko pak odchází na praxi do města Kiel v Německu, kde pod vedením profesora Adolfa Englera pracuje jako odborný asistent v botanickém institutu Univerzity v Kielu. Již ve věku 35 let byl jmenován řádným profesorem a ředitelem botanického oddělení univerzity ve Vratislavi. V uvedeném oboru pracoval během svého dlouhého života (84 let) celkem asi 50 let. Dvakrát byl jmenován do hodnosti děkana filozofické fakulty a ve školním roce 1913 / 1914 byl jmenován rektorem celé Vratislavské univerzity. Je znám hlavně jako botanik - jako jeden z největších botanických systematiků a fytogeografů těch dob v Evropě. Zabýval se hlavně výzkumem horských rostlin a v roce 1894 se pokusil o komplexní zmapování výskytu rostlin v oblasti Karpat od Bratislavy až po deltu Dunaje do Černého moře v místě zvaném Železná vrata při rumunském městě Orszovo. Dělal botanický výzkum i ve Vysokých Tatrách a v Sedmihradsku. Během let I. světové války provedl důkladný průzkum flóry Polska.\n\nProfesor Ferdinand Albín Pax byl skromný, ale přitom velmi cílevědomý, pracovitý, přesný a psychický velmi silný člověk. Tvrdý život v dětství a mládí, jako syn chudého horala, měly vliv na jeho tvrdost a odolnost i v následujících letech dalšího života. Chodil často do přírody. Nepotrpěl si na uhlazenost, ani na nošení kravaty. Nikdy nenosil spodní zimní prádlo, ani rukavice a jezdil na saních až do své šedesátky. Tyto vlastnosti si zachoval až do svých 80. let věku. Pak ztratil zrak (zřejmě šedý zákal?) a následně již trávil čas hlavně doma. Během svého života vychoval kolem 50 doktorandů, z nichž mnozí dosáhli významné postavení ve vědeckém světě, jako uznávané kapacity, na čemž měl nepochybně svůj podíl i profesor Ferdinand Albín Pax, neboť byl všem těmto vědcům vzorem a dobrým příkladem pílí, systematickou prací a houževnatostí. \n\nPůsobil jako univerzitní profesor, kustod muzea, botanik, zoolog a entomolog. V entomologii se zabýval hlavně studiem a faunistikou motýlů (Lepidoptera), dvoukřídlých (Diptera), jakož i fosilním hmyzem. Z motýlů se zabýval hlavně rodem Parnassius Latreille, 1804. O tomto rodě publikoval informace v svých pracích: \"\"Das Aussterben der Gattung Parnassius in den Sudeten\"\" a \"\"Über das Aussterben ven Parnassius apollo in den Sudetenländen\"\". Často vykonával své sběry i na území Slovenska, kde v roce 1915 popsal z území Malé Fatry z oblasti domašínského meandru u Strečna nový poddruh jasoně červenookého, který pojmenoval \"ssp. sztrecsnoensis\". Popis tohoto poddruhu vyšel v práci \"\"Geografische Verbreitung und Rassenbildung des Apollofalters in den Karpaten\"\". Popis byl publikován v \"Zeitschrift den Wissenschaftlichen Insektenbiologie\", 11, 1915, na str. 49 - 59. Kromě motýlů druhu jasoň se zabýval i řádem dvoukřídlí (Diptera). \n\nDr. Ferdinand Albín Pax zemřel ve Vratislavi po krátké nemoci. Pohřben byl na starém evangelickém hřbitově ve Vratislavi, který byl po druhé světové válce zlikvidován, takže jeho hrob se nedochoval.\n\nPoznámka: Známý je i jeho syn Ferdinand Pax (30. prosince 1885 - 11. září 1964), druhý syn se jmenoval Günther Pax.\n\n\n"}
{"id": "1139538", "url": "https://cs.wikipedia.org/wiki?curid=1139538", "title": "Karl Lebwohl", "text": "Karl Lebwohl\n\nKarl Lebwohl (25. ledna 1837 Mikulov – 13. srpna 1927 Štýrský Hradec) byl rakouský a moravský politik německé národnosti, v 2. polovině 19. století poslanec Říšské rady.\n\nProfesí byl majitelem továrny na kůže v Mikulově. 15. září 1863 se jeho manželkou stala Aloisia Maria Katharina Lahner (1844–1913). S manželkou Louisou byl koncem 19. století aktivní v místní organizaci spolku Deutscher Schulverein. Jeden z jeho synů, Karl Lebwohl, který byl soudní adjunkt, zemřel roku 1906.\n\nV prvních zemských volbách roku 1871 byl zvolen na Moravský zemský sněm za kurii městskou, obvod Mikulov. Mandát obhájil i v krátce poté vypsaných druhých zemských volbách roku 1871, stejně tak v zemských volbách v roce 1878, zemských volbách roku 1884 a zemských volbách v roce 1890.\n\nPůsobil krátce i jako poslanec Říšské rady (celostátního parlamentu Předlitavska), kam usedl v doplňovacích volbách roku 1890 za kurii městskou na Moravě, obvod Mikulov, Hustopeče atd. Nastoupil 4. prosince 1890 místo Rudolfa Auspitze. Ve volebním období 1885–1891 se uvádí jako Karl Lebwohl, majitel nemovitostí, bytem Mikulov.\n\nNa Říšské radě usedl do klubu Sjednocené německé levice, do kterého se spojilo několik ústavověrných proudů. V roce 1891 se rozhodl, že již nebude do Říšské rady kandidovat.\n"}
{"id": "1139542", "url": "https://cs.wikipedia.org/wiki?curid=1139542", "title": "Saša Živec", "text": "Saša Živec\n\nSaša Aleksander Živec (* 2. dubna 1991, Šempeter pri Gorici, SFR Jugoslávie) je slovinský fotbalový útočník či krajní záložník, od srpna 2014 působící v polském klubu Piast Gliwice. Mimo Slovinsko působil na klubové úrovni v Bulharsku. Je bývalým mládežnickým reprezentantem Slovinska.\n\nSvoji fotbalovou kariéru začal v ND Gorica. V mládeži nastupoval také za NK Primorje, kde se před sezonou 2009/10 propracoval do prvního týmu. Po roce zamířil do bulharském klubu CSKA Sofia, s nímž vyhrál bulharský Superpohár. V klubu působil pouze půl roku. Poté se vrátil do Slovinska a podepsal kontrakt s NK Domžale. V zimním přestupovém období ročníku 2012/13 odešel hostovat do ND Gorica. S klubem v sezoně 2013/14 získal slovinský fotbalový pohár, i když na jaře 2014 nastupoval za Domžale, kam se vrátil po skončení hostování.\n\nV srpnu 2014 přestoupil do polského klubu Piast Gliwice, kde podepsal dvouletou smlouvu.\n\n5. 10. 2014 si v rámci utkání 11. kola proti Legii Waršava odbyl premiéru v dresu Piastu Gliwice, když v 77. minutě vystřídal Mateje Ižvolta a jeho tým výhrál 3:1. V ročníku si připsal celkem 19 ligových startů, v nichž branku nevsítil.\n\nV 3. ligovém kole vsítil svoji první branku v sezoně a zároveň premiérovou za Piast v střetnutí proti týmu Górnik Zabrze (výhra Piastu 3:2), když dal první gól svého týmu. V zápase 5. kola (15. srpna 2015) vsítil 85. minutě rozhodující branku proti Legii Varšava (zápas skončil 2:1 pro Gliwice). Své třetí branky v ročníku docílil proti týmu Pogoń Szczecin, ale pouze mírnil prohru svého týmu 1:3. 5. listopadu prodloužil s klubem smlouvu do léta 2018. Svůj čtvrtý gól vsítil v nadstavbové části proti klubu Lech Poznań (remíza 2:2), když v 51. minutě snižoval na 1:2. Popáté se střelecky prosadil v zápase s Pogoń Szczecin v nadstavbové části, když v 10. minutě vstřelil úvodní branku střetnutí (utkání nakonec skončilo 2:1 pro Gliwice). V ročníku 2015/16 nastoupil k 26 zápasům, ve kterých dal 5 gólů. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 a remízoval s ním 0:0 (v tomto utkání Saša nenastoupil). Poprvé v sezoně se prosadil v utkání 2. kola hraného 24. 7. 2016 proti Wisłe Płock (výhra 2:1), v 18. minutě vyrovnával na průběžných 1:1.\n\nAktuální k 28. květnu 2016\n\nŽivec odehrál v letech 2010–2011 dva přátelské zápasy za slovinskou mládežnickou reprezentaci U21.\n\n"}
{"id": "1139543", "url": "https://cs.wikipedia.org/wiki?curid=1139543", "title": "Mytí rukou", "text": "Mytí rukou\n\nMytí rukou je jedním ze základních prvků hygieny. Při mytí rukou dochází k mechanickému ale i chemickému odstranění nečistot a také k odstranění přechodné mikroflóry z rukou. K mytí rukou se používá voda a nejčastěji mýdlo nebo jiný mycí prostředek \nMytí rukou je zvláště důležité v prostředích, kde hrozí jejich zvýšená kontaminace (ordinace, nemocnice) nebo při činnostech, kdy může docházet naopak ke kontaminaci předmětu neumytýma rukama (např. v kuchyni). Mechanické mytí rukou (MMR) je v lékařské praxi doplněno desinfekcí rukou.\n"}
{"id": "1139544", "url": "https://cs.wikipedia.org/wiki?curid=1139544", "title": "Antonín Vězda", "text": "Antonín Vězda\n\nAntonín Vězda (25. listopadu 1920 Brno – 10. listopadu 2008) byl český lichenolog, jeden z nejvlivnějších a nejautoritativnějších lichenologů 20. století.\n\nAntonín Vězda se narodil v rodině knihtiskaře, amatérského mykologa. V roce 1945, po skončení 2. světové války, vstoupil na Masarykovu univerzitu Brno. V roce 1948 dokončil Masarykovu univerzitu, v roce 1953 — Zemědělskou univerzitu, načež začal přednášet. V roce 1960 byl Vězda vyhozen z univerzity, protože nebyl komunista, byl nucen pracovat jako lesník. \n\nOd roku 1968 Antonín Vězda pracoval jako vědecký spolupracovník Institutu botaniky Československé akademie věd. Publikoval historicky nejobjemnější sérii exsikátů lišejníků — \"Lichenes selecti exsiccati\", skládající se z 2500 druhů lišejníků z celého světa.\n\nVězda byl specialistou na olistěné lišejníky, studoval jejich způsoby nepohlavního rozmnožování, delší dobu studoval flóru kavkazských lišejníků. Ve volném čase se staral o zahradu cibulovitých rostlin, které mu zasílali lichenologové z různých regionů světa.\n\nV roce 1992 byla Vězdovi udělena Achariova medaile.\n\n\n\n"}
{"id": "1139546", "url": "https://cs.wikipedia.org/wiki?curid=1139546", "title": "Římskokatolická farnost Drysice", "text": "Římskokatolická farnost Drysice\n\nŘímskokatolická farnost Drysice je územní společenství římských katolíků v děkanátu Vyškov a okolí, s farním kostel Narození Panny Marie.\n\nDrysice byly původně přifařeny do Pustiměře, a to již před rokem 1232. Roku 1727 si Drysičtí nákladem obce postavili kapli. Ta však postupně nevyhovovala vzrůstajícímu počtu věřících a tak v roce 1887 začala výstavba nového kostela. V roce 1889 byla zbořena dosavadní kaple a rajhradský opat Benedikt Korčián benedikoval nový kostel. Samostatná farnost byla zřízena roku 1892. V neděli 25. října 1896, se uskutečnilo slavnostní posvěcení nového kostela, které vykonal olomoucký arcibiskup Theodor Kohn.\nPrvním drysickým farářem byl ustanoven roku 1893 P. František Vaculík, který zde jako duchovní správce působil až do své smrti v říjnu 1941. V červenci 1989 byl ustanoven administrátorem v Pustiměři a excurrendo administrátorem drysickým P. Josef Beníček.\n\nPravidelně se konají duchovní obnovy, setkání společenství, výuka náboženství, při bohoslužbách zpívá schola i chrámový sbor.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky 14 280 korun.\n\n"}
{"id": "1139549", "url": "https://cs.wikipedia.org/wiki?curid=1139549", "title": "Václav Zdeněk Hackenschmied", "text": "Václav Zdeněk Hackenschmied\n\nVáclav Zdeněk Hackenschmied (28. září 1867, Příbram ‒ 23. ledna 1945, Mělník) byl pedagog, etnograf a zakladatel městského muzea v Ústí nad Orlicí.\n\nV roce 1889 přišel jako podučitel do Říček, kde vynikl svým zájmem o spolkový a kulturní život. V roce 1895 se aktivně podílel na sběru exponátů pro Národopisnou výstavu Českoslovanskou, konanou v Praze. Během působení v Říčkách zde založil místní knihovnu, čtenářský a divadelní spolek a hasičský sbor. Pořádal též přednášky a zabýval se sběrem lokálních pověstí, které později vydal knižně. V roce 1912 přešel jako odborný učitel na měšťanskou chlapeckou školu do Ústí nad Orlicí a angažoval se v učitelských organizacích. Výukou hry na housle se podílel na hudebním životě města. V roce 1916 byl zemskou školní radou přeložen do Hněvkovic u Ledče nad Sázavou a vzápětí do nedalekých Všebořic. V létě 1919 se však navrátil zpět do Ústí nad Orlicí. Vyvrcholením jeho intenzivních kulturních a osvětových zájmů byl výkon úřadu správce městského muzea, jehož byl sám zakladatelem.\n\nKromě zmíněné sbírky pověstí (jím sesbíraný materiál využila řada autorů publikujících o jižním Podorlicku) sepsal mezi lety 1891‒1895 \"Monografii Říček dle ústního podání a různých pramenů\", která zůstala v rukopise. Ve druhé dekádě 20. století se zabýval sběrem materiálu pro zamýšlený \"Popis hejtmanství lanškrounského\", který jako celek vydán nebyl, vyšly pouze některé příspěvky vztahující se k jednotlivým lokalitám, a to v Úředním věstníku okresního výboru v Ústí nad Orlicí. Vedle toho Hackenschmied publikoval řadu převážně etnografických příspěvků v \"Letopisech kraje a města Ústí nad Orlicí\" a drobnějších statí v časopise \"Český lid\". Správcem osobní pozůstalosti V. Z. Hackenschmieda je Státní okresní archiv v Ústí nad Orlicí.\n\n\n\n"}
{"id": "1139550", "url": "https://cs.wikipedia.org/wiki?curid=1139550", "title": "Balená pitná voda", "text": "Balená pitná voda\n\nBalená pitná voda je pitná voda, která byla stočena a zabalena do určitého obalu, kterým je nejčastěji plastová lahev (méně často pak skleněná). Může jít o minerální, nebo o obyčejnou pitnou vodu, dále může být i sycená oxidem uhličitým. Výroba, skladování a jakost pitné balené vody v České republice musí splňovat vyhlášku č. 275/2004 Sb.\n\n\n"}
{"id": "1139552", "url": "https://cs.wikipedia.org/wiki?curid=1139552", "title": "Hubert Fuß", "text": "Hubert Fuß\n\nHubert Fuß (14. dubna 1853 Malé Hoštice – 25. prosince 1892 Vídeň) byl rakouský pedagog a politik německé národnosti ze Slezska, v 2. polovině 19. století poslanec Říšské rady.\n\nNarodil se roku 1853 ve Slezsku. Vystudoval filozofii a získal titul doktora filozofie. Od roku 1876 byl gymnáziálním učitelem. Od roku 1877 učil latinu a řečtinu na gymnáziu v Leopoldstadtu. Byl veřejně a politicky aktivní. V II. vídeňském okrese zastával post náměstka předsedy pokrokového klubu. Byl činný v učitelském spolku Mittelschule.\n\n2. října 1890 byl zvolen na Dolnorakouský zemský sněm za kurii městskou, obvod Korneuburg. Politicky byl orientován jako německý nacionál a antisemita. Odmítal český spolkový život ve Vídni a vystupoval proti sokolským slavnostem v Opavě.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou a obchodních a živnostenských komor ve Slezsku, obvod Opava. Mandát obhájil ve volbách roku 1891. Poslancem byl až do své smrti roku 1892. Pak ho nahradil Wladimir Demel. Ve volebním období 1885–1891 se uvádí jako Dr. Hubert Fuß, gymnaziální profesor, bytem Vídeň.\n\nPo volbách roku 1885 se uvádí jako člen antisemitského poslaneckého klubu okolo Georga von Schönerera. V roce 1890 i po volbách roku 1891 patřil k nacionalistickému klubu Deutschnationale Vereinigung.\n\nZemřel v prosinci 1892. Do poslední doby se účastnil schůzí parlamentu, ale jeho zevnějšek prozrazoval vážnou chorobu.\n"}
{"id": "1139558", "url": "https://cs.wikipedia.org/wiki?curid=1139558", "title": "John Greenleaf Whittier", "text": "John Greenleaf Whittier\n\nJohn Greenleaf Whittier (17. prosince 1807 Haverhill, Massachusetts, USA – 7. září 1892 Hampton Falls, New Hampshire) byl americký kvakerský básník a abolicionista.\n\nNarodil se v rodině námezdní rolníka - kvakera. Od roku 1828 se zabýval novinářskou a publicistických činností jako spolupracovník různých periodik. Do dějin americké literatury se zapsal jako klasický básník abolicionizmu. Jeho básně zasvěcené boji za osvobození černochů z otroctví jsou sebrané v knize \"Voices of Freedom\" (1846).\n\nBezprostředně se zúčastnil politického boje. V roce 1833 podepsal spolu s jinými abolicionisty protiotrokářskou deklaraci; připravoval veřejné petice, vystupoval v tisku i na veřejných shromážděních s propagandou abolicionistických idejí. Navzdory kvakerskému dogmatu \"neodporovat zlu\", kterého se básník dříve držel, opěvoval v období občanské války 1861-1865 ve svých básních sebraných do sbírky \"In War Time\" (1864) spravedlivý boj proti otroctví.\n\nMezi básnickými sbírkami napsanými na jiná témata vyniká cyklus básní \"Songs of Labor\" (1850) v nichž olavuje lid Nové Anglie. Zaslouženého uznání dosáhla i autobiografické báseň \"Snow-Bound\" (1866), kterou napsal podle živých vzpomínek z mládí, v níž popisuje přírodu rodného státu Massachusetts.\n\n"}
{"id": "1139561", "url": "https://cs.wikipedia.org/wiki?curid=1139561", "title": "Charles Francis Adams", "text": "Charles Francis Adams\n\nCharles Francis Adams (18. srpna 1807 Boston, Massachusetts, USA – 21. listopadu 1886 Boston) byl americký diplomat, syn 6. prezidenta Spojených států Johna Quincyho Adamse a Luisy Johnsonové. Během americké občanské války působil jako velvyslanec Spojených států ve Velké Británii, přičemž se výrazně zasloužil o udržení její neutrality.\n"}
{"id": "1139563", "url": "https://cs.wikipedia.org/wiki?curid=1139563", "title": "August Edlbacher", "text": "August Edlbacher\n\nAugust Edlbacher (25. října 1833 Sierning – 26. dubna 1916 Urfahr) byl rakouský soudce a politik německé národnosti z Horních Rakous, v 2. polovině 19. století poslanec Říšské rady.\n\nStudoval gymnázium v Kremsmünsteru, Seitenstettenu a Linci, pak absolvoval práva na Vídeňské univerzitě. Od roku 1856 pracoval na zemském soudu ve Vídni. Od roku 1857 byl auskultantem a aktuárem na okresních soudech ve Freistadtu, Vöcklabrucku, Schärdingu a Neuhofenu. Pak byl soudním adjunktem v Schwanenstadtu a okresním soudcem a radou zemského soudu v Grünburgu. Roku 1897 odešel do penze.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1888 za kurii městskou v Horních Rakousích, obvod Steyr, Kremsmünster atd. Nastoupil 4. prosince 1888 místo Johanna Hochhausera. Mandát obhájil ve volbách roku 1891. Rezignace byla oznámena na schůzi 27. listopadu 1895. V parlamentu ho pak nahradil Leopold Erb. Ve volebním období 1885–1891 se uvádí jako August Edlbacher, c. k. okresní soudce, bytem Grünburg.\n\nNa Říšské radě usedl do klubu Sjednocené německé levice, do kterého se spojilo několik ústavověrných proudů. Rovněž po volbách roku 1891 patřil ke klubu Sjednocené německé levice.\n\nZemřel v dubnu 1916 v Urfahru u Lince.\n\nJeho bratry byli politik Max Edlbacher a pedagog Ludwig Edlbacher. Otec August Edlbacher starší (1804–1862) byl rovněž politicky činný.\n"}
{"id": "1139565", "url": "https://cs.wikipedia.org/wiki?curid=1139565", "title": "Moritz Eigner", "text": "Moritz Eigner\n\nMoritz von Eigner, též \"Moriz von Eigner\" (7. listopadu 1822 Retz – 25. března 1900 Linec), byl rakouský právník a politik německé národnosti, v 2. polovině 19. století poslanec Říšské rady a zemský hejtman Horních Rakous.\n\nVystudoval gymnázium ve Vídni a práva na Vídeňské univerzitě. Od roku 1844 (ještě před dokončením vysoké školy) působil u městského a zemského soudu v Linci. Roku 1847 získal titul doktora práv. Od roku 1854 působil jako dvorní a soudní advokát. Byl též od roku 1861 členem obecní rady v Linci. Byl činný v advokátní komoře, angažoval se ve vedení lineckého muzea Museum Francisco-Carolinum (byl jeho prezidentem). Podporoval rozmach lázeňství v Bad Hallu. Byl mu udělen Císařský rakouský řád Leopoldův.\n\nV roce 1861 usedl poprvé na Hornorakouský zemský sněm za kurii městskou, obvod Linec. Na sněmu zastupoval německé liberály (tzv. Ústavní strana). Od roku 1861 zasedal jako člen zemského výboru. Poslanecký mandát obhájil ve volbách roku 1867, 1870, 1871, 1878, 1884 a 1890. Zemským poslancem byl až do roku 1895. Od 22. srpna 1868 do roku 1884 (s krátkou přestávkou několika měsíců v roce 1871) zastával funkci zemského hejtmana Horních Rakous (tedy předsedy sněmu a nejvyššího představitele zemské samosprávy). Zasadil se o provedení nového školského zákona.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou v Horních Rakousích, obvod Linec, Urfahr atd. Rezignace byla oznámena na schůzi 25. ledna 1888. V parlamentu ho pak nahradil Gandolph von Kuenburg. Ve volebním období 1885–1891 se uvádí jako rytíř Dr. Moritz von Eigner, advokát, bytem Linec.\n\nNa Říšské radě usedl do klubu Sjednocené levice, do kterého se spojilo několik ústavověrných proudů. Po jeho rozpadu přešel v roce 1885 do poslaneckého klubu Deutschösterreichischer Club (Německorakouský klub).\n\nV roce 1892 se stal členem Panské sněmovny (nevolená horní komora Říšské rady).\n\nZemřel v březnu 1900.\n"}
{"id": "1139566", "url": "https://cs.wikipedia.org/wiki?curid=1139566", "title": "Kompostovací toaleta", "text": "Kompostovací toaleta\n\nKompostovací záchod nebo také kompostovací toaleta je typem suché toalety užívající pro likvidaci moči a exkrementů proces kompostování. Kompostování může probíhat buď přímo v toaletě a nebo je nutné její obsah jednou za čas vynést na kompost. Kompostovací toaleta je šetrná k životnímu prostředí, neboť nespotřebovává pitnou vodu pro splachování. Pro kompostovací toaletu obvykle platí, že i muži musí při vykonávání potřeby sedět, aby správně proběhla separace moči od exkrementů.\n\n\nSeparační a kompostovací toaleta\n"}
{"id": "1139568", "url": "https://cs.wikipedia.org/wiki?curid=1139568", "title": "Johann Hochhauser", "text": "Johann Hochhauser\n\nJohann Hochhauser (11. března 1834 Offenhausen – 31. ledna 1908 Steyr) byl rakouský právník a politik německé národnosti, v 2. polovině 19. století poslanec Říšské rady z Horních Rakous.\n\nPocházel z rolnické rodiny. V roce 1861 byl promován na doktora práv. Působil jako koncipient u advokáta Antona Mayra v Steyru. Roku 1869 převzal jeho kancelář. Od roku 1866 do roku 1891 byl též právním zástupcem městské spořitelny v Steyru. Od roku 1869 zasedal v steyrské obecní radě, v níž působil až do roku 1900. Byl také činný ve vedení místní zbrojovky (člen správní rady, prezident výkonného výboru a generální ředitel).\n\nByl politicky aktivní. Patřil mezi německé liberály (tzv. Ústavní strana). V roce 1870 inicioval vznik liberálně-politického spolku v Styeru a byl náměstkem jeho předsedy. V roce 1867 usedl poprvé na Hornorakouský zemský sněm za kurii městskou. Poslancem byl do roku 1869. Do sněmu se ještě vrátil roku 1885 poté, co zemřel zemský poslanec Franz Wickhoff. Poslancem byl do roku 1890.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1886 za kurii městskou v Horních Rakousích, obvod Steyr, Kremsmünster atd. Nastoupil 28. ledna 1886 místo Franze Wickhoffa, rezignace byla oznámena na schůzi 24. října 1888. V parlamentu ho pak nahradil August Edlbacher. Ve volebním období 1885–1891 se uvádí jako Dr. Johann Hochhauser, advokát, bytem Steyr. Na Říšské radě usedl do poslaneckého klubu Deutschösterreichischer Club (Německorakouský klub).\n"}
{"id": "1139569", "url": "https://cs.wikipedia.org/wiki?curid=1139569", "title": "Marcin Pietrowski", "text": "Marcin Pietrowski\n\nMarcin Pietrowski (* 1. března 1988, Gdaňsk) je polský fotbalový záložník či obránce, od srpna 2015 působící v klubu Piast Gliwice. Je bývalým mládežnickým reprezentantem Polska.\n\nJe odchovancem klubu Lechia Gdańsk, v jehož dresu debutoval v seniorské kopané.\n\nV červenci 2015 přestoupil do jiného polského klubu Piast Gliwice vedeného trenérem Radoslavem Látalem, podepsal dvouletou smlouvu s opcí na prodloužení.\n\nV Ekstraklase za Piast debutoval v ligovém utkání 1. kola (20. 7. 2015) proti Termalica Bruk-Bet Nieciecza (výhra Piastu 1:0), když v 70. minutě vstřídal Martina Nešpora. Celkem v ročníku odehrál 34 ligových střetnutí, ve kterých síť nerozvlnil. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 a remízoval s ním 0:0 (v tomto utkání Marcin nenastoupil).\n\nMarcin Pietrowski odehrál v roce 2010 dva zápasy za Polsko U21.\n\n"}
{"id": "1139570", "url": "https://cs.wikipedia.org/wiki?curid=1139570", "title": "Holičky (Ralsko)", "text": "Holičky (Ralsko)\n\nHoličky () je zaniklá obec v okrese Česká Lípa, v severní části bývalého vojenského prostoru Ralsko, kvůli jehož založení zanikla. Ležela asi 11,5 km severovýchodně od Kuřívod a 3 km jihozápadně od Osečné. Původní zabrané katastrální území bylo \"Holičky\", současné je \"Náhlov\" v novodobém městě Ralsko.\n\nNa bývalé sídlo upomíná názvem Holičský vrch, který leží asi jeden kilometr vsv. směrem.\n\nPři sčítání lidu roku 1921 bylo v Holičkách 37 domů se 165 obyvateli (162 Němců a 3 Češi). Farní úřad byl ve Svébořicích. Zdravotní obvod, četnická stanice, pošta a telegraf byly v Osečné (3,5 km) a železniční stanice v Křižanech (11,5 km). Malá část Holiček přináležela obci Černá Novina.\n"}
{"id": "1139572", "url": "https://cs.wikipedia.org/wiki?curid=1139572", "title": "Eduard Kyrle", "text": "Eduard Kyrle\n\nEduard Kyrle (22. dubna 1854 Schärding – 29. ledna 1922 Schärding) byl rakouský politik německé národnosti, v 2. polovině 19. století poslanec Říšské rady z Horních Rakous.\n\nProfesí byl lékárníkem v Schärdingu.\n\nVystudoval gymnázium v Kremsmünsteru a studoval farmacii ve Štýrském Hradci. V roce 1905 založil v Schärdingu muzeum (Muzejní spolek). Byl i politicky aktivní. Od roku 1882 byl členem obecní rady v Schärdingu. V roce 1884 usedl na Hornorakouský zemský sněm. Zemským poslancem byl do roku 1889.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1889 za kurii městskou v Horních Rakousích, obvod Ried, Braunau atd. Nastoupil 3. prosince 1889 místo Heinricha Klinkosche. Mandát obhájil ve volbách roku 1891. Ve volebním období 1885–1891 se uvádí jako Eduard Kyrle, lékárník, bytem Schärding.\n\nNa Říšské radě patřil od svého vstupu do parlamentu roku 1889 a znovu i po volbách roku 1891 do poslaneckého klubu Sjednocené německé levice, do kterého se spojilo několik ústavověrných proudů.\n\nJeho synem byl prehistorik a speleolog Georg Kyrle (1887–1937).\n"}
{"id": "1139573", "url": "https://cs.wikipedia.org/wiki?curid=1139573", "title": "Gedeon Majunke", "text": "Gedeon Majunke\n\nGedeon Wilhelm Majunke (9. května 1854 Spišská Sobota, Rakousko-Uhersko – 10. dubna 1921) byl slovenský architekt a představitel architektury přelomu 18. a 19. století. Převážná část jeho tvorby se řadí pod neoklasicismus, neorenesanci a secesi.\n\nMajunkeho předkové pocházeli z Itálie. Jeho otec Áron byl obchodníkem. Po absolvování základní školy v Spišské Sobotě se v letech 1866–73 vzdělával na Štátnej hlavnej reálnej škole v Košicích. V letech 1873-81 absolvoval studium ve Vídni na Vysoké škole technické a na Hansenově mistrovské umělecké škole, kde se dostalo uznání již jeho studentskému projektu \"ideálního muzea\". Přestože mu ve Vídni nabízeli místo pedagoga, vrátil se domů.\n\nUsadil se v Spišské Sobotě a založil si rodinu. Za manželku si Majunke vzal Alici ze zámožné německé protestantské rodiny Hergesselů (ženich byl katolík), která se kromě péčí o jejich tři syny a dceru duševně věnovala humanitární činnosti. Pracovala v Červeném kříži, kterému na zřízení nemocnice poskytla dům s dvorem. Ministerstvo zdravotnictví ocenilo její nezištnost udělením Zlatého kříže za zásluhy. Majunkeho dům na náměstí ve Spišské Sobotě i po mnoha desetiletích zůstal sídlem Červeného kříže.\n\nPro Dolný Smokovec projektoval hrázděné a srubové stavby. Pro spišská města projektoval administrativní a školní budovy, vily a rodinné domy ve stylu neoklasicismu kombinovaného s neorenesancí a secesí. Restauroval některé tamní zámečky, je autorem několika náhrobků na spišských hřbitovech. Podle jeho návrhů vznikly zahrady a parky. V rodném městě zastával sice i tradiční funkci velitele dobrovolného hasičského sboru, více se však usiloval o jeho modernizaci. Velmi mu záleželo na tom, aby ve Spišské Sobotě zavedli elektrický proud. Díky němu zde pracovala jedna z prvních parních pil na Slovensku. Největší část své životní energie však věnoval Vysokým Tatrám, kde se po otevření Košicko-bohumínské železnice začínalo s rozsáhlou výstavbou. Poznatky z alpských turistických center uplatnil při řešení letovisek, chat, lázeňských, společensko – pohostinských zařízení i romanticky působících kostelíků. Vždy vycházel z konkrétního prostředí, stavby do něj komponoval ohleduplně a nerušivě. Preferoval přírodní materiály, odolné vůči možným klimatickým vlivům. Jedině tak se mohl pustit i do stavění Téryho chaty.\n\nZačátkem 20. století měli již o Tatry zájem i zahraniční investoři s představami velkokapacitních hotelů. Alespoň někteří z nových projektantů pochopili prostředí shodně s Majunkem a snažili se pokračovat v jeho duchu. V létě roku 1900 horolezec Július Dóry podnikl z Téryho chaty prvovýstup na blízkou Priečnu vežu. Navrhl Uherskému karpatskému spolku, aby ji pojmenoval Majunkeho věží. Tento název se však ujal pouze v německém a maďarském názvosloví. Gedeon Majunke je pohřben na Spišskosobotském hřbitově spolu s manželkou a jejími rodiči.\n\n\n"}
{"id": "1139581", "url": "https://cs.wikipedia.org/wiki?curid=1139581", "title": "Lamin", "text": "Lamin\n\nLaminy jsou proteiny tvořící hustou síť intermediárních filament na vnitřním povrchu buněčného jádra, tzv. jadernou laminu. Vyztužují tak jadernou membránu a chrání tím jádro. Dosahují velikosti kolem 60–70 kDa a strukturně se podobají dalším proteinům intermediárních filament – mají centrální podlouhlou část tvořenou čtyřmi α-helikálními částmi a globulární N-terminální a C-terminální domény. Monomery laminů se skládají do dimerů, ty do tetramerů a ty do dlouhých vláken tvořících jadernou laminu.\n\nLaminů je několik typů:\n\nMutace v lidských genech kódujících laminy mohou vést k závažným onemocněním, tzv. laminopatiím. Patří k nim Emeryho-Dreifussova muskulární dystrofie (EDMD) či familiární lipodystrofie či Hutchinsonův-Gilfordův syndrom (tzv. progerie).\n"}
{"id": "1139588", "url": "https://cs.wikipedia.org/wiki?curid=1139588", "title": "Kaple svatého Jana Křtitele (Trutnov)", "text": "Kaple svatého Jana Křtitele (Trutnov)\n\nKaple svatého Jana Křtitele (někdy také označovaná jako Jánská kaple) je barokní sakrální stavba nacházející se na Jánském vrchu v Trutnově. Původní kaple z roku 1712 vyhořela a současná podoba pochází z roku 1811. Dnes se v budově kaple nachází malé vojenské muzeum.\n\nRoku 1712 dal trutnovský občan Moric Dreyschock postavit barokní kapli zasvěcenou Janu Křtiteli. Nedaleko se usídlil poustevník, který se staral o kapli a zázračný pramen pod ní, a postavil zde poustevnu, která ale spolu s kaplí byla poškozena ohněm v roce 1745. Ačkoliv byla po požáru obnovena, následně byla zbořena vojáky. Úsilím děkana Leyera byla kaple teprve v roce 1811 znovu otevřena a vysvěcena.\n\nV roce 1866 se kaple stala svědkem bitvy u Trutnova, válečného konfliktu prusko-rakouské války. Na Jánský vrch tehdy zaútočilo na 1100 pruských vojáků snažících se prolomit odpor rakouských vojáků, kteří se skryli v Jánské kapli. Po odmítnutí výzvy se vzdát pokračovaly boje i uvnitř kaple. Dodnes jsou ve zdech vidět díry po zásahu střel. Ačkoliv tento střet v místě Jánské kaple vyhráli pruští vojáci, bitva u Trutnova se stala jedinou vítěznou bitvou prusko-rakouské války.\n\nDo roku 1945 se o kapli staral trutnovský Spolek veteránů, ale po odsunu většiny jeho členů nastalo období chátrání. V této době o kapli pečovalo jen několik místních nadšenců a dobrovolníků. Teprve po roce 1989 přichází změna a město Trutnov se snaží o zvelebení a zrestaurování.\n\nV letech 1879–1880 byly do blízkého okolí kaple přeneseny hroby a pomníky padlých za války. Prostory okolo Jánská kaple se tak staly vojenským hřbitovem a památníkem této krvavé bitvy.\n\n"}
{"id": "1139589", "url": "https://cs.wikipedia.org/wiki?curid=1139589", "title": "Mafalda Portugalská (1149–1160)", "text": "Mafalda Portugalská (1149–1160)\n\nInfantka Mafalda Portugalská (okolo 1149, Coimbra - okolo 1160, Coimbra) byla portugalská infantka, druhé dítě a první dcera krále Alfonse I. Portugalského a jeho ženy Matildy Savojské. Dne 30. ledna 1159, když jí bylo deset let, bylo dohodnuto její manželství s infantem Alfonsem Aragonským (později Alfons II.) kterému bylo sedm let. Mafalda onemocněla a zemřela okolo roku 1160 a tak se nestala královnou chotí Aragonska. To však neohrozilo vztahy mezi Aragonskem a Portugalskem, protože její mladší bratr infant Sancho I. Portugalský se oženil s Dulce Aragonskou sestrou Alfonse II.\n"}
{"id": "1139590", "url": "https://cs.wikipedia.org/wiki?curid=1139590", "title": "Barrandov Krimi", "text": "Barrandov Krimi\n\nBarrandov Krimi (dříve Barrandov Plus) je třetím televizním kanálem skupiny TV Barrandov. Jeho vysílání bylo zahájeno 16. května 2015. Je dalším spuštěným kanálem skupiny TV Barrandov po kanálu Kino Barrandov, který začal vysílat o měsíc dříve.\n\nDne 1. února 2019 se název kanálu změnil z Barrandov Plus na Barrandov Krimi. Programová skladba se výrazně nezměnila – mezi změny patřilo pouze zrušení dopolední reprízy pořadu \"Popelka\", který byl nahrazen jedním dílem pořadu \"Věřte nevěřte\" (vysílaly se tak dva díly za sebou), a nasazení seriálu \"Matlock\" (také dva díly po sobě), který v podvečer nahradil \"Nebezpečné vztahy live\" a \"Soudkyni Barbaru\".\n\nKanál během dne vysílá především vlastní tvorbu TV Barrandov (\"Nebezpečné vztahy\", \"Soudkyně Barbara\", \"Soudce Alexandr\", …), dále zahraniční krimi seriály (\"Matlock\", \"Big Ben\", \"Otec Braun\"...) a také zahraniční filmy. Dopoledne a v noci je zařazeno vysílání teleshoppingového pořadu \"Klenot TV\", o víkendovém dopoledni soutěže \"Rychlá hra\"\". Od července 2019 vysílá Barrandov Krimi také pořady \"Kašpárku, vař!\" a \"\".\n\nDo července 2019 byl dopoledne vysílán blok pro děti (cca 8.00–9.00), v němž byl vysílán pouze pořad \"Krtek a Panda\". Od srpna téhož roku byl dětský blok nahrazen přírodopisnými dokumenty. O měsíc později, 2. září, byl dětský blok obnoven, a to seriálem \"Dinopark\".\n\nBarrandov Krimi vysílá v Multiplexu 3. Dále na Skylinku v balíčku Digital, v UPC – předvolbě 152 (Barrandov Krimi HD pozice 16, SD verze 165) a O2 TV na pozici 106.\n"}
{"id": "1139591", "url": "https://cs.wikipedia.org/wiki?curid=1139591", "title": "Beli Manastir", "text": "Beli Manastir\n\nBeli Manastir (maďarsky Pélmonostor) je město na severovýchodě Chorvatska, v regionu známém jako Baranja, na hlavním silničním a železničním tahu mezi Osijekem a Pécsí. V roce 2011 mělo 10 016 obyvatel. Je sídlem samostatné općiny; administrativně spadá pod Osijecko-baranjskou župu.\n\nMěsto je poprvé připomínáno v roce 1212. Svůj současný název má město od roku 1923 (do té doby byl znám jako \"Monoštor\" z maďarského názvu). Jugoslávské království investovalo jisté prostředky do rozvoje města z toho důvodu, že po roce 1918 a rozpadu Uherska mezi další sousední státy došlo k přetrhání spousty hospodářských vazeb s Maďarskem.\n\nV roce 2015 zde byl během evropské migrační krize zřízen záchytný tábor pro uprchlíky.\n"}
{"id": "1139592", "url": "https://cs.wikipedia.org/wiki?curid=1139592", "title": "Burzenland", "text": "Burzenland\n\nBurzenland ( \"Terra Borza\", \"Tara Bârsei\", \"Barcaság\") je německý název pro historické území na jihovýchodě Sedmihradska (ležícího dnes v Rumunsku) s Brašovem ( \"Kronstadt\") jako nejdůležitějším městem.\n\nBurzenland se nachází v kotlině, ležící v karpatském oblouku v Jižních Karpatech. Dá se přibližně ohraničit sídly Feldioara (\"Marienburg\") na severu, Rasnov (\"Rosenau\") na jihozápadě a Prejmer (\"Tartlau\") na jihovýchodě. Území je pojmenované podle řeky Burzen (rum. \"Bârsa\"), která se vlévá do Oltu (\"Alt\"), pravostranného přítoku Dunaje.\n\nV roce 1211 daroval uherský král Ondřej II. území Burzenlandu řádu německých rytířů, aby ho kolonizovali a zároveň pomohli Uhersku proti pronikajícím Kumánům. Řád zde postavil několik hradů a zval na území německé kolonisty. Osadníci se rekrutovali především z řad sedmihradských Sasů, kteří žili v sousedním území kolem města Sibiu (\"Hermannstadt\") (Sieben Stühle), ale byli mezi nimi i osadníci přímo z Německa. Po necelých 14 letech roku 1225 byl řád německých rytířů z území vyhnán, protože měl v plánu zřídit na území řádový stát nezávislý na uherském králi.\n\nNěmečtí kolonisté v Burzenlandu ale zůstali a prokázali vysoký stupeň organizace, což vyústilo do autonomie trvající od roku 1224 až do 19. století v rámci tzv. Královy země (něm. \"Königsboden\", lat. \"Fundus Regius\", maď. \"Királyföld\"). V roce 1876 byl Burzenland v rámci velké administrativní reformy Sedmihradska začleněn do uherské brašovské župy. Poté, co se Sedmihradsko stalo v roce 1920 součástí Rumunska, zůstal Burzenland součástí rumunské brašovské župy.\n\nPrvní uváděný název je v němčině, v závorkách jsou rumunské názvy:\n"}
{"id": "1139603", "url": "https://cs.wikipedia.org/wiki?curid=1139603", "title": "Halt v nebezpečí", "text": "Halt v nebezpečí\n\nHalt v nebezpečí (v anglickém originále \"Halt's Peril\") je devátá dobrodružná kniha ze série Hraničářův učeň, jejímž autorem je australský spisovatel John Flanagan.\n\nNa začátku knihy Halt, Horác a Will zjišťují, že Tennyson (vůdce sekty nezasvěcených) a jeho stoupenci uprchli do Pikty. Tato trojice sleduje jejich cestu, která směřuje k Araluenu. Tennyson má v plánu cestovat do odlehlé Araluenské vesnice, kde chce posílit vliv jeho hnutí. Will a jeho společníci si neuvědomují nebezpečí a pokračují v pronásledování Tennysona, kterého doprovázejí dva genovejští zabijáci. Halt a Will jednoho z nich úspěšně zabili, druhý ale Halta zranil a utekl.\n\nZanedlouho vyjde najevo, že rána je otrávena halucinogenem, který pomalu Halta zabíjí. V zoufalství se Will rozhodne vyhledat Malcolma, nejlepšího léčitele v Araluenu, a rychle ho přivedl na pomoc. Malcolm jim vysvětlil, že jed má dva různé zdroje a na každý z nich existuje jiná protilátka. Podání špatného léku by Halta zabilo. Will objevil zbylého Genovesana a přinutil ho prozradit zdroj použitého jedu. Genovesan se pokusil o útěk a byl zabit. Halt se uzdravuje a trojice spolu s Malcolmem pokračuje v cestě za Tennysonem, který předpokládá, že Halt je mrtvý a ostatní nepokládá za nebezpečné. Will a ostatní objevili Tennysona v katakombách poblíž vesnice, kde káže stoupencům svého náboženství. S Malcolmovou pomocí ho Halt úspěšně připraví o důvěru. Během tohoto pokusu ale musí Will použít výbušné zařízení, které způsobí zřícení jeskyně na nezasvěcené a na zlato vesničanů. Halt, Will a Horác doprovodí Malcolma domů, kde Trobar daruje Willovi štěně jménem Černá. Po rozloučení s Malcolmem zamíří trojice k domovu. Will a Halt se vydají do Redmontu, kde se setkají s Paulinou a Alyss, zatímco Horác míří na hrad Araluen. Paulina děkuje Willovi za záchranu Haltova života a říká mu o důvěře, kterou do něj vkládala. Kniha končí polibkem Alyss a Willa.\n"}
{"id": "1139605", "url": "https://cs.wikipedia.org/wiki?curid=1139605", "title": "Homopolymer", "text": "Homopolymer\n\nHomopolymer je polymer, jehož makromolekula se skládá se z jednoho druhu monomeru (též jen meru), tím se liší od kopolymeru. Příkladem homopolymeru je polyethylen, polybutadien, polystyren, polyvinylpyrrolidon, polyakrytonitril a polyvinylchlorid.\n\n"}
{"id": "1139608", "url": "https://cs.wikipedia.org/wiki?curid=1139608", "title": "Valentina Vezzaliová", "text": "Valentina Vezzaliová\n\nMaria Valentina Vezzaliová (* 14. února 1974 Jesi) je italská šermířka, která je historicky nejlepší šermířkou a nejlepší Italkou v olympijské historii, získala medaile ve stejné individuální disciplíně (fleret) na pěti hrách po sobě.\n\nJe členkou policejního sportovního klubu Fiamme Oro v Římě. Reprezentovala Itálii na pěti olympiádách, získala šest zlatých medailí (v soutěži jednotlivkyň v letech 2000, 2004 a 2008, v soutěži družstev 1996, 2000 a 2012), jednu stříbrnou (jednotlivkyně 1996) a dvě bronzové (týmová soutěž 2012 a individuální soutěž 2008). Je také držitelkou šestnácti titulů z mistrovství světa v šermu (jednotlivkyně 1999, 2001, 2003, 2005, 2007 a 2011, družstvo 1995, 1997, 1998, 2001, 2004, 2009, 2010, 2013, 2014 a 2015) a třináctinásobnou mistryní Evropy (jednotlivkyně 1998, 1999, 2001, 2009 a 2010, družstvo 1999, 2001, 2009, 2010, 2011, 2012, 2014 a 2015). Jedenáctkrát vyhrála celkovou klasifikaci Světového poháru (1996–1997, 1999–2004, 2007–2008 a 2010), má pět titulů z Univerziády (individuální 1995, 1997, 1999 a 2001 individuální i týmový) a dva ze Středomořských her (2001 a 2009). V anketě časopisu Gazzetta dello Sport byla vyhlášena nejlepší italskou sportovkyní v letech 2000, 2001, 2003, 2004, 2005 a 2007.\n\nJejím manželem je italský fotbalista Domenico Giugliano, s nímž má dva syny. Vydala autobiografickou knihu \"A viso scoperto\" (\"S odkrytou tváří\"), vystupovala v italské verzi televizní soutěže \"Když hvězdy tančí\". Roku 2008 obdržela Řád zásluh o Italskou republiku, třídu velkodůstojníka. V roce 2013 byla zvolena poslankyní italského parlamentu za stranu Občanská volba.\n\n"}
{"id": "1139622", "url": "https://cs.wikipedia.org/wiki?curid=1139622", "title": "Kostel Nejsvětější Trojice (Jindřichovice pod Smrkem)", "text": "Kostel Nejsvětější Trojice (Jindřichovice pod Smrkem)\n\nKostel Nejsvětější Trojice je sakrální stavba zbudovaná v Jindřichovicích pod Smrkem ve Frýdlantském výběžku na severu České republiky. Objekt i s přilehlým hřbitovem, jeho ohradní zdí, márnicí a náhrobky, které se na něm nacházejí, je kulturní památkou České republiky.\n\nNa místě kostela stávala kaple, která na něj byla roku 1670 rozšířena. Na počátku 18. století (roku 1717) přibyl navíc ke svatostánku presbytář. V pozdějších letech (1775 a na přelomu 18. a 19. století) proběhly navíc ještě další stavební úpravy.\n\nStavba je zbudována v barokním slohu, má jednu obdélníkovou loď doplněnou širším, přibližně trojlistým presbytářem, který má konvex-konkávně zvlněné stěny. Na severní straně kostela se nachází obdélníková sakristie. Naproti tomu na jižní straně lodi je vybudovaná pravoúhlá předsíň, jíž se do kostela vstupuje. Na stejné straně stavby se také nachází hranolová věž doplněná polygonálními schodištními přístavky v jejím západním průčelí. Samotná věž je dále dělena lizénovými rámci a okny v oválném a obdélníkovém tvaru. Okna mají segmentové záklenky. Celá věž je zakončena cibulovou bání. Boční fasády objektu jsou rozčleněny jednak dvěma pásy lizénových rámců, a dále též obdélnými okny opět se segmentovými záklenky a segmentem proloženou římsou.\n\nUvnitř kostela má presbytář i loď plochý strop, který je doplněn fabiony. Navíc je strop obohacen štukovými zdobenými poli. V sakristii je strop tvořen neckovou klenbou a v prostoru pod věží je trámový strop. Kruchta je zděná a nad ní se nachází ještě druhé patro, jež je ovšem ze dřeva, a po severní i jižní straně lodě k němu vedou dřevěná schodišťová ramena. Chórová mřížka byla v klasicistním stylu zhotovena roku 1802.\n\nV kostele se nachází jeden hlavní a dva boční oltáře pocházející z 19. století. Dále je v interiéru svatostánku kazatelna z přelomu 18. a 19. století spolu s kamennou barokní křtitelnicí ze druhé poloviny 17. století. Ta je navíc doplněna o rokokovou spodní část nádrže a válcovou nohu. Na zdech v kostele visí obrazy svaté Filomeny a svaté Aloisie. Oba jsou datovány k roku 1856.\n\nKolem kostela se nachází hřbitov. Při jeho západní zdi jsou čtyři klasicistní náhrobníky pocházející z první poloviny 19. století. Další náhrobník z roku 1835 je z vnější jižní strany kostelní předsíně. U vchodu do kostela z jižní strany se nachází pozdně barokní márnice s obdélným půdorysem a trojbokým ukončením. V jejím průčelí se nachází pilastry a obsahuje též vpadlé pole a obdélníkovým portálem. Zakončená je štítem se segmentovými prvky.\n\n\n"}
{"id": "1139624", "url": "https://cs.wikipedia.org/wiki?curid=1139624", "title": "Abi Gamin", "text": "Abi Gamin\n\nAbi Gamin je hora nacházející se na hranici Indie s Čínou. Jeho výška je 7355 m n. m. Leží v Garhválském Himálaji, v těsné blízkosti hory Kamét, od které ho odděluje Meadové sedlo (7138 m n. m.).\n\nAbi Gamin byl první horou vyšší než 7000 m n. m., na kterou se (v roce 1855) pokusili vystoupit horolezci. Zdolán byl až v roce 1950 členy anglo-švýcarské výpravy.\n"}
{"id": "1139625", "url": "https://cs.wikipedia.org/wiki?curid=1139625", "title": "Ablační oblast", "text": "Ablační oblast\n\nAblační oblast je oblast, kde převládá úbytek hmoty ledovce nad jejím doplňováním. Ablační oblast od vyživovací odděluje u vysokohorských ledovců tzv. \"sněžná čára\". Kontinentální ledovcové štíty ji nemají přesně odlišné a na okrajích a povrchu roztávají rychleji než v centrálních částech. Po roztání ledovce v ablační oblasti vzniká z materiálu, který ledovec obsahoval, tzv. ablační moréna.\n"}
{"id": "1139628", "url": "https://cs.wikipedia.org/wiki?curid=1139628", "title": "Marie Adelaida Portugalská", "text": "Marie Adelaida Portugalská\n\nInfantka Marie Adelaida Portugalská (celým jménem: \"Maria Adelaide Manuela Amélia Micaela Rafaela\"; 31. ledna 1912, Saint-Jean-de-Luz – 24. února 2012, Lisabon) byla členka dynastie Braganzů, dcera Michaela, vévody z Braganzy a jeho manželky princezny Marie Terezy Löwenstein-Wertheim-Rosenberg.\n\nNarodila se 31. ledna 1912 ve francouzském Saint-Jean-de-Luz. Vzdělávána byla v Sacre Coeur College v Riedenburgu. Dne 13. října 1945 se ve Vídni vdala za Dr. Nicolaase van Udena, nizozemec a roku 1975 portugalec. Byl biochemik, zaměřený na rozvoj kvasinek.\n\nŽila ve Vídni, kde pracovala jako zdravotní sestra a sociální asistentka. Během 2. světové války kdy probíhalo bombardování, cestovala na místo poskytnout pomoc obětem. Byla členkou hnutí odporu proti nacismu a gestapo jí odsoudilo k trestu smrti. Portugalský prezident António de Oliveira Salazar intervenoval s Němci a prohlašoval že Marie Adelaida je osoba národního dědictví. Tento zásah nevedl k propuštění ale k deportaci a ona se usadila ve Švýcarsku. Žila spolu se svým bratrem Duartem Nuno, vévodou z Braganzy a švagrovou Marií Františkou Orleánskou z Braganzy. Po válce se vrátily do Rakouska.\n\nRoku 1949 odešla do Portugalska. Mezitím její manžel studoval medicínu na Vídeňské univerzitě se specializací na nemoci kůže. Když její manžel přišel do Portugalska, jeho kvalifikace nebyla uznána jako rovnocenná s portugalskými a tak nemohl praktikovat lékařství. Chodil do práce do malé výzkumné laboratoře na Přírodovědecké fakultě, kde zůstal několik let, dokud se nevyskytla příležitost spolupráce s Fundação Calouste Gulbenkian.\n\nRodina žila v Quinta do Carmo. Začala pracovat jako sociální asistentka v oblasti Trafaria a Monte da Caparica. Pracovala s novorozenci a osiřelými dětmi přijaté do Nadace D. Nunes Alvares Pereira, kde byla předsedkyní. Zemřela 24. února 2012 v Lisabonu.\n\nJejí synovec Duarte Pio, vévoda z Braganzy je současnou hlavou dynastie Braganzů.\n\n Portugalská královská rodina: Dáma velkokříže Řádu svaté Isabely\n\n Portugalsko: Velkokříž Řádu Za zásluhy\n"}
{"id": "1139629", "url": "https://cs.wikipedia.org/wiki?curid=1139629", "title": "Jasmin Gerat", "text": "Jasmin Gerat\n\nJasmin Gerat (přechýleně Geratová) (25. prosince 1978, Berlín) je německá filmová a divadelní herečka.\n\nJasmin je dcerou německé matky a tureckého otce. V roce 1994 vyhrála soutěž Bravo girl. Později začala pracovat v německých televizích, kde moderovala pořady jako \"Heart Attack\" či \"Chartbreaker\". Svou hereckou kariéru zahájila v roce 1997.\n\n\n"}
{"id": "1139630", "url": "https://cs.wikipedia.org/wiki?curid=1139630", "title": "Fiodor Černych", "text": "Fiodor Černych\n\nFiodor Černych (rusky Фёдор Иванович Черных, Fjodor Ivanovič Černych; * 21. května 1991, Moskva, RSFSR, SSSR) je litevský fotbalový útočník a reprezentant ruského původu, od ledna 2018 hráč klubu FK Dynamo Moskva. Má i ruské občanství.\n\nV Litvě působil v týmu Granitas Vilnius. V letech 2009–2014 hrál v Bělorusku v klubu FK Dněpr Mohylev, z něhož v roce 2012 hostoval v FK Naftan Novopolock. Sezónu 2014/15 odehrál v polském mužstvu Górnik Łęczna. \nV srpnu 2015 podepsal tříletý kontrakt s jiným polským týmem Jagiellonia Białystok. V lednu 2018 odešel do ruského prvoligového klubu FK Dynamo Moskva, kde podepsal smlouvu na tři roky.\n\nV A-mužstvu litevské reprezentace debutoval 14. 11. 2012 v přátelském utkání v Jerevanu proti týmu Arménie (prohra 2:4).\n\n"}
{"id": "1139632", "url": "https://cs.wikipedia.org/wiki?curid=1139632", "title": "Kevin Nash", "text": "Kevin Nash\n\nKevin Scott Nash (9. července 1959 Detroit, Michigan, USA), známý pod přezdívkou Diesel je americký profesionální wrestler a herec. V současné době je zapsaný u WWE v tzv. \"Programu legend\". Na svém kontě má šest světových titulů.\n\n"}
{"id": "1139636", "url": "https://cs.wikipedia.org/wiki?curid=1139636", "title": "Kopolymer", "text": "Kopolymer\n\nKopolymer (někdy též heteropolymer) je polymer, jehož makromolekula se skládá z nejméně dvou druhů monomeru (též jen meru) s různým uspořádáním. Tím se liší od homopolymeru.\n\nPodle řazení monomerů dělíme kopolymery na: \n\nPolymery, tedy i kopolymery můžeme členit podle tvaru makromolekul na:\n\nPříkladem kopolymeru je ABS (Akrylonitrilbutadienstyren), nebo SBS (styren-butadien-styren též SBR – styrene butadiene rubber, styrenový kaučuk užívaný při výrobě pneumatik), Cyanofycin, Vimentin.\n\n"}
{"id": "1139643", "url": "https://cs.wikipedia.org/wiki?curid=1139643", "title": "Csángó", "text": "Csángó\n\nCsángó ( \"Ceangăi\") je skupina obyvatelů v historickém Moldavsku (tedy mimo území bývalého Uherska), která v minulosti mluvila maďarským dialektem \"csángó\", ale dnes už tímto jazykem hovoří menšina a převažuje rumunština, příp. moldavština. Rumuni je pokládají za (hungarizované) Rumuny, Maďaři za Maďary. Od pravoslavných Rumunů se odlišují zejména svým římskokatolickým náboženstvím a kulturou. Žijí kolem města Bacău.\n\nJejich původ je nejistý, možná jde o Sikuly, kteří sem přišli ve 12. či 13. století.\n\nPodle posledního sčítání z roku 2002 se v župě Bacau označilo jen 4 317 osob za Maďary a 796 osob za Csángó, v roce 1859 bylo Maďarů resp. Csángó v oblasti  37 825. Maďarské zdroje přesto uvádějí, že dnes existuje asi 60 000 maďarštinu ovládajících Csángóů resp. ztotožňujících se s římskokatolickým obyvatelstvem oblasti, jehož je kolem 250 000, a podle toho odhadují, že je Csángóů až 110 až 260 tisíc.\n\n\n"}
{"id": "1139644", "url": "https://cs.wikipedia.org/wiki?curid=1139644", "title": "Francesco Maria Veracini", "text": "Francesco Maria Veracini\n\nFrancesco Maria Veracini (1. února 1690 Florencie – 31. října 1768 Florencie) byl italský houslista a hudební skladatel. Hrát na housle ho naučil strýc Antonio Veracini. Roku 1714 pobýval v Londýně a následujcího roku v Düsseldorfu ve službách kurfiřta Jana Viléma Falckého. Roku 1716 se přesunul do Benátek, kde zkomponoval šestici předeher, jež značně zvýšily jeho pověst jako hudebního skladatele. Tehdy také věnoval dvě sbírky houslových sonát saskému korunnímu princi Augustovi, jenž ho pozval do Drážďan. Veracini tam měl na starosti mimo jiné operní provoz a během jednoho vyostřeného sporu se dvěma tamními hudebníky, skladatelem Johannem Davidem Heinichenem a kastrátem Senesinem, rozzuřený Veracini vyskočil z okna v prvním patře, čímž si přivodil zranění, v jejichž důsledku až do konce života kulhal. Roku 1723 se vrátil do rodné Florencie, kde působil jako chrámový hudebník. Roku 1733 odejel do Londýna, kde složil několik oper, ale roku 1744 město opustil, protože tamní hudební provoz zcela ovládl Händel. Po dobrodružné cestě domů, při které jen jako zázrakem přežil ztroskotání lodi, se vrátil do Florencie, kde opět působil jako hudebník v kostelích, ale koncertoval často i jako houslový virtuos a kapelník. Z jeho skladatelského odkazu jsou dnes nejznámější virtuosní houslové sonáty op. 2.\n"}
{"id": "1139645", "url": "https://cs.wikipedia.org/wiki?curid=1139645", "title": "Gökhan Töre", "text": "Gökhan Töre\n\nGökhan Töre (* 20. ledna 1992, Kolín nad Rýnem, Německo) je turecký fotbalový záložník a reprezentant, hráč klubu klubu Beşiktaş JK od léta 2016 na hostování West Ham United.\nTöre nastupoval za turecké mládežnické výběry od kategorie do 15 let.\nZúčastnil se domácího Mistrovství Evropy hráčů do 17 let 2008, kde mladí Turci vypadli v semifinále na pokutové kopy s Francií.\n\nV A-mužstvu Turecka debutoval 10. 8. 2011 v přátelském utkání v Istanbulu proti týmu Estonska (výhra 3:0).\n\n"}
{"id": "1139646", "url": "https://cs.wikipedia.org/wiki?curid=1139646", "title": "Marie Amálie Bourbonsko-Sicilská (1818–1857)", "text": "Marie Amálie Bourbonsko-Sicilská (1818–1857)\n\nPrincezna Marie Amálie Bourbonsko-Sicilská (italsky: \" Maria Amalia di Borbone, Principessa di Borbone delle Due Sicilie\"; 25. února 1818, Pozzuoli – 6. listopadu 1857, Madrid) byla princezna Bourbon-Obojí Sicílie a přes manželství s infantem Sebastianem Gabrielem Bourbonsko-Braganzským portugalskou a španělskou infantkou.\n\nNarodila se 25. února 1818 v Pozzuoli, jako desáté dítě krále Sicílie Františka I. Sicilského a jeho manželky Marie Isabely Španělské.\n\nDne 25. května 1832 v Madridu se vdala za Sebastiana Gabriela Bourbonsko-Braganzského, jediného syna infanta Petra Karla Španělského a jeho ženy Marie Terezy Portugalské. Manželství zůstalo bezdětné.\n\nZemřela 6. listopadu 1857 v Madridu.\n\n"}
{"id": "1139654", "url": "https://cs.wikipedia.org/wiki?curid=1139654", "title": "Římskokatolická farnost Podivice", "text": "Římskokatolická farnost Podivice\n\nŘímskokatolická farnost Podivice je územní společenství římských katolíků s farním kostelem svatého Cyrila a Metoděje v děkanátu Vyškov.\nAž do roku 1911 patřila obec Podivice matričně i duchovně k farnosti Pustiměř. Se stavbou kostela se začalo 17. října 1910 kdy byl slavnostně položen základní kámen. Po zimě roku 1910 se začalo se stavbou kostelní věže na kterou byly 6. dubna 1911 dovezeny 4 nové zvony. Stavba kostela byla dokončena a zkolaudována 2. srpna 1911. 3. září 1911 byl kostel vysvěcen Dr.Antonínem Cyrilem Stojanem. Samostatná farnost vznikla v roce 1913.\nPrvním podivickým farářem byl ustanoven roku 1914 P. Augustin Bajer, který zde jako duchovní správce působil do roku 1926. V červenci 1989 byl ustanoven administrátorem v Pustiměři a excurrendo administrátorem podivickým P. Josef Beníček.\n\nOd roku 1995 vychází společný farní zpravodaj pro farnosti Pustiměř, Drysice a Podivice.\n"}
{"id": "1139655", "url": "https://cs.wikipedia.org/wiki?curid=1139655", "title": "Zbrojní průmysl", "text": "Zbrojní průmysl\n\nZbrojní průmysl je celosvětový business, který se zabývá výrobou zbraní, vojenské techniky a zařízení. Skládá se z komerčního průmyslu, který se podílí na výzkumu, vývoji, výrobě a službách ohledně vojenských materiálů, vybavení a zařízení. Firmy výrábějící zbraně se také označují jako vojenští dodavatelé ( \"defense contractors\") nebo vojenský průmysl. Vyrábějí zbraně především pro ozbrojené složky státu. Vládní oddělení ve zbrojním průmyslu také pracují. Nákupují a prodávají zbraně, munici a jiné vojenské položky. Produkty tohoto průmyslu zahrnují zbraně, munici, střely a rakety, vojenská letadla, vojenská vozidla, lodě, elektronické systémy atd. Zbrojní průmysl také provádí významný výzkum a vývoj a poskytuje další logistiku, provoz a podporu.\n\nPodle zprávy Stockholmského mezinárodního ústavu pro výzkum míru mělo největších 100 zbrojovek světa za rok 2017 tržby o objemu 374,8 miliard dolarů, což představuje nárůst 1,9 procenta oproti roku 2016 a téměř 40% nárůst oproti situaci před 15 lety.\n\nJednotky v této tabulce jsou tzv. hodnoty ukazatelů trendů vyjádřené v milionech dolarů v cenách z 90. let. Tyto hodnoty nepředstavují reálné finanční toky, ale jsou hrubým nástrojem pro odhad objemu převodů zbraní bez ohledu na smluvní ceny, které mohou být různé a v případě vojenské pomoci klidně i nulové. Zdroj:\nStejný případ jako v případě tabulky výše\n\n"}
{"id": "1139659", "url": "https://cs.wikipedia.org/wiki?curid=1139659", "title": "Hana Doskočilová", "text": "Hana Doskočilová\n\nHana Doskočilová, provdaná Sekyrková (11. července 1936, Jihlava – 7. února 2019, Praha) byla česká spisovatelka knih pro děti.\n\nMaturovala ve Znojmě, poté pracovala v Jihlavě a Praze jako úřednice. Od roku 1961 byla zaměstnána v tehdejším Státním nakladatelství dětské knihy (SNDK), pozdějším Albatrosu, a postupně se začala prosazovat i jako autorka. Od roku 1972 byla spisovatelkou na volné noze. Psala do dětského časopisu Mateřídouška (prabába Douška).\n\nJejí tvorba byla zaměřena na děti předškolního a mladšího školního věku (3 až 11 let). Příběhy mají kromě zábavné a napínavé složky často také nenásilně didaktický charakter. Byla mistrem literární zkratky.\n\n\nHana Doskočilová se podílela i na známých pohádkách O krtkovi, tvořených společně s kreslířem Zdeňkem Milerem. Jde konkrétně o těchto 14 příběhů:\n\n\n"}
{"id": "1139660", "url": "https://cs.wikipedia.org/wiki?curid=1139660", "title": "Sveti Vlas", "text": "Sveti Vlas\n\nSveti Vlas (bulharsky: \"Свети Влас\", řecky: \"Αγίος Βλάσης\") je bulharské město a černomořské letovisko. Nachází se úpatí jižního svahu Staré Planiny, v severní částí Burgaského zálivu. Sveti Vlas se v nedávné době stal oblíbeným turistickým resortem, sloužícím jako klidnější alternativa pro Sluneční pobřeží, které je stejně jako město Nesebar, snadno dostupné autobusem či lodí. V březnu 2015 ve městě žilo 4 141 obyvatel.\n\nOsadu na místě dnešního města založili ve 2. století Thrákové a Řekové pod názvem \"Larissa\". Název \"Sveti Vlas\" osada získala ve 14. století, kdy byla pojmenována podle blízkého kláštera, který však vyhořel po pirátských útocích.\n\n"}
{"id": "1139663", "url": "https://cs.wikipedia.org/wiki?curid=1139663", "title": "Psychopomp", "text": "Psychopomp\n\nPsychopompové (ze starořeckého \"ψυχοπομπός\" - \"psuchopompos\" „průvodce duší“) jsou bytosti, duchové, andělé nebo božstva objevující se v mnoha náboženstvích jejichž úkolem je doprovázet duše zesnulých do posmrtného života. Jejich rolí není soudit mrtvé, ale pouze jim zajistit bezpečný přechod. Často se objevují v pohřebním umění a v různých dobách a kulturách byli spojováni s koňmi, lelky, krkavci a havrany, vránami, psi, sovami, vrabci, kukačkami a jeleny. Pokud byly spojováni s ptáky, jednalo se často o jejich hejna která měla čekat u domu umírajícího.\n\nKlasickými příklady psychopompů v řecko-římské a egyptské mytologii jsou Cháron, Hekaté, Hermés, Merkur, Vanth a Anubis. V mnoha vírách jsou duše před odchodem do podsvětí násilně vytrženy ze svých těl. V jungiánské psychologii jsou psychopompové prostředníky mezi vědomím a nevědomím. Ve snech jsou symbolizovanými moudrým mužem či ženou, případně nápomocným zvířetem. V mnoha kulturách zaujímá roli psychopompa šaman, což nemusí zahrnovat pouze roli průvodce do podsvětí, ale také pomoc při porodu, tedy příchodu duše na svět.\n"}
{"id": "1139666", "url": "https://cs.wikipedia.org/wiki?curid=1139666", "title": "Selçuk İnan", "text": "Selçuk İnan\n\nSelçuk İnan [selčuk inan] (* 10. února 1985, İskenderun) je turecký fotbalový záložník a reprezentant, od léta 2011 hraje v klubu Galatasaray SK.\n\nV Turecku hrál postupně za kluby Dardanelspor, Manisaspor, Trabzonspor a Galatasaray SK.\n\nV A-mužstvu Turecka debutoval 13. 10. 2007 v kvalifikačním utkání v Kišiněvě proti týmu Moldavska (remíza 1:1).\n\n"}
{"id": "1139670", "url": "https://cs.wikipedia.org/wiki?curid=1139670", "title": "Finanční instituce", "text": "Finanční instituce\n\nFinanční instituce (též finanční ústav) je podnikatelská společnost, která poskytuje finanční služby a nabízí finanční produkty v souladu s licencí, kterou jí udělil stát. Činnost těchto institucí reguluje stát. Neexistuje však jednotná definice, liší se podle konkrétního použití.\n\nNeexistuje žádné jednoznačné dělení, neboť se jednotlivé kategorie prolínají. Tyto instituce totiž disponují širokými licencemi a jsou kapitálově propojené, čímž vznikají tzv. finanční skupiny. Ty pak mohou v rámci svého portfolia poskytovat komplexní finanční služby.\n\nTeoreticky je lze rozdělit na:\n\n\nV praxi se používá spíše dělení dle sektorů:\n\n\n\n\n\nRegulací finančních institucí je v ČR pověřena Česká národní banka. Ta také zveřejňuje seznamy regulovaných a registrovaných subjektů finančního trhu včetně možnosti vyhledávání, a to na svém webu a prostřednictvím webových služeb WS JERRS.\n"}
{"id": "1139672", "url": "https://cs.wikipedia.org/wiki?curid=1139672", "title": "Mitra (hinduismus)", "text": "Mitra (hinduismus)\n\nMitra (dévanágarí मित्र \"Mitrá\") je védské božstvo vládnoucí spravedlnosti, řazené mezi Áditje, syny bohyně Aditi. Nejčastěji zmiňován v dvandvové dvojici Mitra-Varuna, samostatně je mu věnován pouze rgvédský hymnus 3.59. Již v době vzniku Rgvédu jeho význam nejspíše upadal, ale o jeho dřívější pozici svědčí uvádění společně s Varunou a význam jeho perského protějšku Mithry.\n\nMimo védskou Indii je zmiňován okolo roku 1380 př. n. l. v mírové smlouvě království Mitanni, jehož vládnoucí třída byla pravděpodobně indoárijského původu, společně s několika dalšími védskými bohy, včetně Varuny. V post-védských textech Mitra prakticky mizí a stal se patronem přátelství, který si oškliví veškeré násilí, včetně posvátného. Z Mitry je pravděpodobně též odvozeno jméno a funkce buddhistického Máitréji.\n\nZ hlediska trojfunkční hypotézy odpovídá právnímu aspektu první indoevropské funkce, ke které jsou další božstva a mytické postavy jako král Judhištira z Máhábháraty, perský Mithra, římský Dius Fidius, Numa Pompilius a Mucius Scaevola, severský Týr a irský Núadu. V této funkci by měl být jeho pomocným božstvem Arjaman.\n\nJméno Mitrá je maskulinum odvozené od neutra \"mitrám\" „smlouva“ a později získalo také význam „smluvní strana, přítel“. Slovo \"mitrám\" vychází z praindoevropského kořene \"*mei\" „směna, výměna“, z kterého vychází též lotyšské \"míju\" a tocharské \"mäsk\", též ve významu výměny. Z příbuzného kořene \"*meit\" vychází latinské \"mūtō\" či gótské \"maidjan\", opět ve významu vyměny.\n"}
{"id": "1139679", "url": "https://cs.wikipedia.org/wiki?curid=1139679", "title": "HTTP/2", "text": "HTTP/2\n\nHTTP/2 je druhá hlavní verze protokolu HTTP. Protokol HTTP je hlavním protokolem webu, je používán pro přenos webových stránek mezi webovým serverem a klientem (webovým prohlížečem). Ideově vychází z experimentálního protokolu SPDY, který vyvíjel Google. Specifikace HTTP/2 byla publikována jako v květnu 2015. Standardizační úsilí podpořily webové prohlížeče Chrome, Opera, Firefox, Internet Explorer 11, Safari, Amazon Silk a Edge, takže většina hlavních prohlížečů přidala podporu HTTP/2 ke konci roku 2015.\n\nPodle W3Techs podporovalo HTTP/2 na konci února 2017 již 12,1 % webů, v květnu 2018 pak 25,9 % z top 10 miliónu webů.\n\nHTTP/2 byl vyvíjen pracovní skupinou httpbis (\"bis\" znamenalo „druhý“) pod hlavičkou IEEE. HTTP/2 je první nová verze HTTP protokolu od vydání HTTP 1.1 v roce 1997 jako . Pracovní skupina prezentovala HTTP/2 před IESG ke zvážení jako návrh nového standardu v prosinci 2014, což IESG schválila 17. února 2015. Specifikace HTTP/2 byla publikována jako v květnu 2015 a hned následující specifikuje formát komprese hlaviček pro HTTP/2.\n\nProtokol HTTP/2 je vlastně nástupcem HTTPS, který je postaven na staší verzi protokolu HTTP/1.1. Proto musí být doména zabezpečena SSL certifikátem a veškeré spojení je skrze moderní protokol HTTP/2 zabezpečené. Pokud není na doméně SSL certifikát, použije se automaticky starší verze protokolu.\n\nSchvalování nového HTTP protokolu bylo označeno za příliš rychlé, takže nedovolilo vznesení konkurenčních návrhů a bylo vycházeno pouze z existujícího protokoly SPDY. Dále bylo kritizováno zasahovaní do jiných vrstev (řízení toku patří do TCP). Nejvíce kritiky však směřovalo na otázku šifrování.\n\n\n"}
{"id": "1139681", "url": "https://cs.wikipedia.org/wiki?curid=1139681", "title": "Prudérnost", "text": "Prudérnost\n\nPrudérnost či pruderie nebo prudérie je vlastnost, kdy člověk přepjatě trvá na zachovávání morálních a zvykových pravidel, především ve vztahu k sexualitě. Může se jednat o falešný stud. V širším smyslu se jedná o snahu vymýtit z veřejného a zčásti i soukromého prostoru jakékoli projevy sexuality. \n\nKořen slova pochází z francouzského \"preux\" (zdatný, odvážný) a vyvinul se ze starofrancouzského \"prodefemme\" (ctnostná žena).\n\n"}
{"id": "1139686", "url": "https://cs.wikipedia.org/wiki?curid=1139686", "title": "Oxford University Press", "text": "Oxford University Press\n\nOxford University Press je největší univerzitní vydavatelství na světě. Bylo založeno v roce 1586, kdy získalo právo na tisk knih. Je součástí Oxfordské univerzity. Vydává vědecké práce, učebnice a je hlavním redaktorem slovníku Oxford English Dictionary. Mezinárodní expanze vydavatelství začala v roce 1896 s otevřením pobočky v New Yorku. V současné době vydavatelství vydává asi 4 500 nových knih ročně a zaměstnává přibližně 4 800 zaměstnanců ve více než 50 zemích světa.\n\n"}
{"id": "1139688", "url": "https://cs.wikipedia.org/wiki?curid=1139688", "title": "Československá basketbalová liga žen 1974/1975", "text": "Československá basketbalová liga žen 1974/1975\n\nČeskoslovenská basketbalová liga žen 1974/1975 byla nejvyšší ligovou basketbalovou soutěží žen v Československu. Počet družstev byl 12. Titul mistra Československa získal tým Sparta ČKD Praha, na druhém místě se umístil klub Slavia VŠ Praha a na třetím Jiskra Kyjov.\n\n\nKonečné pořadí ligy \n1. Sparta ČKD Praha (mistr Československa 1975) - 2. Slavia VŠ Praha - 3. Jiskra Kyjov - 4. KPS Brno - 5. Slovan CHZJD Bratislava - 6. Lokomotíva Bratislava - 7. Slávia VŠ Prešov - 8. Lokomotiva Košice - 9. Univerzita Brno - další 3 družstva sestup z 1. ligy: 10. Slavia PF Banská Bystrica - 11. Slavia VŠ Olomouc - 12. Lokomotiva Karlovy Vary\n\n\n\n\n"}
{"id": "1139689", "url": "https://cs.wikipedia.org/wiki?curid=1139689", "title": "Wuhan Open 2015", "text": "Wuhan Open 2015\n\nWuhan Open 2015, oficiálně se jménem sponzora Dongfeng Motor Wuhan Open 2015, byl tenisový turnaj pořádaný jako součást ženského okruhu WTA Tour, který se hrál v areálu Optics Valley International Tennis Center na otevřených dvorcích s tvrdým povrchem DecoTurf. Konal se mezi 27. zářím až 3. říjnem 2015 v čínském Wu-chanu jako 2. ročník turnaje.\n\nTurnaj s rozpočtem 2 513 000 amerických dolarů patřil do kategorie Premier 5. Poslední přímou startující v hlavní singlové soutěži se stala 53. brazilská hráčka žebříčku Teliana Pereirová. Nejvýše nasazenou tenistkou byla světová dvojka Simona Halepová ze Rumunska, která ve 3. kole nestačila na Britku Johannu Kontaovou. Sedmačtyřicátý kariérní titul z dvouhry si připsala americká tenistka Venus Williamsová, která se navíc stala čtvrtou nejstarší vítězkou turnaje WTA ve dvouhře. Deblovou soutěž ovládly turnajové a světové jedničky Martina Hingisová a Sania Mirzaová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka si zajistila postup do hlavní soutěže jako šťastná poražená:\n\n\n\nNásledující pár obdržel divokou kartu do hlavní soutěže:\n\nNásledující pár postoupil do hlavní soutěže jako náhradník:\n\n\n\n\n"}
{"id": "1139691", "url": "https://cs.wikipedia.org/wiki?curid=1139691", "title": "Československá basketbalová liga žen 1976/1977", "text": "Československá basketbalová liga žen 1976/1977\n\nČeskoslovenská basketbalová liga žen 1976/1977 byla nejvyšší ligovou basketbalovou soutěží žen v Československu. Hrálo ji 8 družstev. Titul mistra Československa získal tým Sparta ČKD Praha, na druhém místě se umístil klub KPS Brno a na třetím Slovan CHZJD Bratislava.\n\n\nKonečné pořadí ligy \n1. Sparta ČKD Praha (mistr Československa 1977) - 2. KPS Brno - 3. Slovan CHZJD Bratislava - 4. Lokomotiva Košice - 5. Slavia VŠ Praha - 6. Jiskra Kyjov - 7. Slávia VŠ Prešov - 8. VSS Košice\n\n\n\n\n"}
{"id": "1139692", "url": "https://cs.wikipedia.org/wiki?curid=1139692", "title": "Československá basketbalová liga žen 1978/1979", "text": "Československá basketbalová liga žen 1978/1979\n\nČeskoslovenská basketbalová liga žen 1978/1979 byla nejvyšší ligovou basketbalovou soutěží žen v Československu. Hrálo ji 8 družstev. Titul mistra Československa získal tým Sparta ČKD Praha, na druhém místě se umístil klub Slovan CHZJD Bratislava a na třetím Slavia VŠ Praha. O titulu mistra Československa rozhodly vzájemné zápasy prvních dvou družstev, které měly stejný počet bodů.\n\n\nKonečné pořadí ligy \n1. Sparta ČKD Praha (mistr Československa 1979) – 2. Slovan CHZJD Bratislava – 3. Slavia VŠ Praha – 4. KPS Brno – 5. Lokomotiva Košice – 6. VSS Košice – 7. Lokomotíva Bratislava – 8. Slávia VŠ Prešov\n\n\n\n\n"}
{"id": "1139693", "url": "https://cs.wikipedia.org/wiki?curid=1139693", "title": "Československá basketbalová liga žen 1980/1981", "text": "Československá basketbalová liga žen 1980/1981\n\nČeskoslovenská basketbalová liga žen 1980/1981 byla nejvyšší ligovou basketbalovou soutěží žen v Československu. Hrálo ji 8 družstev. Titul mistra Československa získal tým Sparta ČKD Praha, na druhém místě se umístil klub VŠ Praha a na třetím KPS Brno.\n\n\nKonečné pořadí ligy \n1. Sparta ČKD Praha (mistr Československa 1981) - 2. VŠ Praha - 3. KPS Brno - 4. Slovan CHZJD Bratislava - 5. ZŤS Košice - 6. SCP Ružomberok - 7. Lokomotiva Košice - 8. Slávia Prešov\n\n\n\n\n"}
{"id": "1139694", "url": "https://cs.wikipedia.org/wiki?curid=1139694", "title": "Československá basketbalová liga žen 1982/1983", "text": "Československá basketbalová liga žen 1982/1983\n\nČeskoslovenská basketbalová liga žen 1982/1983 byla nejvyšší ligovou basketbalovou soutěží žen v Československu. Hrálo ji 8 družstev. Titul mistra Československa získal tým VŠ Praha, na druhém místě se umístil klub Sparta ČKD Praha a na třetím KPS Brno.\n\n\nKonečné pořadí ligy \n1. VŠ Praha (mistr Československa 1983) - 2. Sparta ČKD Praha - 3. KPS Brno - 4. Lokomotíva Košice - 5. Slovan CHZJD Bratislava - 6. ZŤS Košice - 7. SCP Ružomberok - 8. Slávia Prešov\n\n\n\n\n"}
{"id": "1139696", "url": "https://cs.wikipedia.org/wiki?curid=1139696", "title": "Námořní letectvo", "text": "Námořní letectvo\n\nNámořní letectvo je označení pro leteckou ozbrojenou složku, která je součástí námořních sil a určená k jejich vzdušné podpoře. Jeho role může sahat od průzkumu a námořního hlídkování, letecké dopravy osob a materiálu na paluby lodí, evakuace raněných či nemocných z nich a záchrany trosečníků, přes boj proti ponorkám i hladinovým cílům, zajištění stíhací ochrany námořním silám a získání převahy ve vzduchu v prostoru námořních operací, až po podporu obojživelných operací, případně i jinou projekci námořní síly proti cílům na pevnině.\n\nVyužívá k tomu jak letadla operující z pozemních základen, tak palubní letadla, například vrtulníky operující z palub křižníků, torpédoborců a fregat a dalších plavidel, případně specializovaných nosičů vrtulníků, jakož i letadla s pevným křídlem z palub letadlových lodí, případně někdy i takzvaných letadlových křižníků; a to jak letounů v konfiguraci s vertikálním nebo krátkým vzletem a vertikálním přistáním, tak i startujících za pomoci katapultu a přistávajících za použití záchytného háku.\n\nV počátcích námořního vojenského letectví, od konce první dekády 20. století přibližně do jeho poloviny, byly k řadě úloh námořními letectvy rozsáhle užívány hydroplány, tedy plovákové letouny a létající čluny, případně i obojživelné letouny, někdy podporované specializovaným typem podpůrné lodi, zvané nosič hydroplánů, které jim umožňovaly operovat z mořské hladiny i ve značných vzdálenostech od permanentních základen a letišť, ale tato výhoda postupně ztrácela na významu s konstrukčním rozvojem a vzrůstem počtu letadlových lodí ve výzbroji námořnictev, disponujících mobilitou a akčním rádiem s nosiči hydroplánů srovnatelným či dokonce vyšším, a současně s vyššími výkonnostními parametry palubních letounů, aerodynamicky výhodněji tvarovaných než hydroplány, jakož i vzrůstajícím doletem a provozní spolehlivostí letounů z pozemních základen. Již v 20. a 30. letech dvacátého století tak bylo nasazení hydroplánů redukováno zejména na průzkumnou a hlídkovou úlohu, zejména v oblastech kde se nevyplatilo zřizovat stálá pozemní letiště, a tuto roli si uchovaly do konce druhé světové války a krátce po ní. Hydroplány katapultované z bitevních lodí a křižníků byly zhruba do stejné doby užívány jako pozorovací stroje k řízení a korigování jejich dělostřelecké palby, než byly postupně všeobecně nahrazeny jejím zaměřováním za pomoci dělostřeleckých radiolokátorů.\n\nNámořní letectva ve svých počátcích široce užívala také aerostaty, zejména neztužené vzducholodě, jako hlídkové, střežící prostory nad kterými by užití tehdejších letounů bylo buď nemožné vzhledem k nízkému doletu, nebezpečné pro posádky vzhledem k nízké spolehlivosti jejich motorů, anebo neefektivní.\nNěkterá námořnictva (například italské Královské námořnictvo a německé Císařské námořnictvo) v době první světové války užívala velkých poloztužených či ztužených vzducholodí v roli strategického bombardéru a dálkového námořního hlídkového prostředku. Efektivní nasazení vzducholodí v prvé z uvedených rolí bylo již ke konci tohoto konfliktu znemožněno pokrokem v konstrukci stíhacích letounů, ale Námořnictvo Spojených států amerických do konce 30. let považovalo ztužené vzducholodě velkých rozměrů za způsobilé plnit roli hlídkového stroje, svým operačním doletem schopného pokrýt rozsáhlé oblasti oceánů nedostupné tehdejším letounům a současně v této úloze cenově efektivněji než hladinové síly které by srovnatelnou plochu jinak musely střežit. Jeho poslední ztužená vzducholoď USS \"Los Angeles\" byla ze služby vyřazena až v roce 1939. Ve využití menších neztužených vzducholodí k protiponorkovému hlídkování v oblastech kde nehrozil jejich střet s nepřátelským letectvem pokračovalo i v dobách druhé světové války, a poslední neztužené vzducholodě třídy N, užívané jako nosiče radarových antén v rámci vzdušného systému včasného varování, vyřadilo až v roce 1962.\n\nJinou než vojenskou rolí námořních vzdušných sil může být pomoc při živelních pohromách v pobřežních oblastech, ať již při evakuaci ohrožených osob či dopravě nouzových zásob, vzhledem k mobilitě palubních leteckých sil, anebo při pátrání po obětech neštěstí na moři za pomoci speciálního vybavení námořních průzkumných letounů.\n\nV některých zemích je část jejich vojenského letectva vyčleněná k operacím nad mořem či k podpoře a spolupráci s válečným loďstvem, ale netvořící jeho součást, označována jako letectvo maritimní (mořské či oceánské). Takovouto roli plnilo například Coastal Command (Velitelství pobřežního letectva) Royal Air Force existující mezi lety 1936 a 1969.\n\n"}
{"id": "1139700", "url": "https://cs.wikipedia.org/wiki?curid=1139700", "title": "Plovákový letoun", "text": "Plovákový letoun\n\nPlovákový letoun je letoun jehož přistávací zařízení sestává z plováků, umožňujících mu vzlet a přistání na vodní hladině. \n\nJe jedním z typů hydroplánu. Řada plovákových letounů vznikla překonstruováním pozemních strojů přidáním plováků namísto původního kolového podvozku. Plováky jsou proti kolovému přistávacímu zařízení těžší a jelikož nejsou zatažitelné, kladou také v letu větší odpor vzduchu a to se většinou projevuje na nižší rychlosti, obratnosti a stoupavosti jimi vybavených letadel oproti pozemním typům.\n\nPokud je letoun vybaven plováky i kolovým podvozkem současně, může sloužit jako obojživelné letadlo. \n\nPlovákové letouny vznikly již v počátcích letectví, a byly široce vojensky využívány námořními letectvy v první světové válce kdy byla jejich výhodou možnost operovat z vodních ploch vzdálených od stálých pozemních letišť, a tuto roli si částečně zachovaly i ve druhé světové válce, zejména jako pozorovací letouny nesené na palubě bitevních lodí a křižníků a navádějící jejich dělostřelbu. V této roli je během ní začal nahrazovat dělostřelecký radiolokátor a zůstaly zachovány pouze jako prostředek rychlého spojení s pevninou. Po skončení této války byly z vojenských rolí zcela vytlačeny vrtulníky. \n\nV 20. a 30. letech dvacátého století existovaly i závodní plovákové letouny, soutěžící o Schneiderův pohár, z nichž některé byly držiteli světových rychlostních rekordů, například Macchi M.39 a M.C. 72 nebo Supermarine S.6B. Jednalo se o speciálně konstruované aerodynamicky tvarované stroje s křídly extrémně štíhlých profilů a mimořádně výkonnými motory, jejichž vzletové a přistávací vlastnosti jim ale neumožňovaly vzlétat z tehdejších letišť a proto musely operovat z vodní hladiny, kde měly dost prostoru pro start i dojezd po přistání. S prohloubením znalostí aerodynamiky a zejména rozšířením vztlakových klapek jejich existence přestala být k dosažení rekordních rychlostí nutná.\n\nV současné době si plovákové letouny zachovávají omezenou roli jako prostředek leteckého spojení s odlehlými a málo obydlenými oblastmi které nedisponují pozemními přistávacími plochami, jako jsou například hustě zalesněné regiony Kanady protkané ale vodními plochami, či malé mořské ostrovy s hornatým povrchem.\n\nVšechny plovákové letouny jsou většinou méně stabilní na vodní, zejména mořské, hladině než létající čluny, ale oproti nim je jejich řešení aerodynamicky výhodnější než člunový trup, a v případě jednomotorových vrtulových letadel trup létajících člunů většinou neumožňuje umístit motor pohánějící vrtuli do přídě trupu.\n\nExistují dvě hlavní konfigurace plovákových letounů:\nVýhodou dvojplokovákového uspořádání je jak větší aerodynamická výhodnost této konstrukce, tak usnadnění přistávání letadla u mol a vstupu osádky i pasažérů do něj. V době vojenského využití plovákových letadel byla výhodou takto koncipovaných strojů i možnost umístění bomby či torpéda pod trupem letadla.\n\nVýhoda centrálního plováku je jak v umožnění vyšší konstrukční pevnosti jeho připojení na trup letadla, tak většího rozpětí mezi plováky; obojí vede k zvětšení schopnosti letadla operovat na neklidné vodině hladině. V době kdy byly plovákové letouny užívány v oblasti vojenství bylo často výhodou i snazší upnutí jednoho plováku umístěného v ose letadla na vozík leteckého katapultu.\n\nV současné době většina užívaných plovákových letounů představuje jednomotorové stroje dvojplovákového uspořádání, většinou upravené z pozemních letounů.\n\n"}
{"id": "1139701", "url": "https://cs.wikipedia.org/wiki?curid=1139701", "title": "Uğur Çiftçi", "text": "Uğur Çiftçi\n\nUğur Çiftçi [úgur čiftči] (* 4. května 1992, Sivas, Turecko) je turecký fotbalový obránce a reprezentant. Od roku 2007 hraje v tureckém klubu Gençlerbirliği SK.\n\nV Turecku debutoval v profesionální kopané v klubu Gençlerbirliği SK z Ankary. V letech 2011–2013 hostoval v Hacettepe SK.\n\nÇiftçi nastupoval v turecké mládežnické reprezentaci U21.\n\nV A-mužstvu Turecka debutoval 19. 11. 2013 v přátelském utkání proti týmu Běloruska (výhra 2:1).\n\n"}
{"id": "1139705", "url": "https://cs.wikipedia.org/wiki?curid=1139705", "title": "Twickenham Stadium", "text": "Twickenham Stadium\n\nTwickenham Stadium (obvykle znám také jako Twickenham neboTwickers), je ragbyový stadion nacházející se ve čtvrti Richmond, na jihozápadě Londýna.\n\nJe to největší ragbyový stadion na světě, 2. největší stadion ve Velké Británii po Wembley a 4. největší stadion v Evropě.\n\nStadion je domovem Rugby Football Union (anglické ragbyové federace) a je především místem pro hraní ragby. Své domácí zápasy tu hraje Anglická ragbyová reprezentace a pořádají se tu ragbyové turnaje jako Middlesex Sevens, finále English Premiership a utkání Anglo-Welsh Cupu a Heineken Cupu. Stadion je považován za ikonu anglického ragby a v sezóně 2009/2010 oslavil své sté narozeniny.\n\nHrálo se zde Mistrovství světa v ragby 2015.\n\n\n"}
{"id": "1139708", "url": "https://cs.wikipedia.org/wiki?curid=1139708", "title": "Kostel Nejsvětější Trojice (Stranná)", "text": "Kostel Nejsvětější Trojice (Stranná)\n\nKostel Nejsvětější Trojice ve Stranné je empírovou sakrální stavbou postavenou na místě staršího kostela.\n\nKostel ve Stranné je poprvé zmiňovaný v roce 1361. Poté, co v roce 1820 Strannou těžce poškodil sesuv půdy, musel být v roce 1842 starý kostel nahrazen novým. Po roce 1945 byl opuštěn a k jeho obnově došlo až na počátku 21. století. Do 31. prosince 2012 byl farním kostelem farnosti Stranná, od 3. ledna 2013 se stal z důvodu slučování farností v litoměřické diecézi filiálním kostelem farnosti-děkanství Chomutov.\n\nJedná se o neorientovanou, jednolodní stavbu s trojboce zakončeným presbytářem. Má obdélnou sakristii po straně a hranolovou věž nad hlavním průčelím. Uvnitř má kostel plochý strop. Uvnitř se nacházejí zbytky barokního zařízení a varhany z roku 1859. Krucifix v interiéru pochází z roku 1820.\n\nV kostele bývaly tři zvony. Největší se jménem Linharta ze Štampachu byl roku 1590 odlit Hansem Wieldtem v Jáchymově. Prostřední zvon pocházel také z Jáchymova, ale nesl jméno Jana Jindřicha ze Štampachu a odlit byl v roce 1614. Nejmenší zvon pocházel z roku 1544. Po opuštění kostela byla dva zvony přestěhovány do Chomutova. Jeden z nich byl umístěn na městskou věž u kostela Nanebevzetí Panny Marie a druhý je uložen ve sbírkách oblastního muzea.\n\nNa návsi poblíž kostela se nachází torzo \"Kalvárie\" z roku 1873. Na okraji obce pak socha Panny Marie z roku 1858.\n\n"}
{"id": "1139709", "url": "https://cs.wikipedia.org/wiki?curid=1139709", "title": "Svobodná německá mládež", "text": "Svobodná německá mládež\n\nSvobodná německá mládež nebo také FDJ (něm.:\"Freie Deutsche Jugend\") je mládežnická organizace v Německu. Dříve byla oficiální mládežnickou organizací ve Východním Německu. Sdružovala mládež od 15 do 25 let.\n\nFDJ byla založena v lednu 1936. V roce 1978 se k ní hlásilo 2 300 000 členů.\n\n"}
{"id": "1139712", "url": "https://cs.wikipedia.org/wiki?curid=1139712", "title": "Franz Anton Bustelli", "text": "Franz Anton Bustelli\n\nFranz Anton Bustelli (12. dubna 1723, Locarno – 18. dubna 1763, Mnichov) byl německý keramik narozený ve Švýcarsku a činný v Nymphenburské porcelánové manufaktuře od roku 1754 až do své smrti. Bývá považován za vůbec nejlepšího tvůrce porcelánů v rokokovém stylu: „Jestliže se umění evropského porcelánu nejdokonaleji projevilo rokokovým stylem, pak tento styl se nejdokonaleji projevil v díle Bustelliho.“ O jeho životě je známo jen málo, pravděpodobně se vyškolil jako řezbář v Itálii. Plynně mluvil a psal německy. \n"}
{"id": "1139713", "url": "https://cs.wikipedia.org/wiki?curid=1139713", "title": "Michal Lukeš", "text": "Michal Lukeš\n\nMichal Lukeš (* 30. dubna 1975) je generální ředitel Národního muzea, vystudovaný historik a slovakista.\n\nPo absolvování gymnázia pokračoval obory historie a slovakistika na Filozofické fakultě Univerzity Karlovy. Těžištěm jeho zájmu se staly moderní české a slovenské dějiny. Moderním českým dějinám se na FF UK věnoval i během postgraduálního studia. Absolvoval stáže v Německu, Rakousku, Itálii a USA.\n\nDo Národního muzea nastoupil v roce 1993. Až do roku 1997 pracoval jako dokumentátor Oddělení novodobých českých dějin. V letech 1998–2001 byl náměstkem ředitele Divadla Bez zábradlí. \n\nRoku 2002, když mu bylo 26 let, ho ministr kultury Pavel Dostál jmenoval ředitelem muzea.\n\nV roce 2017 prosadil přes odpor některých politických stran a organizací odvážnou koncepci Panteonu Národního muzea a uvedl, že je čas na návrat k jeho původní koncepci a napravení tendenčních změn prosazených za komunistů. \n\nLukeš je ženatý a má dvě dcery.\n\n\n"}
{"id": "1139716", "url": "https://cs.wikipedia.org/wiki?curid=1139716", "title": "Smíšený politicko-soudní okres Blovice", "text": "Smíšený politicko-soudní okres Blovice\n\nSmíšený politicko-soudní okres Blovice je označení pro okres, který se rozkládal na území Blovicka v letech 1855–1868.\n\nPři reorganizaci zemské státní správy v roce 1855 došlo ke zřízení smíšeného politicko-soudního okresu Okresního úřadu v Blovicích. Berní a okresní soudní úřad byl umístěn v č.p. 99 na dnešním Masarykově náměstí. V roce 1862 bylo založeno okresní zastupitelstvo (o 24 členech).\n\nOkresní úřad v Blovicích byl zrušen v roce 1868, avšak okresní zastupitelstvo (a tím i celá okresní samospráva) až 1. prosince 1928. Tři roky před zrušením žádalo město Blovice Ministerstvo vnitra o zřízení okresu Blovice, avšak této výzvě nebylo vyslyšeno. Tento politický okres se včlenil do okresu Plzeň-venkov, v Blovicích nicméně zůstalo sídlo soudního okresu.\n\nTo, že okres byl i po zrušení dále uznáván, ukazuje rok 1872, kdy učitelstvo založilo spolek \"Učitelská jednota okresu Blovice\", nebo rok 1910, kdy došlo ke zřízení \"Okresního vzdělávacího sboru Osvětového svazu pro zastupitelský okres blovický\".\n"}
{"id": "1139717", "url": "https://cs.wikipedia.org/wiki?curid=1139717", "title": "Friedrich Wilhelm Schadow", "text": "Friedrich Wilhelm Schadow\n\nFriedrich Wilhelm Schadow (7. září 1789 – 19. března 1862) byl německý romantický malíř. Byl druhorozeným synem sochaře Johanna Gottfrieda Schadowa, u něhož získal základy výtvarného řemesla. Stal se malířem a jeho učitelem malby byl Friedrich Georg Weitsch. \n\nRoku 1810 odcestoval se starším bratrem Rudolphem do Říma, kde se připojil k nazarénskému hnutí a podobně jako jiní nazaréni v čele s Friedrichem Overbeckem konvertoval od luteránství ke katolicismu. \n\nRoku 1826 se po návratu z Itálie stal ředitelem düsseldorfské umělecké akademie, již orientoval směrem ke spirituálnímu umění. Jím založená düsseldorfská malířská škola získala světové uznání. \n"}
{"id": "1139718", "url": "https://cs.wikipedia.org/wiki?curid=1139718", "title": "Soudní okres Blovice", "text": "Soudní okres Blovice\n\nSoudní okres Blovice je označení pro soudní okres na území Blovicka, který fungoval v letech 1816 až 1960.\n\nBerní a okresní soudní úřad byl umístěn v č.p. 99 na dnešním Masarykově náměstí. V roce 1885 tvořilo Soudní okres Blovice 61 obcí:\n\nBlovice, Borovno, Bzí, Číčov, Čižice, Drahkov, Hořehledy, Hořice, Hradiště, Hradištská Lhotka, Hradišťský Újezd, Chlum, Chocenice, Chocenická Lhota, Chocenický Újezd, Chouzovy, Chválenice, Chynín, Jarov, Komorno, Kotousov, Lipnice, Losiná, Louňová, Lučiště, Milínov, Míšov, Mítov, Nebílovský Borek, Nebílovy, Nechánice, Netunice, Nezbavětice, Nezvěstice, Nové Mitrovice, Olešná, Planiny, Předenice, Přešín, Seč, Smederov, Spálené Poříčí, Střížovice, Struhaře, Šťáhlavice, Štěnovice, Štěnovický Borek, Štítov, Těnovice, Únětice, Vlčice, Vlčtejn, Vlkov, Záluží, Zdemyslice, Zhůř, Žákava, Žďár, Ždírec, Želčany a Železný Újezd.\n\nV roce 1914 byl okresním soudcem Jan Šimandl.\n\nV roce 1927 obsahoval politický okres Plzeň dva soudní okresy – soudní okres Plzeň a Blovice. Pod soudní okres Blovice spadaly Blovice, Chocenice, Nezvěstice, Nové Mitrovice, Spálené Poříčí a přilehlé obce. V roce 1936 zemřel vrchní rada z.s. a dlouholetý přednosta Okresního soudu v Blovicích Josef Vondrák.\n\nV roce 1942 se dozvídáme z vyhlášky č. 206/1942 Sb. o existenci soudního okresu Blovice. Při reorganizaci státní správy v roce 1960 došlo i ke zrušení soudního okresu Blovice, který přešel do správy Okresního soudu Plzeň-jih.\n"}
{"id": "1139719", "url": "https://cs.wikipedia.org/wiki?curid=1139719", "title": "Klára Follová", "text": "Klára Follová\n\nKlára B. Follová je česká filmová a televizní producentka. Vystudovala produkci na FAMU a mediální studia na FSV UK.\nDo roku 2008 se na volné noze věnovala řízení projektů z oblasti filmu, televize, divadla a výtvarného umění.\nOd roku 2008 pracuje zejména pro televizi NOVA, kde řídí primetimové projekty.\nPodílela se například na sitcomu Comeback, seriálu Gympl s (r)učením omezeným, Kriminálce Anděl IV nebo soutěži Chcete být milionářem?\nPracovala také v Rumunsku pro televizi PRO TV. Je spoluzakladatelkou pražského kulturního centra MeetFactory \nJe vdaná za zvukaře Ludvíka Bohadlo. \n"}
{"id": "1139724", "url": "https://cs.wikipedia.org/wiki?curid=1139724", "title": "Tarık Çamdal", "text": "Tarık Çamdal\n\nOsman Tarık Çamdal [osman tarik čamdal] (* 24. března 1991, Mnichov, Německo) je německo-turecký fotbalový obránce, od léta 2011 hraje v klubu Galatasaray SK. V mládežnických kategoriích reprezentoval Německo, na seniorské úrovni nastupuje v tureckém národním týmu.\n\nV Německu hrál postupně za kluby SV Türk Ingolstadt a MTV Ingolstadt, na profesionální úrovni za Mnichov 1860.\nPo přestupu do Turecka hrál v letech 2011–2014 za Eskişehirspor a od roku 2014 za Galatasaray SK z Istanbulu.\n\nTarık Çamdal odehrál v letech 2009–2010 celkem 9 zápasů v německé reprezentaci do 19 let.\n\nV A-mužstvu Turecka debutoval 15. 11. 2013 v přátelském utkání v Adaně proti týmu Severního Irska (výhra 1:0).\n\n"}
{"id": "1139726", "url": "https://cs.wikipedia.org/wiki?curid=1139726", "title": "Patijála (stát)", "text": "Patijála (stát)\n\nPatijála (\"Patiala\") byl knížecí stát podřízený Britské Indii, ležící na území Paňdžábu. Hlavním městem byla Patijála, stát měl rozlohu 15 390 km² a žilo v něm podle sčítání z roku 1931 1,6 milionu obyvatel.\n\nStátu vládli mahárádžové sikhského vyznání, kteří odvozovali svůj původ od rodu Phulů, tradičních panovníků v Džaisalméru. Pevnost Patijála byla založena roku 1761, roku 1808 stát přijal britskou ochranu. Nejznámějším panovníkem byl Bhupinder Singh, dobrodruh a bonviván, známý jako kriketový reprezentant, sběratel šperků a luxusních automobilů a první Ind, který vlastnil osobní letadlo. V roce 1907 nechal ve státě vybudovat síť dráhy monorail. Stát patřil mezi \"17-gun states\", tzn. jeho panovník měl právo na pozdrav sedmnácti dělovými salvami. V Patijále platily indické známky, opatřené vlastním přetiskem.\n\nPo odchodu Britů vytvořila Patijála s okolními knížectvími autonomní územní jednotku v rámci nezávislé Indie \"Patiala and East Punjab States Union\", která se roku 1956 stala součástí státu Paňdžáb.\n\n\n"}
{"id": "1139728", "url": "https://cs.wikipedia.org/wiki?curid=1139728", "title": "Patijála", "text": "Patijála\n\nPatijála (anglickým přepisem \"Patiala\") může znamenat:\n\n"}
{"id": "1139729", "url": "https://cs.wikipedia.org/wiki?curid=1139729", "title": "Anatolij Markovič Markuša", "text": "Anatolij Markovič Markuša\n\nAnatolij Markovič Markuša ( ), vlastním jménem Arnold Markovič Lurje ( ) (20. června 1921, Jekatěrinoslav, dnes Dnipro na Ukrajině – 30. srpna 2005, Moskva) byl ruský sovětský novinář, vojenský stíhač, zkušební pilot a spisovatel židovského původu.\n\nNarodil se do židovské rodiny. Jeho otec pracoval jako účetní, matka byla v domácnosti. Roku 1924 se rodina přestěhovala do Moskvy, kde roku 1938 absolvoval střední školu a pracoval pro noviny \"Вечерняя Москва\" (Večerní Moskva). V letech 1939–1941 absolvoval Borisoglebskou vojenskou leteckou školu a stal se stíhačem. Bojoval v 12. letecké armádě Zabajkalského frontu a od roku 1944 v 7. letecké armádě Karelského frontu. Od roku 1948 do roku 1950 byl v městě Žukovskij studentem školy zkušebních pilotů Ministerstva leteckého průmyslu, následně pracoval jako zkušební pilot a zvládl padesát typů letadel. Roku 1954 byl propuštěn do civilu v hodnosti poručíka.\n\nV letech 1955–1958 let byl členem redakční rady časopisu \"Знамя\" (Vlajka). První knihu, sbírku povídek \"Ученик орла\" (Učedník orla), vydal roku 1957. Od té doby napsal více než sto knih, které byly přeloženy do několika jazyků. Psal příběhy z leteckého prostředí většinou určené mládeži.\n\n\n\n"}
{"id": "1139730", "url": "https://cs.wikipedia.org/wiki?curid=1139730", "title": "Karl von Piloty", "text": "Karl von Piloty\n\nKarl von Piloty, narozen jako Karl Theodor Piloty (1. října 1826 Mnichov – 21. července 1886 Ambach u Starnberského jezera), byl německý malíř, přední představitel německé realistické historické malby. \n\nJeho otec, Ferdinand Piloty, byl úspěšný litograf. Roku 1840 Karl von Piloty začal studovat mnichovskou Akademii, kde k jeho učitelům patřili Karl Schorn a Julius Schnorr von Karolsfeld. Ovlivnila ho také mnichovská výstava historických maleb, jejichž autory byli belgičtí malíři Edouard de Bièfve a Louis Gallait (1841). Po studiu cestoval do Belgie, Francie a Anglie, maloval žánrové malby a po návratu zaznamenal úspěch obrazem \"Kojná\" (Die Amme, 1853). \n\nBrzy přešel k historickým malbám. Obraz \"Astrolog Seni nad mrtvým tělem Valdštejnovým\" (\"Der Astrologe Seni an der Leiche Wallensteins\", 1855) mu získal profesuru na mnichovské Akademii (1856). Rektorem této instituce se stal roku 1874 a byl poté povýšen do šlechtického stavu. Byl úspěšný i jako učitel, k jeho žákům patřili například Hans Makart, Franz von Lenbach, Franz Defregger, Gabriel von Max, Georgios Jakobides a Eduard von Grützner.\n\n"}
{"id": "1139732", "url": "https://cs.wikipedia.org/wiki?curid=1139732", "title": "Róbert Matejov", "text": "Róbert Matejov\n\nRóbert Matejov (* 5. července 1988), v českých médiích uváděný i jako Róbert Matějov, je slovenský fotbalový záložník, od léta 2012 hráč moravského klubu FC Fastav Zlín. Trenér Bohumil Páník jej využíval i v obraně.\n\nNa Slovensku hrál v dresu MFK Dubnica. Na začátku roku 2011 odešel do českého druholigového klubu FK Varnsdorf. V prosinci 2011 byl na testech v FC Vysočina Jihlava.\n\nV červnu 2012 posílil moravský klub FC Fastav Zlín, s nímž administrativně postoupil v sezóně 2014/15 do 1. české ligy. Se zlínským týmem vyhrál v sezóně 2016/17 český fotbalový pohár, ve finále 17. května 2017 na Andrově stadionu v Olomouci byl u vítězství Zlína 1:0 nad druholigovým SFC Opava.\nV červnu 2017 přispěl k zisku další trofeje, premiérového Česko-slovenského Superpoháru (po zdolání Slovanu Bratislava).\n\n"}
{"id": "1139737", "url": "https://cs.wikipedia.org/wiki?curid=1139737", "title": "Pohledští Dvořáci", "text": "Pohledští Dvořáci\n\nPohledští Dvořáci je základní sídelní jednotka v katastrálním území Havlíčkův Brod. Nachází se ve východních partiích tohoto města při silnici I/34. Tato komunikace obchází lokalitu ze severní strany, naopak na jižní straně je ohraničena tokem řeky Sázavy. Územím navíc prochází železniční trať Brno – Havlíčkův Brod. Na trati se zde nachází zastávka pojmenovaná „Pohledští Dvořáci“. Po komunikaci jezdí autobusy veřejné dopravy osob a v sídle mají zastávku nazvanou „Havlíčkův Brod, Pohledští Dvořáci“.\n"}
{"id": "1139738", "url": "https://cs.wikipedia.org/wiki?curid=1139738", "title": "Podranka dlouhoplodá", "text": "Podranka dlouhoplodá\n\nPodranka dlouhoplodá (\"Podranea ricasoliana\") je subtropická, popínavá, keřovitá, velkokvětá rostlina, jeden ze dvou druhů rodu podranka. Tyto druhy se od sebe velmi těžko odlišují, dělí je pouze velikost listů a chlupy rostoucími na květech. Vědecké jméno rodu \"Podranea\" je přesmyčkou rodu \"Pandorea\", ve kterém byl původně klasifikován.\n\nRostlina pravděpodobně pochází z provincie Východní Kapsko v Jihoafrické republice a v současnosti je pěstována v okrasných zahradách subtropického pásu téměř po celém světě. Druh je vysazován nejen v jižní Africe, ale i v Austrálii, jihovýchodní Asii, Americe i v okolí Středozemního moře. Je také oblíbenou rostlinou severněji položených botanických zahrad, kde bývá přes zimu pěstován ve vytápěných sklenících.\n\nTato rychle rostoucí rostlina vyžaduje pro svůj start hodně světla, tepla, vláhy, propustnou půdu s dostatkem živin a ochranu proti chladu. Starší, zakořeněná rostlina je tolerantní k velkému teplu, slunečnímu úpalu, větru i dlouhému období sucha, krátkodobě přežívá i slabý suchý mráz (zóna 9).\n\nVytrvalá, stálezelená, popínavá, široce keřovitá rostlina s čtyřhrannými, lysými větvemi bez úponků, které mohou být až 10 m dlouhé. Pokud má oporu roste po ní, jinak vytváří husté křoviny vysoké okolo 3 m. Větve jsou porostlé lichozpeřenými listy až 25 cm dlouhými, které mají až 11 párů řapíkatých, vejčitých až kopinatých lístků 2 až 5 cm velkých. Lístky jsou lysé, na svrchní straně tmavěji zelené než na spodní, po obvodě pilovité a na vrcholu obvykle špičaté.\n\nKvěty jsou uspořádané do až 40 cm dlouhých, vztyčených, řídkých, koncových latnatých květenství na vrcholech nových větviček. Oboupohlavné, pětičetné, stopkaté, voňavé květy jsou lysé a bývají až 8 cm velké. Mají 2 cm dlouhý, bělavý, nafouklý, zvonkovitý kalich s trojúhelníkovitými laloky na vrcholech zašpičatělých. Zvonkovitá koruna je růžová s mírně červenými pruhy a má trubku asi 5 cm dlouhou. Ve své domovině květy vykvétají po celé léto (listopad až březen), opylovány jsou hmyzem či drobnými ptáky slétajícími se pro nektar.\n\nPlodem je dlouhá, úzká a rovná kožovitá tobolka. Bývá dlouhá až 40 cm a obsahuje hnědá, plochá, vejčitá semena, která jsou i s křidélky 3 cm dlouhá.\n\nRostlina se může rozmnožovat poměrně snadno a to pohlavně (semeny) nebo vegetativně řízkováním či kopčením.\n\nSemena se vysévají do hrubého písku na jaře nebo v létě, vyklíčí do tři až čtyř týdnů a hrnkují se až s párem pravých listů; asi 50 % semen je sterilních. Na řízky se používají polovyzrálé větvičky, po zasazení do vlhkého substrátu za šest týdnu zakoření a za dalších šest týdnů se přesazují. Při kopčení se ohne rostoucí stonek k zemi a přihrne se hlínou, jen vrchol se nechá vyčnívat a místo se udržuje vlhké; v místech spících oček stonek zakoření. Mimo to se rostlina samovolně rozšiřuje rozrůstáním kořenových odboček.\n\nPodranka dlouhoplodá se pro lesklé listy a velká květenství často vysazuje jako okrasná rostlina do zahrad a parků. Aby mohla plně ukázat svou krásu, potřebuje vysokou stěnu nebo konstrukci po které se může pnout. Vysazuje se také jako půdokryvná rostlina na březích, kde svými hustými kořeny chrání půdu před vodní erozi.\n\nPřed výsadbou nutno mít na paměti, že se jedná o bujnou rostlinu která doroste až na střechu domu, přeroste i podroste plot k sousedům a rychle tam zakoření, případně svou váhou poškodí konstrukci po které se pne. Protože květy vyrůstají na nových větvičkách, je nutno pro podporu kvetení rostlinu pravidelně v zimě nebo brzy z jara prořezávat.\n\n"}
{"id": "1139739", "url": "https://cs.wikipedia.org/wiki?curid=1139739", "title": "Bad Kleinen (nádraží)", "text": "Bad Kleinen (nádraží)\n\nNádraží v Bad Kleinen je významným železničním uzlem v Meklenbursku-Předním Pomořansku.\n\nPolicie se v roce 1993 pokusila na nádraží zatknout Birgit Hogefeldovou a Wolfganga Gramse, příslušníky krajně levicové Frakce Rudé armády. V přestřelce nastalé na jednom z nástupišť zahynuli důstojník GSG9 Michael Newrzella a Grams, Hogefeldová byla zatčena.\n"}
{"id": "1139742", "url": "https://cs.wikipedia.org/wiki?curid=1139742", "title": "Lim", "text": "Lim\n\nLim (černohorský a srbsky: Лим, \"Lim\") je řeka, která protéká územím Černé Hory, Albánie, Srbska a Bosny a Hercegoviny. Její délka je 220 km a je pravostranným a nejdelším přítokem řeky Drina.\n\nLim pramení pod vrcholem Maglič v oblasti Kuči na východě Černé Hory, v těsné blízkosti albánských hranic pod názvem \"Vrmoša\". Jeho pramen je jen pár kilometrů od pramene řeky Tara, ale obě řeky směřují opačným směrem, Tara teče na severozápad a Vrmoša na východ a již po několika kilometrech přechází do Albánie (albánsky Lumi i Vermoshit). Protéká pohořím Prokletije a vesnicí Vermosh, aby znovu vstoupil do Černé Hory pod názvem Grnčar. V městečku Gusinje přibírá říčku Vruje z pravé strany, pak pokračuje jako \"Ljuča\" ještě pár kilometrů do Plavského jezera, kde vytváří malou deltu. Po té jeho tok pokračuje směrem na sever pod vysokými horami zvanými Visitor, zbývajících 197 km pod názvem Lim. Prochází obcí Murino, pokračující přibližně na sever přes místa Vasojevići, Gornji Kolašin, Donji Kolašin a Komarani, soutěskou Tivran a městy Andrijevica, Berane, Bijelo Polje, Resnik a Nedakusi, a vstupuje na území Srbska mezi obcemi Dobrakovo a Gostun. Lim získává jako pravé přítoky Lješnicu (mezi obcemi Poda a Skakavac) a Bistricu (v blízkosti hranic) a jako levý přítok v blízkosti Bijelo Polje řeku Ljuboviđu.\n\nV hraniční oblasti se Lim vytváří dlouhou soutěsku \"Kumanička Klisura\", a to mezi horami Lisa (v Černé Hoře) a Ozren (v Srbsku). Pokračuje mezi horami Jadovnik, Pobijenik a Zlatar, pak vede přes severní části oblasti Sandžak (nebo Raška oblast). Proti proudu od Priboje je řeka přehrazena vodní elektrárnou Potpeć, čímž vytváří stejnojmennou přehradu, \"Potpeć\". Následují vesnice Garčanica, Lučice a města Brodarevo, Prijepolje, Pribojska Banja a Priboj. Za Pribojem se stáčí k severozápadu a vstupuje na území Bosny a Hercegoviny, ale jen na několik kilometrů, když teče zpět do Srbska a pak znovu do Bosny v Rudo. V Bosně a Hercegovině Lim teče mezi pohořími Bić, Javorje a Vučevica z jihu a horou Varda ze severu před tím, než se vlévá do Drinu u obce Međeđa. Nejnižší část řeky je zatopena přehradou Višegrad, vytvářející vodní elektrárnu Višegrad na řece Drina.\n\nLim patří do povodí Černého moře přes Drinu, Savu a Dunaj. Jeho povodí pokrývá plochu 5 963 km. Řeka není splavná.\n\nPřibírá mnoho menších toků v Černé Hoře a Bosně a Hercegovině, nicméně nejdůležitější jsou jeho dva pravé přítoky v Srbsku, a to řeka Uvac a řeka Mileševa.\n\nExistují tři hypotézy o původu jejího jména:\n\nÚrodnému údolí řeky se říká Polimlje (Полимље), což znamená \"údolí Limu\". Představuje oblast kolem údolí řeky. Skládá se z několika soutěsek a sníženin. Údolí je rozděleno do tří velkých částí: černohorské, Stari Vlah a bosenské.\n\nJde o důležitý zemědělský region, a to zejména díky pěstování ovoce a chovu zvířat. Je také důležitou trasou pro silnici, železnici ze Srbska do Černé Hory a k pobřeží Jaderského moře, kde se nachází nejvýznamnější železniční trať Bělehrad–Bar. Průmysl není významný (menší průmyslová centra jsou Berane, Bijelo Polje a Prijepolje), výjimkou je silně industrializované město Priboj. Většinu využití řeky tvoří výroba elektřiny v Srbsku s postavenou elektrárnou Potpeć a několika dalšími elektrárnami na hlavním přítoku Limu, na Uvacu. Navzdory potenciálu celá oblast Lim není rozvinutá a po celá desetiletí probíhá masivní vylidňování.\n\nPo rozpadu Jugoslávie v letech 1991/92 začala řeka Lim několikrát překračovat hranici Srbska a Bosny. Několik srbských vesnic zůstalo fyzicky odříznuto od zbytku území republiky. Vlády v Bělehradě a Sarajevu navrhly výměnu území, ale nebylo dosaženo žádné dohody.\n\nDne 4. dubna 2004 kolem 10 hodiny večerní autobus vezoucí bulharské turisty (34 studentů a 16 dospělých) zpátky do svého města Svištov z výletu do Dubrovníku spadl a potopil se do řeky u srbské vesnice Gostun v blízkosti hranice s Černou Horou. Řidič ztratil kontrolu nad autobusem během zatáčení na horské silnici. Dvanáct dětí zemřelo a dalších 38 lidí bylo za pomoci místních obyvatel zachráněno.\n\n"}
{"id": "1139747", "url": "https://cs.wikipedia.org/wiki?curid=1139747", "title": "Černá Novina", "text": "Černá Novina\n\nČerná Novina ( \"\") je zaniklá obec v okrese Česká Lípa, v severní části bývalého vojenského prostoru Ralsko, kvůli jehož založení zanikla. Ležela asi 11 km na ssv. od Kuřívod a 4 km na jihozápad od Osečné. Původní zabrané katastrální území bylo \"Černá Novina\", současné je \"Náhlov\" v novodobém městě Ralsko, přičemž původní katastr obce (nikoli samotné sídlo) zasahoval i do současného katastru \"Hamr na Jezeře\"\n\nObcí neprocházela žádná hlavní komunikace, pouze sem odbočovala vedlejší cesta ze silnice Svébořice – Osečná. Podél této cesty, která vede úzkým údolím, se nacházela menší část osídlení obce (patrně se jí říkalo \"Dolní Černá Novina\" – \"\"). Na konci tohoto údolí, které se široce otevírá, se vpravo ve stráni nachází jediný pozůstatek osídlení z 24 staveb. Jedná se asi o dva metry vysoké zdivo rohu domu. Okolo leží zarostlé pobořené zdi, vyskytuje se zde také sklep z pískovcových kvádrů, do kterého vede kamenné schodiště. To vše doplňuje velmi zarostlé okolí, staré ovocné stromy a planý chmel, který se pne po stromech. Všechny ostatní domy jsou srovnány se zemí, bez jakýchkoli pozůstatků. Velkou roli také hraje to, že místa kde stála stavení byla osázena lesem. \nDruhá a větší část obce byla na náhorní plošině mezi vrchy Kalich a Novinská hůrka, kolem silnice, která vede do Holiček. Toto místo je v současnosti malebné, travnaté údolí, obklopené lesy s krásným výhledem na Ještěd. Dříve zde stála většina domů, po kterých bohužel nezbylo nic. V současnosti se zde na loukách pase dobytek a vede zde úzká asfaltová cesta, která slouží pro vojenské lesy a statky. V Černé Novině zůstaly stát jenom staleté stromy, které zde stojí jako věčný pomník zaniklé obce. Jedná se o lípu, pod kterou leží trosky bývalých božích muk. Nedaleko božích muk stojí dvě lípy, javor a jírovec vysazené do čtverce. Jeden ze statných stromů povalila bouře v létě 2009. Sto metrů od této skupinky stromů, směrem k Holičkám, stála kaple.\nČerná Novina patří k zaniklým obcím Ralska, jako jsou Okna a Kracmanov, po kterých se nedochovalo téměř nic. Nedaleko Černé Noviny, na rozcestí cest do Holiček a Olšiny stojí boží muka, která byla opravena po odchodu sovětských vojsk z Ralska.\n\nPod správu Černé Noviny spadala osada Dolní Novina (\"Česká Novina\") ležící asi 2 km na jih, zemědělský dvůr Medný ležící asi 2 km na jihovýchod a dále pak čtyři domy u Holiček.\nDvůr Medný se nachází nedaleko Náhlova. Po tomto rozlehlém sídle zbyly jen trosky obvodových zdí obytné budovy a několik vzrostlých lip.\n\nNejstarší záznamy o Černé Novině jsou z roku 1604. Černá i Česká Novina a dvůr Medný náležely k panství Děvín a roku 1651 se stala součástí panství Mimoň.\n\nMísto bylo chudé na vodu. Černá Novina měla dva prameny, v suchých létech však musela vodu z daleka dovážet. \n\nPři sčítání lidu v roce 1921 bylo v Černé Novině započteno 54 domů s 246 obyvateli (z nich bylo 26 Čechů a 220 Němců. Faru měli obyvatelé ve Svébořicích. Pošta, telegraf a četnická stanice byly v Osečné (5,7 km). Nejbližší železniční stanice byla v Mimoni (11,5 km). Zdravotním obvodem spadala obec ke Stráži pod Ralskem.\n\n"}
{"id": "1139749", "url": "https://cs.wikipedia.org/wiki?curid=1139749", "title": "Taškent Open 2015", "text": "Taškent Open 2015\n\nTaškent Open 2015 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem městské tenisového centra. Konal se mezi 28. září až 3. říjnem 2015 v uzbekistánské metropoli Taškentu jako 17. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Poslední přímou startující v hlavní singlové soutěži se stala 130. ruská hráčka žebříčku Alexandra Panovová. Nejvýše nasazenou hráčkou ve dvouhře byla čtyřicátá třetí tenistka světa Annika Becková z Německa, která skončila ve čtvrtfinále na raketě srbské hráčky Bojany Jovanovské. Premiérový kariérní titul z dvouhry na okruhu WTA zaznamenala Japonka Nao Hibinová. Deblovou soutěž ovládly Rusky Margarita Gasparjanová a Alexandra Panovová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka si zajistila postup do hlavní soutěže jako šťastná poražená:\n\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže jako náhradník:\n\n\n\n\n"}
{"id": "1139752", "url": "https://cs.wikipedia.org/wiki?curid=1139752", "title": "ATP Shenzhen Open 2015", "text": "ATP Shenzhen Open 2015\n\nATP Shenzhen Open 2015 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem Plexicushion komplexu Shenzhen Longgang Sports Center. Konal se mezi 28. zářím až 4. říjnem 2015 v čínském Šen-čenu jako 2. ročník turnaje.\n\nTurnaj s rozpočtem 668 945 amerických dolarů patřií do kategorie ATP World Tour 250. Posledním přímým účastníkem v hlavní singlové soutěži se stal 113. americký tenista žebříčku Austin Krajicek. Nejvýše nasazeným hráčem ve dvouhře byl pátý tenista světa Tomáš Berdych z České republiky, který potvrdil roli favorila a událost vyhrál. Na okruhu ATP Tour tak dosáhl na jedenáctý singlový titul. Deblovou část ovládla izraelsko-britská dvojice Jonatan Erlich a Colin Fleming.\n\nPrůběh turnaje komplikoval déšť. V jeho důsledku došlo k přeložení semifinále na neděli a finále bylo dohráno až v pondělí okolo 17 hodiny místního času.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n"}
{"id": "1139753", "url": "https://cs.wikipedia.org/wiki?curid=1139753", "title": "Malaysian Open, Kuala Lumpur 2015", "text": "Malaysian Open, Kuala Lumpur 2015\n\nMalaysian Open, Kuala Lumpur 2015 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem komplexu Putra Stadium. Konal se mezi 28. září až 4. října 2015 v největším a zároveň hlavním městem Malajsie Kuala Lumpur jako 7. ročník turnaje.\n\nTurnaj s rozpočtem 1 041 540 amerických dolarů patřil do kategorie ATP World Tour 250. Posledním přímým účastníkem v hlavní singlové soutěži se stal 98. gruzínský tenista žebříčku Nikoloz Basilašvili. Nejvýše nasazeným hráčem ve dvouhře byl osmý tenista světa David Ferrer ze Španělska, který svou pozici na turnaji potvrdil a podnik ovládl. Soutěž čtyřhry ovládla filipínsko-finská dvojice Treat Conrad Huey a Henri Kontinen.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1139755", "url": "https://cs.wikipedia.org/wiki?curid=1139755", "title": "Hrabě Luxemburg (opereta)", "text": "Hrabě Luxemburg (opereta)\n\nHrabě Luxemburg (v originále \"Der Graf von Luxemburg\") je opereta, kterou zkomponoval Franz Lehár. Premiéra se konala 12. listopadu 1909 v Theater an der Wien. Libreto napsali Alfred Maria Willner, Robert Bodanzky a Leo Stein. Vzniklo na motivy starší operety \"Bohyně rozumu\" (\"Göttin der Vernunft\") od Johanna Strausse mladšího, děj však byl změněn natolik, že se Straussově operetě téměř nepodobá. Vykazuje spíše jisté podobnosti v zápletce s \"Veselou vdovou\". Místy možná až přehnaně komediálně libreto doplnil Lehár velmi libozvučných melodiemi, díky čemuž se opereta dočkala výrazného úspěchu.\n\nKníže Basil Basilovič je zamilovaný do sólistky opery, Angely. Společenské konvence mu však nedovolují aby si kníže vzal zpěvačku, a proto vymyslí plán: najde si zkrachovaného hraběte Reného Luxemburga, který je ochotný za půl miliónu si Angelu vzít a poté se s ní rozvést. Rozvedenou „hraběnku“ by si potom kníže Basilovič mohl vzít bez problémů. Podmínkou je též, že René nesmí Angelu vidět. Proto proběhne svatební obřad tak, že ženich a nevěsta jsou oddeleni paravánem.\n\nO tři měsíce později se Angela a René náhodně potkávají a zamilují se do sebe. René se dozví, že je vlastně Angeliným manželem. Basilovič se sice snaží stále Angelu získat, ale už je pozdě.\n\nDěj se odehrává v hotelu Grand v Paříži, kde se Basilovič střetává s hraběnkou Kokozovou, svojí starou láskou a nevěstou. Dějství plné komediálních prvků nakonec končí tak, že Angela a René mohou být definitivně svoji a hraběnka Kokozová získá Basiloviče.\n\n"}
{"id": "1139756", "url": "https://cs.wikipedia.org/wiki?curid=1139756", "title": "Walter Müller (herec)", "text": "Walter Müller (herec)\n\nWalter Müller (6. května 1911 Praha, Čechy, Rakousko-Uhersko – 2. března 1969 Starnberg, Bavorsko Západní Německo) byl rakouský filmový herec a zpěvák.\n\nNarodil se jako syn Antona a Theresie Müllerových. Vyrůstal ve Vídni, svoji uměleckou kariéru započal v roce 1927 jako chorálista v Zemském Divadle Linec. Poté pracoval v Bodenbachu a Bad Hallu, kde poprvé účinkoval jako herec. Další práci získal v Liberci, Brně, Jihlavě a Karlových Varech. V Moravské Ostravě byl zaměstnán jako operetní tenor. V roce 1937 se oženil s Hedwig Jahnel, se kterou měl jednu dceru.\n\nV roce 1938 přišel jako druhý bass do vídeňské Volksopery a zpíval v operetách jako \"Frau Luna\" nebo \"Hrabě Luxemburg\". V roce 1939 se přesunul do Theater am Schiffbauerdamm v Berlíně. Po válce účinkoval v Bürgertheateru, kde občas i režíroval.\n\nOd roku 1938 pracoval také pro rozhlasové a televizní vysílání. Postupem času se stal populárním filmovým hercem. V padesátých letech dvacátého století často hrával typ komického milence. Jeho filmová kariéra skončila v časných 60. létech.\n"}
{"id": "1139757", "url": "https://cs.wikipedia.org/wiki?curid=1139757", "title": "Divadlo na Vídeňce", "text": "Divadlo na Vídeňce\n\nDivadlo na Vídeňce, německy Theater an der Wien, je divadlo, které se nachází ve Vídni na ulici Linke Wienzeile v městském obvodu (Stadtbezirk) Mariahilf. Přívlastek „an der Wien“ v názvu divadla znamená „u [říčky] Vídeňky“. Tato říčka v současnosti teče u budovy divadla v podzemí a je překryta dlažbou.\n\nEmanuel Schikaneder, známý jako Mozartův libretista (napsal libreto opery \"Kouzelná flétna\"), obdržel v roce 1786 licenci od rakouské vlády na stavbu divadla. Stavět se začalo v roce 1789 a budova byla dokončena v roce 1801 v empírovém stavebním slohu. (Mezitím v letech 1787–1801 divadlo hrálo v prozatímním působišti v budově Freihausu pod názvem Theater auf der Wieden.) Oficiální otevření se konalo 13. června představením opery \"Alexander\" od Alexandra Teybera. V divadle se konaly mnohé světové premiéry. Z oper to byl např. \"Fidelio\" od Beethovena. Koncem 19. a začátkem 20. století se divadlo stalo nejvýznamnějším centrem vídeňské operety, světovou premiéru zde měla většina děl známých skladatelů.\n\nBěhem tohoto slavného období se v divadle vystřídali dva ředitelé, kteří svou činností výrazně přispěli ke slávě vídeňských operet. U zrodu vídeňské operety stáli Franz a Alois Pokorný, kteří angažovali Suppého a uvedli některé z jeho prvních děl. Jejich nástupce Friedrich Stramper, přitáhl do Vídně Girardiho, na druhé straně však vyhodil z divadla Carla Millöckera. U prvních úspěchů Millöckerových a Straussových operet stáli Maximilián Steiner a jeho syn Franz. Během jejich vrcholného období, koncem 19. století, byl ředitelem Divadla na Vídeňce velký divadelní talent, ale i dobrodruh Franz von Jauner. Během tzv. stříbrného období vídeňské operety stál v čele divadla William Karczag, který uvedl mnohé Lehárovy operety. Jeho maďarský původ mu velmi pomohl i ve vyhledávání nových talentovaných skladatelů (v čele s Emmerichem Kálmánem), kteří se v té době vynořili v Budapešti.\n\nPo druhé světové válce se budova divadla stala náhradní scénou vybombardované Vídeňské státní opery. V roce 1955 byla uzavřena a počátkem 60. let jí hrozilo přebudování na garáže. K tomu však nedošlo a v roce 1962 bylo divadlo znovu otevřeno jako hudební divadlo. Donedávna tvořily těžiště repertoáru velké muzikálové produkce (premiéru zde měl nejúspěšnější muzikál z německy mluvících zemí \"Elisabeth\"), v rámci festivalů Wiener Festwochen a Klangbogen byly uváděny i opery a operety. Od roku 2006 se divadlo prezentuje opět jako operní - stagionového typu. Jubilejní mozartovský rok 2006 byl programově věnován odkazu tohoto skladatele.\n\n"}
{"id": "1139758", "url": "https://cs.wikipedia.org/wiki?curid=1139758", "title": "Wuhan Open 2015 – ženská dvouhra", "text": "Wuhan Open 2015 – ženská dvouhra\n\nDo soutěže ženské dvouhry na tenisovém turnaji Wuhan Open 2015 nastoupilo padesát šest hráček. Obhájkyní titulu byla světová pětka Petra Kvitová z České republiky, kterou ve 3. kole vyřadila Italka Roberta Vinciová. Zápas druhého kola skrečovala druhá nasazená Ruska Maria Šarapovová pro poranění levé paže.\n\nVítězkou dvouhry se stala nenasazená Američanka Venus Williamsová, jež ve finále zdolala turnajovou pětku Garbiñe Muguruzaovou ze Španělska, která ve druhém setu za stavu 0–3 zápas kvůli zranění kotníku skrečovala. V probíhající sezóně si připsala druhé turnajové vítězství, které představovalo čtyřicátý sedmý singlový titul na okruhu WTA Tour.\n\nVítězka Williamsová vysekla soupeřce poklonu: „\"Vím, že jsi včera měla těžký zápas. Není to lehké, když nemůžeš podat svůj nejlepší výkon. Pokud by ses cítila dobře, pravděpodobně bych proti tobě neměla šanci\".“ Muguruzaová se po utkání omlouvala fanouškům a pogratulovala vítězce: „\"Tohle je pro mě špatný den. Moc se omlouvám, že jsem dnes musela vzdát, ale prožila jsem tu skvělý týden, během kterého jsem cítila velkou podporu publika. Bylo to skvělé. Venus musím pogratulovat, je to výborná hráčka a měla úžasný týden\".“\n\nOsm nejvýše nasazených hráček mělo volný los do druhého kola.\n\n"}
{"id": "1139759", "url": "https://cs.wikipedia.org/wiki?curid=1139759", "title": "Bohyně rozumu", "text": "Bohyně rozumu\n\nBohyně rozumu (Göttin der Vernunft) je opereta, kterou zkomponoval Johann Strauss ml. Premiéra se konala 13. března 1897 v Theater an der Wien. Libreto napsali Alfred Maria Willner a Bernard Buchbinder. Libreto bylo velmi slabé a rychle si toho všiml i Strauss. Předtím se ho však smluvně zavázal zhudebnit. Jeho nechuť k tomuto dílu se na jeho výsledné hudební podobě výrazně projevila a dílo za těchto okolnost ani nemohlo být nijak samostatně úspěšné.\n\nDěj se odehrává během francouzské revoluce, kdy komtesa Nevers a kapitán Robert musí skrývat svůj původ. Po čase jsou však odhalení a mají být odsouzeni za vlastizradu, což znamená jistou smrt. Zachráni je delegát republikánského konventu Bonhomme tím, že komtesu představí jako jakobínskou „Bohyni rozumu“.\n"}
{"id": "1139760", "url": "https://cs.wikipedia.org/wiki?curid=1139760", "title": "Taškent Open 2015 – ženská dvouhra", "text": "Taškent Open 2015 – ženská dvouhra\n\nDo soutěže ženské dvouhry na tenisovém turnaji Taškent Open 2015 nastoupilo třicet dva hráček. Obhájkyní titulu byla italská tenistka Karin Knappová, která se rozhodla turnaje nezúčastnit.\n\nVítězkou dvouhry se stala nenasazená dvacetiletá Japonka Nao Hibinová, která předtím nikdy nebyla ve čtvrtfinále turnaje WTA, když ve finále zdolala chorvatskou tenistku Donnu Vekićovou po dvousetovém průběhu dvakrát 6–2. V probíhající sezóně i na okruhu WTA Tour si připsala premiérové turnajové vítězství, v prvním odehraném finále.\n\nPo utkání pak při slavnostním ceremoniálu Hibinová sdělila: „\"Poklidná atmosféra a milí lidé mi zpříjemnili zdejší pobyt v Taškentu. Byl to skvělý týden. Jsem moc šťastná, že jsem tu získala svůj první titul a doufám, že se příští rok vrátím\".“\n\n"}
{"id": "1139761", "url": "https://cs.wikipedia.org/wiki?curid=1139761", "title": "Malaysian Open, Kuala Lumpur 2015 – mužská dvouhra", "text": "Malaysian Open, Kuala Lumpur 2015 – mužská dvouhra\n\nDo soutěže mužské dvouhry na tenisovém turnaji Malaysian Open, Kuala Lumpur 2015 nastoupilo dvacet osm hráčů. Obhájcem titulu byl japonský tenista Kei Nišikori, který se turnaje nezúčastnil.\n\nVítězem dvouhry se stal nejvýše nasazený David Ferrer ze Španělska, jenž ve finále zdolal krajana a turnajovou dvojku Feliciana Lópeze po dvousetovém průběhu dvakrát 7–5. V probíhající sezóně si tak připsal čtvrté turnajové vítězství, které představovalo dvacátý pátý singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1139762", "url": "https://cs.wikipedia.org/wiki?curid=1139762", "title": "Veselá vdova", "text": "Veselá vdova\n\nVeselá vdova (\"Die Lustige Witwe\") je opereta o třech dějstvích, kterou složil Franz Lehár a stala se jeho nejslavnějším a nejhranějším dílem. Klade velký důraz na lidské vášně a Lehár v ní poprvé naplno rozvinul své schopnosti v jejich hudebním vyjadřování.\n\nPremiéra se konala 28. prosince 1905 ve vídeňském Divadle na Vídeňce (Theater an der Wien). Libreto v německém jazyce napsali Victor Léon a Leo Stein na základě německého překladu činoherní komedie „Atašé z velvyslanectví“ („L'Attaché de l'ambassade“) od Henriho Meilhaca (který se proslavil jako Offenbachův libretista). Leo Stein a Victor León přiběh přepracovali a nabídli Richardu Heubergerovi. Nebyli však spokojeni s jeho hudbou, tak ho nabídli Lehárovi. Ani Lehárova hudba je příliš nenadchla a stejně tak ani ředitele Theater an der Wien, Viléma Karczaga. Ten nevěřil, že opereta se dlouho udrží na programu, a proto pro zkoušky povolil jen málo dní. Herci divadla se postavili na Lehárovu stranu a byli ochotni zkoušet i přes noc. Tak se podařilo operetu do premiéry dobře nastudovat. Jako první poznal kvalitu díla Ludwig Karpath.\n\nPremiéra se nejevila jako převratný úspěch. Nálady obecenstva se však brzy změnily a opereta dosáhla téměř 20 000 představení jen během dalších pěti let.\n\nPředstavení byla zpočátku poznamenána protesty Černohorců proti svému „zesměšňování“ v operetě. Ministát, který se v původním Meilhacově díle nazýval „Marsovie“ (kombinace \"Mazovie\" a \"Varsovie\"), libretisté totiž v operetě nazvali „Montenegro“, tj. Černá Hora. Vzápětí ho přejmenovali na „Pontevedro“, avšak na souvislost s Černou Horou nadále místy ukazují jména postav i hudba. Přesto si opereta probojovala cestu k srdcím publika. Po dvou měsících měla premiéru v Hamburku a odtud vystartovala ke svému úspěchu do celého světa.\n\nVelvyslanec Mirko Zeta z malého knížectví Pontevedra dostane pokyny od vlády, že musí zařídit, aby se bohatá vdova Hanna Glawari provdala za občana Pontevedra. Peníze by tak zůstaly ve stejné zemi. Touto úlohou pověří aristokrata Danilo Daniloviče, netuše, že toho váže k Hanně stará láska. Danilo se však cíti uražen kvůli minulosti a navíc nechce, aby byl považován za lovce majetku, proto se pro začátek spokojí s tím, že od Hanny odhání ženichy.\n\nHana uspořádá ve svém pařížském zámku večírek. Miluje Danila, ten se však svoji lásku snaží skrývat. Současně sa odvíjí příběh lásky mezi velvyslancovou ženou Valencienne a Camillem de Rosillon, kteří se skryjí v zahradním pavilonu. Aby je velvyslanec neodhalil, v poslední chvíli se Valencienne v pavilonu vymění s Hannou. Danilo uvěří, že v pavilonu flirtovala Hanna, a cíti se dotčen, proto raději z večírku odejde.\n\nDanilo chce jít zapít žal do pařížského kabaretu Maxim, ale kabaret je zavřený. Hanna totiž schválně pozvala pařížské tanečnice do svého domu. Danilo se vrací na večírek, kde mu Hanna vysvětlí, co se skutečně stalo. Současně rozhlásí, že podle závěti svoje miliony ztratí, když se vdá. Danilo má, na rozdíl od ostatních nápadníků, o Hannu stále zájem a požádá ji o ruku. Hanna nabídku příjme a dokončí myšlenku, že ona síce miliony ztratí, ale jen proto, že ty miliony budou přepsány na jejího nového manžela.\n\nNejznámější skladby jsou vyznačeny tučně.\n\n\nOpereta obsahuje i finále v každém z dějství, intermezzo a taneční scénu v 3. dějství\n"}
{"id": "1139763", "url": "https://cs.wikipedia.org/wiki?curid=1139763", "title": "ATP Shenzhen Open 2015 – mužská dvouhra", "text": "ATP Shenzhen Open 2015 – mužská dvouhra\n\nDo soutěže mužské dvouhry na tenisovém turnaji ATP Shenzhen Open 2015 nastoupilo dvacet osm hráčů. Obhájcem titulu byl skotský tenista Andy Murray, který do turnaje nezasáhl.\n\nVítězem dvouhry se stal nejvýše nasazený český tenista Tomáš Berdych, jenž ve finále zdolal španělskou turnajovou čtyřku Guillerma Garcíu-Lópeze po dvousetovém průběhu 6–3 a 7–6. V probíhající sezóně si tak připsal premiérové turnajové vítězství – první od červencového sňatku 2015, které představovalo jedenáctý singlový titul na okruhu ATP Tour.\n\nDéšť zbrzdil již čtvrtfinálové duely, semifinále musela být přeložena o den později a také pondělní finále se dešti nevyhlo, když bylo dohráno až cca v 17 hodin místního času. Berdych po vítězství uvedl: „\"Čekal jsem dlouho, ale jsem rád, že trofej konečně mám\".“\nČtyři nejvýše nasazení hráči měli volný los do druhého kola.\n\n"}
{"id": "1139767", "url": "https://cs.wikipedia.org/wiki?curid=1139767", "title": "CJK", "text": "CJK\n\nCJK je zkratka používaná při internacionalizaci a lokalizaci pro východoasijské jazyky čínštinu, japonštinu a korejštinu, které pro svůj zápis používají písmo obsahující čínské znaky nebo písmo z čínských znaků vycházející. Výjimečně se tato skupina rozšiřuje i o vietnamštinu a označuje se CJKV, protože v minulosti vietnamština také používala čínské znaky.\n\nČínské znaky se v čínštině nazývají \"Chan-c\"' (漢字, 汉字 , v Pchin-jin \"Hànzì\"), v japonštině \"Kandži\" (漢字) a v korejštině \"Hanča\" (한자).\n\nČínština používá téměř výhradně čínské znaky a vyžaduje přibližně 4000 znaků pro obecnou gramotnost a přibližně 40000 znaků pro dobré pokrytí jazyka. Pro japonštinu stačí méně znaků; pro základní dorozumnění jich postačuje asi 2000. V korejštině je použití čínských znaků stále řidší, i když používání čínských znaků ve vlastních jménech vyžaduje znalost (a tedy i dostupnost) mnoha znaků.\n\nDalší písma používaná pro tyto jazyky, jako například Ču-jin fu-chao (bopomofo) a pchin-jin pro čínštinu používající zápis latinkou, hiragana a katakana pro japonštinu a hangul pro korejštinu, nejsou striktně \"CJK znaky\", ačkoli CJK znakové sady je téměř vždy zahrnují jako nezbytné pro plné pokrytí cílových jazyků.\n\nDo začátku 20. století byla klasická čínština psaný jazyk vládních úřadů a učenců ve Vietnamu. Oblíbená literatura ve vietnamštině byla psána v písmu hanča, které se skládá z převzatých čínských znaků doplněných množstvím místních znaků. Na rozdíl od kandži či současných čínských znaků, které byly zjednodušeny, si hanča zachovaly svůj původní vzhled a po staletí se téměř nezměnila. Na konci 20. let 20. století byla obě písma nahrazena vietnamskou abecedou vycházející z latinky.\n\nPravděpodobně první průzkum kódovacích systémů CJK provedl sinolog Carl Leban (1971).\n\nPočet znaků požadovaných pro úplné pokrytí libovolného z těchto jazyků je zcela mimo možnosti osmibitového (jednobytového) kódování, které poskytuje 256 znaků, proto je nutné používat alespoň 16bitové kódování s pevnou šířkou nebo vícebytové kódování s proměnnou délkou. Ani 16bitová kódování s pevnou šířkou, jako například Unicode do verze 2.0, však nejsou doporučovaná, protože je třeba kódovat více znaků, než kolik umožňuje 16bitové kódování a požadavku čínských vládních úřadů, aby software v Číně podporoval znakovou sadu GB18030. Unicode 5.0 obsahuje přibližně 70000 Han znaků.\n\nPřestože CJK kódování sdílejí znakové sady, kódování pro ně vyvinutá jednotlivými vládami a softwarovými společnostmi byla často vzájemně nekompatibilní. Unicode se pokouší, přes určité kontroverze, unifikovat znakové sady pomocí procesu nazývaného Han unifikace.\n\nZnakové kódy CJK musí obsahovat minimálně Han znaky plus znaky pro konkrétní jazyk fonetická písma, Pchin-jin, Ču-jin fu-chao (bopomofo), hiragana, katakana a hangul.\n\nKe znakovým kódům CJK patří:\n\n\nZnakové sady CJK zabírají velkou část přiřazeného kódového prostoru Unicode. Panují mnohé kontroverze mezi japonskými odborníky na čínské znaky o potřebnosti a technickém přínosu procesu Han unifikace používané pro namapování více čínských a japonských znakových sad do jediné množiny jednotných znaků.\n\nVšechny tři jazyky lze zapisovat vodorovně i svisle, ale při discussing kódování problémy obvykle se považují za písma psaná zleva doprava.\n\nKen Lunde uvádí, že v roce 1996 byla zkratka „CJK“ registrovaná ochranná známka knihovnického konsorcia Research Libraries Group (které se sloučilo s OCLC v roce 2006). Server Justia uvádí, že ochrannou známku vlastnila OCLC v letech 1987 až 2009, a že nyní je prošlá.\n\n\n"}
{"id": "1139777", "url": "https://cs.wikipedia.org/wiki?curid=1139777", "title": "Shift-JIS", "text": "Shift-JIS\n\nShift-JIS ( ), SJIS, MIME jméno Shift_JIS je kódování znaků pro japonštinu původně vyvinuté japonskou společností nazývanou ASCII Corporation ve spojení s firmou Microsoft a standardizované jako JIS X 0208 Appendix 1.\n\nV prosinci 2014 používalo toto kódování 1,3 % WWW stránek na světě, v dubnu 2017 již pouze 0,9 %.\n\nKódování Shift-JIS používá jedno- a dvoubytové kódy. Slovo Shift v názvu kódování Shift-JIS vyjadřuje, že kódy používané pro první byte kódu znakové sady kandži jsou posunuty okolo kódů pro katakana. \n\nNorma ISO/IEC 646 stanovuje, jak vytvářet národní 7bitová kódování vycházející z kódování ASCII a rozděluje prostor 128 kódových bodů reprezentovatelných 7bitovým kódem na 95 tisknutelných a 33 řídicích znaků. Norma ISO/IEC 2022 popisuje, jak je možné oblast 94 kódů 33-126 nazývanou G0 používat pro definici dvoubytových kódování. Na základě toho používají CJK jazyky pro kódování svých znaků tabulky velikosti 94x94. Kódování Shift-JIS používá jedno- a dvoubytové kódy. Pomocí jednobytových kódů zobrazuje znaky ASCII (až na dvě výjimky) a znaky katakana poloviční šířky v souladu s kódováním JIS X 0201. Pomocí dvoubytových kódů znaky kandži, přičemž první byte umožňuje rozlišit 47 (94/2) možností, druhý byte 188 (94 x 2) možností. Slovo Shift v názvu kódování Shift-JIS vyjadřuje, že kódy používané pro první byte kódu znakové sady kandži jsou posunuty okolo kódů pro katakana.\n\nNásledující tabulka ukazuje význam jednotlivých bytů v textu zakódovaném pomocí Shift-JIS.\n"}
{"id": "1139795", "url": "https://cs.wikipedia.org/wiki?curid=1139795", "title": "Marie Anna Braganzská", "text": "Marie Anna Braganzská\n\nInfantka Marie Anna Braganzská (celým jménem: \"Maria Ana Rafaela Micaela Gabriela Lourenç\"; 3. září 1899, Fischhorn – 23. června 1971, Feldafing) byla členkou dynastie Braganzů a portugalskou infantkou. Uzavřením sňatku s princem Karlem Augustem Thurn-Taxiským se stala členkou dynastie Thurn-Taxisů.\n\nNarodila se 3. září 1899 na zámku Fischhorn v Zell am See, jako dcera Michaela, vévody z Braganzy a jeho manželky princezny Marie Terezy Löwenstein-Wertheim-Rosenberg. V letech 1866-1920 byl její otec uchazečem o trůn Portugalska.\n\nDne 18. srpna 1921 se vdala za prince Karla Augusta Thurn-Taxiského, třetího nejstaršího syna knížete Alberta Thurn-Taxiského a jeho ženy arcivévodkyně Markéty Klementiny Rakouské. Spolu měli čtyři děti:\n\nZemřela 23. června 1971 v Bavorském Feldafingu.\n\n"}
{"id": "1139797", "url": "https://cs.wikipedia.org/wiki?curid=1139797", "title": "Východ Spojených států amerických", "text": "Východ Spojených států amerických\n\nVýchod nebo Americký Východ či Východ Spojených států je region USA tradičně definován jako státy ležící na východ od řeky Mississippi. První dvě řady států západně od Mississippi se obvykle považují za Západ, ale mohou se považovat i za Východ, obvykle v regionálních modelech, které neobsahují středního regionu. Podle odhadů pro rok 2006 zde žilo asi 148 milionů obyvatel.\n"}
{"id": "1139801", "url": "https://cs.wikipedia.org/wiki?curid=1139801", "title": "Marie Antonie Portugalská", "text": "Marie Antonie Portugalská\n\nInfantka Marie Antonie Portugalská (celým jménem: \"Maria Antónia Adelaide Camila Carolina Eulália Leopoldina Sofia Inês Francisca de Assis e de Paula Micaela Rafaela Gabriela Gonzaga Gregória Bernardina Benedita Andrea\"; 28. listopadu 1862, Bronnbach - 14. května 1959, Berg) byla portugalská infantka, sedmé a poslední dítě Michala I. Portugalského a jeho manželky Adelaidy Löwenstein-Wertheim-Rosenberg.\n\nNarodila se 28. listopadu 1862 v exilu v německém Bronnbachu, protože její otec byl vyhoštěn z vlasti.\n\nDne 15. října 1884 se vdala za Roberta I., vévodu z Parmy. Porodila mu dvanáct dětí. Dne 16. listopadu 1907 zemřel její manžel a ona ovdověla. Později žila v exilu se svou dcerou Zitou. Roku 1940 Zita a její rodina, Marie Antonie a její dcera Isabela žily v Québecu. Po konci války se Marie přestěhovala na hrad Berg v Lucembursku kde oslavila své devadesáté narozeniny. Zemřela na hradě 14. května 1959 vě věku 96 let. Mnoho z jejích dětí a vnoučat žily velmi dlouhé životy.\n\n"}
{"id": "1139809", "url": "https://cs.wikipedia.org/wiki?curid=1139809", "title": "Marie Kristýna Španělská (1833–1902)", "text": "Marie Kristýna Španělská (1833–1902)\n\nMarie Kristýna, infantka Portugalská a Španělská (celým jménem: \"Maria Cristina Isabel Blasia Bona Vita Lutgarda Romana Judas Tadea Alberta Josefa Ana Joaquina Los Dolce Apostoles Bonifacia Dominica Bibiana Veronica\"; 12. června 1833, Madrid – 19. ledna 1902, Madrid) byla dcera infanta Františka de Paula Španělského a jeho manželky princezny Luisy Karloty Neapolsko-Sicilské. Přes manželství s infantem Sebastianem Bourbonsko-Braganzským se stala infantkou Portugalska.\n\nByla jedna z jedenácti dětí narozených infantovi Františkovi de Paula Španělskému a jeho manželce princezně Luise Karlotě Neapolsko-Sicilské. Její otec byl mladší syn krále Karla IV. Španělského. Její matka byla dcera krále Františka I. Sicilského.\n\nMarie Kristýna byla sestra Františka, vévody z Cádizu krále chotě Isabely II. Španělské, a bavorské princezny Amálie Cádizské.\n\nDne 19. listopadu 1860 se stala druhou manželkou mnohem staršího infanta Sebastiana Bourbonsko-Braganzského který byl pravnukem Karla III. Španělského a vnuk Jana VI. Portugalského. Sebastian a jeho najbližší rodina byla v rozporu s královnou regentkou Marií Kristýnou Neapolsko-Sicilskou a roku 1837 ztratil své tituly a nároky na španělský trůn. Zpět své tituly získal po svatbě s Marií Kristýnou, která byla sestřenicí a švagrová královny Isabely II. Španělské.\n\nSvatební obřad se konal v Královském paláci v Madridu. Spolu měli pět dětí:\n\nPo svržení monarchie roku 1868 Marie musela opustit se svou rodinou Španělsko a najít útočiště ve Francii. Sebastian zemřel roku 1875. Marie se později vrátila do Španělska kde 19. ledna 1902 zemřela. Pohřbena byla v Panteonu infantů v El Escorial.\n"}
{"id": "1139810", "url": "https://cs.wikipedia.org/wiki?curid=1139810", "title": "Ivan Argunov", "text": "Ivan Argunov\n\nIvan Petrovič Argunov (, 1729 – 1802) byl ruský malíř, jeden ze zakladatelů ruské školy portrétní malby. \nByl nevolnického původu a dlouhá léta pracoval jako správce nemovitostí svého pána, hraběte Šeremetěva. V letech 1746–1749 studoval malbu u německého umělce Georga Grootha a dostával lekce i od svých bratranců Fjodora Leontěviče a Fjodora Semjonoviče Argunovových, kteří působili jako malíři v Petrohradu. Ivan Argunov se věnoval především malování portrétů a ikon a v 60. letech, kdy byl na tvůrčím vrcholu, maloval mnoho ceněných portrétů ruských šlechticů i chrámových obrazů. Roku 1770 byl jmenován majordomem petrohradského a poté moskevského paláce Šeremetěvů a malování omezil. V té době však vznikl jeho vrcholný obraz \"Portrét neznámé ženy v ruském kroji\" (1784). \n\nArgunov byl rovněž významný jako učitel malby. K jeho žákům patřili Anton Losenko, Fjodor Rokotov, Kirill Golovačevskij a Ivan Sablukov. Byl také učitelem svých synů Nikolaje a Jakova, kteří se stali malíři, a Pavla, jenž byl architektem.\n"}
{"id": "1139813", "url": "https://cs.wikipedia.org/wiki?curid=1139813", "title": "Dálniční křižovatka Walldorf", "text": "Dálniční křižovatka Walldorf\n\nAutobahnkreuz Walldorf (zkráceně též Kreuz Walldorf nebo Walldorfer Kreuz; zkratka AK Walldorf) je křižovatka dvou německých dálnic nacházející se ve spolkové zemi Bádensko-Württembersko u města Walldorf. Kříží se zde dálnice A 5 s dálnicí A 6.\n\nDálniční křižovatka se nachází na území města Walldorf a obce Sankt Leon-Rot (hranice mezi nimi prochází po severní krajnici dálnice A 6), přičemž samotné město Walldorf leží severně od křižovatky a obec Sankt Leon-Rot jižně. V blízkosti se ještě nachází obec Reilingen, která leží západně od křižovatky. Křižovatka se nachází v Hornorýnské nížině v blízkosti lesů Hochholz ze severu a Lußhardtwald z jihu.\n\nNejbližší větší města jsou Heidelberg (asi 15 km po dálnici A 5 na sever), Mannheim (asi 24 km po dálnici A 6 na severozápad), Karlsruhe (asi 39 km po dálnici A 5 na jih) a Heilbronn (asi 47 km po dálnici A 6 na východ).\n\nAutobahnkreuz Walldorf je mimoúrovňová křižovatka dálnice A 5 procházející severo-jižním směrem (Hattenbacher Dreieck - Frankfurt am Main - Heidelberg - Karlsruhe - Basel) a dálnice A 6 procházející západo-východním směrem (Saarbrücken - Mannheim - Nürnberg - Waidhaus). Současně se na ní kříží i evropské silnice E35 a E50. Na dálnici A 5 je označena jako sjezd 40 a na dálnici A 6 jako sjezd 31.\n\nAutobahnkreuz Walldorf je proveden jako čtyřlístková čtyřramenná dálniční křižovatka. Avšak vzhledem k vysokému dopravnímu vytížení se spolu s rozšířením dálnice A 5 na tři pruhy v obou směrech plánuje i přestavba této křižovatky. Uvažuje se mezi několika variantami přestavby, lišících se v tom, kolik vratných ramp bude přestavěno na rampy přímé podle turbínového typu; buď bude přestavěna jen jedna, nejvytíženější vratná rampa, a to ve směru od Karlsruhe (z jihu) na Mannheim (na západ), nebo i druhá ve směru od Heidelbergu (ze severu) na Heilbronn (na východ). Výsledkem úpravy bude odstranění nejvytíženějších průpletů.\n\nAčkoliv první úvahy o mimoúrovňovém křížení dálničních tahů ve směrech Frankfurt am Main - Karlsruhe a Mannheim - Nürnberg existovaly již ve 30. a 40. letech 20. století, vznikla dálniční křižovatka u města Walldorf ve své konečně podobě a poloze při úpravě trasování dálnic v oblasti mezi městy Frankfurt am Main, Darmstadt, Mannheim a Heidelberg. Cílem této úpravy bylo reagovat na vysoké vytížení tehdejší dálnice mezi Frankfurtem am Main a Karlsruhe, přičemž bylo zvoleno řešení spočívající ve výstavbě souběžného dálničního tahu. Původně byla dálnice z Frankfurtu am Main vedena na jih přes Darmstadt k Mannheimu, kde se stáčela na východ k Heidelbergu, u něhož se stáčela opět dál na jih ke Karlsruhe. V rámci úpravy byla vybudována dálnice mezi Darmstadtem a Heidelbergem a dálnice mezi Mannheimem a Walldorfem, čímž vznikly mezi dálniční křižovatkou Darmstadt a dálniční křižovatkou Walldorf dva souběžné dálniční tahy, jeden přes Mannheim a druhý přes Heidelberg. Současně bylo rozhodnuto, že nově přistavěná dálnice ve směru od Mannheimu bude od dálniční křižovatky u Walldorfu pokračovat dále na východ k Heilbronnu a Nürnbergu. Po zavedení současného číslování dálnic nese dálnice v trase Heidelberg - Karlsruhe číslo A 5 a dálnice v trase Mannheim - Heilbronn číslo A 6.\n\nDálniční křižovatka byla uvedena do provozu ve dvou etapách: v roce 1965, kdy byl zprovozněna první část dálnice od křižovatky směrem k Mannheimu, a v roce 1967, kdy byl zprovozněn první úsek dálnice od křižovatky směrem k Heilbronnu.\n\nV průměru projede křižovatkou 175 000 vozidel denně, přičemž kromě přímých směrů jsou výrazně vytíženy i směry Mannheim - Karlsruhe (tedy západ - jih) a Heidelberg - Heilbronn (tedy sever - východ). Silné vytížení i těchto nepřímých směrů je důsledkem skutečnosti, že obě dálnice vedou ve směru Mannheim, resp. Heidelberg souběžně vedle sebe.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1139816", "url": "https://cs.wikipedia.org/wiki?curid=1139816", "title": "Maria da Assunção Portugalská", "text": "Maria da Assunção Portugalská\n\nInfantka Maria da Assunção of Portugal (celým jménem: \"Maria da Assunção Ana Joana Josefa Luísa Gonzaga Francisca de Assis Xavier de Paula Joaquina Antónia de S. Tiago\"; 25. června 1805, Queluz – 7. ledna 1834, Santarém) byla portugalská infantka, dcera krále Jana VI. Portugalského a jeho manželky Šarloty Španělské.\n\nZemřela 25. června 1805 svobodná a bezdětná ve věku 28 let. Pohřbena byla v kostele Zázraků v Santarému a později byla přenesena do Královského panteonu dynastie Braganzů v Lisabonu.\n"}
{"id": "1139818", "url": "https://cs.wikipedia.org/wiki?curid=1139818", "title": "Archip Ivanovič Kuindži", "text": "Archip Ivanovič Kuindži\n\nArchip Ivanovič Kuindži (rozený Kujumdži; , ; 27. ledna 1842(?) Karasy, dnes část Mariupolu – Petrohrad) byl ruský malíř řeckého původu, který se věnoval především krajinomalbě.\n\nVyrůstal jako sirotek v Taganrogu, po dosažení dospělosti odešel do Petrohradu. Byl částečně malířský samouk, od roku 1868 však docházel do petrohradské Umělecké akademie. Byl blízký malířské skupině Peredvižnici, na jejíchž výstavách se účastnil. Jeho obraz \"Na ostrově Valaam\" byl prvním dílem, které Pavel Treťjakov zakoupil pro svou galerii.\n\nRoku 1892 se stal profesorem Akademie, byl však vyhozen roku 1897 pro podporu studentských protestů. Roku 1909 inicioval založení Společnosti umělců, která později přijala jeho jméno. K jeho žákům patřili Arkadij Rylov, Nikolaj Konstantinovič Rerich a Konstantin Bogajevskij.\n"}
{"id": "1139825", "url": "https://cs.wikipedia.org/wiki?curid=1139825", "title": "Theater in der Josefstadt", "text": "Theater in der Josefstadt\n\nDivadlo Theater in der Josefstadt je nejstarší vídeňské divadlo, které se nachází v 8. městském obvodě na ulici Josefstädter Straße 26.\n\nPrvní divadelní budova na tomto místě byla otevřena v roce 1788 Karlem Mayerem. \"Theater in der Josefstadt\" je nejstarší fungující divadlo ve Vídni. Divadlo bylo obnoveno ve slohu Biedermeier Adamem Hidweinem a znovu otevřeno 3. října 1822. Na slavnostním otevření divadla dirigoval skladatel Ludwig van Beethoven předehru k dílu \"Die Weihe des Hauses\". V následujícím období bylo divadlo vícekrát přestavěno, hlavně co se týče interiéru. V roce 1834 byl v divadle otevřen koncertní sál \"Sträußelsäle\", kde koncertovali umělci jako Josef Lanner a Johann Strauss st. V divadle jako dirigent účinkoval i Richard Wagner.\n\nZ významných ředitelů zde v letech 1828-1831 působil Carl Carl, který později přebudoval konkurenční divadlo \"Theater in der Leopoldstadt\", které později neslo jeho jméno (Carl Theater). V divadle \"Theater in der Josefstadt\" začal svou kariéru herec Johann Nestroy, který se později stal ředitelem v Carl Theater nebo skladatel Franz von Suppé angažován ředitelem Franzem Pokornym (1837-1848) jako dirigent. V následujícím období se charakter divadla postupně měnil. Objevovalo se v něm méně hudebních děl a větší důraz se začal klást na činohru. V roce 1916 měl v divadle světovou premiéru Franz Lehár se svou operetou Pohľed na hvězdy \"(Der Sterngucker)\".\n\nV roce 1924 bylo divadlo rozsáhlé přestavěno. Přestavbu řídili Max Reinhardt a Carl Witzman.\n"}
{"id": "1139828", "url": "https://cs.wikipedia.org/wiki?curid=1139828", "title": "Winnie Markus", "text": "Winnie Markus\n\nWinnie Markus vlastním jménem Winifred(a) Maria Eveline Markus (16. května 1921 Smíchov, Československo – 8. března 2002 Mnichov, Německo) byla německá filmová herečka.\n\nWinfrieda Markus se narodila na Smíchově (dnes součást Prahy). Její rodina patřila mezi německy mluvící obyvatelstvo, které po rozpadu Rakouska-Uherska zůstalo v Československu. Do 14 let žila v Praze, kde její otec pracoval jako obchodník. Po absolvování anglické školy a hodin baletu se přestěhovala do Vídně, kde dva roky navštěvovala dramatickou školu Max Reinhardt Seminar. V letech 1939-45 byla angažována v divadle Theater in der Josefstadt, pak v Berlíně, kam ji přivedl Heinz Hilpert, a v Mnichově.\n\nKrátce před koncem války utrpěla těžkou střelnou ránu na levé noze, kterou ji omylem způsobil opilý sovětský voják. V roce 1946 se provdala ze berlínského hoteliéra Heinze Zellermayera, se kterým měla syna Alexandra († 1982). v jejím druhém manželství z roku 1959 s podnikatelem Carlem Adolfem Vogelem (1906–1993) se jí narodila dcera Diana (*1961). Winnie zemřela v roce 2002 na následky zápalu plic. Pochována je na hřbitově v Tegernsee vedle svého manžela.\n\n\n"}
{"id": "1139831", "url": "https://cs.wikipedia.org/wiki?curid=1139831", "title": "Fjodor Rokotov", "text": "Fjodor Rokotov\n\nFjodor Stěpanovič Rokotov (, 1732 – 24. prosince 1808) byl ruský malíř známý především jako portrétista. Narodil se jako nevolník rodu Repninů. Studoval na petrohradské Umělecké akademii a poté, co se vykoupil z poddanství na konci 50. let 18. století, začal se živit jako portrétista. \n\nRoku 1765 byl zvolen členem akademie, neučil tam však dlouho a ještě téhož roku se vrátil do Moskvy, kde strávil zbytek života. K jeho známým dílům patří portréty Alexandry Struské (1772, někdy nazývám „Ruská Mona Lisa“), hraběnky Elisabeth Santiové (1785) a obraz \"Dáma v růžových šatech\" (70, léta). \n\nRokotov se vyhýbal formálním portrétům s množstvím ozdob a dekorací. Byl průkopníkem psychologického portrétu v Rusku.\n"}
{"id": "1139832", "url": "https://cs.wikipedia.org/wiki?curid=1139832", "title": "Růžové límečky", "text": "Růžové límečky\n\nRůžové límečky je pojem, který označuje zaměstnání, kde tradičně pracují ženy či jsou tato povolání s nimi spojená. Jde o nemanuální práce, které vykonávají ženy z nižších a středních vrstev a kde nezaujímají vedoucí postavení. Patří sem například zdravotní sestry, sekretářky, učitelky, servírky, sociální práce či výchovné poradenství. Tato povolání bývají hůře finančně ohodnocena. Toto označení zpopularizoval v 70. letech 20. století spisovatel Louise Kappe Howe. Podle The New York Times v letech 2000–2010 se ve Spojených státech amerických podíl mužů na takto označovaných pracovních pozicích zvýšil na jednu třetinu.\n\n"}
{"id": "1139834", "url": "https://cs.wikipedia.org/wiki?curid=1139834", "title": "Michal Köhl", "text": "Michal Köhl\n\nMichal Köhl (22. září 1979 Pardubice – 29. září 2015 Praha) byl český žokej a městský strážník v Pardubicích.\n\nSedmkrát se zúčastnil Velké pardubické steeplechase poprvé v roce 2002. Nejlépe se umístil v roce 2006 na šestém místě s koněm Brambuschem. Ve Velké Británii se Köhlovi dokonce podařilo pokořit hranici 50 vítězství v kariéře a získat tam titul žokeje. Celkem se zúčastnil 780 závodů z nichž 71 vyhrál.\n\nByl to historicky prvni český jezdec který dokázal oficiálně zvítězit ve Velke Britanii, ve steeplechase ve skotskem Kelso pro trenéra G. Chaltona\n\nZemřel na následky zranění, které utrpěl 27. 9. 2015 při dostihu na závodišti Brno-Dvorska. Jeho kůň Zadar upadl na proutěné překážce a žokej Köhl vypadl nešťastně ze sedla. Navzdory okamžité lékařské pomoci zemřel na nasledky zranění.\n"}
{"id": "1139835", "url": "https://cs.wikipedia.org/wiki?curid=1139835", "title": "Asenovgrad", "text": "Asenovgrad\n\nAsenovgrad (, dříve \"Stanimaka\") je město na jihu centrální části Bulharska v Plovdivské oblasti. Je to největší město v pohoří Rodopy a největší město v zemi, které není centrem žádné z 28 oblastí. Jedná se o správní středisko stejnojmenné obštiny. Žije zde přes 50 tisíc obyvatel.\n\nAsenovgrad byl založen Thráky jako \"Stenimachos\" někdy kolem let 300-400 př. n. l. Později bylo město obsazeno jednotkami Římské republiky kvůli římské expanzi k Černému moři. Po dlouhém období míru bylo město v roce 251 zničeno Góty, ale později bylo přestavěno. Roku 395 bylo Římské impérium rozděleno na dvě části a město spadalo pod kontrolu Byzantské říše. Kolem roku 700 byl region zaplaven slovanskými kmeny, které začaly tvořit většinu populace.\nBěhem válek mezi Byzantskou a Bulharskou říší se město stalo důležitou vojenskou pevností pro bulharské vládce. Vzhledem ke zhoršení vztahů s Latinským císařstvím, se v roce 1230 car Ivan Asen II. rozhodl posílit místní pevnost \"Stanimaka\", proto bylo v roce 1934 město pojmenováno po něm. Poté, co bylo Bulharsko dobyto Osmanskou říší, tak se ve městě usídlilo mnoho Romů a Turků, kteří v současnosti tvoří 15% populace obštiny.\n\nAsenovská pevnost se nachází v pohoří Rodopy, asi 2 kilometry od města. \n\nPevnost existovala již v době Thráků a ve středověku sloužila jako důležitý strategický bod. Je pojmenována podle krále Ivana Asena II. Jediná zcela zachovaná budova v komplexu je kostel Sveta Bogorodica Petrička. \n\nPo celkové rekonstrukci v roce 1991 se tento kostel využívá jako pravoslavný chrám. Pevnost se řadí mezi 100 nejlepších národních turistických pamětihodností Bulharska a je celoročně otevřená pro návštěvníky, kteří sem chodí fotografovat, relaxovat a užívat si krásný výhled.\n\nMěstské paleontologické muzeum je přidruženo k Bulharskému národnímu přírodopisnému muzeu. Bylo založeno v roce 1990 a vlastní jednu z největších paleontologických sbírek v zemi. Do sbírky patří například smilodon, metailurus, deinotherium, indarctos a další.\nVe městě žije 50 167 stálých obyvatel a je zde trvale hlášeno 60 090 obyvatel.\n\nPodle sčítáni 1. února 2011 bylo národnostní složení následující:\n\n"}
{"id": "1139836", "url": "https://cs.wikipedia.org/wiki?curid=1139836", "title": "Irenovití", "text": "Irenovití\n\nIrenovití (\"Irenidae\") je čeleď ptáků z řádu pěvců. Veškeré druhy, které sem patří, se vyskytují v jižní Asii a dle IUCN jsou klasifikovány jako málo dotčené. Živí se především ovocem, zejména fíky, a výjimečně i některými druhy hmyzu. Samice snáší do hnízd 2 až 3 vejce.\n\nJedná se o středně velké ptáky s délkou těla průměrně 25 cm a váhou okolo 60 g, což se odvíjí od množství potravy. Pohlavní dimorfismus je výrazný, samice jsou sice trochu menší než samci, ale hlavním poznávacím znamením je jejich peří, nebo spíše jeho zbarvení. Samotný název \"kobaltová\" či \"tyrkysová\" napovídá, že peří těchto ptáků bude modré, i když nemusí být po celém těle. Většina těla je leskle černá, jen některá místa po těle a křídla jsou zbarvena modře. O rozmístění barev ale rozhoduje i poddruh.\n\nČeleď poprvé popsal Jerdon v roce 1863, ale samotná irena tyrkysová byla popsána již v roce 1790, stejně tak irena kobaltová byla popsána již roku 1831. Právě do té doby, než je Jerdon ve své publikaci zařadil mezi irenovité, se řadili do čeledi drongovití.\n\nNejedná se o příliš početnou čeleď; má pouze jeden rod — Irena —, který má jen dva zástupce: irenu kobaltovou a tyrkysovou. Samotné druhy tvoří ale mnoho zeměpisných forem, které se od sebe liší jak sytostí modré barvy, tak i velikostí.\n\n"}
{"id": "1139838", "url": "https://cs.wikipedia.org/wiki?curid=1139838", "title": "Zdeněk Placheta", "text": "Zdeněk Placheta\n\nZdeněk Placheta (4. dubna 1931 Brno – 1. listopadu 2014) byl český fotbalový brankář a tělovýchovný lékař.\n\nVěnoval se také košíkové.\n\nVysoký brankář, který byl se svými 191 centimetry ve své době spíš raritou. Začínal v Židlochovicích, v devatenácti však utrpěl těžké zranění, tři zlomená žebra a nakopnutá ledvina nakonec znamenaly tříletou pauzu. Po návratu k fotbalu dělal v ročníku 1953 náhradníka Bellušovi a Schenkovi v prvoligové Slávii Bratislava a v roce 1954 se vrátil do Brna. Nejprve do Slavie VŠ a na jaře 1955 do Rudé hvězdy, kde se stal okamžitě gólmanskou jedničkou. V nejvyšší soutěži však v této roli absolvoval jen půldruhé sezony. Nejprve dělal náhradníka Rúfusovi a později Schmuckerovi.\n\nV devětadvaceti letech se rozhodl ukončit kariéru. „Kopli mě do hlavy, což bylo pro brněnský fotbal dobře,“ vzpomínal s úsměvem. „Přišel tam Schmucker a později Viktor, s těmi jsem se nemohl měřit,“ dodal skromně muž, který měl přezdívku „Jeřábek“. Byl vysoký jako jeřáb, ale přitom hodně hubený, proto mu trenér Eremiáš vymyslel tuto zdrobnělinu.\n\nZdeněk Placheta byl aktivním všestranným sportovcem od žákovské kategorie. Pěstoval cyklistiku, plavání, lyžování, lehkou atletiku, závodně hrál košíkovou a vrcholové výkonnosti dosáhl jako brankář v kopané.\n\nLékařská studia zahájil v roce 1950. Touha stát se chirurgem se mu nakonec nesplnila, ačkoliv řadu let se na ni prací na anatomickém ústavu připravoval. Po promoci roku 1958 absolvoval nejdříve povinné praxe na různých odděleních, aby nakonec zakotvil na oddělení tělovýchovného lékařství 2. interní kliniky u prof. J. Polčáka ve Fakultní nemocnici u sv. Anny v Brně. Vedle vlivů pohybové aktivity na morfologické změny zejména mladých sportovců jej zajímaly především funkce lidského organizmu – jejich reakce a adaptace na různé typy fyzické zátěže. Cenil si možnosti v tomto oboru uplatnit své znalosti fyziologie, interny, ale také traumatologie a rehabilitace.\n\nPři několikaleté praxi ve Sportmedizinisches Rehabilitationszentrum v Kreische u Drážďan obhájil v Lipsku po náročné jazykové zkoušce disertační práci nazvanou \"„Zur Bedeutung einiger elektrodiagnostischer Werte des neuromuskulaeren Systeme in der sportmedizinischen Funktionsdiagnostik“\". Získal tak titul Dr. Med. místo v cizině nedůvěryhodného označení, zavedeného tehdy v Československu, „promovaný lékař“. V tehdejší NDR si svými odbornými znalostmi vydobyl takového renomé, že byl pověřen lékařským zajištěním olympijského fotbalového mužstva společného celoněmeckého výběru (tedy NDR společně s NSR), s nímž se poté zúčastnil jako týmový lékař Olympijských her 1964 v Tokiu. Jeho svěřenci tam vybojovali bronzové medaile.\n\n„V semifinále Němci narazili na Československo. Bylo to pro mě zvláštní. Samozřejmě jsem fandil našemu týmu, v kterém jsem měl řadu kamarádů, ale nesměl jsem to moc dávat najevo.“ U československé fotbalové reprezentace o něj paradoxně nebyl zájem. „Asi se Pražáci báli, že by kvůli mně přišli o atraktivní zájezdy.“ Místo fotbalistů se tedy staral o cyklisty, v péči měl například i olympijského vítěze Jiřího Dalera. Později se stal univerzitním profesorem a dlouholetým přednostou kliniky ve Fakultní nemocnici u sv. Anny v Brně, kde dosud působí.\n\nV roce 1966 se vrátil do Brna a začal pracovat jako samostatný lékař tělovýchovně lékařského oddělení Krajského ústavu národního zdraví. Záhy se stal odborným asistentem tělovýchovného lékařství, leč jeho oficiální pedagogická práce měla jen krátké trvání. V důsledku normalizačních opatření po srpnových událostech roku 1968 byl nucen pedagogickou činnost opustit.\n\nJako vědecký pracovník se soustředil na zkoumání vlivu pohybové aktivity na tělesný rozvoj, zdravotní stav a na funkční zdatnost mládeže ve věku 12 až 18 let a podílel se na řešení výzkumných úkolů kategorie A. Nejvýznamnější kolektivní dílo, na němž měl výrazný podíl – \"Youth and Physical Activity\" (1980) – se setkalo s mimořádným ohlasem u nás i v zahraničí.\n\nVýsledky dalšího rozsáhlého výzkumného projektu, zaměřeného na problematiku funkční diagnostiky nervosvalového a kardiorespiračního systému, energetického metabolismu, změn vnitřního prostředí a acidobazické rovnováhy i dalších funkčních i biochemických parametrů při různém objemu a intenzitě tělesné zátěže v laboratorních i terénních podmínkách shrnul v monografii \"Submaximal Excercise Testing\" (1988).\n\nZa své významné původní práce obdržel prof. Placheta několik cen České lékařské společnosti Jana Evangelisty Purkyně a České společnosti tělovýchovného lékařství.\n\nZávěrečné období svého medicínského působení označil profesor Placheta za „klinické“. Začalo zřízením kliniky tělovýchovného lékařství a pokračovalo postupným uvolněním politických restrikcí. V roce 1986 se prof. Placheta na Univerzitě Karlově habilitoval a o rok později tam také obhájil doktorskou disertaci. Roku 1988 se stal přednostou kliniky a byl jmenován profesorem.\n\nAktuální praxe očekávala od oboru funkční diagnostiky návrhy na zlepšení neuspokojivého zdravotního stavu české populace, na snížení incidence i prevalence kardiovaskulárních i jiných onemocnění i na cestu k prodloužení a zkvalitnění života. Prof. Placheta stál v pozadí skript a monografie „Zátěžová diagnostika v ambulantní a klinické praxi“. Významnou měrou přispěl ke zvýšení vědecké erudice na svém pracovišti, které předal v roce 1996 své nástupkyni. Je příznačné, že i nadále pracuje na klinice ve zkráceném úvazku jako profesor konzultant. Po celou svoji profesní dráhu prof. Placheta léčebně i preventivně pečoval nejen o stovky a tisíce sportovců – závodníků výkonnostní úrovně, ale také o desítky členů reprezentačních družstev, tedy o sportovce vrcholové výkonnosti. Byl mj. týmovým lékařem dráhových a silničních cyklistů, s nimiž se zúčastnil mnoha významných domácích i zahraničních akcí, jako je mistrovství světa, olympijské hry či pětkrát ve funkci hlavního lékaře Závodu míru. V současnosti někdejší aktivní sportovní závodní činnost vyměnil profesor Placheta za sport a pohyb pro zdraví.\n\n\n"}
{"id": "1139840", "url": "https://cs.wikipedia.org/wiki?curid=1139840", "title": "Úpravna vody Podhradí u Vítkova", "text": "Úpravna vody Podhradí u Vítkova\n\nÚpravna vody v Podhradí u Vítkova byla vybudována v letech 1954 - 1962. Je součástí Ostravského oblastního vodovodu a jejím úkolem je úprava surové vody z údolní nádrže Kružberk v podhůří Jeseníků na vodu pitnou, kterou je zásobován především Moravskoslezský kraj, ale také příhraniční část Polska, hlavně město Jastrebie Zdroj a část Olomouckého kraje, především město Hranice na Moravě. Úpravnu provozuje společnost Severomoravské vodovody a kanalizace Ostrava a.s.. Projektové řešení umožňuje v případě potřeby úpravu vody jen na jedné ze dvou symetrických linek, které mají dohromady 26 filtračních jednotek o celkové kapacitě 1872 m s výkonem 2700 litrů za sekundu.\n\nZ hlediska stavebně-architektonického jde o příklad průmyslové technické architektury z dílny architekta Cyrila Kajnara. Konstrukci tvoří převážně železobetonový skelet s cihelnými vyzdívkami. Dominantou nad vstupní částí úpravny je pak poslední rozsáhlý reliéf národního umělce Vincence Makovského z let 1961 - 1964 z cyklu \"Voda v Našem životě\".\n\nVýstavba byla zahájena v roce 1954 po schválení usnesení vlády ČSR z 13. března 1954 o vybudování skupinového vodovodu z přehrady u obce Kružberk. Termín uvedení díla do provozu byl stanoven na rok 1958. Příčinou rozhodnutí vlády byla skutečnost, že podzemní zdroje, které se v letech po skončení druhé světové války významně podílely na zásobování pitnou vodou přestaly stačit rostoucím požadavkům obyvatel, expandujícího průmyslu i zemědělství.\n\nSouběžně s výstavbou úpravny byly stavěny přívodní řady pro dopravu pitné vody do Ostravy. Prvním budovaným úsekem se stala takzvaná I. větev Kružberského skupinového vodovodu, jejímž prostřednictvím byla 20. prosince 1958 zahájena dodávka vody z úpravny v Podhradí do Ostravy. Na začátku fungování čerpala úpravna vody vodu přímo z řeky Moravice, která se nachází v blízkosti úpravny vody, v roce 1958 250l/s, po zprovovznění tlakové štoly pak v roce 1959 500l/s, v roce 1961 1000l/s a v roce 1967 2000l/s. V té době to byla největší úpravna vody v tehdejším Československu. V 70. letech byli přistavěny nové fitlrační jednotky na přístavbách hal filtrů, to navýšilo potencionální maximální výkon až na 2700l/s.\n\nZa dobu svého fungování vyrobila úpravna 2,4 miliardy m pitné vody (k roku 2019).\n\nSurová vody z údolní nádrže Kružberk (potažmo z nádrže Slezská Harta, který je v kaskádě nad Kružberkem) je zajišťována 6,7 kilometru dlouhou tlakovou štolou s průměrem 240 centimetrů s maximální kapacitou devět kubických metrů vody za sekundu. Pro vodárenské účely je určeno 2700 litrů za sekundu. Štola byla ražena v náročných geologických podmínkách v letech 1954-1958.\n\nOdběrný objekt tlakové štoly je umístěn na pravém břehu nádrže, umožňuje odběr ze dvou výškových horizontů. Obě vtokové štoly se spojují v šachtě návodních uzávěrů. Odtud voda proudí přes vyrovnávací komoru ke komoře uzávěrů, které jsou umístěny při vyústění štoly v Podhradí.\n\nPovrchová voda z vodního díla Kružberk je nízce mineralizovaná, velmi měkká až měkká, slabě alkalické reakce. Obsahuje v průměru mírně vyšší obsah manganu a sezónní výskyt biologických organismů.\n\nSurová voda je do úpravny vedena gravitačně na flokulační nádrže a následně na 26 otevřených pískových rychlofiltrů o ploše 1872m. Do potrubí před flokulací (čiření, vločkování) je dávkován trvale síran hlinitý, chlordioxid a chlor. Alternativně lze pro předoxidaci surové vody dávkovat manganistan draselný, který se uplatňuje zejména při odstraňování biologických organizmů. K desinfekci vody na odtoku z filtrů do akumulační nádrže je opět dávkován chlordioxid a chlor a vápno ve formě vápenné vody pro zvýšení pH. Kaly z praní filtrů jsou zahušťovány ve 4 vertikálních zahušťovacích nádržích, dosušovány na kalových polích - deponovány na skládce. Od roku 2016 se používá i desinfekce ozónem. Ozón spolehlivě zničí veškeré choroboplodné zárodky, ale ve vodě ozon nevydrží proto je voda stále ošetřována i chlorem a to i několikanásobně v průběhu cesty ke spotřebiteli, protože skrz vodovodní potrubí může voda ke spotřebitelům putovat i 4,5 dne (například do Karviné) a mohlo by dojít ke kontaminace. Chlor ve vodě tedy chrání už upravenou vodu ozonem, aby se do ní nedostaly viry a bakterie. \n\nV 90. letech 20. století prošla úpravna řadou rekonstrukcí a modernizací (1993 - rekonstrukce technologie dávkování chloru a vybudováno dávkování chlordioxidu,1996 - nový systém skladování a kontinuálního rozpouštění síranu hlinitého,1999 - nová kontinuální linka přípravy a dávkování manganistanu draselného do surové vody).\n\nTrend modernizace technologií a rekonstrukce infrastruktury pokračoval i v novém tisíciletí (2005 - rekonstrukce mechanické flokulace na flokulaci hydraulickou, nová linka odvodňování kalu na odstředivce, 2009 - doplněno chlorové hospodářství o instalaci zkrápěcí jednotky pro případ úniku chloru ve skladu chloru a v roce 2011 byla dokončena rekonstrukce střechy a stropních konstrukcí na halách filtrů). V roce 2014 byla zprovozněna malá vodní elektrárna využívající energii proudící vody. Po té v v letech 2015-2016 byli rekonstruovány strojní a elektrotechnické zařízení, byla doplněna technologie ozonizace vody (s výrobnou ozónu z kyslíku) a řízení bylo zautomatizováno. \n\nÚpravna vody Podhradí zásobuje pitnou vodou 66 měst a obcí v oblastech Frýdecka, Karvinska, Novojičínska, Opavska a Ostravska, ale také Olomouckého kraje, tzn Přerovsko.\n\nZ úpravny pokračuje gravitačně štolou o délce 5663 metrů a průměrem 210cm do Domoradovic. Tam na ni navazuje vodovnodní přivaděč I. a II.Kružberského skupinového vodovodu. Voda také putuje štolovým přivaděčem do Dolejších Kunčic s délkou 8050m a průměrem 245 cm a po té z Dolejších Kunčic přes Bílov do Krmelínu/Bělé, tento systém se jmenuje III. přivaděč Kružberského skupinového vodovodu. \n\nNaopak výtlakem je voda dopravována do Vítkova, skupinového vodovodu Libavá a skupinového vodovodu Melč a odtud převážně přes vodojemy do spotřebišť.\n"}
{"id": "1139846", "url": "https://cs.wikipedia.org/wiki?curid=1139846", "title": "Ekonomika Indie", "text": "Ekonomika Indie\n\nEkonomický systém, který Indie zastává je smíšená ekonomika. Indická ekonomika je podle nominálního HDP šestá největší a třetí podle parity kupní síly. Hodnota HDP na osobu zde činí 2 134 USD a je tak 139. největší na světě.Hodnota parity kupní síly z roku 2018 je 7 783 USD a je tak 122. na světě. Po hospodářské liberalizaci v roce 1991 dosáhla Indie průměrného růstu HDP 6-7 % za rok. Indická ekonomika se od posledního čtvrtletí roku 2014 stala nejrychleji rostoucí ze zemí G20, kdy vystřídala ČLR.\n\nIndie má velice dobrý potenciál, co se týče ekonomického růstu, a to zejména díky levné pracovní síle a zahraničním investicím. Poprvé Indie překonala vyhlídky Světové banky ve fiskálním roce 2015–2016, během něhož ekonomika vzrostla o 7,6 %. I přes všechny přechozí reformy je indická ekonomika značně zpomalená, a to hlavně v důsledku byrokracie, nedostatečné dopravní infrastruktury a nepřizpůsobivým pracovním zákonům.\n\nIndie má jeden z nejrychleji se rozvíjející sektor služeb na světě a od roku 2001 s ročním růstem přes 9 %, což přispělo k 57 % nárůstu HDP v letech 2002–2013.\n\nDo 5. století n. l. jsou indické dějiny charakterizovány dějinami impérií Nandovců, Maurjů a Guptovců ležících v současné severovýchodní Indii. Počínaje rokem 711 n.l. (bitva u přístavu Debulu) začíná islamizace Indie. Islámská nadvláda nevedla k plné islamizaci obyvatel, do současnosti trvá významný vliv hinduismu a buddhismu (Buddha 563–483 př. n. l.). K oddělení těchto náboženství došlo až v 20. století novým státoprávním uspořádáním (muslimský Pákistán x buddhistická a hinduistická Indie). Specifikem Indie je přitom kastovní systém, mající základ v hinduismu. S nástupem kolonialismu se význam Islámu snižuje. Kvůli vnitřním rozporům v Indii získávají vzrůstající moc a politický vliv evropské mocnosti.\nProces kolonizace, jako výraz postupného ekonomického a správního ovládnutí daného území, začal koncem 15. století. V tomto období začaly pronikat do Indie Portugalci později Holanďané a Britové. Tento proces byl završen založením anglické a holandské Východoindické společnosti na počátku 17. století. V 60. letech 17. století založením francouzské východoindické společnosti získává vliv na toto území další evropská mocnost – Francie. Téměř stoletá koexistence Evropanů v Indii vyvrcholila ozbrojenými konflikty, jejichž konečným výsledkem bylo úplné převzetí Indie pod správu Velké Británie. Formálně byl tento stav vyjádřen Zákonem pro lepší správu Indie roku 1858, kdy moc nad indickými državami byla odebrána Východoindické společnosti a přešla na britskou korunu – Britská Indie se stala korunní kolonií. Vliv kolonizace Indie lze hodnotit pozitivně, společenské uspořádání zůstalo zachováno, ale rozvoj infrastruktury a průmyslu přispěl k prosperitě státu „Indie“, který vznikl ve 20. století.\n\nVšeobecná chudoba většiny obyvatel vedla k nespojenosti nejen s britskou nadvládou ale i s místními vládci. Tato nespokojenost vyvrcholila v národně-osvobozeneckém boji pod vedením Mahátma Gandhího. Strategie Gandhího, nenásilný odpor – pasivní rezistence, se ukázala být úspěšnou a vedla k vyhlášení nezávislé Indie a legislativnímu odtržení muslimské části Britské Indie – Pákistánu v roce 1947. V důsledku se projevilo, že přes všechny nedostatky se Indie přetvořila v moderní průmyslově i technologicky vyspělý stát, i přes přetrvávající tradiční a často středověké resentimenty. V současnosti je Indie, jako jaderná mocnost a průmyslově vyspělý stát respektována i v mezinárodním měřítku.\n\nZemědělství je tradičně velmi významnou součástí indické ekonomiky, i v současnosti více než 40 % obyvatelstva pracuje v zemědělství, ale tento podíl se trvale snižuje vlivem průmyslového rozvoje, přesto zůstává významnou částí indické ekonomiky. I když podíl na HDP byl v roce 2016 pouze 14,5%, tento stav je podmíněn relativně levnou pracovní sílou. Pěstování tradičních plodin, ječmene, pšenice, prosa, rýže, cukrové třtiny, luštěnin, zeleniny, sezamu, obohacený o importované plodiny např. čaje, tvoří dodnes, včetně extrémně důležité produkce koření (pepř, zázvor, kardamon, skořice, šafrán) základ zemědělské výroby. V současnosti je Indie jedním z největších světových producentů rýže, pšenice, bavlny, arašídů, cukrové třtiny, ovoce a zeleniny a největším producentem juty a luštěnin. S tím souvisí významný export rýže Basmati, pšenice, obilovin, koření, čerstvého ovoce, sušeného ovoce, buvolího hovězí maso, bavlny, čaje, kávy. Asi 10 % příjmu zahraničního obchodu tvoří právě vývoz těchto komodit.\n\nŽivočišná výroba je ovlivněna náboženským cítěním obyvatel, a proto je produkce masa omezena. Produkce hovězího masa je vyloučená, ale v produkci mléka jsou největším producentem. V historii nejvýznamnějším exportním artiklem bylo koření.\n\nV roce 2017 byla Indie na 9. místě v žebříčků největších exportérů zemědělských produktů. K tomuto umístění přispělo i to, že výtěžnost plodin na jednotku plochy od roku 1951 vzrostla u všech plodin, díky zvláštnímu důrazu kladenému na zemědělství v pětiletých plánech a stabilnímu zlepšení zavlažování, technologiím, uplatňování moderních zemědělských postupů a poskytování zemědělských úvěrů a dotací od Zelené revoluce v Indii. Na zemědělství se v Indii podílí tyto státy: Uttar Pradesh, Punjab, Haryana, Madhya Pradesh, Andhra Pradesh, Telangana, Bihar, West Bengal, Gujarat a Maharashtra.\n\nPrůmyslová výroba přispívá k 26 % celkového HDP a zaměstnává 22 % z celkové pracovní síly. Podle údajů Světové banky z roku 2015 obsadilo HDP průmyslové výroby 6. místo. Průmyslové odvětví prošlo značnými změnami v důsledku průmyslových reforem. Bylo zrušeno například omezení dovozu, liberalizovali režim přímých zahraničních investic (PZI) a privatizovali některé státní podniky. Rovněž se radikálně zlepšila infrastruktura. Po liberalizaci se soukromý sektor potýkal s rostoucí konkurencí, jak na domácí, tak i na zahraniční půdě. Musel se například potýkat s hrozbou dovozu levnějšího zboží z Číny. Hlavně proto se Indie nyní snaží snížit cenu svého zboží tím, že snižuje náklady, spoléhá na levnou pracovní sílu a nové technologie, tyto technologie způsobují snižování pracovních míst, a to i u menších výrobců.\n\nRopné produkty a chemikálie jsou tažnou silou průmyslové výroby. Dohromady tvoří 34 % výnosů z exportu. V Indii se nachází spousta ropných rafinérií, ta největší se nachází v Jamnagaru, kde je zpracováváno až 1,24 miliónů barelů ropy denně. Indie je největším distributorem a výrobcem chemikálií v Asii. Indie je jedním z pěti největších výrobců agrochemikálií, polymerů, plastů, barviv a různých organických a anorganických chemikálií. Chemické průmyslové odvětví zaměstnává 17.33 miliónů lidí a tvoří 6 % HDP (141 biliónů USD).\n\nIndický farmaceutický průmysl se v posledních letech rozrostl tak, že se Indie stala třetím největším výrobcem zdravotnických produktů na světě. V zemi bylo v roce 2011 vyrobeno 8 % všech farmaceutických výrobků ve světě. Hodnota průmyslové výroby vzrostla z 6 miliónů dolarů (2005) na 36,7 miliónů dolarů (2016) a očekává se, že v roce 2020 bude dosahovat až 55 miliónů dolarů.\n\nStrojírenství je největším průmyslovým odvětví. Vyrábí se zde obráběcí stroje, díly turbín, automobily a železnice. Toto odvětví zaměstnává asi 4 milióny lidí. Ve fiskálním roce 2013–2014 bylo z Indie vyvezeno zboží v hodnotě 67 miliónů dolarů. V roce 2011 bylo v Indii vyrobeno přibližně 18 miliónů osobních a užitkových vozů a z toho asi 2,3 miliónů vyvezeno od zahraničí.Strojírenský průmysl zaměstnává asi 6,76 miliónů lidí a jeho hodnota je 79 biliónů dolarů.\n\nIndie je jeden z největších spotřebitelů zlata, je také jedním z největších center pro leštění diamantů a drahokamů a výrobu bižuterie. Po ropě je vývoz a dovoz zlata, vzácných kovů, drahých kamenů a klenotů největší částí indického globálního obchodu. Tvoří zhruba 7 % HDP a zaměstnává milióny lidí. Klenotnictví v roce 2013 mělo hodnotu 35 miliard dolarů a A.T. Kearney ji plánuje do roku 2018 zvýšit na dvojnásobek.\nTextilní průmysl přispívá zhruba 4 % k HDP země, 14 % průmyslové produkce a 17 % k výnosům z vývozu. Textilní výroba se v posledních letech stala jedním z nejrychleji se rozvíjejících odvětví v indické průmyslové výrobě. Od roku 2004 do roku 2008 se celkové investice do textilního sektoru zvýšily o 27 miliard dolarů. Toto odvětví zaměstnává zhruba 45 miliónů lidí, a to včetně dětí, kterých je přibližně 400 000.\n\nTěžba přispívá 63 miliardami dolarů ročně (3 % HDP) a zaměstnává 20,14 milionu lidí (5 % pracovní síly). V roce 2013 se zde zpracovávalo 89 různých materiálů. Téměř 50 % indického těžebního průmyslu je soustředěno v 8 státech: Urísa, Rádžasthán, Čhattísgarh, Arunáčalpradéš, Telangána, Džhárkhand, Madhjapradéš and Karnátaka. Dalších 25 % pochází z rafinérií umístěných v oceánu.\n\nPodíl služeb na tvorbě HDP se trvale zvyšuje a v roce 2012 dosáhl 57 %. V tomto sektoru bylo v roce 2017 zaměstnáno 33,48 % lidí.\nLeteckou dopravu zajišťuje především státní Air India a působí zde mnoho dalších soukromých společností. Indie je třetí největší a nejrychleji rostoucí trh s civilním letectvím na světe. Předpokládá se, že indické letecké společnosti budou v roce 2020 provozovat 800 moderních letadel, což bude reprezentovat 4,3 % světového objemu.\n\nIT je rychle se rozvíjejícím oborem, v současnosti je číselně vyjádřený export 70 biliónů dolarů a zaměstnává 2,8 miliónů lidí v tomto odvětví, přitom v 90. letech byl export okolo 100 miliónů dolarů a 5000 pracovníky. V roce 2016 se tento sektor podílel na HDP 7,7 %. Zpráva Indického sdružení softwarových průmyslových společností (NASSCOM) uvádí, že růst IT průmyslu v letech 2016–2017 bude 13-14 %. Vrcholnými společnostmi, které nabízí pracovní příležitosti v tomto oboru jsou Tata Consultancy Services (TCS), Wipro Technologies, Cognizant, Yahoo!, Google, Tech Mahindra, Infosys Technologies, HP, Capgemini, iGATE Patni, Accenture, L&T, EY, Convergys, MphasiS, Genpact, HCL Technologies and Godrej Infotech.\nDominantní postavení na trhu mají v současnosti státní banky znárodněné v r. 1969, proto je bankovní systém kontrolovaný státem. Indický bankovní systém tvoří státní banky (State Bank of Bikaner and Jaipur, State Bank of Hyderabad, State Bank of Mysore, State Bank of Patiala, State Bank of Travancore) soukromé indické (Bank of Rajasthan, Bharat Overseas Bank, Catholic Syrian Bank, Federal Bank Ltd., Dhanlaxmi Bank, Jammu & Kashmir Bank, Karnataka Bank, Karur Vysya Bank, City Union Bank, Lakshmi Vilas Bank, Nainital Bank, Ratnakar Bank, South Indian Bank, Tamilnad Mercantile Bank, ING Vysya Bank) a zahraniční banky(Abu Dhabi Commercial Bank, American Express Bank, Arab Bangladesh Bank, Australia & New Zealand Bank, Antwerp Diamond Bank, Bank International Indonesia, Bank of America, Bank of Bahrain and Kuwait, Bank of Ceylon, Bank of Nova Scotia, Bank of Tokyo Mitsubishi) a družstevní a zemědělské banky. Rostoucí liberalizace bankovnictví roste úloha Indické centrální banky (Reserve bank of India). Indická centrální banka sídlí ve finančním centru v Mumbai, jejím úkolem je dohled nad bankovním trhem, formuje měnovou politiku, spravuje měnové rezervy, je bankou centrální vlády a státních vlád. Družstevní a zemědělské banky slouží specifickým komunitám převážně na venkově.\n\nInfrastruktura a dopravní sektor se podílí na HDP 5 %. Indie má po USA a Číně třetí největší silniční síť, k 31. březnu měla tato síť rozlohu více než 5 472 144 kilometrů. Indické komunikace jsou směsí moderních dálnic a úzkých, nezpevněných silnic, ale stále se zlepšují.\n\nIndická železnice je čtvrtou největší železniční sítí na světě s délkou tratě 114 500 kilometrů a 7 172 stanic. Tato železniční sít je provozovaná vládou a v roce 2013 přepravila v průměru 23 miliónů cestujících denně a více než miliardu tun nákladů.\n\nIndie má pobřeží dlouhé 7500 km a 3 hlavní a 60 méně významných přístavů, které společně zpracovávají 95 % zahraničního obchodu země podle objemu a 70 % podle hodnoty. Nhava Sheva je největší veřejný přístav a Mundra je největší soukromý přístav.\n\nLetecká doprava zahrnuje 125 letišť, ze kterých 66 je určeno jak pro cestující, tak i pro náklad.\nV roce 2017 se cestovní ruch podílel 9,4 % na HDP a zajišťoval zaměstnání 8 % pracovní síly. Mezi lety 2016 a 2017 byl nárůst návštěvníků Indie 15,6 %. V roce 2016 to bylo 8,89 miliónů a v roce 2017 více než 10 miliónů zahraničních turistů. Nejvíce turistů přichází do Indie ze Spojených států, dále to jsou turisté z Evropské unie a Japonska.Méně než 10 % zahraničních turistů navštíví Tádž Mahal, většina navštěvuje jiné kulturní, tematické a prázdninové okruhy. Každý rok se za turismem vydává do zahraničí více než 12 miliónů Indů.\n\nV Indii se rychle rozvíjí sektor zdravotního turismu, protože ve své zdravotnické ekonomice nabízí nízkorozpočtové zdravotnické služby a dlouhodobou péči. V roce 2014 do Indie cestovalo za lékařskou péčí 184 298 zahraničních pacientů.\n\nAž do liberalizace v roce 1991 byla Indie záměrně izolována od světových trhů, chránila svou ekonomiku a dosáhla soběstačnosti. Zahraniční obchod byl předmětem dovozních sazeb, vývozních daní a množstevních omezení, zatímco zahraniční přímé investice (FDI) byly omezeny horní hranicí majetkové účasti, omezeními transferu technologií, povinností vývozu a vládními schváleními; tato schválení byla nezbytná pro téměř 60 % nových přímých zahraničních investic v průmyslu. Tato omezení zajistila, že mezi roky 1985 a 1991 průměrné zahraniční investice dosahovaly průměrné hodnoty kolem 200 milionů dolarů ročně; velké procento kapitálových toků se skládalo ze zahraniční pomoci, komerčních půjček a vkladů indických nerezidentů(lidé, kteří jsou indického původu, žijících mimo Indickou republiku). Během prvních 15 let po nezávislosti indický export stagnoval kvůli obecnému zanedbání obchodní politiky vládou tohoto období; import ve stejném období, s časnou industrializací, se skládal převážně ze strojů, surovin a spotřebního zboží. Od liberalizace se hodnota indického mezinárodního obchodu prudce zvýšila, přičemž příspěvek celkového obchodu se zbožím a službami k HDP vzrostl z 16% v letech 1990-91 na 47% v letech 2009-10. Zahraniční obchod představoval 48,8% HDP Indie v roce 2015. Celosvětově se Indie podílí na 1,44% vývozu a 2,12% na dovozu zboží pro obchod a na 3,34% na vývoz a na 3,31% obchodování se službami. Mezi hlavní obchodní partnery Indie patří Evropská unie, Čína, Spojené státy a Spojené arabské emiráty.\n\nV letech 2006–2007 zahrnovaly hlavní vývozní komodity strojírenské výrobky, ropné produkty, chemikálie a léčiva, drahokamy a šperky, textil a oděvy, zemědělské produkty, železná ruda a další nerostné suroviny. Mezi hlavní importní komodity patří surová ropa a příbuzné výrobky, stroje, elektronické zboží, zlato a stříbro.\n\nIndie je jedním ze zakládajících států u Všeobecné dohody o clech a obchodu (GATT) a následně WTO. Protože se Indie aktivně účastní zasedání Generální rady, má zásadní význam pro vyslovení obav rozvojového světa. Indie například pokračovala v opozici vůči začlenění pracovních sil, problematiky životního prostředí a dalších netarifních překážek obchodu do politik WTO.\n\nZemědělství a jeho odvětví zaměstnávalo během fiskálního roku 2009–2010 přibližně 52,1 % pracovní síly. Zatímco se zaměstnanost v zemědělském sektoru postupem časem snižovala, služby zaznamenaly stálý růst, zaměstnanost v sektoru služeb dosáhla 20,3 %. Asi 51,2 % pracovní síly je samostatně výdělečně činná.\n\nNezaměstnanost v Indii je charakteristická chronickou (skrytou) nezaměstnaností. Vládní programy zaměřené na vymýcení chudoby i nezaměstnanosti se snaží zjednodušit podnikání státními příspěvky a kvalifikačními kurzy, protože jedna z největších překážek, která zabraňovala dosáhnutí rovných příležitostí, je vzdělání a vzdělávací systém.\n\nDětská práce představuje v Indii obrovský problém, který souvisí hlavně s chudobou. Od devadesátých let 20. století vláda zavedla řadu programů na odstranění dětské práce. Zřídila školy a zavedla bezplatné školní obědy. Případy dětské práce u dětí mladších 10 let je vzácná. Dětí ve věku 10-14 let zaměstnaných v továrnách jsou 2 %. Dalších 9 % pomáhá na farmách svým rodičům.\n"}
{"id": "1139857", "url": "https://cs.wikipedia.org/wiki?curid=1139857", "title": "Dmitrij Grigorjevič Levickij", "text": "Dmitrij Grigorjevič Levickij\n\nDmitrij Grigorjevič Levickij () nebo Dmytro Grygorovyč Levyckyj (, květen 1735 – 17. dubna 1822) byl rusko-ukrajinský malíř. \n\nDmitrij Levickij se narodil v Kyjevě, do výtvarného umění ho uvedl jeho otec, kněz a rytec. Později ho učil také malíř Alexej Antropov, který do Kyjeva přijel vyzdobit tamní Chrám svatého Ondřeje. \n\nZnámým jako portrétista se Levickij stal roku 1770 po úspěchu výstavy v Petrohradě, na které prezentoval šest svých obrazů. Úspěch mu vynesl také křeslo profesora portrétní malby na petrohradské Akademii, kde zůstal až do roku 1788. I když měl dostatek zakázek, zemřel v chudobě roku 1822.\n"}
{"id": "1139864", "url": "https://cs.wikipedia.org/wiki?curid=1139864", "title": "Zdeněk Kaláb", "text": "Zdeněk Kaláb\n\nZdeněk Kaláb (27. dubna 1964 Blažovice - 2. května 2010 Brno) byl český amatérský rovinový jezdec (amatérský žokej).\n\nBydlel v rodných Blažovicích, kde se staral o koně a pole. Zúčastnil se 61 závodů a pět jich vyhrál. Zemřel na následky zranění, které utrpěl při rovinovém dostihu tříletých a starších koní na 1900 metrů na závodišti Brno-Dvorska. V zatáčce před cílem uklouzla koni Richiemu noha a zalehl svého jezdce. Tím mu způsobil rozsáhlá vnitřní zranění. Záchranná služba ho převezla do nemocnice u sv. Anny. Zde na následky zranění zemřel. \n\nOd roku 2010 se na jeho památku koná \"Memoriál Zdeňka Kalába\".\n\n"}
{"id": "1139867", "url": "https://cs.wikipedia.org/wiki?curid=1139867", "title": "Miroslav Hajn", "text": "Miroslav Hajn\n\nMiroslav Hajn se jmenovaly nebo jmenují tyto osobnosti:\n"}
{"id": "1139871", "url": "https://cs.wikipedia.org/wiki?curid=1139871", "title": "Gradisca d'Isonzo", "text": "Gradisca d'Isonzo\n\nGradisca d'Isonzo (slovinsky \"Gradišče ob Soči\", v běžné furlanštině Gardiscje, Gardiscja v gorické furlanštině) je italská obec se 6580 obyvateli v bývalé provincii Gorizia v italské oblasti Furlánsko-Julské Benátsko. Je možné se setkat se starším českým označením \"Hradiště na Soči\".\n\nMěsto bylo založeno koncen 15. století za Benátské republiky.\nObci bylo uděleno městské právo 14. července 1936.\n\n"}
{"id": "1139877", "url": "https://cs.wikipedia.org/wiki?curid=1139877", "title": "Druhá světová válka na Blízkém východě", "text": "Druhá světová válka na Blízkém východě\n\nDruhá světová válka na Blízkém východě je souhrnné označení pro boje mezi Spojenci a Osou v rámci druhé světové války v oblasti jihozápadní Asie. Společně s boji v Africe se též souhrnně označuje jako válka ve Středomoří. Spojeneckým silám se podařilo v relativně krátké době zajistit před mocnostmi Osy tuto oblast bohatou na ropu, což byl ze strany Spojenců strategický tah. Bylo tak však učiněno ze cenu porušení suverenity dvou neutrálních států (Iráku a Íránu).\n\nSyrsko-libanonské tažení, známé pod kódovým označením operace Exporter, vedli Spojenci proti jednotkám Vichistické Francie v oblasti Francouzského mandátu Sýrie a Libanonu. Příčinou byla obava ze zdejší přítomnosti a vlivu Němců, zejména že by zdejší letiště mohla posloužit pro mezipřistání letadel Luftwaffe, tak jako při nedávném povstání v Iráku. Operace se účastnil i 11. československý pěší prapor - Východní. Boje skončily uzavřením příměří a odchodem Vichistů, z nichž se část (přibližně jedna sedmina) přidala k svobodným Francouzům.\n\nAnglo-irácká válka bylo vojenské střetnutí britské armády s iráckou vzbouřeneckou vládou, vedenou Rašídem Alím al-Kajláním a podporovanou Německem a Itálií. Probíhalo od 2. do 31. května 1941. Skončilo britským vítězstvím, zamezením vlivu Osy na dění v Iráku a návratem probritské vlády prince Abd al-Iláha k moci.\n\nPo vypuknutí druhé světové války vedla proněmecká politika Íránců k tomu, že se SSSR i Británie začaly vážně obávat o své pozice v oblasti. Dne 24. srpna 1941 vtrhla sovětská a britská vojska do Íránu, oficiálně neutrálního státu, a donutila Rezu Šáha k rezignaci ve prospěch mladého prince Muhammada Rezy Pahlavího. Sám Rezá odešel do exilu, kde roku 1944 zemřel. Ve dnech 28. listopadu až 1. prosince 1943 se konala v íránském hlavním městě Teheránská konference za účasti Roosevelta, Churchilla a Stalina.\n"}
{"id": "1139878", "url": "https://cs.wikipedia.org/wiki?curid=1139878", "title": "Miroslav Hajn (tanečník)", "text": "Miroslav Hajn (tanečník)\n\nMiroslav Hajn (10. května 1960 Kolín – 28. září 2015) byl český tanečník a taneční pedagog.\n\nPo studiu na Základní umělecké škole v Pardubicích složil úspěšně v roce 1975 přijímací zkoušky na pražskou taneční konzervatoř. Po úspěšném ukončení studia v roce 1980 absolvoval v roce 1981 stáž na tanečním učilišti Vaganovové v Leningradě. V roce 1979 obdržel druhou cenu na celostátní baletní soutěži v Brně.\n\nHned po absolutoriu v roce 1980 nastoupil do Národního divadla, kde se v roce 1988 stal sólistou, kterým zůstal do roku 1992, kdy jeho dráhu přerušilo zranění. Za tu dobu nastudoval několik výrazných a dramaticky vystavěných rolí, např. Banqua v \"Macbethovi\", Hilariona v \"Giselle\" nebo Spartaka ve stejnojmenném baletu.\n\nOd roku 1990 se věnoval pedagogické činnosti na taneční konzervatoři, kde přispěl k uměleckému růstu další generace tanečníků včetně Jiřího Kodyma, Lukáše Slavického nebo sourozenců Jiřího a Otta Bubeníčkových. V této pozici se podílel i na vzniku několika inscenací Národního divadla, např. \"Marné opatrnosti.\" Vzdělání si doplnil i studiem na Hudební fakultě Akademie múzických umění (1995–1998) a od roku 1999 tam nastoupil jako pedagog. Od roku 2009 byl na taneční konzervatoři zástupcem ředitele.\n\nByl bratr tanečníka a pedagoga Luboše Hajna.\n\nZemřel ve věku 55 let.\n"}
{"id": "1139879", "url": "https://cs.wikipedia.org/wiki?curid=1139879", "title": "Hajn", "text": "Hajn\n\nPříjmení Hajn může označovat:\n"}
{"id": "1139884", "url": "https://cs.wikipedia.org/wiki?curid=1139884", "title": "Shilohský ovčák", "text": "Shilohský ovčák\n\nShilohský ovčák (anglicky: Shiloh Shepherd Dog) je velké pracovní plemeno psa původem ze Spojených států amerických. Toto psí plemeno není uznané Mezinárodní kynologickou federací (FCI) ani většinou jiných národních klubů. Uznané je organizací ARBA v USA. Je to hlavně proto, že se jedná o plemeno ve vývojové fázi. Vyskytuje se ve dvou variantách: hladké a tzv. plyšové.\n\nShilohský ovčák byl vyšlechtěn z pečlivého výběru německých ovčáků s přispěním jednoho mohutného aljašského malamuta. Onou šlechtitelkou byla Tina Barterová z New Yorku v USA, původem Němka, která nebyla spokojená se současným chovem německých ovčáků, jehož hlavním úskalím jsou poklesá pánev, dysplazie kyčelního kloubu, hrb na zádech a nervózní povaha psů. Jejím cílem byl mohutný, sebevědomý a vyrovnaný pes s rovnou horní linií těla a přiměřeným zaúhlením pánevních končetin, kterého si pamatovala z období svého dětství v Německu. Nejdůležitější fáze šlechtění probíhala v 80. letech 20. století, ale teoreticky probíhá šlechtění i v současné době. Každý uchovněný jedinec projde neobvykle vysokým počtem zdravotních testů. Dne 30. května 2011 zemřela ve svých 63 letech Tina a její roli převzala její dcera Lisa Barber.\n\nShilohský ovčák se stal oblíbeným plemenem, čítajícím v USA tisíce psů. Plemeno si zvolna nachází cestu do Evropy, včetně Česka. Jeho chov se pomalu rozšiřuje, takže v současnosti najdeme kvalitní chovy i v Holandsku a Anglii. První vrh zaznamenala již i chs v ČR. Využívá se jako canisterapeutický či záchranářský pes, dále jako ovčácký pes na farmách nebo rodinný společník.\nShilohský ovčák je velké psí plemeno, které se může zdát mírně delší než vyšší. Poměr délky a výšky je totiž 10:9. Konstrukce je spíše těžká, ale dobře osvalená. Kohoutková výška by měla činit u psů 76 (min 71)cm při tělesné hmotnosti 54-65kg a u fen 71(min 66) cm nebo více při tělesné hmotnosti 45-54kg (min 36). Hlava je přiměřeně velká, s vyznačeným stopem a poměrem čumáku k mozkovně 2:1. Oči jsou téměř kulaté, bez viditelného bělma a oříškově hnědé barvy. Uši by měly být vzpřímené a natočené dopředu, štěňata je ale mají sklopené, což může některým jedincům zůstat i v dospělosti. Krk je středně dlouhý, pokrytý hustou srstí, plynule navazující na dlouhý hřbet. Ten je poměrně široký a dobře osvalený. Ocas je velmi dlouhý, nošený svěšený. Srst na něm je velmi hustá a tvoří na něm černou špičku.\nSrst, která pokrývá celé tělo, se vyskytuje ve dvou typech: hladké a plyšové. Hladká varianta má dvojitou srst střední délky s co nejhustší vnější srstí. Na krku a ocase by měla tvořit límec a prapor. Plyšový typ má také dvojitou srst, která je ale trochu hrubší na dotek, s měkkou podsadou a hlavně méně líná a celkově vyžaduje méně péče. Barvy jsou různé, ale nejčastěji je k vidění typický rex (hnědá podsada, černé sedlo, maska na hlavě).\n\nNejvíce podobný je shilohský ovčák především jednomu z jeho předků: německému ovčákovi. Rozdíl je v délce hřbetu, hmotnosti a výrazu. Zatímco německý ovčák se tváří spíše energicky a nedočkavě, shilohský ovčák má klidný a vyrovnaný výraz. Je také mnohem těžší. Rozdíly jsou i v povaze, jelikož v poslední době se u německých ovčáků projevila zvýšena nervozita a agresivita. Právě tyto dvě vlastnosti jsou u shilohských ovčáků nejvíce potlačovány a každý jedinec při bonitaci skládá i test povahy, který rozhoduje o tom, zda bude jedinec zařazen do chovného programu, nebo ne.\n\nDalší podobné plemeno je opět ovčácké a jedná se o východoevropského ovčáka. Východoevropský ovčák je, stejně jako shilohský ovčák, výsledkem křížení německých ovčáků. I tito psi jsou v průměru lehce těžší a vyšší než NO. Rozdíl je opět v délce hřbetu a ve výrazu, hlavně ale v postoji. Východoevropský ovčák se totiž svým postojem již blíží k německému ovčákovi, což je jedna z věcí, které se chovatelé shilohů snaží předejít. Povahově jsou východoevropští ovčáci více tvrdí a mírně dominantní.\n\nPovahově je shilohský ovčák pracovitý, bystrý, inteligentní a energický pes. Je naprosto vyrovnaný, doma klidný a \"v akci\" energický a bystrý. Patří k učenlivým plemenům psů, jejichž výcvik není příliš náročný ani složitý. Rychle pochopí, co po něm cvičitel vyžaduje a udělá to. Vůči majiteli je loajální a je mu plně oddaný, odloučení a samotu těžce nese. Svoji rodinu má rád a dobře vychází i s dětmi, od kterých si nechá líbit leckteré jejich hry. S jinými psy dokáže vyjít nebo s nimi spolupracovat, jinak je ignoruje a kontakt s nimi nevyhledává. Přestože shilohský ovčák nemá vyvinutý lovecký pud, nenechá si ujít příležitost utíkat za jinými zvířaty, ať už se jedná o ta domácí nebo divoká. Pokud s nimi má vycházet, je nutný důkladný výcvik a v případě domácích zvířat i seznámení v nízkém věku. Co se týče cizích osob na jeho území, pak dokáže rozpoznat přátele od nepřátel a v případě ohrožení rodiny či jejího majetku dokáže tvrdě zasáhnout. Dobrý hlídač je to i proto, že na každého kolemjdoucího upozorní výrazným hlasem.\n"}
{"id": "1139893", "url": "https://cs.wikipedia.org/wiki?curid=1139893", "title": "Vladimir Borovikovskij", "text": "Vladimir Borovikovskij\n\nVladimir Lukič Borovikovskij (, , rodné příjmení Borovik, 4. srpna 1757 – 18. dubna 1825) byl ruský malíř ukrajinského původu, vůdčí ruský portrétista přelomu 18. a 19. století.\n\nNarodil se v kozácké rodině, jeho otec byl amatérský malíř ikon. Vladimir Borovikovskij rovněž nastoupil do kozácké armády, ale brzy ji opustil aby se mohl věnovat malbě, neměl však patřičné vzdělání a zpočátku byl jen provinciálním malířem. Když měla carevna Kateřina Veliká navštívit nově dobytý Krym, postaral se o malířskou výzdobu a jeho alegorické malby se carevně tak zalíbily, že ho pozvala do Petrohradu.\n\nBorovikovsky přijel do hlavního města v září 1788 a prvních deset let bydlel u vzdělaného a uměnímilovného knížete Nikolaje Lvova, jehož umělecké názory ho silně ovlivnily. K původnímu jménu Borovik připojil vznešeně znějící -ovsky a protože byl příliš starý, než aby zahájil řádné studium Akademie, dostával soukromé hodiny malby, mimo jiné od Dmitrije Levického.\n\nStal se populárním malířem, celkem vytvořil kolem 500 portrétů, obvykle v intimním stylu. Portrétoval i členy carské rodiny a mnoho dalších významných ruských osobností té doby.\n"}
{"id": "1139901", "url": "https://cs.wikipedia.org/wiki?curid=1139901", "title": "Alfa Apodis", "text": "Alfa Apodis\n\nAlfa Apodis (α Aps) je nejjasnější hvězda v souhvězdí Rajky. Její označení pochází z hvězdného katalogu Uranometria, který v roce 1603 vytvořil Johann Bayer. Vzhledem ke své deklinaci -79° je cirkumpolární pro většinu jižní polokoule (jižně od 11° j.š.).\n\nLze jí najít prodloužením spojnice hvězd Alfa Centauri a Alfa Circini k jižnímu pólu.\n\nJde o obří hvězdu spektrální třídy K<nowiki>2,5</nowiki>, která má asi 48krát mvětší průměr a 980krát větší zářivý výkon než Slunce.\n"}
{"id": "1139902", "url": "https://cs.wikipedia.org/wiki?curid=1139902", "title": "Křížová cesta (Božanov)", "text": "Křížová cesta (Božanov)\n\nKřížová cesta v Božanově na Náchodsku se nachází 1 kilometr východně od obce.\n\nKřížovou cestu tvoří čtrnáct pískovcových kapliček s výklenkem pro obrázek, který chybí. Nachází se u Mariánské studánky s poutní kaplí Panny Marie Lurdské, postavené roku 1890. Zastavení jsou umístěna východně od kaple a oboustranně podél cesty. Mají podobu jednostupňového hranolu se stříškou s rozměry půdorysu 75 x 30 cm a výškou 256 cm. Jako doplněk mají každá držák na lampu, která chybí. Na některých jsou patrné vytesané německé nápisy a v pravé části podpis autora: Heins Wolf Br.\n\n\n"}
{"id": "1139914", "url": "https://cs.wikipedia.org/wiki?curid=1139914", "title": "Bartholomäus Strobel", "text": "Bartholomäus Strobel\n\nBartholomäus Strobel zvaný Mladší (křestní jméno uváděno též Bartholomeus nebo Bartlomiej, pokřtěn 11. dubna 1591 Vratislav – po 1650, pravděpodobně Toruň) byl slezský barokní malíř německé národnosti, který působil v Praze, ve Slezsku a nakonec v Polsku, kam uprchl před třicetiletou válkou. Maloval portréty a náboženské malby.\nStrobel pocházel z německé protestantské rodiny, jeho otec a učitel Bartholomäus Strobel Starší byl rovněž malíř. V roce 1610 je doloženo Strobelovo působení v Praze, kde v té době bylo při dvoře Rudolfa II. důležité centrum umění. Získal císařský patent („Freibrief“), kerý ho opravňoval působit kdekoli i bez dovolení místních cechů. Žil pak ve Vratislavi, kde se roku 1624 oženil s Magdalenou Mitwentzovou a spřátelil se s básníkem Martinem Opitzem. Ve 20. letech byl úspěšný a měl řadu vysoce postavených mecenášů. Třicetiletá válka a morová epidemie ho roku 1634 donutila prchnout z rodné Vratislavi do Polska. Působil v Gdaňsku, Toruni a Elblagu a maloval jak portréty měšťanů a šlechticů, tak i náboženské malby pro různé chrámy. \n\nJiž roku 1624 se Strobel ve Vratislavi setkal s budoucím králem Vladislavem IV. Vasou, a ten ho roku 1639 jmenoval dvorním malířem a mimo jiné od něho objednal Strobelovo nejslavnější dílo, jímž je rozměrná práce \"Herodova slavnost se stětím sv. Jana Křtitele\" (Prado, Madrid), skoro 10 metrů široké plátno.\nRoku 1643 po těžké nemoci Strobel konvertoval ke katolicismu. Místo a datum jeho smrti se nedochovalo, naposledy je doložen v roce 1650. \n"}
{"id": "1139923", "url": "https://cs.wikipedia.org/wiki?curid=1139923", "title": "Kadaňský mír", "text": "Kadaňský mír\n\nKadaňský mír () je významná církevně-politická událost z dob reformace. Výsledkem byla mírová smlouva podepsaná roku 1534 králem Ferdinandem I. Habsburským, kardinálem Albrechtem Braniborským, saským kurfiřtem Johannem Fridrichem a saským vévodou Georgem Bradatým.\n\nV létě 1534 vpadl lankrabě Filip Hesenský do Württemberska a ve Stuttgartu znovu zjednal vládu vévody Ulricha, čímž v oblasti oslabil vliv katolicky orientovaných Habsburků. Když se pak započala ve Württembersku angažovat reformovaná zwingliánská strana, stal se vznikající problém multikonfesní záležitostí, jež se začala projevovat v otázkách celoevropské mocenské rovnováhy. V té době vrcholilo anabaptistické šílenství se snahou o zbudování Nového Jeruzaléma v Münsteru. V Sasku probíhala kontroverze mezi luterskou linií ernestinskou a katolickou albertinskou, která skončila Lipským mírem v roce 1534. Řešení těchto komplexních sporů mělo být vyjednáno během setkání zástupců katolické strany v čele s římským a českým králem Ferdinandem I. Habsburským a luteránské strany se saským kurfiřtem Johannem Fridrichem. 7. června 1534 přijeli na jednání ve františkánském klášteře v saském krušnohorském Annaberku saský kurfiřt Johann Fridrich v doprovodu saského vévody Georga Bradatého, arcibiskup a kurfiřt mohučský, kancléř Svaté říše římské a hlavní církevní, politický i vojenský odpůrce wittenberské reformace kardinál Albrecht Braniborský následovaný falckrabětem rýnským Ernestem a též vévodou bavorským a biskupem pasovským Ernestem, kteří společně s českým kancléřem Janem Pluhem z Rabštejna a diplomatem Siegmundem z Herbersteinu zastupovali krále Ferdinanda. Jednou z prvních záležitostí byla problematika uznání Ferdinandovi volby římským králem. Jednání v Annaberku byla ukončena 13. června 1534 a přesunula se do královského města Kadaně, kam se již vydal 15. června 1534 Ferdinand I. Habsburský osobně doprovázený biskupem tridentským a kardinálem Bernhardem z Clesu, vrchním hofmistrem Wilhelmem z Rogendorfu, královským pokladníkem Hansem Hoffmanem z Grünbühel, diplomatem Siegmundem z Herbersteinu a pěti dalšími českými pány. Králův doprovod pak navíc tvořil také papežský nuncius Pier Paolo Vergerio. Ještě před jeho příjezdem se do Kadaně dostavili také kurfiřtovi vyslanci Hans z Minkwitz a Dr. Gregorius Bruck s dalšími říšskými knížaty. Od 20. června se pak konala intenzivní jednání. Král a jeho doprovod byli ubytováni přímo na kadaňském hradě, kde se také odehrávala většina jednání, některá jednání probíhala také v budově kadaňské radnice. 26. června 1534 došlo ke konečné dohodě, v prostorách františkánského kláštera v Kadani. Ceremonii předcházela velkolepá společná snídaně na znamení přátelství, která se uskutečnila v klášterních zahradách, a které se zúčastnil i král Ferdinand. Dne 29. června 1534 stvrdili Kadaňský mír vlastnoručně svými podpisy král Ferdinand I. Habsburský, kardinál Albrecht Braniborský, saský kurfiřt Johann Fridrich a saský vévoda Georg Bradatý.\n\n"}
{"id": "1139924", "url": "https://cs.wikipedia.org/wiki?curid=1139924", "title": "Jalovec poléhavý", "text": "Jalovec poléhavý\n\nJalovec poléhavý (\"Juniperus procumbens\", syn. \"J. chinensis\" var. \"procumbens\") je jehličnatá dřevina z čeledi cypřišovité. Je to poléhavý keř s jehlicovitými listy a šedými letorosty. Pochází z Japonska. V České republice je zřídka pěstován jako okrasná pokryvná dřevina.\n\nJalovec poléhavý je plazivý keř dorůstající výšky 40 až 70 cm. Větve jsou dlouhé, poléhavé, na konci vystoupavé. Letorosty jsou husté, tuhé, sivé. Jehlice jsou tuhé, jehlicovité, 6 až 8 mm dlouhé, na vrcholu ostře špičaté, na bázi sbíhavé, nestejné délky, uspořádané v přeslenech po třech. Na svrchní straně jsou žlábkovité, sivé, se zeleným středním pruhem, na rubu modrozelené, při bázi se 2 bílými skvrnami. Pouze výjimečně jsou přítomny i šupinovité jehlice. Samčí šištice nejsou známy. Zralé jalovčinky jsou smáčkle kulovité, černé, na povrchu se šedým povlakem, 8 až 9 mm široké. Obsahují 2 až 3 semena.\n\nJalovec poléhavý je podobný jalovci šupinatému, má však delší a tužší jehlice, sivé letorosty a jalovčinka|jalovčinky s více semeny.\n\nNěkteré zdroje uvádějí tento taxon jako samostatný druh, jiné jako varietu \"Juniperus chinensis\" var. \"procumbens\".\n\nVyskytuje se na pobřeží japonského ostrova Kjúšú a na Boninských ostrovech.\n\n\nJalovec poléhavý je pěstován jako okrasná pokryvná dřevina. Z českých botanických zahrad a arboret je uváděn pouze z Dendrologické zahrady v Průhonicích, kde je pěstován též v kultivarech 'Nana' a 'Bonin Isles'.\n\nJe to poměrně teplomilný druh jalovce. Zóna odolnosti je udávána 8, je tedy mrazuvzdorný do -7 až -12 °C. Vyhovuje mu slunné stanoviště. Na půdu je nenáročný, může být zásaditá nebo kyselá. Množí se zejména řízkováním, možné je i hřížení nebo výsev semen.\n\n"}
{"id": "1139929", "url": "https://cs.wikipedia.org/wiki?curid=1139929", "title": "Liliana Gafencu", "text": "Liliana Gafencu\n\nLiliana Gafencu (* 12. července 1975, Bukurešť) je bývalá rumunská veslařka. Je trojnásobnou olympijskou vítězkou na osmě z let 1996–2000. Je též dvojnásobnou mistryní světa\n\n"}
{"id": "1139935", "url": "https://cs.wikipedia.org/wiki?curid=1139935", "title": "Giacomo Facco", "text": "Giacomo Facco\n\nGiacomo Facco (4. února 1676 Marsango – 16. února 1753 Madrid) byl italský barokní hudební skladatel, dirigent a houslista. Ve své době byl známý, ale po smrti byl téměř zapomenut, dokud roku 1962 jeho dílo neobjevil muzikolog Uberto Zanolli.\n\nGiacomo Facco se narodil na vesnici nedaleko Padovy a Benátek. Dlouhá léta působil jako dirigent na různých místech v Itálii. K roku 1720 je doložen na dvoře španělského krále a je známo, že učil španělské královské prince hrát na klavichord. Postupně však padl za oběť dvorním intrikám a ztrácel své pozice, takže v posledních letech života byl pouhým houslistou královské kaple.\n\nGiacomo Facco složil pět oper, dále kantáty, duchovní i instrumentální hudbu. Vydal dvě knihy koncertů pro strunné nástroje s doprovodem varhan \"Pensieri Adriarmonici\" (Amsterodam 1716 a 1718). Značná část jeho díla je ztracena.\n"}
{"id": "1139936", "url": "https://cs.wikipedia.org/wiki?curid=1139936", "title": "Rudolf Blaháček", "text": "Rudolf Blaháček\n\nRudolf Blaháček (*18. září 1942 Brno, Protektorát Čechy a Morava) je český kameraman, který je aktivní v Německu.\n\nPočátkem 60. let 20. století navštěvoval pražskou FAMU, kde studoval kameru. V letech 1961-64 pracoval jako asistent kamery (například Kdyby tisíc klarinetů z roku 1964). V roce 1971 emigroval a získal trvalé bydliště v Západním Německu, kde již působil jako hlavní kameraman. V 90. letech působil v Čechách na sérii pohádkových filmů režiséra Václava Vorlíčka.\n\nMá syna Rudolfa Blaháčka (*1965), který pracuje jako kameraman aktivně v Kanadě.\n\n"}
{"id": "1139938", "url": "https://cs.wikipedia.org/wiki?curid=1139938", "title": "Marie das Neves Portugalská", "text": "Marie das Neves Portugalská\n\nInfantka Maria das Neves Portugalská (celým jménem: \"Maria das Neves Isabel Eulália Carlota Adelaide Micaela Gabriela Rafaela Gonzaga de Paula de Assis Inès Sofia Romana\"; 5. srpna 1852, Kleinheubach – 14. února 1941, Vídeň) byla nejstarší dítě a dcera krále Michala I. Portugalského a jeho manželky Adelaidy z Löwenstein-Wertheim-Rosenbergu.\n\nByla členkou portugalské královské dynastie Braganzů, narodila se však v bavorském Kleinheubachu, neboť její rodina zde pobývala v exilu. \n\nDne 26. dubna 1871 se v Kleinheubachu vdala za Alfonse Karla, vévodu ze San Jaime, druhého syna Jana, hraběte z Montizónu a jeho manželky arcivévodkyně Marie Beatrix Rakouské-Este. Tímto sňatkem s dědicem španělského trůnu se stala titulární královnou chotí Španělska, Francie a Navarry.\n\nRoku 1874 se jim narodil syn, který však zemřel několik hodin po narození. Další děti již neměli.\n\nInfantka Marie zemřela 14. února 1941 ve věku 88 let ve Vídni.\n\n"}
{"id": "1139940", "url": "https://cs.wikipedia.org/wiki?curid=1139940", "title": "Aurea libertas", "text": "Aurea libertas\n\nAurea libertas (tj. česky \"Zlatá svoboda\", \"O zlaté svobodě\") je česká zpěvohra z 50. let 18. století. Autorem hudby je moravský skladatel Josef Schreier, kantor v Bílovicích, libreto připisuje starší literatura kojetínskému kantorovi Janu Tomáši Kužníkovi (1716–1786), novější literatura však toto připsání zpochybnila a předpokládá, že Schreier byl i autorem textu.\n\nZpěvohra \"Aurea libertas\" se v libretu i v hudbě zachovala v rukopise pocházejícím od Josefa Šebetovského, v letech 1761–1807 kantora v Pozořicích, a v porušené podobě (bez recitativů, v úpravě pro ženské hlasy – soprán a alt) také v rukopisu olomouckého kantora Zefyrina Konečného. Tomislav Volek odhadoval dobu jejího vzniku na 60. léta 18. století, avšak po roce 1760 již chybějí zprávy o Josefu Schreierovi, a proto Jan Trojan posunul datování do 50. let 18. století. První z uvedených rukopisů se zachoval ve Vídni a v souvislosti se zprávou Josefa Jungmanna o tom, že jedna ze Schreierových zpěvoher byla kolem roku 1760 dávána ve Vídni v paláci knížete Kounice-Rietberga, je pravděpodobné, že byla jako jediná z českých zpěvoher 18. století provedena mimo české země.\n\nV opeře, jejímž námětem je chvála svobodného proti ženatému stavu, vystupují dvě osoby, zkušený muž Castulus a naivní mladík Cosmophilus. Jak jejich jména (Castulus = cudný, Cosmophilus = světák), tak jejich hlasy (Castulus = tenor, Cosmophilus = bas) jsou zřejmě ironicky v protikladu k jejich roli.\n\nOpera přes malý rozsah sestává z rozmanitých prvků – skladatel označuje její části jednak jako recitativy (5), jednak jako árie (4), arietty (1, ale opakovaná na začátku a na konci opery) a ariosa (2). Árie mají podobu strofické písně. Dvě z árií a opakování arietty zpívají oba představitelé. První z árií je příbuzná árii Otce ze starší a rozměrnější zpěvohry \"Landebork\", což podporuje hypotézu o tom, že jejich hudba má společného autora.\n\nRyze instrumentální pasáže opera nemá. Instrumentální doprovod sestává z trojhlasu typického pro dobové lidové muzicírování: prvních a druhých houslí a basu (violoncello). Instrumentace je prostá a přehledná, jak je charakteristické pro kantorskou hudbu 18. století, použité melodice a rytmické ozdoby jsou slohové příznaky rokoka (galantní styl), moravskou lidovou hudbu připomíná rytmus tance „cófavá“ (například v první árii Castula). Z profesionální operní tvorby lze nejspíše hovořit o vlivu italské opery buffy.\n\nNa zpěvohru upozornil již roku 1912 Emil Axman, od té doby je jí v literatuře věnována pozornost. Vysoce ji oceňoval i Tomislav Volek: „Hudebně patří tato opera přes skromnost svých prostředků […] k nejzdařilejším českým komickým zpěvohrám 18. století. Recitativy, árie a dueta ukazují zručného skladatele, jistého ve vedení hlasů i v harmonickém plánu, uplatňujícího nekonvenční melodické kroky a synkopy a promyšleně koncipujícího celou stavbu díla.“ Podobné hodnocení uvádí i Jan Trojan. Označuje mimo jiné Schreierovo zhudebnění jako „svěží a nápadité“ a za zvláště nápadité označuje oba duety. Ale i libreto je velmi zdařilé, vtipné s využitím lidových obratů na jedné straně i latinských výrazů na druhé, a s děje, který sice sestává z jediného rozhovoru, ale dynamického a logicky stavěného.\n\nK novodobému životu operu \"Aurea libertas\" vzkřísil muzikolog Jan Trojan, který pořídil její provozovatelnou podobu. V roce 1968 ji nahrál Československý rozhlas Plzeň a poprvé vysílal 28. prosince 1968. Catula zpíval Petr Klotz, Cosmophila Jiří Miegl a hrál Plzeňský rozhlasový orchestr pod řízením Maria Klemense. Brzo poté měla Schreierova opera i scénickou premiéru, a to v Operním studiu JAMU v Brně 30. dubna 1969. Castula tehdy hrál Leo Marian Vodička, Cosmophila Jan Hladík a malý soubor z členů orchestru Státního divadla v Brně řídil Jan Zbavitel. V 21. století zpěvohru nastudovaly soubory Collegium hortensis (2011) a Ensemble Damian (2015).\nŽivotem zkušený Castulus se podivuje, že mladý Cosmophilus má „více na čele faldů, než mnohý židák na kráglu“ (recitativ \"Cosmophile, co nového stalo se tobě divného\"). Na rozveselení mu zpívá makarónskou píseň o svobodě (arieta \"Aurea libertas, ó zlatá svobodo\"). Cosmophilus však má na svůj neduh jiný lék – trápí ho samota a rád by se oženil (arioso \"Pěkná, hezká mladá žena, to by byla medicína\"). Castulus mu nechce ženění vymlouvat, sám by se však své svobody nikdy nevzdal: spíše než medicína „mnohá žena spomocnice je mužovi do kostnice“ (árie \"Nechť se žení kdo chce rád, já se ženit nebudu\").\n\nPřátelé se dají do sporu – pro Castula není potěšení bez svobody, pro Cosmophila bez ženy (recitativ \"Proto snad tak špatně hudeš\"). Rád by své srdce věnoval ženě, jež mu bude do smrti věrná (árie \"Zdaž to pravda nejni, cokoliv má srdce\"). Castulus se nad ním jen ušklíbá: po svatbě se brzy „Ave“ změní na „Ouve“. Cosmophilus namítá, že přirozeně bude pečlivě vybírat ženu dobrou. Pro jeho přítele je dobrá žena „vzácné zvíře“, ale když mladík nedá, pomůže mu s výběrem (recitativ \"Alleluja ještě ujde, než pak Miserere přijde\").\n\nNabízí mu ženu bohatou – ale taková je pyšná a muže si nevšímá. Pak chudou, ale upřímnou a věrnou – jenže chudá žena přinese do domu nouzi. Pak pohlednou, bílou a červenou – ale uhlídat pěknou ženu, to je předem ztracená varta (árie-duet \"Vem sobě bohatou, ženu mohovitou\"). Tak Cosmophil postupně odmítá i ženu škaredou, mladou, starou, řečnou i němou, přesto chce hledat dále (recitativ \"Bude cosi, Cosmophile, našel si vlas, tuším, v jídle\") a maluje si v představách šťastný ženatý stav, zatímco Castulus mu vždy přizvukuje opakem (árie-duet \"Již ve mně srdce skáče (– Ach pláče) od veliké radosti (– žalosti)\").\n\nPřítelovy ustavičné narážky Cosmophila nakonec přece jen znejistí (recitativ \"Opravdu-li pak to mluvíš, Castule, nebo mě šidíš?\"). Castulus potvrzuje svůj skeptický náhled na manželství (arioso \"gaudio breve, longa miseria\"). Nakonec se oba přátelé vracejí ke chvále svobody (chorus-duet \"Aurea libertas, ó zlatá svobodo\").\n\n\n"}
{"id": "1139942", "url": "https://cs.wikipedia.org/wiki?curid=1139942", "title": "Sandro Ramírez", "text": "Sandro Ramírez\n\nSandro Ramírez Castillo (* 9. července 1995, Las Palmas de Gran Canaria, Kanárské ostrovy) známý jako Sandro je španělský fotbalový útočník, od léta 2017 hráč klubu Everton FC.\nSandro se připojil k mládeži FC Barcelona v roce 2009 ve věku 14 let, po krátkém období v UD Las Palmas. 10. června byl povýšen do B-týmu FC Barcelona a debutoval 17. srpna, kdy venku prohráli 1:2 s CD Mirandés.\n\n\nSandro nastupoval za španělské mládežnické reprezentace od kategorie U16.\n\n"}
{"id": "1139944", "url": "https://cs.wikipedia.org/wiki?curid=1139944", "title": "Elbait", "text": "Elbait\n\nElbait je minerál, který patří do skupiny turmalínů a též se mu přezdívá „barevný turmalín“. Svůj název získal podle ostrova Elba u italských břehů, kde bylo na puklinách žuly nalezeno mnoho nádherných krystalů tohoto nerostu. Barevnost zahrnuje téměř jakoukoliv barvu vzhledem k skvělé chemické mísitelnosti mezi jednotlivými odrůdami.\n\nVznik elbaitu je striktně vázán na lithium bohaté granitické pegmatity, často v asociaci s minerály jako je lepidolit a albit. Může se vyskytovat také v rozsypech.\n\nKrystaly elbaitu jsou nejčastěji trojboké nebo šestiboké podélně rýhované sloupce, ukončené plochou spodovou nebo častěji plochami nízkých pyramid. U oboustranně ukončených krystalů bývá každý konec krystalu jinak ukončen, čímž se projevuje strukturní polarita elbaitu. Nejen u elbaitu, ale i u turmalínů se vyskytuje piezoelektrický efekt. Je-li krystal zahříván nebo podroben tření či tlaku, elektricky se nabíjí a jeho konce začnou přitahovat jemné částečky z okolí. Jeden konec se nabíjí kladně a druhý záporně. Díky výborné chemické mísitelnosti s ostatními odrůdami se setkáváme také se zonálností elbaitu. Často se tak může stát, že střed krystalu má jinou barvu než jeho zevnějšek nebo se může lišit vrchní a spodní část krystalu. Kombinace těchto zonálností je natolik různorodá, že mnohdy nelze zcela bezpečně odlišit všechny možné variety a dokáže je určit teprve až podrobný rozbor na elektronové mikrosondě.\n\nElbait a jeho odrůdy se hojně používají v klenotnictví jako hodnotné drahokamy. Jedná se také o velice překrásnou sbírkovou záležitost a nejkrásnější kousky jsou často k vidění ve světových muzeích.\n\nAchroit je vzácná bezbarvá odrůda elbaitu. Jeho jméno pochází z řeckého slova \"achroos\", což znamená bez barvy. Přestože jde o velice vzácnou odrůdu, jeho cena na trhu s drahokamy není nijak závratná, proto se těší většímu zájmu u sběratelů, kde se hlavně cení dobře vyvinuté krystaly. Achroit můžeme nalézt v pegmatitech na Madagaskaru, v Kalifornii (USA) nebo na lokalitě Saint Austell, Cornwall, na jihozápadu Anglie, odkud pochází většina nalezených vzorků.\n\nIndigolit je odrůda elbaitu modré barvy, která téměř odpovídá barvivu indigo, odkud získala svůj název. Krystaly indigolitu jsou většinou krásné dlouhé sloupce drahokamové kvality. Známou českou lokalitou, kde se indigolit vyskytuje je Rožná. Zde se dá najít v asociaci s rubelitem a lepidolitem. Mezi další známé světové lokality odkud pocházejí velmi čisté kusy je například Brazílie nebo Srí Lanka.\n\nMelounový turmalín není zcela akceptovanou odrůdou elbaitu, jedná se totiž o šperkařský termín. Pokud elbait vykazuje červeno-zelenou zonálnost velice podobnou melounu, označuje se jako melounový turmalín. Tato velice hezká anomálie se používá převážně do šperků, většinou je broušena a leštěna na destičky, jejichž okraje se nijak výrazně neupravují.\n\nParaíba (turmalín) je extrémně vzácná neonově modře zabarvená odrůda elbaitu. V roce 1989 byly u města Sao José de Batalha ve východobrazilském státě Paraíba nalezeny krystaly tohoto drahokamu a ihned se stal světovou senzací. Nový turmalín se rychle zařadil po bok těch nejdražších drahokamů. Svítivě modrá, modrozelená až zelená barva paraíba turmalínu je způsobena příměsí mědi a jeho cena se pohybuje okolo 4000 $ za karát, přičemž krystaly nad dva karáty jsou poměrně vzácné.\n\nRubelit je odrůda elbaitu se sytě růžovou až červenou barvou. Jméno pochází z latinského \"rubellus\" a znamená narůžovělý nebo podobný rubínu. Dá se nalézt na řadě lokalit. Největší krystal rubelitu, který byl kdy nalezen je pojmenován „Raketa“ a měří úctyhodných 109 cm na délku. Rubelity se dají brousit do různých tvarů a dokonale vyvinuté růžové krystaly tvoří překrásné sbírkové exponáty.\n\nVerdelit (též emeraldit) je odrůda elbaitu listově zelené barvy. Jedná se o nejběžnější varietu a je obsažen ve většině vzorků. Nejčastější naleziště tohoto minerálu jsou v USA a to z dolů Stewart, Pala v Kalifornii anebo Dunton ve státě Maine. Zde se našly až 27 cm dlouhé krystaly.\n\n\n"}
{"id": "1139945", "url": "https://cs.wikipedia.org/wiki?curid=1139945", "title": "Marie Františka Portugalská", "text": "Marie Františka Portugalská\n\nInfantka Marie Františka Portugalská (celým jménem: \"Francisca de Assis da Maternidade Xavier de Paula de Alcântara Antónia Joaquina Gonzaga Carlota Mónica Senhorinha Soter e Caia\"; 22. dubna 1800, Queluz – 4. září 1834, Alverstoke) byla portugalská infantka a dcera Jana VI. Portugalského a jeho manželky Šarloty Španělské.\n\nNarodila se 22. dubna 1800 v paláci Queluz. Dne 22. září 1816 se v Madridu vdala za svého strýce infanta Karla Maria Isidora Bourbonského. Spolu měli tři děti:\n\nRoku 1833 Marie Františka, její manžel a děti byli vyhnáni ze Španělska protože odmítli uznat Isabelu II. Španělskou jako dědičku španělského trůnu. Odešli do Portugalska a poté do Spojeného království do Alverstoke v hrabství Hampshire, kde o rok později zemřela. Čtyři roky po její smrti se Karel znovu oženil a to za její sestru Marii Terezu, princeznu z Beiry.\n\nZpočátku byla pohřbena v Gosport Catholic Church, ale později byla přenesena do katedrály v Terstu, kde leží vedle svého manžela a dětí.\n"}
{"id": "1139954", "url": "https://cs.wikipedia.org/wiki?curid=1139954", "title": "Edita Brestenská", "text": "Edita Brestenská\n\nEdita Brestenská (18. listopadu 1920, Vráble – 2. května 2014 Bratislava) byla slovenská paleontoložka a vědecká pracovnice.\n\nNarodila se 18. listopadu 1920 v jihoslovenském městě Vráble. Středoškolské studium absolvovala v Banské Bystrici a vysokoškolské na Přírodovědecké fakultě Univerzity Komenského v Bratislavě. V roce 1952 získala titul RNDr..\n\nVe Státním geologickém ústavu Dionýze Štúra pracovala od roku 1948 do 1984. Od začátku byla pověřena výzkumem neogénu Západních Karpat jako potenciálního prostředí uhelných ložisek. Hlavní pozornost věnovala řešení stratigrafie a stavby neogenních oblastí, zejména východní části Podunajské nížiny, jejím severním výběžkům a některým vnitřním kotlinám.\nPři sestavování generálních map ČSSR v měřítku 1:200 000 byla spoluredaktorkou neogénu na listu „Nitra“ a podílela se na sestavování geologických map neogénu na listech „Bratislava“, „Nové Zámky“ a „Žilina“. Byla redaktorkou čtyřlistu „Vráble a Levice“ (mapy 1:25 000), přičemž se podílela na řešení mikrobiostratigrafických problémů na několika listech východní části Podunajské a Východoslovenské nížiny, Vídeňské pánve a její čelní prohlubně. V rámci sestavování geologických map řešila stratigrafii uhlonosných oblastí při okrajích jihozápadní části pohoří Tribeč (Beladice-Jelenec, Horné Štitáre, Podhorany) a okolí Pukance, kde byla i spoluautorkou výpočtu zásob kategorie C2.\n\nEdita Brestenská byla průkopnicí ve studiu mikrofauny oligocénu a neogénu na základě studia prvoků kmene foraminifera a korýšů třídy ostrakodi. Díky spojení terénního a laboratorního výzkumu měla velké zásluhy na stanovení stratigrafie neogénu na Slovensku, i na současném pojetí chronostratigrafických jednotek paratethydní oblasti. \n\nAktivně se účastnila mezinárodních korelačních programů, v rámci mezinárodních týmů (Polsko, Rumunsko, Maďarsko, Jugoslávie, Rakousko) na řešení některých specifických chronostratigrafických problémů, jako např. srovnávací studie mikrofauny oligocénu a neogénu Slovenska a Maďarska a stanovení hranice oligocén/miocén podle ostrakodů z profilů v Itálii.\n\nKromě výzkumné činnosti redigovala Edita Brestenská ústavní časopisy — jako technická nebo vědecká redaktorka, byla i členkou redakční rady časopisů vydávaných Státním geologického ústavem Dionýze Štúra a členkou různých komisí, vědecké rady Ústavu a vedoucí paleontologického oddělení.\n\nZa svou práci byla v roce 1960 vyznamenána oceněním „Nejlepší pracovník geologické služby“ a v roce 1968 státním vyznamenáním Řád rudé hvězdy. Při příležitosti 60. a 70. výročí založení ŠGÚDŠ obdržela „Medaili za rozvoj geologie řízení a ústavu“. Za celoživotní dílo a přínos k poznání geologie Slovenska ji Slovenská geologická společnost v roce 2010 poctila „Slávikovou medailí“.\n\nVýsledky jejích biostratigrafických výzkumů v mnoha ohledech přesahují regionální rámec, o čemž nejlépe svědčí skutečnost, že se podílela na monografickém zpracování šestisvazkového díla o neostratotypech neogénu centrální paratethys (\"Chronostratigraphie und Neostratotypen etc.\")\n\n"}
{"id": "1139956", "url": "https://cs.wikipedia.org/wiki?curid=1139956", "title": "Mokra Gora", "text": "Mokra Gora\n\nMokra Gora (srbskou cyrilicí \"Мокра гора\", albánsky \"Mokna/Mokragorë\") je pohoří v západním Kosovu, ve východní Černé Hoře a jihozápadním Srbsku mezi řekami Ibar a Bílý Drin. V překladu název znamená \"Mokré hory\". Je součástí pohoří Prokletije. Pohoří má dva vrcholy vyšší než 2000 m. Nejvyšší je Pogled s výškou 2156 m a druhý je Beleg vysoký 2102 m. Hora Beleg je na hranici mezi Kosovem a Černou Horou, zatímco Pogled je přímo na trojmezí všech tří států. Kosovské město Istok leží jižně od pohoří na pláni Metohija, která ohraničuje pohoří z jihu.\n"}
{"id": "1139957", "url": "https://cs.wikipedia.org/wiki?curid=1139957", "title": "HC Slavia Praha 2015/2016", "text": "HC Slavia Praha 2015/2016\n\nHC Slavia Praha 2015/2016 popisuje působení hokejového klubu HC Slavia Praha ve druhé nejvyšší české soutěži v sezóně 2015/2016, která se ten rok jmenovala „WSM Liga“. Před sezónou klub sestoupil z nejvyšší soutěže. Následně ustanovil sportovního manažera, jímž se od 1. května 2015 stal Luděk Bukač mladší, a ten pak vybral nového trenéra mužstva, a to Pavla Hynka, který si za svého asistenta zvolil Milana Razýma.\n\n"}
{"id": "1139958", "url": "https://cs.wikipedia.org/wiki?curid=1139958", "title": "Citlivka stydlivá", "text": "Citlivka stydlivá\n\nCitlivka stydlivá (\"Mimosa pudica\") je rostlina z čeledi bobovité, pocházející ze Střední a severu Jižní Ameriky. Vlivem lidské činnosti se rozšířila v tropech celého světa, původně byla pěstována jako okrasná rostlina. Je nenáročná a rychle se šíří a vytváří porosty zabraňující růstu původních rostlin. V některých zemích je považována za invazní druh.\n\nPro zdárný růst ji postačuje vlhká a propustná půda s minimem živin, důležitý je přirozený polostín v podrostu řídkých lesů. Vyskytuje se od mořských pobřeží až po nadmořskou výšku 1300 m, nejčastěji na místech s velkou vzdušnou vlhkostí kde roční srážky hodně převyšují 1000 mm. Samovolně se šíří jak na lesní okraje, zastíněná ruderální stanoviště a lemy polních cest, tak i na obdělávaná pole, pastviny, plantáže i do ovocných sadů.\n\nCitlivka stydlivá je polovzpřímený nebo do široka rozprostřený polokeř, jejhož silně se větvící lodyhy od spodu dřevnatí. Dorůstá výšky obvykle okolo 50 cm. Lodyhy bývají dlouhé 50 až 150 cm a porostlé drobnými zahnutými ostny, v mládí jsou červenohnědé a vzpřímené, později polehávají nebo vzájemným propletením mohou vytvořit houštinu i metr vysokou. Listy s kopinatými palisty a řapíky dlouhými až 5 cm jsou dvojnásobně zpeřené. Jejich vřetena bývají dlouhá 20 až 70 mm a mívají až 15 párů úzkých, zašpičatělých lístků. Šedozelené lístky, velké 6 až 15 × 1 až 3 mm, jsou svrchu lysé a naspodu srstnaté.\n\nPřisedlé, čtyřčetné květy s drobným okvětím vytvářejí stopkaté, kulovité hlávky, asi 1 cm velké, vyrůstající z paždí listů. Nenápadný kalich květu je velmi malý, červená, úzce zvonkovitá koruna s oblými lístky je asi 2 mm velká. V květu jsou čtyři dlouhé, ven čnící růžové nebo světle fialové tyčinky. Lysý semeník má nitkovitou čnělku s drobnou bliznou. Plodem je po okraji krátce ostnitý plochý lusk asi 2 cm dlouhý, který je rozdělen do dvou až pěti segmentů po jednom semeni, ve zralosti se rozpadá. Hnědá okrouhlá semena jsou velká asi 2,5 mm.\n\nVe středoevropských podmínkách se tato nemrazuvzdorná rostlina používá jako jednoletá nebo dvouletá pokojová rostlina. Pěstuje se ze semen a vyžaduje teplé (nejméně 18 až 20 °C) a světlé stanoviště bez přímého slunce. Sází se do propustného rašelinového substrátu a pro podporu kvetení se doporučuje přihnojování, vhodné je zajistit vyšší vlhkost vzduchu. Obvykle začíná kvést druhým rokem na jaře a za příznivých podmínek nasazuje květy po celé léto. Květy mají okvětí velmi drobná, to co se jeví jako nafialovělé střapce jsou dlouhé tyčinky s růžovofialově zbarvenými nitkami. Rozmnožovat se mohou ze semen, která po březnovém výsevu při teplotě 20 °C vyklíčí za čtrnáct dnů.\n\nV tropických a subtropických oblastech je vysazována jako ozdobné půdopokryvná rostlina nebo pro rekultivaci erodovaných půd. V tradiční medicíně se jejich se extraktů používá pro antidepresivní účinky a slouží jako diuretikum i dávidlo. Rostlina obsahuje alkaloid mimosin který nepříznivě působí na býložravce při spásání.\n\nCitlivka stydlivá je známa svou citlivosti listů, odtud pochází i její botanické jméno. Její listy se při slabém doteku sklápějí. Zpeřené lístky se nejdříve sklápějí dohromady směrem k řapíku a posléze se sklání dolů i celý list. Tento pohyb umožňují speciální buňky v listových kolénkách, mění se v nich tlak, smrští nebo protáhnou se a ovlivní postavení listů. Tento pohyb vykonávají i při silném větru, dešti, otřesu, přistání hmyzu nebo i po vhození písku. Po nějaké době, po pominutí „nebezpečí“, se listy opět rozloží do prostoru.\n\nObdobná reakce nastává i v podvečer při západu slunce, do původního stavu se listy vracejí ráno při prvních slunečních paprscích. Rostlina se takto chrání před nočním chladem.\n\n \n"}
{"id": "1139960", "url": "https://cs.wikipedia.org/wiki?curid=1139960", "title": "Baude Cordier", "text": "Baude Cordier\n\nBaude Cordier, také Baude de Rhains (asi 1364 Remeš – před rokem 1400 Dijon) byl francouzský hudební skladatel. Je považován za předního představitele stylu ars subtilior, vyznačujícího přechod mezi středověkou a renesanční hudbou. \n\nBaude Cordier pocházel z Remeše. Jeho identita je nejistá. Předpokládá se, že je totožný s Baude Fresnelem, který byl komorníkem a harfeníkem u vévody Filipa II. Burgundského od roku 1384 až do své smrti. Občas je zmiňován jako Baude de Rhains. Baude Cordier bylo umělecké jméno (fr:. cordier = hráč na strunné nástroje). Filipa II. doprovázel na cestách do Avignonu a do Milána.\n\nDochovalo se deset jeho světských skladeb (většinou rondeaux). Jsou komponovány ve stylu typickém pro francouzskou hudbu pozdního čtrnáctého století, jiné jsou jednodušší, s větším důrazem na melodii. Jeho jediná dochovaná církevní skladba, Gloria pro tři hlasy in C, je bližší stylu 15. století. \n\nDvě z jeho písní se nacházejí v Rukopisu z Chantilly a jsou to významné příklady „hudby pro oči“: Zápis milostné písně \"Belle, Bonne, Sage\" je ve tvaru srdce, zatímco cirkulární kánon \"Tout par compas suy composés\" ve tvaru kruhu.\n\n\n"}
{"id": "1139962", "url": "https://cs.wikipedia.org/wiki?curid=1139962", "title": "Křížová cesta (Janovice v Podještědí)", "text": "Křížová cesta (Janovice v Podještědí)\n\nKřížová cesta v Janovicích v Podještědí na Liberecku se nachází 500 metrů jihozápadně od centra obce v poutním místě Janovické poustevny.\n\nKřížová cesta vede k poutnímu místu Janovické poustevny. Tvoří ji čtrnáct obrázků ve dřevěném rámu upevněných na dřevěném zábradlí venkovního schodiště.\n\nV polovině 18. století zde bývala poustevna. Po zrušení dominikánského kláštera v Jablonném v Podještědí roku 1788 se sem uchýlili mniši Thomas a Valerián. Ti zde postavili roubené stavení a ve skalách vytesali malé komůrky. Věnovali se léčitelství a v janovické škole vyučovali základy náboženství.\n\nRoku 1834 bylo místo vysvěceno, byla uspořádána poutní slavnost a od té doby se sem poutě konaly každoročně. Majitel pozemku Anton Rudolf z Janovic zde roku 1864 vytvořil Olivetskou horu a Kalvárii, do skály vytesal jeskyni Božího hrobu a na okolní stromy rozvěsil obrázky Křížové cesty.\n\nTradice poutí se udržela až do roku 1944, poté místo pustlo. Na konci 20. století bylo poutní místo vyčištěno a byla zahájena jeho obnova.\n\nNa okraji lesa stojí tvarovaná pískovcová skála s několika vytesanými výklenky pro sošku a svaté obrázky, v její dolní části je vyhloubená jeskyně Božího hrobu. Před skálou je upravená plošina a vedle ní Kalvárie s dřevěným křížem na vrcholu. Ke kříži vedou kamenné schody zabezpečené vyvýšeným dřevěným zábradlím. Na něm jsou umístěny obrázky Křížové cesty, které byly posvěceny 5. července 2005.\n\nV protějším lesíku jsou v nízkých skalkách vytesané malé komůrky bývalé poustevny.\n\n\n"}
{"id": "1139963", "url": "https://cs.wikipedia.org/wiki?curid=1139963", "title": "Třída Jason", "text": "Třída Jason\n\nTřída Jason je třída tankových výsadkových lodí Řeckého námořnictva. Jejich hlavním úkolem je přeprava vojáků, tanků, vozidel a munice.\n\nStavba této třídy byla objednána roku 1986. Řecká loděnice Elefsis Shipyard postavila celkem pět jednotek této třídy, které byly do služby přijaty v letech 1994–2000. Přestože stavba celé třídy měla být dokoncena roku 1990, celý program se zejména kvůli krachujícím loděnicím o mnoho let protáhl. V roce 2000 objednaná šestá jednotka přitom nakonec nebyla vůbec postavena.\n\nJednotky třídy \"Jason\":\nElektroniku tvoří pátrací radar Thomson-CSF Triton V, střelecký radar Thomson Castor a navigační radar Kelvin-Hughes 1007. Plavidla mohou přepravit až 250 tun nákladu – například 300 vojáků, nebo 20 tanků, či 17 obrněných transportérů. Jsou vybavena příďovou a záďovou rampou. Nesou čtyři vyloďovací čluny LCVP. Na zádi se nachází přistávací plocha pro vrtulník. Výzbroj tvoří 76mm kanón OTO Melara Compact ve věži na přídi, dva 40mm kanóny Breda a čtyři 20mm kanóny Rheinmetall Rh 202. Pohonný systém je koncepce CODAD. Tvoří jej dva diesely o výkonu 10 600 bhp. Nejvyšší rychlost dosahuje 16 uzlů.\n"}
{"id": "1139966", "url": "https://cs.wikipedia.org/wiki?curid=1139966", "title": "Wettersteinský vápenec", "text": "Wettersteinský vápenec\n\nWettersteinský vápenec (, ) je pevný, zpravidla (světle) šedý vápenec, středně až svrchnětriasového stáří (ladin-spodní karn). Představuje horninu typickou pro jižnější jednotky Alp, Karpat a Dinarid.\n\nObvykle představuje bílé až světle šedé (bílé až hnědošedé) masivní, vzácně hrubě lavicovité ogranodetritické vápence. Organický detrit je při pozornějším pohledu viditelný pouhým okem nebo standardní lupou. Pouhým okem i mikroskopicky je podobný steinalmskému vápenci, odlišuje se však stářím a přítomností rozsáhlých rifových těles. Wettersteinské vápence představují objemově i plošně nejvýznamnější část střednětriasových karbonátových platforem prostorů silicika i hronika.\n\nV rámci sekvence wettersteinských vápenců se místy nacházejí i wettersteinské dolomity. V rámci sedimentárního sledu wettersteinské vápence zpravidla překrývají steinalmské vápence a samy jsou překryty lunzskými vrstvami nebo raminskými vápenci.\n\nVápenec tohoto typu představuje obvykle sedimenty mělkého moře hloubky do 50 metrů. Oblast sedimentace se nacházela v subtropickém až tropickém podnebném pásmu. Horniny vznikaly v rifové až predrifové zóně (laguně).\n\nWettersteinské vápence představují horniny středně až svrchnětriasového stáří, přesněji stupně ladin až spodní karn (kordevol)\n\nNázev je odvozen od pohoří Wetterstein v Severních vápencových Alpách v Německu a Rakousku.\n\nV rámci stratigrafie mezozoika Slovenského krasu podává obšírnou „charakteristiku, vymezení a zkameněliny“ wettersteinských vápenců (doslovně: \"světlé masivní vápence\" (\"wettersteinské\")) Ján Bystrický. V souvrství ho popisuje spolu s jeho ekvivalentem – wettersteinským dolomitem – jeho charakteristiku podávají M. Mišík a D. Reháková (2007).\n\nCharakteristiku wettersteinských vápenců vůči regionální geologii Západních Karpat lze nalézt také v monografii D. Andrusova (1959), resp. ve II. části Regionální geologie Československa (M . Mahel, T. Buday (eds.), 1968).\n\nDominantní skupinou fosilií wettersteinských vápenců jsou rezidua řas z čeledi \"Dasycladaceae\" (především \"Diplopora annulata\") a plžů (srovnej). Ján Bystrický uvádí, že „kromě vertikálního členění se ve wettersteinských vápencích v posledních letech uplatňuje i horizontální členění. Obvykle se odlišují dvě faciální oblasti: oblast rifů a lagunární\". Lagunární fácie wettersteinských vápenců tvoří např. Planinu Dolný vrch ve Slovenském krasu, fácie rifů zase například Silickou planinu.\n\nV severních a jižních vápencových Alpách tvoří vrcholové partie nebo podloží pohoří. Vrcholovými částmi jsou:\nV jižních Alpách především:\n\nNa Slovensku je Wettersteinský vápenec znám hlavně z mělkovodních vývojů v tektonických jednotkách silicika a hronika. Vytváří plošně i objemově rozsáhlé soubory.\n\nV rámci silicika Slovenského krasu se značnou mocností 800-1200 m. Na Slovensku je rozšířen i v Slovenském ráji, na Muránské planině, v Košické kotlině (Medzevská pahorkatina) apod.\n\nV rámci hronika tvoří součást např. nedzovského, strážovského a příkrovu Tlsté, tedy horninových komplexů sedimentujících v tzv. mojtínské-harmanecké karbonátové plošině a plošině Čierného Váhu.\n\nWettersteinský vápenec výborně podléhá \"krasovatění\", protože až téměř z 98 % představuje čistý uhličitan vápenatý (CaCO). Pokud je hornina prostoupena puklinami, resp. jinými diskontinuitami, mohou v ní vznikat podzemní krasové útvary a v nich specifická výplň (speleotémy). V největším krasovém území Slovenska – Slovenském krasu – se ve wettersteinských vápencích nachází odhadem až 90 % jeskyní z celkového počtu více než 1200. Ve vztahu k mechanickým vlastnostem při speleologické činnosti (prolongace) lze wettersteinské vápence subjektivně hodnotit jako méně rigidní než napr. gutensteinský vápenec nebo pseudoreiflinský vápenec; ty kladou při mechanickém rozvolňování mnohem větší odpor.\n\nWettersteinský vápenec se k průmyslovému využití těží ve velkolomu \"Včeláre\" na planině Dolní vrch (od roku 1964). Geologové J. Antaš a J. Bartalský (1995) uvádějí na ložisku \"ve vápencovém komplexu ladinu čtyři faciálně odlišné typy vápence\". Surovina se podle uvedených autorů těží pro potřeby východoslovenských železáren (v současnosti U.S. Steel) a cementárna u Turni nad Bodvou (v současnosti Holcim). Těžba masivního wettersteinského vápence probíhá i v \"Gombaseckém lomu\" na Plešivecká planině (od roku 1906).\n\n"}
{"id": "1139968", "url": "https://cs.wikipedia.org/wiki?curid=1139968", "title": "Stéphane Moucha", "text": "Stéphane Moucha\n\nStéphane Moucha (*1968 Most, Československo) je francouzský hudební skladatel a hudebník.\n\nStéphane se narodil v Československu v roce 1968, po okupaci spojeneckými vojsky uprchla jeho rodina ze země. Azyl našli ve Francii. V pěti letech se Moucha začal učit hrát na housle. Později studoval na konzervatoři v Paříži a našel si práci u francouzského skladatele Gabriela Yareda.\n\nSvůj debut jako filmový skladatel zažil Moucha v roce 1994, kdy se podílel na filmu Příliš hlučná samota. Od roku 2000 je pravidelně zaměstnáván jako skladatel filmové hudby.\n\n\n"}
{"id": "1139976", "url": "https://cs.wikipedia.org/wiki?curid=1139976", "title": "Úpravna vody Vyšní Lhoty", "text": "Úpravna vody Vyšní Lhoty\n\nÚpravna vody Vyšní Lhoty se nachází ve stejnojmenné obci na Frýdecko-Místecku pod masivem hory Prašivá. Výstavba začala v roce 1955, plně dokončena byla v roce 1963. Odebírá surovou vodu z údolní nádrže Morávka, její kapacita je 450 litrů za sekundu. Je součástí Ostravského oblastního vodovodu, provozuje ji společnost Severomoravské vodovody a kanalizace Ostrava a.s. Dodává pitnou vodu do zhruba 20 měst a obcí na Karvinsku a Frýdecko-Místecku, zásobuje například také pivovar Radegast v Nošovicích.\n\nVýstavbu úpravny vody ve Vyšních Lhotách schválila vláda ČSR v červenci roku 1954. Důvodem byla především rostoucí poptávka po dodávkách pitné vody a nedostatek původních často podzemních zdrojů. Problémy řešilo především nově založené a rychle se rozrůstající město Havířov. Provoz úpravny byl zahájen v dubnu 1961 ještě před jejím definitivním dokončením v roce 1963. Na stavbě vodního díla Morávka, který byl plánován jako zdroj surové vody pro úpravnu se v té době ještě pracovalo. Souběžně s dokončením úpravny byl proto vybudován přívodní řad s čerpací stanicí od jezové zdrže v Raškovicích s kapacitou 280 litrů za sekundu. V roce 1967 byl pak uveden do provozu gravitační přivaděč surové vody Morávka - Vyšní Lhoty v délce 9,5 kilometru, s profilem 500 mm a s kapacitou 300 litrů za sekundu.\nSurová povrchová voda z údolní nádrže Morávka je do úpravny přiváděna gravitačně, odběr je možný ze dvou horizontů. V kruhové rozdělovací nádrži je voda rozdělena na dvě samostatné technologické linky. Surová voda je nízce mineralizovaná, velmi měkká, slabě alkalické reakce. Jde o kvalitní vodu s nízkým obsahem dusičnanů.\n\nNa každé ze dvou úpravárenských linek je možné provádět předchloraci a předoxidaci, následuje dávkování síranu hlinitého, nádrže rychlomísení a flokulace (čiření). Nadávkovaná voda je přiváděna na otevřené betonové pískové rychlofiltry. Síran hlinitý je dávkován v nízkém množství. Hygienické zabezpečení pitné vody je realizováno plynným chlorem a chlordioxidem, alkalizace vápennou vodou. Vody jsou zahušťovány ve vertikální sedimentační nádrži a dosušovány na kalových polích. V 21. století prošla úpravna řadou rekonstrukcí a modernizací (2001 - automatizace a rekonstrukce úpravny, při níž byly rekonstruovány všechny významné technologické linky - dávkování síranu hlinitého, dávkování vápenného hydrátu, odtoková regulace filtrů - včetně možnosti jejího ovládání z úpravny vody v Nové Vsi u Frýdlantu, 2008 - zprovozněna vodní elektrárna, která je osazena na přítoku na úpravnu vody, 2009 - doplněno chlorové hospodářství o instalaci zkrápěcí jednotky pro případ úniku chloru ve skladu chloru).\n"}
{"id": "1139978", "url": "https://cs.wikipedia.org/wiki?curid=1139978", "title": "Arcidiecéze goricijská", "text": "Arcidiecéze goricijská\n\nArcidiecéze goric(ijs)ká, ( \"Archidioecesis Goritiensis\", \"Arcidiocesi di Gorizia\", \"Erzbistum Görz\") je římskokatolická arcidiecéze v Itálii se sídlem v Gorici.\n\nJedná se o metropolitní biskupství, které společně se sufragánní diecézí v Terstu tvoří církevní provincii Gorizia.\n\nGorická diecéze vznikla 6. července 1751 po rozpuštění Akvilejského patriarchátu. 12. září 1791 byla diecéze spojena se sousední Gradiškou. Dnešní sufragánní diecéze nese označení \"Gorice-Gradiška\".\n\n27. července 1830 bylo biskupství opět povýšeno na arcibiskupství. Biskupství Lublaň, Terst a Koper, Pula a Veglia podřízené arcibiskupství goricijskému. Po zničení Habsburské monarchie a následných politických změn v této oblasti, se terstská diecéze zachovala jako jediná sufragánní diecéze.\n\n"}
{"id": "1139980", "url": "https://cs.wikipedia.org/wiki?curid=1139980", "title": "Johann Rogl", "text": "Johann Rogl\n\nJohann Rogl (7. května 1826 Mühltal – 1. října 1899 Vorchdorf) byl rakouský politik německé národnosti, v 2. polovině 19. století poslanec Říšské rady z Horních Rakous.\n\nProfesí byl majitelem hospodářství v Oberhörbachu. Od mládí působil jako zemědělec. Od roku 1860 zasedal v obecním zastupitelstvu ve Vorchdorfu a od roku 1864 zastával uřad starosty obce. Od roku 1879 zasedal na Hornorakouském zemském sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Horních Rakousích, obvod Gmunden, Kirchdorf atd. Mandát obhájil ve volbách roku 1891 a volbách roku 1897. Poslancem byl až do své smrti roku 1899. V parlamentu ho pak nahradil Franz Grafinger. Ve volebním období 1885–1891 se uvádí jako Johann Rogl, majitel hospodářství a obecní starosta, bytem Oberhörbach.\n\nNa Říšské radě patřil po volbách roku 1885 do poslaneckého Liechtensteinova klubu. Po volbách roku 1891 patřil do Hohenwartova klubu (tzv. Strana práva). V listopadu 1895 odešel na Říšské radě z Hohewartova klubu do nové poslanecké frakce Katolické lidové strany.\n\nZemřel v říjnu 1899.\n"}
{"id": "1139986", "url": "https://cs.wikipedia.org/wiki?curid=1139986", "title": "Kostel svatého Jakuba apoštola (Cítoliby)", "text": "Kostel svatého Jakuba apoštola (Cítoliby)\n\nKostel svatého Jakuba apoštola v Cítolibech nazývaný též \"kostel sv. Jakuba Většího\" je barokní sakrální stavbou tvořící dominantu obce, se nachází v areálu barokních staveb a soch na bývalé návsi. Kostel stojí v jihovýchodním koutě Tyršova náměstí a je chráněn jako kulturní památka České republiky.\n\nPůvodně gotická svatyně ze 14. století (v roce 1383 uváděna jako farní kostel) byla v roce 1713-1715 (1718-1719) barokně přestavěna. Jeho architekt je neznámý. Hlavní oltář má sochařskou výzdobu od Matyáše Bernarda Brauna z let 1718-1719, interiér zdobí i obrazy od Václava Vavřince Reinera. Opraven byl v roce 1959 a znovu v 90. letech 20. století. V roce 2009 byly restaurovány barokní věžní hodiny.\n\nJedná se o orientovanou, obdélnou, barokní stavbu s polokruhvě zakončeným presbytářem se sakristií po severní straně a čtyřbokou prostorou po jižní straně. V západním průčelí se nalézá věž.\n\nBoční fasády jsou s pilastry a segmentově zakončenými pravoúhlými okny. Se stejnými okny a lizénovými rámci je i závěr kostela. Boční fasády přecházejí konvex-konkávně v boční části hlavního průčelí. V západním průčelí, které je členěno pilastry a vyvrcholeno štítem s křídlatými zdmi a věží, je střední rizalit s obdélným portálem a polokruhově ukončeným oknem se znakem \"Schützů\" v kartuši.\n\nPresbytář s pilastry je sklenut jedním polem valené klenby s lunetami a pásem. V závěru má v klenbě tři kápě s pásy. Po jižní straně se nachází čtyřboká prostora s plochým stropem, která je otevřená v celé šíři obloukem do pesbytáře. Na severní straně presbytáře je obdélný portál do sakristie. Triumfální oblouk je segmentový. Loď má valenou klenbu s lunetami a pásy sbíhajícími se na dvojice pilastrů. Kruchta spočívá na dvou pilířích a třech polokruhových obloucích. Je podklenutá hladkou křížovou klenbou a pásy. Západní část kruchty je oddělena dvěma pilíři a třemi oblouky jako v přízemí a zaklenuta hladkými křížovými klenbami. Východní část kruchty je balkónovitě vysunutá a má dřevěné zábradlí.\n\nHlavní oltář, který je se sochařskou výzdobou od \"M.B. Brauna\" z let 1718-1719, má na tabernáklu krucifix a anděly. Na závěrové straně presbytáře je zavěšen obraz \"Kázání sv. Jakuba\" od \"V.V. Reinera\" z roku 1718. Tento obraz byl restaurován v roce 1890 Václavem Sochorem. Na pilířových podstavcích při oltáři se nacházejí čtyři sochy andělů světlonošů od \"M.B. Brauna\". V kostele se nacházejí čtyři malé obrazy s výjevy ze života Kristova v rokokových rámech. Dva protějškové barokní oltáře pocházejí z let 1718-1719 a je na nich sochařská výzdoba od \"M.B. Brauna\", rokokové skříňky a obrazy od \"V.V. Reinera\" z období kolem roku 1733. Jeden protějškový oltář má obraz sv. Barbory, sochy andělů a Boha Otce v nástavci, druhý protějškový oltář je vybaven obrazem sv. Jana Nepomuckého a sochami sv. Ludmily a sv. Václava, a archanděla Michaela v nástavci. Další dva protějškové oltáře jsou rokokové s barokními obrazy \"Ecce Homo\" a sv. Jeronýma, soškami Panny Marie a sv. Anny, s klasicistními sochami andělů a další sochařskou výzdobou. Barokní kazatelna je se sochou \"Boha Otce\" a hlavičkami andílků. Lavice pocházejí z počátku 18. století a jsou opatřeny znakem \"Schützů\". Dvě barokní zpovědnice pocházejí z 1. poloviny 18. století jsou opatřeny sochami sv. Maří Magdalény a \"Marnotratného syna\". Čtyři oválné obrazy evangelistů jsou z 1. poloviny 18. století. Obraz \"Svaté rodiny\" je rokokový, obraz \"Nejsvětější Trojice\" je z 18. století. Přípravný oltářík má rokokový nástavec. Barokní pískovcová křtitelnice s cínovým víkem je datována do roku 1668. V kostele je náhrobník \"Polyxeny Schützové\" z roku 1685 a \"Zuzany Schützové\" z roku 1698.\n\nPůvodní varhany byly rokokové z roku 1754. Současné kostelní varhany postavil v roce 1901 pražský závod Rejna a Černý. Ty nahradily barokní koncertní nástroj, na který hráli mj. členové rodiny Kopřivů a který byl v období socialismu zničen na Novém Hradě.\n\nNa hřbitovní zdi před kostelem jsou další barokní sochy z dílny \"Braunovy\". Jedná se o barokní sochy \"Chrona\" a \"Víry\" z let 1718-1719. Další dvě sochy, které bývaly před kostelem, byly odvezeny v roce 1895 do Neuwaldeggu. Ze čtyř soch, které bývaly na průčelí se tři zřítily a čtvrtou s vyžádal malíř \"V. Sochor\". Morový sloup \"Nejsvětější Trojice\" z roku 1725 na náměstí je dílenskou prací \"braunovskou\". Jedná se o tříhranný obelisk se sochami \"Nejsvětější Trojice\"; na pilířích zábradlí jsou sochy andílků a vázy.\n\n"}
{"id": "1139987", "url": "https://cs.wikipedia.org/wiki?curid=1139987", "title": "Johann Schauer (politik)", "text": "Johann Schauer (politik)\n\nJohann Schauer (26. dubna 1840 Lambach – 1. června 1914 Wels) byl rakouský právník a politik německé národnosti, v 2. polovině 19. století poslanec Říšské rady z Horních Rakous.\n\nProfesí byl advokátem ve Welsu.\n\nVystudoval benediktinské gymnázium v Kremsmünsteru, pak v letech 1860–1864 práva na Vídeňské univerzitě. Roku 1866 byl promován na doktora práv. V roce 1863 spoluzakládal spolek dobrovolných hasičů ve Welsu. V letech 1884–1904 působil ve funkci předsedy Svazu hasičů Horních Rakous. Od roku 1864 do roku 1910 působil jako advokát ve Welsu, nejprve v kanceláři Dr. Hörnera a od roku 1871 jako samostatný advokát.\n\nByl aktivní i politicky. Od roku 1874 zasedal v obecním zastupitelstvu ve Welsu a od roku 1887 až do své smrti roku 1914 zastával uřad starosty města. Od roku 1890 zasedal na Hornorakouském zemském sněmu za kurii městskou, obvod Wels. Zemským poslancem byl do roku 1892. Na sněm se vrátil roku 1897. Mandát zde obhájil roku 1902 a 1909 a zemským poslancem byl až do své smrti roku 1914. Politicky byl orientován jako německý liberál.\n\nPůsobil i jako poslanec Říšské rady (celostátního parlamentu Předlitavska), kam usedl doplňovacích volbách roku 1890 za kurii městskou v Horních Rakousích, obvod Wels, Eferding atd. Nastoupil 18. března 1890 místo Franze Xavera Große. Mandát obhájil ve volbách roku 1891. Ve volebním období 1885–1891 se uvádí jako Dr. Johann Schauer, advokát, bytem Wels.\n\nNa Říšské radě patřil po volbách roku 1891 do poslaneckého klubu Sjednocené německé levice, do kterého se spojilo několik ústavověrných proudů.\n\nV roce 1906 na něj byl spáchán atentát. Výstřel z revolveru přežil, ale pod pravým okem mu zůstala kulka.\n\nZemřel v červnu 1914.\n"}
{"id": "1139996", "url": "https://cs.wikipedia.org/wiki?curid=1139996", "title": "Lev Šlosberg", "text": "Lev Šlosberg\n\nLev Šlosberg (* 30. července 1963, Pskov) je ruský opoziční politik a novinář, ředitel listu \"Pskovskaja gubernija\". Je členem politické strany Jabloko. V září 2015 byl zbaven poslaneckého mandátu v pskovském regionálním parlamentu poté, co byl zastupiteli za Jednotné Rusko označen za „zrádce“ a „hlásnou troubu amerického ministerstva zahraničí“. Byl kritizován za to, že v roce 2014 údajně nelegálně vystoupil u soudu na obranu nevládní organizace Obroda (\"Vozrožděnije\"), kterou úřady označily za „zahraničního agenta“. \n\nDne 29. srpna 2014 byl Šlosberg zmlácen neznámými pachateli poté, co se v Pskovu zajímal o hroby místních výsadkářů, zabitých zřejmě v ukrajinském konfliktu. V tamních bojích podle něj padla skoro celá rota ruské 76. výsadkové divize poté, co se ve vesnici Heorhijivka stala cílem dělostřelecké palby. Oficiálně jsou však jako příčina úmrtí členů roty uváděny nešťastné náhody nebo zdravotní důvody, např. exploze plynu v bytě, infarkt nebo mrtvice. Místo úmrtí není uvedeno. Rodiny zemřelých tak nemohou ani žádat o odškodnění a pozůstalostní důchody. Několik hodin poté, co Šlosberg o hrobech výsadkářů informoval, z nich zmizela jména a uniformovaní muži z místa vyháněli reportéry.<ref name=\"LN30/9\"></ref>\n"}
{"id": "1139997", "url": "https://cs.wikipedia.org/wiki?curid=1139997", "title": "Anna Ondrejičková", "text": "Anna Ondrejičková\n\nAnna Ondrejičková (* 20. prosince 1935, Lipové) je slovenská paleontoložka a vědecká pracovníce.\n\nNarodila se v Lipovém, okres Komárno. Po gymnaziálních studiích v Komárně v roce 1953 absolvovala 1. ročník na FGGV UK v Bratislavě a čtyři ročníky na Geologicko-geografické fakultě Univerzity Karlovy v Praze. Specializovala se v oboru zoopaleontológie a byla žačkou významných vysokoškolských učitelů, jakými byli profesoři V. Kettner, J. Augusta, Z. Špinar a V. Pokorný. Studium ukončila v roce 1958. Vědeckou aspiranturu absolvovala na Přírodovědecké fakultě Univerzity Komenského v Bratislavě. Kandidátskou disertační práci z paleontologie obhájila v roce 1970, na základě čehož jí byla udělena vědecká hodnost kandidát geologických věd (CSc.). V témže roce získala i titul doktor přírodovědy (RNDr.). Je vdaná. Jejím manželem je slovenský geofyzik a bonsajista Ing. Ľudovít Husák, CSc.\n\nPracovala na GÚDŠ (nyní Štátny geologický ústav Dionýza Štúra) v Bratislavě (1958–1994), na makro- a mikropaleontologickém výzkumu jako vedoucí vědecký pracovník. Ve své vědecké výzkumné práci se jako paleontoložka věnovala dvěma, z hlediska biostratigrafie významným skupinám organismů – měkkýšům oligocénu a miocénu Západních Karpat a radiolariím mezozoika. Jako paleontolog-biostratigraf se podílela na řešení důležitých stratigrafických, paleoekologických a paleofaciálních problémů Západních Karpat, i v mezinárodním měřítku v rámci Paratetýdy, na projektech IGCP a v dvoustranné spolupráci s albánskými, francouzskými, gruzínskými, maďarskými, polskými, rakouskými a italskými specialisty. Výsledky její práce sloužily jako podklady ke geologickým a hydrogeologickým mapám a výzkumu nerostných surovin, především kaustobiolitů.\n\nHlavním pilířem studia měkkýšů byla paleontologická charakteristika typových facií jednotlivých stupňů oligocénu a miocénu jako podkladů pro stanovení neostratotypů a faciostratotypů Paratetydy. Především byly studovány sedimenty Rupel, Eger, egenburgu, otnangu, Karpat, Badenu a šarm v oblasti Podunajské nížiny, Ipeľské kotliny, Lučenské kotliny a Rimavské kotliny i Vídeňské pánve. Výsledky výzkumů jsou prezentovány v pěti svazcích monografické díla mezinárodního významu \"Chronostratographie und Neostratotypen\" (SAV, Bratislava, 1967, 1971, 1973, 1975, 1978) ve spolupráci s významnými specialisty v oblasti Paratetydy.\n\nVe výzkumu radiolarií zaměřila svá studia na stanovení stáří radiolaritů a radiolariových vápenců, které byly v minulosti zařazovány pouze na základě svého postavení ve facii, bez přímých paleontologických důkazů. Radiolarie jsou v těchto sedimentech často jediným zdrojem biostratigrafických informací souvisejících s jejich věkovým zařazením. Tak byl na jejich základě poprvé v krížňanském příkrovu stanovený věk, a to v Strážovských vrších, Velké Fatře, Malé Fatře, Nízkých Tatrách a Belianských Tatrách (Polák - Ondrejičková, 1993, 1995). Dále byl prokázán střední trias a střední jura v meliatiku a střední jura v podloží paleozoika brusnické antiklinály. Důležitým výsledkem studie radiolarií bylo zjištění meliatika v Severních Vápencových Alpách v Rakousku (Mandl - Ondrejičkova, 1991, 1993) a ve spolupráci s francouzskými a italskými geology byla pomocí radiolarií prokázána vrchní jura v podloží mauretánského flyše v Maghrebské Tetyde. Stejně pomocí radiolarií byla stanovena nová litostratigrafická jednotka - ždiarske souvrství, pro krížňanský příkrov Tater.\n\nByla členkou komise RCMNS pro sekci Mollusca za Československo (1975–1979), členkou geologické a paleontologické společnosti a členkou slovenské komise pro udělování vědeckých hodností.\n\nJejí práce jsou obsaženy ve více než 100 závěrečných zprávách a 50 článcích. Jako spoluautorka řešených problémů publikovala výsledky v četných pracích, z nichž k nejdůležitějším patří, např.:\n"}
{"id": "1140001", "url": "https://cs.wikipedia.org/wiki?curid=1140001", "title": "Micubiši Ki-57", "text": "Micubiši Ki-57\n\nMicubiši Ki-57 byl japonský dvoumotorový transportní dolnoplošník z období druhé světové války. Spojenci byl znám pod kódovým jménem „Topsy“.\n\nVývoj letounu byl zahájen společností Micubiši v roce 1939 na žádost japonské letecké společnosti Nippon Koku K. K. Požadavek přepravce zněl na stroj pro 11 cestujících a 300 kg pošty s doletem 2000 km při cestovní rychlosti 300 km/h. Pro urychlení realizace bylo rozhodnuto použít stavebních prvků ze sériové výroby bombardérů Micubiši Ki-21. Použito bylo křídlo, ocasní plochy, podvozek a kabinová část trupu.\n\nPrvní ze čtyř prototypů nového letounu, označeného MC-20-I, byl dokončen v červenci a zalétán v srpnu 1940. Trup byl oválného průřezu, v jehož kabině byly dvě řady sedadel podél stěn s uličkou uprostřed. Vstup byl na levém boku za křídlem. Pohon zajišťovala dvojice dvouhvězdicových čtrnáctiválců Nakadžima Ha-5 KAI o vzletovém výkonu po 816 kW.\n\nSériová výroba dosáhla produkce 101 kusů civilních MC-20-I, z nichž část bylo určeno pro vojenské letectvo jako Ki-57-I. Japonské císařské armádní letectvo letounu udělilo označení vojenský dopravní letoun vzor 100. Menší počet odebralo i japonské císařské námořní letectvo jako L4M1.\n\nOd května 1942 běžela výroba zdokonalené varianty MC-20-II, neboli Ki-57-II, s pohonnými jednotkami Micubiši Ha-102 o 902 kW. Další úpravy byly provedeny na navigačním a spojovacím zařízení. Nový model byl vyroben v počtu 406 exemplářů, celkově tak bylo zkompletováno od července 1940 do ledna 1945 507 letounů.\n\nArmádní letectvo používalo Ki-57 k přepravě osob a nákladů i k výcviku a vysazování parašutistů. Ve větším počtu je nasadilo při paradesantní akci u rafinérií Palembang v únoru 1942.\n\nLetecká společnost Dai Nippon Koku K. K. (nový název od srpna 1939) provozovala dopravu stroji MC-20 po celou dobu války, většinou v pověření armádního letectva. Její stroje měly obvykle vojenskou kamufláž a výsostné znaky hinomaru, pouze na přídi nesly název společnosti.\n\nPo kapitulaci Japonska směl přepravce Dai Nippon Koku K. K. se svými MC-20-II a některými přidělenými Ki-57-II provozovat omezenou dopravní činnost pro potřeby americké okupační správy pod jejím dohledem. Létaly v kurýrní službě v souvislosti s demobilizací jednotek japonské armády. Celá tato činnost byla definitivně ukončena 10. října 1945.\n\nÚdaje platí pro variantu Ki-57-II.\n\n\n"}
{"id": "1140003", "url": "https://cs.wikipedia.org/wiki?curid=1140003", "title": "Josef Wenger", "text": "Josef Wenger\n\nJosef Wenger (17. září 1840 – 11. ledna 1903 Schörfling am Attersee) byl rakouský politik německé národnosti, v 2. polovině 19. století poslanec Říšské rady z Horních Rakous.\n\nProfesí byl majitelem mlýna a pily v Oberachmannu. V roce 1872 založil sbor dobrovolných hasičů a okrašlovací spolek v Schörfling am Attersee. Byl jmenován čestným občanem a roku 1890 mu císař udělil Zlatý záslužný kříž.]]\n\nOd roku 1878 do roku 1895 zasedal na Hornorakouském zemském sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Horních Rakousích, obvod Wels, Vöcklabruck atd. Mandát obhájil ve volbách roku 1891, volbách roku 1897 a volbách roku 1901. Poslancem byl do své smrti roku 1903. Pak místo něj do parlamentu usedl Alfred Ebenhoch. Ve volebním období 1885–1891 se uvádí jako Josef Wenger, majitel mlýna a pily, bytem Schörfling am Attersee.\n\nNa Říšské radě patřil po volbách roku 1885 do poslaneckého Liechtensteinova klubu. Po volbách roku 1891 patřil do Hohenwartova klubu (tzv. Strana práva). V únoru 1896 se na Říšské radě uvádí mezi členy nové poslanecké frakce Katolické lidové strany. Jako její záatupce je uváděn i roku 1897.\n\nZemřel náhle v lednu 1903.\n"}
{"id": "1140004", "url": "https://cs.wikipedia.org/wiki?curid=1140004", "title": "Josef Šimek (pedagog)", "text": "Josef Šimek (pedagog)\n\nJosef Šimek, (8. března 1855 Litomyšl – 22. prosince 1943 Praha) byl český pedagog, geograf a historik.\n\nJosef Šimek se narodil v Litomyšli čp. 138, jako syn obchodníka Josefa Šimka (1826–1872) a matky Františky, rozené Zamastilové z Vysokého Mýta. Byl třetím ze čtyř dětí. Měl i hudební nadání a rozhodoval se, nemá-li studovat na konzervatoři. Vystudoval na vídeňské univerzitě dějepis, zeměpis a další předměty. V letech 1878–1884 byl suplujícím profesorem litomyšlského gymnázia; zde se seznámil s Terezou Novákovou a spřátelil se s Aloisem Jiráskem, který byl v Litomyšli profesorem v letech 1874–1888. V roce 1884 se Josef Šimek stal profesorem učitelského ústavu v Kutné Hoře, kde setrval do roku 1894. Byl ředitelem učitelského ústavu v Soběslavi (1894–1898) a do Kutné Hory se navrátil jako ředitel (1898–1909).\n\nOd srpna 1909 do února 1926 byl Josef Šimek ředitelem učitelského ústavu v Praze. V roce 1911 ho císař jmenoval vládním radou.\n\nDne 10. listopadu 1884 se v Litomyšli oženil. S manželkou Evženií (rozenou Zemanovou, dcerou nadlesního v Litomyšli) měl tři děti: Evženii, Adletu a Josefa. Syn Josef (1888–1974), byl právník a prvorepublikový ministerský rada Ministerstva školství a osvěty.\n\nZemřel v Praze.\n\nJosef Šimek věnoval pozornost oběma disciplínám, které na univerzitě vystudoval – historii a geografii.\n\n\n\n\nO přátelství s Aloisem Jiráskem zveřejnil Josef Šimek několik vzpomínek:\n\n\n"}
{"id": "1140006", "url": "https://cs.wikipedia.org/wiki?curid=1140006", "title": "Josef Šimek (rozcestník)", "text": "Josef Šimek (rozcestník)\n\nJméno a příjmení Josef Šimek nosí více osob:\n"}
{"id": "1140007", "url": "https://cs.wikipedia.org/wiki?curid=1140007", "title": "Geografie Indie", "text": "Geografie Indie\n\nIndie leží v Jižní Asii, z velké části na indické desce – severní části indoaustralské desky, jejíž kontinentální kůra tvoří indický subkontinent.\n\nHimálaj, tvořící severní hranici Indie, je nejvyšším pohořím na světě. Nejvyšším vrcholem Indie je Kančendženga, ležící na hranici indického státu Sikkim a Nepálu. Dosahuje nadmořské výšky 8586 m. Nejvyšší vrch ležící pouze na území Indie je Nandá Déví, vysoký 7816 m n. m. Indie hraničí na východě s Bangladéšem a Barmou. Za severní hranicí leží Čína, Bhútán a Nepál. Na severozápadě, kde leží thárská poušť probíhá hranice s Pákistánem. Zbytek severní, střední a východní Indie se skládá z úrodné Indoganžské nížiny, která se nachází v povodí řek Indus, Ganga a Brahmaputra.\n\nJižní indický poloostrov se skoro celý rozkládá na dékanské plošině, která je z jihozápadu, jihu a jihovýchodu omývaná Indickým oceánem. Pobřeží je dlouhé okolo 6 tisíc kilometrů a je poměrně málo členité. Jen na západě jsou dva větší poloostrovy Kačchský a poloostrov Káthijávar. Část západního pobřeží od Khambhátského zálivu po Panadží, se nazývá Konkán. Dále na jih pokračuje jako lagunové Malabárské pobřeží. Nejjižnějším bodem pevninské části Indie a poloostrova Přední Indie je mys Comorin. Ostrov Srí Lanka odděluje od Indie Mannárský záliv a Palkův průliv. Jižní část východního pobřeží Indie, mezi ústím Kávérí a Krišny, se nazývá Koromandelské pobřeží. Stejně jako další část východního pobřeží je nízké, lagunové a méně vhodné k budování přístavů. Součástí Indie jsou i souostroví Andamany a Nikobary v Bengálském zálivu a Lakadivy a ostrov Mimikoj v Arabském moři.\n\nPodnebí Indie se liší, od tropického na jihu až po mírné na severu země. Části Indie, které leží v Himálaji mají podnebí tundry. Většina dešťů je způsobena monzuny.\n"}
{"id": "1140008", "url": "https://cs.wikipedia.org/wiki?curid=1140008", "title": "Požární úsek", "text": "Požární úsek\n\nPožární úsek (zkratka \"PÚ\") je prostor ve stavebním objektu, oddělený od ostatních požárních úseků požárně dělicími konstrukcemi nebo požárně bezpečnostním zařízením. Menší stavby (například rodinné domy) mohou ve stanovených případech tvořit jen jediný požární úsek. Účelem dělení stavby do požárních úseků je zabránění šíření požáru.\n\nPožární úseky jsou omezeny zejména mezní velikostí (šířka a délka požárního úseku nebo půdorysná plocha) a mezním počtem užitných podlaží.\n\nU některých zařízení a provozů může být vyžadováno zřízení samostaných požárních úseků (např. chráněné únikové cesty, výtahové a instalační šachty, kotelny, strojovny výtahů a vzduchotechniky, strojovny požárně bezpečnostních zařízení, atd.) \n\nZvláštní požadavk na dělení stavby do požárních úseků mohou být stanoveny také věcně příslušnými normami požární bezpečnosti staveb (např. stavby pro bydlení a ubytování, zdravotnická zařízení, shromažďovací prostory). \n\nPožární zatížení je jednou z hlavních charakteristik požárních úseků. Je vyjadřováno jako množství dřeva, které je svou normovou výhřevností ekvivalentní k normové výhřevnosti všech látek, které se nacházejí v PÚ. \n\nRozlišuje se požární zatížení stálé a nahodilé. Stálé požární zatížení je pevně zabudováno ve stavbě a je tvořeno zejména okny, dveřmi a podlahou. \n\nVýpočtové požární zatížení je dále charakterizováno součinitelem rychlosti odhořívání a, součinitelem odvětrávání b a součinitelem vyjadřujícím vliv požárně bezpečnostních zařízení c.\n\nProstory s požárním zatížením nejvýše \"7,5 kg/m\" a zároveň součinitelem a nejvýše \"1,1\" jsou považovány za \"prostory bez požárního rizika\".\n\nStupeň požární bezpečnosti (zkratka \"SPB\") je dalším údajem charakterizujícím daný požární úsek. Označuje se římskými číslicemi \"(I - VII)\" a je stanovována v závislosti na požární výšce objektu, nejvyšším požárním zatížení v PÚ a hořlavostí konstrukčního systému. V závislosti na SPB jsou stanovovány další požadavky, zejména požární odolnost konstrukcí. \n\n\n"}
{"id": "1140009", "url": "https://cs.wikipedia.org/wiki?curid=1140009", "title": "Department of Defense Architecture Framework", "text": "Department of Defense Architecture Framework\n\nDoDAF, Department of Defense Architecture Framework je architektonický rámec a konceptuální model pro vývoj informačních systémů ministerstva obrany Spojených států amerických. Představuje ucelenou metodiku vývoje softwaru.\n\nDoDAF je ucelený architektonický rámec (framework) a konceptuální model, který vznikl v první polovině 90. let jako standard pro vývoj informačních systémů ministerstva obrany Spojených států amerických (odtud také jeho název). Je však využíván jako standard také například v Austrálii nebo Velké Británii.\n\nDoDAF umožňuje snadnější a systematický vývoj architektury informačních systémů prostřednictvím \"modelů\" (do verze DoDAF v2.0 nazývané jako \"produkty\"). Vyhotovený model je v terminologii DoDAF nazýván jako \"view\" – pohled. Modely jsou uspořádány do tzv. \"viewpointů\" (do verze DoDAF v2.0 byl používán termín \"view\", což bylo s ohledem na ISO standardizaci změněno).\n\nDoDAF má zajistit jednotnou a standardizovanou vizualizaci informačního systému. Účelem různých pohledů (s různou úrovní detailu) je vizualizace, snadnější návrh a porozumění často složitých a rozsáhlých systémů. Stejně tak mohou sloužit k integraci s dalšími systémy. Modely popisují architekturu systému pomocí různých artefaktů. Těmito artefakty jsou různé popisy, tabulky, grafy a diagramy. DoDAF typicky nedefinuje přesnou formu daných modelů, ale pouze co a na jaké úrovni má být modelem popsáno. Pro vytvoření model lze použít např. UML. Stejně tak DoDAF nepředepisuje, které modely musí být použity. Podmnožina použitých modelů závisí na konkrétním účelu.\n\nKromě modelů definovaných přímo v DoDAF v rámci některého viewpointu (v terminologii DoDAF tzv. \"DoDAF-described Models\") je od v2.0 umožněno vytvářet v případě potřeby vlastní uživatelské viewpointy (tzv. \"Fit-for-Purpose Views\") pro snazší pochopení architektury.\n\nDoDAF vychází z mezinárodně uznávaného standardu \"TOGAF\" pro řízení tvorby podnikové architektury. DoDAF vznikal v 90. letech pod názvem \"C4ISR\", v červnu 1996 byla uvolněna jeho první verze – C4ISR v1.0. Standard byl dále vylepšován tak, aby zohledňoval potřeby armády a v prosinci 1997 byla uvolněna jeho druhá verze (C4ISR v2.0). Restrukturalizací C4ISR v2.0 pak vznikl DoDAF v1.0 uvolněný v srpnu 2003.\n\nAktuální verze DoDAF je v2.02, která byla uvolněna v srpnu 2010. Verze V2.0 se zaměřuje více na data oproti v1.0, která byla produktově orientovaná – odtud také změna některé terminologie a klíčových viewpoints. Oproti v1.5 je z pohledu DoDAF systémem nejen software a hardware, ale také vše co se systémem kooperuje (např. uživatelé). Modely DoDAF v2.02\n\nV roce 2005 se od DoDAF oddělil \"MODAF\" (British Ministry of Defence Architecture Framework) jako standard pro ministerstvo obrany Velké Británie. Modely standardu MODAF byly naopak zpětně převzaty při vytváření specifikace DoDAF v2.02.\n\n"}
{"id": "1140012", "url": "https://cs.wikipedia.org/wiki?curid=1140012", "title": "Karl Adametz", "text": "Karl Adametz\n\nKarl Adametz (16. února 1828 Ganiowice – 3. července 1905 Vídeň) byl rakouský politik německé národnosti, v 2. polovině 19. století poslanec Říšské rady z Dolních Rakous.\n\nProfesí byl statkářem ve Vídni.\n\nNarodil se v obci Ganiowice (německy Ganiowitz) v tehdejším Pruském Slezsku, dnes Polsko. Vystudoval gymnázium a pak ještě získal zemědělské vzdělání. V roce 1851 se usadil v Rakousku. Byl dlouholetým předsedou okresního zemědělského spolku v Kirchschlagu a po dvanáct let i členem výboru c. k. zemědělské společnosti ve Vídni. Byl členem okresní školní rady v Neunkirchenu. Byl aktivní i politicky. Od roku 1870 zasedal jako poslanec Dolnorakouského zemského sněmu. Mandát obhájil v roce 1871. Poslancem byl do roku 1877. Na sněm se vrátil roku 1884 a zasedal zde do roku 1890. Od roku 1887 do roku 1890 byl též členem zemského výboru. Zastupoval německé liberály.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Dolních Rakousích, obvod Neustadt, Baden atd. Ve volebním období 1885–1891 se uvádí jako Karl Adametz, statkář, bytem Vídeň.\n\nNa Říšské radě patřil po volbách roku 1885 do poslaneckého klubu Sjednocené levice, do kterého se spojilo několik ústavověrných proudů. Po jeho rozpadu přešel do poslanecké frakce Deutschösterreichischer Club (Německorakouský klub). V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n"}
{"id": "1140013", "url": "https://cs.wikipedia.org/wiki?curid=1140013", "title": "Kostel svatého Vavřince (Černčice)", "text": "Kostel svatého Vavřince (Černčice)\n\nKostel svatého Vavřince v Černčicích je jednolodní baroková sakrální stavba s hranolovou věží při jižní straně lodi tvořící pohledovou dominantu obce a východního Lounska. Je chráněn jako kulturní památka České republiky.\n\nJednalo se původně o románskou tribunovou svatyni ze 2. poloviny 12. století (věž a část zdí lodi), která byla rozsáhle barokně přestavěna při novostavbě presbytáře kolem roku 1779. Z nejstaršího období se zachovala část zdiva lodi a věže. První nesporná písemná zmínka o kostele pochází z roku 1380, kdy je zde doložen farář. Fara zanikla za husitských válek a nebyla už obnovena. Západní průčelí pochází z roku 1680. V roce 2010 byl rekonstruován jeho interiér i exteriér.\n\nKostel je pozdně barokní, orientovaný, obdélný, jednolodní, s polokruhovitě zakončeným presbytářem s obdélnou sakristií po jižní straně a s hranolovou věží po jižní straně lodi. Boční fasády jsou hladké, s polokruhově zakončenými okny. Na severní straně je segmentově zakončený portál. Závěr kostel je poloválcový a člení jej okna. Hranolová románská věž je z řádkového zdiva s mohutnými opěráky v nárožích. V přízemí jsou střílnová a v patře obdélná okna. Západní průčelí je hladké. Má malou předsíň, dva nárožní na koso postavené opěráky a barokní štít s volutami a trojúhelníkový nástavec. Na severním opěráku je štítek s figurálním otlučeným reliéfem.\n\nPresbytář má valenou klenbu se dvěma lunetami. Závěr kostela má v klenbě pás valené klenby a konchu s lunetou v ose. Na stěně závěru je malovaná iluzívní drapérie a sloupky, na bočích stěnách presbytáře malované pilastry, sloupky a tapeta. Triumfální oblouk je polokruhový. Loď je kryta stropem s fabionem. Dřevěná kruchta spočívá na dvou litinových sloupech. Předsíň má valenou klenbu, která se stýká s lunetami. Sakristie má plochý strop. Podvěží, ze kterého je přístup do sakristie, má v klenbě placku. Patra věze jsou kryta stropy.\n\nHlavní oltář je barokní a portálový. Je na něm obraz sv. Jana Nepomuckého, který je signován „\"P.V. Roif\" f.“ a barokní sochy dvou světců-biskupů. Kazatelna pochází ze 2. poloviny 18. století. Soška Panny Marie ve stříňce pochází z konce 18. století. Lavice jsou barokní z 1. čtvrtiny 18. století.\n\nKostel obkružuje zeď bývalého hřbitova, poněkud neobvyklé je umístění jednoho z hrobů před západní vstup na něj. Na návsi strojí kamenný kříž na pilířovém podstavci z 19. století.\n\n"}
{"id": "1140015", "url": "https://cs.wikipedia.org/wiki?curid=1140015", "title": "Josef Brenner-Felsach", "text": "Josef Brenner-Felsach\n\nJosef Brenner-Felsach (18. října 1836 Lambach – 17. února 1906 Liesing) byl rakouský šlechtic a politik německé národnosti, v 2. polovině 19. století poslanec Říšské rady z Dolních Rakous.\n\nProfesí byl statkářem v Theresienau.\n\nZískal zemědělské vzdělání na zemědělské vyšší škole ve Weihenstephan, kterou ukončil roku 1856. Působil jako hospodářský adjunkt, od roku 1860 nájemce dvora Sankt Wolfgang a od roku 1863 v Mondsee. Založil spořitelnu v Bad Ischlu. V roce 1865 se stal nájemcem habsburského statku Vösendorf a Laxenburg. Roku 1879 koupil statky Erlaa a Atzgersdorf a roku 1883 získal statek Theresienau. Byl členem výboru hornorakouské zemědělské společnosti a ústředního výboru zemědělské společnosti ve Vídni. V ní zastával funkci prvního viceprezidenta.\n\nOd roku 1865 zasedal v obecním výboru ve Vösendorfu. Od roku 1890 byl poslancem Dolnorakouského zemského sněmu za velkostatkářskou kurii. Poslancem byl do roku 1896. Zastupoval Stranu ústavověrného velkostatku.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1883 za kurii velkostatkářskou v Dolních Rakousích. Slib složil 4. prosince 1883. Mandát obhájil ve volbách roku 1885 a volbách roku 1891. Ve volebním období 1885–1891 se uvádí jako rytíř Josef von Brenner-Felsach, statkář, bytem Theresienau.\n\nNa Říšské radě patřil po volbách roku 1883 i po řádných volbách roku 1885 do poslaneckého klubu Sjednocené levice, do kterého se spojilo několik ústavověrných proudů. Po jeho rozpadu přešel do poslanecké frakce Deutschösterreichischer Club (Německorakouský klub). V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I po volbách roku 1891 byl členem klubu Sjednocené německé levice.\n\nZemřel v únoru 1906.\n"}
{"id": "1140017", "url": "https://cs.wikipedia.org/wiki?curid=1140017", "title": "Theodor Dobler (politik)", "text": "Theodor Dobler (politik)\n\nTheodor Dobler (26. května 1831 Steyr – 17. října 1911 Gmunden) byl rakouský politik německé národnosti, v 2. polovině 19. století poslanec Říšské rady z Dolních Rakous.\n\nProfesí byl notářem ve Waidhofen an der Thaya. Působil jako soudce na různých soudech v Dolních Rakousích, později byl notářem.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1879 za kurii městskou v Dolních Rakousích, obvod Krems, Stein, Zwettl atd. Mandát obhájil ve volbách roku 1885. Rezignace byla oznámena na schůzi 28. ledna 1887. Ve volebním období 1885–1891 se uvádí jako Theodor Dobler, c. k. notář, bytem Waidhofen an der Thaya.\n\nV roce 1879 se uvádí jako ústavověrný poslanec. Usedl do poslaneckého Klubu pokrokové strany (tzv. mladoněmci). Od roku 1881 byl členem klubu Sjednocené levice, do kterého se spojilo několik ústavověrných proudů. Coby člen klubu Sjednocené levice se uvádí i po volbách roku 1885.\n\nZemřel v říjnu 1911.\n"}
{"id": "1140018", "url": "https://cs.wikipedia.org/wiki?curid=1140018", "title": "Devizové rezervy", "text": "Devizové rezervy\n\nDevizové rezervy jsou v přesném slova smyslu pouze depozita zahraniční měny držené centrálními bankami a finančními institucemi. Termín se však běžně používá i jako označení zlata a rezervních pozic MMF.\nVětšinou se jedná o dolary, ale v menší míře se vyskytuje i euro, libra či japonský jen.\n"}
{"id": "1140020", "url": "https://cs.wikipedia.org/wiki?curid=1140020", "title": "Úpravna vody Nová Ves u Frýdlantu nad Ostravicí", "text": "Úpravna vody Nová Ves u Frýdlantu nad Ostravicí\n\nÚpravna vody v Nové Vsi u Frýdlantu nad Ostravicí byla uvedena do provozu v roce 1969, dokončena byla až v roce 1973. Její kapacita se stavebními a technologickými úpravami postupně navyšovala až na současných 2 200 litrů za sekundu. Surovou vodou je zásobována z vodního díla Šance v Beskydech. Je součástí Ostravského oblastního vodovodu, provozuje ji společnost Severomoravské vodovody a kanalizace Ostrava a.s. Pitnou vodou zásobuje téměř 60 měst a obcí na Frýdecko-Místecku, Karvinsku, Novojičínsku, Opavsku, Ostravsku a také v příhraniční části Polska (Jestrebie-Zdroj).\n\nSouběžně s výstavbou úpravny vody probíhalo budování údolní nádrže Šance na toku Ostravice nad stejnojmennou obcí u Starých Hamrů. Současně se stavbou nádrže a úpravny vody byly budovány přívodní řady a vodojemy. Vzhledem k tomu, že Frýdecko-Místecko vykazovalo zvýšenou poptávku po dodávkách pitné vody, bylo rozhodnuto využít již postavené objekty a technologie (byl dokončen přivaděč surové vody z prostoru pod hrází, vodojem, armaturní komora a vybudován byl přívodní řad k Bašce a Frýdku-Místku) tak, aby došlo k uspíšení zásobování obyvatelstva. S odběrem 80 litrů za sekundu z již hotového vývaru přehrady Šance se začalo v červenci roku 1969. Toto provizorium trvalo do května 1971, kdy byla na ještě nedokončené úpravně uvedena do provozu nová technologie úpravy vody - mikrofiltry. Kapacita úpravny vzrostla o 300 litrů za sekundu.\n\nV prosinci 1983 došlo k rozšíření úpravny o další dva pískové filtry. Kapacita se tak zvýšila až na 1800 litrů za sekundu. Následně došlo k dalšímu rozšíření a konečná kapacita úpravny dosáhla 2 200 litrů za sekundu.\n\nV 90. letech 20. století došlo k realizaci dalších modernizací a rekonstrukcí (malá vodní elektrárna vyrábějící elektřinu s využitím potenciálu dopravované vody v potrubí, vybudován lapák písku k lepší separaci pískových zrn, Dávkování oxidu chloričitého, kompletní automatizace úpravny).\n\nSurová voda je dodávána gravitačně z přehrady Šance. Voda je nízce mineralizovaná, velmi měkká až měkká, slabě alkalické reakce. Jde o velmi kvalitní vodu s nízkým obsahem dusičnanů. Z úpravny směřuje voda gravitačně a částečným čerpáním dvěma přivaděči Beskydského skupinového vodovodu převážně přes vodojemy do spotřebišť.\n\nSurová povrchová voda je do úpravny vody přiváděna na otevřené pískové rychlofiltry. Jako koagulant se před filtry dávkuje síran hlinitý a je prováděna předoxidace surové vody (chorem a chlordioxidem). Do upravené vody je dávkováno vápno ve formě vápenné vody pro zvýšení pH a plynný chlor. Od r. 1996 je v provozu zařízení na výrobu a dávkování chlordioxidu. Prací vody z praní filtrů jsou zahušťovány ve dvou horizontálních sedimentačních nádržích a po kondicionování s vápnem zpracovávány na kalolisech.\n"}
{"id": "1140022", "url": "https://cs.wikipedia.org/wiki?curid=1140022", "title": "Křížková cesta", "text": "Křížková cesta\n\nOkruh zvaný Křížková cesta byl vytvořen v roce 2012, má charakter naučné stezky a spojuje téměř třicet drobných sakrálních památek v okolí vrchu Vladař na Žluticku v jihovýchodní části okresu Karlovy Vary.\n\nV roce 2015 byl péčí obce Pšov vyznačen v terénu.\n\nStezku včetně propagačních materiálů zajistilo občanské sdružení Spolek okrašlovací Vladař. Cesta je okruhem, spojujícím 23 lokalit s celkem 28 sakrálními památkami, z drtivé většiny opravenými či renovovanými, příp. v terénu nově umístěnými, po roce 2000. \n\nCesta začíná na náměstí ve Žluticích a okolo Semtěše, Pšova, Močidlce, Bohuslavi, Vladořic, Kolešova a Strabovského Mlýna se vrací zase do Žlutic. Okruh dlouhý zhruba 20 km je přednostně určen cyklistům, protože vede po silnicích II. a III. třídy a částečně po zpevněných polních cestách, ale je využíván i pěšími turisty, zejména v okolí Močidlce, Vladořic a Kolešova. Jejím cílem je seznámit návštěvníky s drobnými sakrálními památkami, jako jsou křížky, boží muka, náboženské výjevy, kapličky apod., kterých je v oblasti velké množství a mnohdy zůstávají nepovšimnuty, nehledě na obtížné dohledání jejich konkrétní historie. Trasa byla následně v terénu vyznačena pomocí standardního značení žlutými tabulkami cyklotrasy s logem stezky, ovšem značení je instalováno pouze ve výše zmíněném směru, tedy ze Žlutic směrem na Semtěš. Značení končí u žel. zastávky Záhořice v místě zvaném Záhořický kříž. Shodné tabulky v blízkosti jednotlivých zastavení také uvádějí názvy památek. \n\nStezka je vyobrazena na informačních tabulích a propagačních materiálech. Mapku i s informacemi je možné získat např. v informačních střediscích ve Žluticích, Chyších či Rabštejně nad Střelou. \n\nKrajinou pod Vladařem byly v posledních letech vybudovány další naučné či jiné stezky, které se trasami s touto z části mohou prolínat. \n\n"}
{"id": "1140023", "url": "https://cs.wikipedia.org/wiki?curid=1140023", "title": "Guariento di Arpo", "text": "Guariento di Arpo\n\nGuariento di Arpo, nesprávně někdy uváděn jako Guerriero (přibližně 1310–1370), byl italský gotický malíř. Jeho příjmení \"di Arpo\" se vztahuje k otci, nikoli k místu narození.\n\nJako místo narození se uvádí Piove di Sacco. Umělec pracoval mezi lety 1338–1367 v Padově pro pány z Carrary a také v Benátkách a Bolzanu. Roku 1338 namaloval fresky v Kostele poustevníků v Padově (\"Chiesa degli Eremitani\") a mezi lety 1340–45 je potvrzena jeho práce pro padovský kostel sv. Františka. Roku 1951 zhotovil fresku v kostele sv. Augustina (hrobka Ubertino a Jacopo I. Da Carrara). Kolem roku 1357 vyzdobil freskami soukromou kapli a lodžii Královského paláce pánů z Carrary v Padově (\"Palazzo Carrara\").\n\nOd roku 1361 pracoval v Benátkách, nejprve v apsidě baziliky svatých Jana a Pavla (hrob dóžete Dolfina). Roku 1365 u něj dóže Marco Corner objednal fresku pro sněmovní místnosti Velké rady v Dóžecím paláci.\n\nV první polovině 70. let 14. století vytvořil fresky v kněžišti a apsidě kostela Poustevníků v Padově. Je pohřben v kostele San Bernardino v Padově.\n\nŽákem a spolupracovníkem Guarienta di Arpo byl benátský malíř Niccolò Semitecolo, autor návrhu mozaiky \"Posledního soudu\" na Zlaté bráně katedrály sv. Víta.\n\nV díle Guarienta di Arpo, podobně jako u Paola Veneziana, který byl zhruba o 10 let starší, je přítomná benátská byzantská tradice, patrná v bohatství dekorací, hieratickém uspořádání figur, kaligrafické kresbě vlasů a typologii tváří. Zároveň se u něj objevují realistické prvky v prostorové struktuře trůnu a snaha o individualizaci portrétů.\n\nJeho figury, vycházející z obvyklých gotických vzorů a středověké angelologie, jsou protáhlé ve tvaru písmene \"s\", s bohatě řasenými oděvy, ale jejich plasticita již odráží vliv Giottovy školy. Na Guarientových freskách ze 70. let 14. století v padovském Kostele poustevníků jsou v narativních scénách s životy svatých realisticky zachycené výhledy do krajiny. Nevzdaluje se sice tradičním gotickým schématům, ale ve vedení kresby a barevnosti jsou zdůrazněny dramatické aspekty děje.\n\nStylizací mužských hlav navazuje na Guarienta di Arpo a jeho žáka Niccolò Semitecola autor fresek v ambitu kláštera Na Slovanech, označovaný jako Mistr emauzského cyklu.\n\n\n\n"}
{"id": "1140024", "url": "https://cs.wikipedia.org/wiki?curid=1140024", "title": "Marie Josefa Portugalská", "text": "Marie Josefa Portugalská\n\nInfantka Marie Josefa Portugalská (celým jménem: \"Maria José Joana Eulália Leopoldina Adelaide Isabel Carolina Micaela Rafaela Gabriela Francisca de Assis e de Paula Inês Sofia Joaquina Teresa Benedita Bernardina\"; 19. března 1857, Schloss Bronnbach – 11. března 1943, Mnichov) byla portugalská infantka a později vévodkyně z Bavorska.\n\nByla čtvrté dítě a třetí dcera krále Michala I. Portugalského a jeho manželky Adelaidy Löwenstein-Wertheim-Rosenberg. Měla sestry Marii Annu Portugalskou, velkovévodkyně Lucemburská a Marie Antonie Portugalská, vévodkyně z Parmy. Jejím jediným bratrem byl Michael, vévoda z Braganzy.\n\nDne 29. dubna 1874 se vdala za Karla Teodora, vévodu z Bavorska, mladšího bratra Alžběty Bavorské.\n\nPár žil v Mnichově kde založily Oční kliniku Herzog Carl Theodor. Zemřela 11. března 1943 ve věku 85 let. Pohřbena byla v opatství Tegernsee.\n\n"}
{"id": "1140027", "url": "https://cs.wikipedia.org/wiki?curid=1140027", "title": "Emiráty Spojených arabských emirátů", "text": "Emiráty Spojených arabských emirátů\n\nEmiráty Spojených arabských emirátů jsou celky nejvyšší úrovně Spojených arabských emirátů. Do jednotného státu se spojilo 2. prosince 1971 šest emirátů (Abú Zabí, Adžmán, Dubaj, Fudžajra, Šardžá, Umm al-Kuvajn) a 10. února 1972 se připojil sedmý emirát Rás al-Chajma.\n"}
{"id": "1140030", "url": "https://cs.wikipedia.org/wiki?curid=1140030", "title": "Šťavnatka slonovinová", "text": "Šťavnatka slonovinová\n\nŠťavnatka slonovinová (\"Hygrophorus eburneus\") je jedlá houba, typový druh rodu šťavnatka čeledi šťavnatkovité. Roste v Evropě, Severní Americe a v severní Africe, plodnice tvoří od září do listopadu.\n\n\n"}
{"id": "1140033", "url": "https://cs.wikipedia.org/wiki?curid=1140033", "title": "Marie z Guimarães", "text": "Marie z Guimarães\n\nInfantka Marie z Guimarães (12. srpna 1538, Lisabon - 7. září 1577, Parma) byla portugalská infantka, dcera infanta Eduarda Portugalského, vévody z Guimarães (syn Manuela I. Portugalského) a jeho manželky Isabely z Braganzy. Dne 11. listopadu 1565 se vdala za prince Alexandra Farneseho, pozdějšího vévodu z Parmy a Piacenzy a stala se Dědičnou princeznou Parmy.\n\nZemřela 7. září 1577 a pohřbena byla ve Svatyni Santa Maria della Steccata v Parmě.\n\n"}
{"id": "1140037", "url": "https://cs.wikipedia.org/wiki?curid=1140037", "title": "Pečicí papír", "text": "Pečicí papír\n\nPečicí papír (též pergamenový papír) je papír z celulózy, který slouží k pečení jako jednorázový nepřilnavý povrch. Neměl by se zaměňovat za voskový papír.\n\nModerní pergamenový papír je vyroben z dřevoviny, která je ponořena do lázně kyseliny sírové (metoda podobná výrobě pauzovacího papíru) nebo též chloridu zinečnatého. Tento proces částečně papír rozpustí. Tato úprava vytvoří sířený zesítěný materiál s vysokou hustotou, stabilitou a tepelnou odolností a s nízkou povrchovou energií – čímž dodává nepřilnavost. Takto upravený papír má podobný vzhled jako tradiční pergamen a vzhledem ke své stabilitě bývá někdy užíván tam, kde se používal tradiční pergamen. K dosažení lepších vlastností se přidává silikon.\n\nBěžně se využívá jako náhrada vymazávání plechu na pečení tukem nebo při vaření v páře či vaření v uzavřeném sáčku vyrobeném z pergamenu (tzv. metoda En papillote).\n\nPečicí papír se rovněž užívá pro svou nepřilnavost jako náhrada za voskový papír. Ale voskovaný papír nejde využít jako pečicí neboť by v troubě vytvářel kouř a ovlivňoval chuť pokrmu.\n\nObvykle by měl být použit pouze do teploty 250 °C a nepřijít do přímého kontaktu se zdrojem tepla.\n"}
{"id": "1140040", "url": "https://cs.wikipedia.org/wiki?curid=1140040", "title": "Archambaud VIII. Bourbonský", "text": "Archambaud VIII. Bourbonský\n\nArchambaud VIII. Bourbonský řečený \"Veliký\" ( \"Archambaud le Grand\", † 23. srpna 1242, Cognat-Lyonne) byl pán z Bourbonu.\n\nNarodil se jako syn Víta z Dampierre a Matyldy, dcery Archambauda Bourbonského, dědičky bourbonského panství. Byl pojmenován po svém dědovi z matčiny strany. Roku 1216 se po smrti otce ujal správy panství. Byl dvakrát ženatý, první choť Alici zapudil a oženil se s Beatrix z Montluçonu, držitelkou panství Montluçon, jež po svatbě připadlo Archambaudovi.\n\nByl těžce zraněn v bitvě u Taillebourgu a o měsíc později zranění podlehl. Společně s Beatrix byl pohřben v cisterciáckém klášteře Bellaigue.\n"}
{"id": "1140046", "url": "https://cs.wikipedia.org/wiki?curid=1140046", "title": "Jarmila Balážová", "text": "Jarmila Balážová\n\nJarmila Balážová (* 5. ledna 1972 Brno) je česká novinářka, moderátorka a romská aktivistka.\n\nOdmaturovala na Gymnáziu Brno, Křenová 36. V roce 1997 vystudovala na Fakultě sociálních věd Univerzity Karlovy žurnalistiku. V letech 1992–1998 pracovala v Českém rozhlase v romské redakci, kde připravovala romské vysílání \"O Roma vakeren\". Od roku 1997 působila jako šéfredaktorka romského měsíčníku \"Amaro gendalos\". Od roku 1999 pracovala v České televizi jako dramaturgyně pořadů pro děti a mládež, moderovala zde dětský diskusní pořad Tykadlo a talk show \"Rozhovory Jarmily Balážové\". Na TV Nova uváděla pořad Áčko. V letech 2003–2014 byla šéfredaktorkou měsíčníku \"Romano voďi\". V letech 2002–2013 spolupracovala s Českým rozhlasem 6, kde připravovala a uváděla pořady \"Zaostřeno na lidská práva\", \"Studio STOP\", \"Rozmluvy\", \"Zaostřeno na mladé\" a \"Hovory o vědě\". Do roku 2014 působila jako předsedkyně správní rady obecně prospěšné společnosti ROMEA. Od roku 2014 pracovala jako tisková mluvčí ministra pro lidská práva Jiřího Dienstbiera, od listopadu 2015 stejnou pozici vykonává na ministerstvu školství.\n\n"}
{"id": "1140047", "url": "https://cs.wikipedia.org/wiki?curid=1140047", "title": "TNMK", "text": "TNMK\n\nTNMK ( ) je ukrajinská hip-hopová skupina. Založena byla v roce 1994 v Charkově.\n\n\n\n\n"}
{"id": "1140048", "url": "https://cs.wikipedia.org/wiki?curid=1140048", "title": "Ogma", "text": "Ogma\n\nOgma či Oghma je postava z irské mytologie. Jako člen Tuatha Dé Danann je často považován za božstvo, snad spřízněné s galským Ogmiem.\n\nBojoval v první bitvě na Mag Tuired, při které Tuatha Dé Danann dobyli na Firbolzích. Pod vládou krále Brese byl Ogma donucen nosit palivové dříví, ale přesto byl jediným ze svého lidu, který předváděl před králem své atletické a bojové dovednosti. Poté co se na trůn znovu dostal Nuadu stal se Ogma jeho šampiónem. Jeho pozice byla ohrožena příchodem Lugha ke dvoru, tak jej Ogma vyzval tím že zvedl velký kámen, k jehož přesunutí bylo normálně potřeba osmdesát volů a mrštil jím z Tary, Lugh odpověděl tím, že kámen hodil zpět. Když Nuadu pověřil Lugha velením v druhé bitvě na Mag Tuired stal se Ogma Lughovým šampiónem a slíbil, že odrazí fomorského krále Indecha a jeho osobní stráž a pobije třetinu nepřátel.\n\nOgma se často objevuje v triádě se svým bratrem Dagdou a nevlastním bratrem Lughem a někdy jsou společně nazýváni \"trí dée dána\", tedy tři bohové řemesel, což je však označení které se používá i pro jiné trojice božstev. Jeho otcem je Elatha a za jeho matku je zpravidla označována Ethniu, někdy též Étaín, jeho syny jsou Delbaeth a Tuireann. Po Ogmovi je pojmenován písmo ogam, které podle mýtů vymyslel.\n\nPodle odborníků na keltskou mytologii představuje Ogma pozůstatky dávného keltského božstva. Na základě jeho bojové zdatnosti a vynálezu písma ogam jej lze srovnat s Ogmiem, galským božstvem spojovaným s výmluvností a zaměňovaného s Héraklem. John A. MacCulloch porovnal Ogmův epiteton grianainech \"sluneční tvář\" s Lúkianovým popisem \"usmívající se tváře\" Ogmia a naznačuje, že Ogmova pozice jako šampióna Tuatha Dé Danann lze odvozovat od \"primitivního zvyku burcování emocí válečníků výmluvnými prosloví před bitvou\", ač podporu pro takovou hypotézu lze nalézt v písemném materiálu jen stěží. Jiní badatelé, jako Rudolf Thurneysen nebo Anton van Hamel považovali spojitost mezi těmito postavami za spornou.\n\nOghma, bůh vědění, bardů a inspirace ve Forgotten Realms, prostředí pro hru na hrdiny Dungeons & Dragons, je inspirován Ogmou. Oghma byl také irský literární časopis v letech 1989 až 1998.\n"}
{"id": "1140049", "url": "https://cs.wikipedia.org/wiki?curid=1140049", "title": "Jane Tilden", "text": "Jane Tilden\n\nJane Tilden, vlastním jménem Marianne Wilhelmine Tuch (16. listopadu 1910 Ústí nad Labem, Rakousko-Uhersko - 27. srpna 2002 Kitzbühel, Rakousko) byla rakouská herečka.\n\nNarodila se jako dcera Karla a Marie Tuch. Její bratr Walter Tuch se stal kameramanem. V roce 1930 Marianne objevil režisér Max Reinhardt a nastartoval tak její kariéru. Přestěhovala se do Vídně a zvolila umělecké jméno Jane Tildem. Pod tímto jménem pak vystupovala v řadě vídeňských divadel (například Volkstheater). Svůj první film natočila v roce 1936. Začátkem války se přestěhovala do Švýcarska, kde do roku 1945 účinkovala jako vedlejší postava ve 14 filmech. Poté se vrátila do Rakouska. Kromě hraní ve filmech a televizi, získala angažmá v divadle Raimundtheater, Theater in der Josefstadt a v berlínském Theater am Kurfürstendamm. Od roku 1956 až do svého odchodu do důchodu v roce 1977 patřila Tilden do souboru Burgtheateru ve Vídni.\n\nZemřela v roce 2002 v pečovatelském domě v St. Johann in Tirol. Pochována je na hřbitově v Kitzbühelu.\n\nJane byla vdaná třikrát. S hercem Erikem Freyem, hudebním skladatelem Alexanderem Steinbrecherem a obchodníkem Johnem Josephem Blackburnem. Ve druhém manželství porodila dceru Franzisku a ve třetím dceru Jane Antoinette.\n\n\n"}
{"id": "1140056", "url": "https://cs.wikipedia.org/wiki?curid=1140056", "title": "Dětská naučná stezka sovy Rozárky", "text": "Dětská naučná stezka sovy Rozárky\n\nNaučná stezka sovy Rozárky je značený výletní okruh dlouhý 7 km, vedoucí z náměstí ve Žluticích v okrese Karlovy Vary a spojující zajímavá místa v okolí Žlutic a pod vrchem Vladař. Charakter stezky a informačních tabulí ji předurčuje především rodinám s dětmi.\n\nStezku včetně tabulí, instalovaných výtvorů, laviček, propagačních materiálů a terénních úprav vytvořilo v roce 2012 občanské sdružení Spolek okrašlovací Vladař. Cesta je značena žlutobílou značkou výletního okruhu a vede ze žlutického náměstí přes místní část Lomnice, Hradský Dvůr na železniční zastávku Záhořice, odkud se údolím Střely a částečně mlýnským náhonem vrací do Žlutic. Od rozcestí V Rokli vede odbočka stezky do vsi Kobylé. V seznamu tras KČT má číslo 9265.\n\nStezka původně vznikla coby výletní okruh pro hosty penzionu Nad Hradbami a vedla ze Žlutic do vsi Kobylé na farmu Babiččin dvoreček. Původní myšlenka přerostla svůj rámec a v současnosti je stezka řádným turistickým okruhem a naučnou stezkou. Je zde umístěno 15 malovaných tabulí vytvořených výtvarníkem Daliborem Nesnídalem, které seznamují především děti s okolními zajímavostmi, na některých místech stezky jsou doplněny i sochy a další výtvory. Jedním z cílů stezky byla i vesnická minizoo Babiččin dvoreček v Kobylé, ale její provoz je od roku 2014 v útlumu. \n\nVedení celé trasy je vyobrazeno na informačních tabulích a propagačních materiálech. Mapku i s informacemi je možné získat v informačních střediscích ve Žluticích, Chyších, Toužimi a Rabštejně nad Střelou a jsou také ke stažení na stránkách o naučné stezce. \n\nKrajinou pod Vladařem byly v posledních letech vybudovány další naučné či jiné stezky, které se trasami s touto z části mohou prolínat. \n\n"}
{"id": "1140057", "url": "https://cs.wikipedia.org/wiki?curid=1140057", "title": "Vjačeslav Vsevolodovič Ivanov", "text": "Vjačeslav Vsevolodovič Ivanov\n\nVjačeslav Vsevolodovič Ivanov (rusky \"Вячесла́в Все́володович Ива́нов\"; 21. srpna 1929, Moskva – 7. října 2017) byl významný ruský filolog a indoevropeista, známý zejména svou glottalickou teorií indoevropských souhlásek a umístěním indoevropské pravlasti do oblasti Arménské vysočiny a Urmijského jezera.\n\nVjačeslavovým otcem byl Vsevolod Ivanov, jeden z nejvýznamnějších sovětských spisovatelů, jeho matka byla herečka pracující v divadle Vsevoloda Mejercholda. Jeho dětství byla poznamenáno nemocí a válkou, kterou strávil evakuován v Taškentu. Vystudoval Moskevskou univerzitu (1955) a pracoval na ní do roku 1958, kdy byl pro své sympatie s Borisem Pasternakem a Romanem Jakobsonem, vyhozen. V této době významně přispěl k indoevropským studiím a stal se jednou z hlavních autorit v oboru chetitštiny. Po propuštění z univerzity pracoval v Institutu přesné mechaniky a výpočetní techniky a předsedal lingvistické sekci vědecké rady pro kybernetiku Akademie věd, od roku 1961 pracoval v Institutu slavistiky Akademie věd.\n\nBěhem raných 60. let se Ivanov stal jedním z prvních sovětských badatelů s vážným zájmem o vývoj sémiotiky. S Vladímírem Toporovem pracoval na několika lingvistických monografiích, zahrnujících přehled sanskrtu. V roce 1962 se připojil k Toporovovi a Jurijovi Lotmanovi v založení tartusko-moskevské sémiotické školy.\n\nV 80. letech pracoval s Tamazem Gamkrelidze na nové teorii indoevropských migrací, kterou vyložil v díle \"Indoevropský jazyk a Indoevropané: Rekonstrukce a historicko-typologická analýza prajazyka a protokultury\" () z roku 1985. V letech 1989 až 1993 vedl Všesvazovou státní knihovnu zahraniční literatury, byl i členem Nejvyššího sovětu Ruské sovětské federativní socialistické republiky. Zároveň roku 1992 založil a poté vedl Institut světové kultury. Od pozdních 90. let se pohyboval mezi Moskvou, kde vyučoval na Ruské státní humanitní univerzitě a od roku 2003 řídil Ruskou antropologickou školu, a Los Angeles, kde vedl kurzy na Kalifornské univerzitě. Byl také profesorem na Stanfordově a Yaleově univerzitě. Od roku 2000 byl řádným členem Ruské akademie věd.\n\n"}
{"id": "1140065", "url": "https://cs.wikipedia.org/wiki?curid=1140065", "title": "Vrtra", "text": "Vrtra\n\nVrtra, též Triširas či Višvarúpa, je védském náboženství a hinduismu démonický had či drak, protivník hromovládného boha Indry. Podobá se mu démon Vala, též poražený Indrou. Vrtra má řadu paralel v dračích či hadích protivnících indoevropských bohů a hrdinů jako je zarathuštrický Apaoša, řečtí Týfón, Pýthón a Hydra, severský Jormungand nebo albánský Kulšedra. Vrtra představuje personifikované sucho poražené Indrou jako bohem pastevců a zemědělců aby se mohly nebeské i pozemské vody dát do pohybu. Vládne magickou silou májá umožňující měnit vzhled věcí a tedy i klamat.\n\nVrtra podle rgvédského hymnu 1.32 zadržoval světové vody. Indra se na něj vypravil ozbrojen vadžrou a posilněn sómou a jeho porážce zabil i jeho matku Dánu a rozťal horu či jeskyni ukrývající vody. Podobný souboj se opakuje v pozdějším rgvédském hymnu 10. 8 kde je Vrtra pod jménem \"Triširas\" „Trojhlavý“ poražen Trita Áptjem, pomocníkem Indry, který se též účastní boje. Triširas je však označen za syna Tvaštara a z Indra se tak stal vinným bratrovraždou.\n\nV Máhábháratě se vypráví příběh o tom jak se bůh Tvaštar cítil z nejasných důvodů a tak vytvořil démona jménem Višvarúpa. S tím Indra uzavře smlouvu podle které jej nemůže zabít „ani vlhkým ani suchým, ani kamenem ani dřevem, ani hromoklínem ani zbraní, ani ve dne ani v noci“ a obejde ji tak že jej zabije za soumraku pěnou.Motiv Indrova použití mořské pěny jako zbraně se objevuje již Bhágavapuráně. V té je démon Namuči nezranitelný suchou ani mokrou zbraní v důsledku splnění přání bohem Brahmou.\n\nJaan Puhvel vykládá jméno Vrtra stejně jako jméno boha vesmírného řádu Varuny z kořene \"-vr\" „uzavřít, znemožnit pohyb, omezit“ a překládá jej jako „tarasitel, věznitel“. Martin Lichtenfield West v podobném duchu považuje toto jméno za životnou maskulinní formu neutra \"vṛtám\" „překážka, odpor“. Kromě toho je nazýván také \"Triširas\" „trojhlavý“ nebo \"Višvarúpa\" „mající všechna těla“, z nichž druhé odkazuje na jeho schopnost měnit podobu. Uvedená jména však mohou být starší než běžně užívané jméno Vrtra. Indrův titul \"Vrtrahán\" „zabiják Vrtry“ totiž vzhledem k výše zmíněné etymologii může být překládán jako „zabiják nepřátel“ či jednoduše „vítěz“.\n\nAnalogická jména lze nalézt v avestánštině. Jedná se jazatu Verethragnu, odpovídajícího Vrtrahánovi, a zosobňujícího vítězství a démona Apaošu. Jméno Apaoša vychází z \"*ap(a)-vrt-\" „vody zadržující a tento démon je poražen Tišrjou.\n"}
{"id": "1140068", "url": "https://cs.wikipedia.org/wiki?curid=1140068", "title": "Echosmith", "text": "Echosmith\n\nEchosmith je americká indie popová kapela založená v roce 2009 ve městě Chino v Kalifornii. Jejími členy jsou tři sourozenci: Noah, Sydney a Graham Sierotovi, do roku 2016 byl členem kapely i bratr Jamie. V květnu 2012 se jejich vydavatelem stala známá společnost Warner Bros. Records. Mediální pozornost na sebe kapela strhla hlavně díky skladbě „Cool Kids“, která obsadila 13. místo v prestižním americkém žebříčku Billboard Hot 100 a byla certifikovaná dvojí platinovou deskou od RIAA za prodej více jak 2 milionů digitálních skladem ve Spojených státech.\n8. října 2013 kapela vydala své debutové album s názvem \"Talking Dreams\".\n\nSkupina je popisována jako ovlivněná indie rockem a dance-rockem z 80. let. Jejich vzorem je kapela The Smiths. Zpěvačka Sydney je hudebními kritiky porovnávána s Ellie Goulding.\n\n\n\n\n\n\n"}
{"id": "1140071", "url": "https://cs.wikipedia.org/wiki?curid=1140071", "title": "Kostel svaté Kateřiny (Obora)", "text": "Kostel svaté Kateřiny (Obora)\n\nKostel svaté Kateřiny v Oboře je barokní sakrální stavbou s renesanční věží. Je chráněn jako kulturní památka České republiky.\n\nJiž ve 14. století byl v obci farní kostel, který je zmiňovaný v letech 1363 a 1384. Původní středověký kostel byl v roce 1731 nahrazen nově postaveným. Po roce 1945 kostel zchátral. Důkladně byl opraven v roce 2008.\n\nKostel je barokní, jednolodní a obdélný. Má užší trojboce uzavřený presbytář, po jehož jižní straně se nachází nízká předsíňka a po severní straně starší hranolová věž. V hlavním průčelí je plochý rizalit, který je zakončený obdélným štítem s bočními volutovými zdmi a trojúhelníkovým nástavcem. V ose je obdélný portál s trojúhelníkovým rozeklaným štítem s kartušemi. Boční fasády a závěr kostela má lizénové rámce a obdélná okna. Mohutná hranolová věž je členěna římsami. Na její východní straně jsou malá obdélná okénka. Nad větším, polokruhově zakončeným oknem posledního patra se nachází reliéf (zřejmě renesanční). Na jednom z kvádrů severovýchodního nároží věže jsou špatně patrné vyryté tvary.\n\nPresbytář má valenou klenbu se dvěma stýkajícími se lunetami. Závěr je sklenut paprsčitě. Po jižní straně se nachází pravoúhlý portál ve velkém mělkém výklenku. Po severní straně je obdélný vchod do sakristie. Nad ním je v patře věže oratoř, která je otevřená do lodi velkým obdélným oknem a je sklenutá valenou klenbou se stýkajícími se lunetami. V závěrové stěně presbytáře je segmentově zakončený výklenek. V bočních stěnách závěru jsou oválná okna. Triumfální oblouk je polokruhový. Loď kostela je kryta stropem s fabionem a štukovým rámcem. Kruchta je dřevěná a spočívá na dvou dřevěných pilířích. Ve věži je v každém patře jedna velká prostora. Do 1. patra vede točité schodiště, do vyšších pater je schodiště v síle zdi.\n\nZařízení kostela je převážně rokokové z období kolem poloviny 18. století. Hlavní oltář je rokokový s obrazem \"Zasnoubení sv. Kateřiny\" a se sochami sv. Václava a sv. Víta. Boční oltáře jsou rokokové. Boční oltář sv. Jana Nepomuckého je se sochami sv. Jana Nepomuckého, sv. Matěje a sv. Heleny. Boční oltář \"Ukřižování\" je vybaven krucifixem a sochami sv. Jana a Panny Marie. Boční oltář Panny Marie je vybavenou sochou Panny Marie a soškami světců. Kazatelna je také rokoková. Jsou na ní sochy evangelistů a reliéf \"Kristovy cesty do Emauz\". Dvě barokní zpovědnice pocházejí z 1. poloviny 18. století. Obrazy sv. Václava, sv. Floriána a sv. Martina jsou z roku 1734. V kostele se nachází též barokní obraz sv. Jana Nepomuckého. Křtitelnice je pozdně gotická, opuková a osmiboká. Víko křtitelnice je barokní a je opatřené soškou \"Křtu Kristova\".\n\nPoblíž kostela na čp. 1 se nachází barokní fara. Je to obdélná, jednopatrová budova s obdélnými okny s parapetem, který je zdobený vpadlým polem. Přilehlý hospodářský dvůr má barokní bránu.\n\n"}
{"id": "1140073", "url": "https://cs.wikipedia.org/wiki?curid=1140073", "title": "Bartosz Szeliga", "text": "Bartosz Szeliga\n\nBartosz Szeliga [bartoš šeliga] (* 10. ledna 1993, Nowy Sącz) je polský fotbalový záložník či obránce, od ledna 2013 působící v klubu Piast Gliwice. Je bývalým mládežnickým reprezentantem Polska. Nastupuje na kraji zálohy. Jeho mladší bratr Michał je fotbalový obránce, který od sezony 2013/14 hraje za A-tým Sandecja Nowy Sącz.\n\nJe odchovancem klubu Sandecja Nowy Sącz, v jehož dresu debutoval v seniorské kopané.\n\nV zimním přestupovém období sezony 2012/13 odešel na hostování do jiného polského klubu Piast Gliwice.\n\nV Ekstraklasa za Piast debutoval v ligovém utkání 16. kola (25. 2. 2013) proti mužstvu Górnik Zabrze (prohra Gliwic 1:0), odehrál celý zápas. Do konce ročníku si připsal dva starty, v kterých branku nedal.\n\nV lednu 2014 do klubu přestoupil. Svůj první gól za tým a zároveň premiérový v ročníku vstřelil proti klubu Widzew Łódź, když v 81. minutě otevřel skore zápasu (utkání nakonec skončilo remízou 1:1). Sezonu zakončil s bilancí 14 odehraných zápasů, v nichž se jednou střelecky prosadil.\n\nV 8. kole (14. září 2014) proti týmu Górniku Zabrze vstřelil v 84. minutě rozhodující branku na 2:1. Další přesný střelecký zásah si připsal v následujícím kole, když vstřelil na domácí půdě první branku svého týmu proti KS Cracovia (výhra Piastu 4:2). 3. 11. 2014 na půdě týmu Podbeskidzie Bielsko-Biała vsítil v 70. minutě svůj třetí gól v ročníku (zápas skončil výhru Piastu 4:2). O dva týdny později vstřelil proti Lechu Poznaň vyrovnávací gól na 2:2 (utkání skončilo výhrou Gliwic 3:2). 7. 3. 2015 vstřelil v utkání proti Górniku Zabrze (remíza 2:2) svoji pátou branku v ročníku, když v 64. minutě dal branku na 2:1. Dohromady v ročníku odehrál 31 utkání, dal v nich pět branek.\n\n15. října 2015 podepsal s mužstvem nový kontrakt na dva a půl roku. Ve 21. kole v zápase hraném 20. prosince 2015 proti Lechu Poznań vsítil v 15. minutě první rozhodující gól střetnutí (zápas skončil výhrou Piastu 2:0) a zároveň dal svoji premiérovou branku v ročníku. Podruhé v ročníku se střelecky prosadil v nadstavbové části (v celkově 30. kole) proti klubu Jagiellonia Białystok (výhra Piastu 2:0), když ve 37. minutě dal rozhodující branku. Svůj třetí gól v sezoně dal v utkání 6. kola nadstavbové části (celkově 36. kola) proti Ruch Chorzów (výhra Piastu 3:0). Celkem v ročníku 2015/16 odehrál 25 utkání, ve kterých se třikrát střelecky prosadil. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 a remízoval s ním 0:0. Poprvé v sezoně se prosadil v utkání 1. kola hraného 17. 7. 2016 proti mužstvu KS Cracovia (prohra 1:5), když v 76. minutě vstřelil jedinou branku svého týmu v střetnutí.\n\nAktuální k 28. květnu 2016\n\nBartosz Szeliga odehrál v roce 2013 dva zápasy za Polsko U20.\n\n"}
{"id": "1140079", "url": "https://cs.wikipedia.org/wiki?curid=1140079", "title": "Christian Grashof", "text": "Christian Grashof\n\nChristian Grashof (*5. srpna 1943 Jablonec nad Nisou, Říšská župa Sudety) je německý herec.\n\nGrashof vyrůstal v Löbau, v letech 1964-67 studoval na Staatlichen Schauspielschule Berlin. Debutoval v divadle Theater Karl-Marx-Stadt, kde působil v letech 1967-70. V roce 1970 získal angažmá v berlínském Deutsches Theater, to přerušil jen na dva roky (1990–92), kdy působil v Schillertheater. Mimo jiné hostoval také v divadle Thalia Theater v Hamburku.\n\nPřed televizními kamerami se poprvé objevil ještě na škole v roce 1966. Od té doby hrál v řadě filmů a seriálů.\n\n\n"}
{"id": "1140082", "url": "https://cs.wikipedia.org/wiki?curid=1140082", "title": "Radosław Murawski", "text": "Radosław Murawski\n\nRadosław Murawski (* 22. dubna 1994, Gliwice) je polský fotbalový záložník, od července 2011 působící v A-týmu Piastu Gliwice. Je bývalým mládežnickým reprezentantem Polska.\n\nJe odchovancem klubu Piast Gliwice, kde prošel všemi mládežnickými kategoriemi.\n\nPřed sezonou 2011/12 se propracoval do prvního týmu.\n\n18. dubna 2012 v utkání I ligy (druhé nejvyšší soutěže) proti Olimpia Elbląg debutoval za A-mužstvo Piastu, když odehrál 45 minut. V ročníku odehrál celkem dva zápasy, ve kterých gól nevsítil. Piast postoupil do Ekstraklasy.\n\nV Ekstraklase za mužstvo debutoval v ligovém utkání 15. kola (8. 12. 2012) proti GKS Bełchatów (výhra Gliwic 3:1), když v 90 minutě vystřídal Wojciecha Kędzioru. 12. května 2013 nastoupil v 90. minutě zápasu na hřiště proti Śląsku Wrocław a ani ne po minutě strávené na hrací ploše rozhodl třetím gólem svého týmu o výhře 3:2 nad Śląskem. Ročník zakončil s bilancí 9 zápasů, ve kterých vsítil jeden gól.\n\nDíky 4. místu v předešlem ročníku nejvyšší soutěže se s týmem kvalifikoval do 2. předkola Evropské ligy UEFA, kde se Piast střetl s ázerbájdžánským týmem Qarabağ FK. Radosław odehrál 8 minut v prvním vzájemném měření 18. července 2013 na půdě Qarabağu, kde jeho mužstvo podlehlo 2:1. Po domácí remíze 2:2 po prodloužení klub vypadl (hráč v odvetném zápase nehrál). V lize nastoupil k 18 střetnutím, gól nedal.\n\nRočník 2014/15 byl pro hráče povedený. Branku nevsítil, ale odehrál 29 zápasů z 37 možných.\n\nV létě 2015 se po odchodu dlouholetého kapitána Tomasze Podgórskiho do Ruchu Chorzów stal kapitánem mužstva. V zápase 7. kola (29. 8. 2015) proti klubu Górnik Łęczna vsítil ve 13. minutě první gól utkání (Piast vyhrál 3:0). Celkem v ročníku 2015/16 dal jeden gól v 35 střetnutích. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 a remízoval s ním 0:0.\n\nAktuální k 28. květnu 2016\n\nRadosław Murawski nastupoval v polských mládežnických reprezentacích do 19, 20 a 21 let.\n\n"}
{"id": "1140084", "url": "https://cs.wikipedia.org/wiki?curid=1140084", "title": "Petr Lexa", "text": "Petr Lexa\n\nPetr Lexa (* 5. června 1991 České Budějovice) je český zpěvák, hrající ve skupině Slza, vzniklé v roce 2014. Pod přezdívkou Hoggy působil také jako youtuber a hrál též v televizním seriálu \"Přístav\", ke kterému společně s Lukášem Bundilem, spoluhráčem z kapely, vytvořil znělku „Katarze“.\n\nJiž při studiu základní školy se zajímal o divadelní herectví. Právě díky lekcím herectví, které navštěvoval, získal i roli na scéně divadla s otáčivým hledištěm v Českém Krumlově. Když bylo Petrovi deset let (2001), narodil se jeho mladší bratr Filip. V roce 2009 se začal více věnovat hudbě a natočil tehdy i první cover píseň, kterou zveřejnil na YouTube. Byl jedním z finalistů soutěže Hlas Česko Slovenska a dvojnásobným účastníkem soutěže Česko Slovenská Superstar. V roce 2015 se stal vítězem mužské kategorie Blogger roku. Jeho přítelkyní je blogerka, influencerka, modelka a Česká miss World 2016 Natálie Kotková.\n\nNa YouTube vystupuje pod přezdívkou Hoggy. Také měl ještě jeden kanál, na který přidával své hudební cover verze, ale kvůli tomu, že začal působit ve skupině Slza, tak všechny covery z tohoto kanálu smazal (skupinu Slza založil Lukáš Bundil, který hledal vhodného zpěváka a právě při hledání na YouTube narazil na několik cover písní od Petra). Na svém YouTube kanále měl Hoggy v květnu 2016 přes 650 000 odběratelů. S youtube však pokračuje. Na konci roku 2016 se rozhodnul kanál Hoggy ukončit a začít natáčet jako Petr Lexa, to se ale moc nechytlo a necelý rok později se vrátil na kanál Hoggy, kde ale nyní natáčí pouze sketche.\n\n"}
{"id": "1140086", "url": "https://cs.wikipedia.org/wiki?curid=1140086", "title": "Viktor Růžička", "text": "Viktor Růžička\n\nViktor Růžička (10. března 1943 Praha, Protektorát Čechy a Morava – 13. února 2014) byl český kameraman.\n\nPoprvé se ke kamerování dostal v roce 1965, kdy natáčel studentský film Petra Tučka \"Divoká holka\". Koncem 70. let natáčel s Vladimírem Sísem slavný muzikál Balada pro banditu. Posledním filmem, který dělal v Česku, byla pohádka Nesmrtelná teta od režiséra Zdeňka Zelenky. Poté se přestěhoval do Německa, kde pracoval především jako televizní kameraman.\n\n\n"}
{"id": "1140088", "url": "https://cs.wikipedia.org/wiki?curid=1140088", "title": "Gama² Normae", "text": "Gama² Normae\n\nGama² Normae je nejjasnější hvězda v souhvězdí Pravítka. Její zdánlivá hvězdná velikost je 4,02 a tato obří hvězda spektrální třídy G<nowiki>8</nowiki> je od Slunce vzdálena asi 129 světelných let.\n\nTaké jde o těsnou optickou dvojhvězdu, druhá složka má však hvězdnou velikost jen 10.\n"}
{"id": "1140112", "url": "https://cs.wikipedia.org/wiki?curid=1140112", "title": "Roland Schröder", "text": "Roland Schröder\n\nRoland Schröder (* 17. srpna 1962, Köthen, Německá demokratická republika) je bývalý východoněmecký veslař. Na Letních olympijských hrách 1988 v Soulu získal zlatou medaili na čtyřce bez kormidelníka.\n\n"}
{"id": "1140114", "url": "https://cs.wikipedia.org/wiki?curid=1140114", "title": "Schröder", "text": "Schröder\n\nSchröder je příjmení více osob:\n\n"}
{"id": "1140119", "url": "https://cs.wikipedia.org/wiki?curid=1140119", "title": "Pál Dárdai", "text": "Pál Dárdai\n\nPál Dárdai (* 16. března 1976, Pécs, Maďarsko) je bývalý maďarský fotbalový záložník a reprezentant. Mimo Maďarsko působil na klubové úrovni v Německu.\nPo ukončení aktivní hráčské kariéry se stal trenérem, vedl mj. reprezentaci Maďarska a od roku 2015 je hlavním koučem německého klubu Hertha Berlín.\n\nV Maďarsku hrál za kluby Pécsi MFC a Budapesti VSC. V letech 1997–2011 působil v Německu v klubu Hertha BSC z Berlína.\n\nDárdai debutoval v A-mužstvu Maďarska 19. 8. 1998 v přátelském zápase proti Slovinsku (výhra 2:1). Celkem odehrál v letech 1998–2010 za maďarský národní tým 61 zápasů a vstřelil 5 branek. Nehrál na žádném mistrovství světa či Evropy.\n\n"}
{"id": "1140120", "url": "https://cs.wikipedia.org/wiki?curid=1140120", "title": "Robert Nivelle", "text": "Robert Nivelle\n\nRobert Georges Nivelle (15. října 1856, Tulle, Francie – 22. března, 1924, Paříž, Francie) byl francouzský dělostřelecký důstojník, který sloužil v Boxerském povstání a v 1. světové válce. Byl velitelem a organizátorem polního dělostřelectva. S důstojníkem Philippe Pétainem velel francouzské druhé armádě v bitvě u Verdunu, kde francouzská armáda zvítězila.\n\nPo úspěších u Verdunu byl v prosinci 1916 povýšen a na západní frontě se ujal velení francouzské armády. Později byl zodpovědný za tzv. Nivellovu ofenzívu, ve které francouzská a britská armáda neuspěla při útoku u Chemin des Dames. Po této ofenzívě byl odvolán a nahrazen Philippe Pétainem. Územní zisky na francouzském úseku fronty byly malé. Výsledkem této ofenzívy bylo zmařených 230 tisíc britských a francouzských životů a 200 tisíc německých životů.\n\n"}
{"id": "1140126", "url": "https://cs.wikipedia.org/wiki?curid=1140126", "title": "Purkrabí Hradeckého kraje", "text": "Purkrabí Hradeckého kraje\n\nPurkrabí Hradeckého kraje (německy \"Burggraf des Königgrätzer Kreises\") byl jedním ze stavovských nejvyšších zemských úředníků Českého království. Byl správcem věnných měst a předsedou zvláštního soudu pro oblast hradeckého kraje. Tento soud byl obdobou pražského soudu purkrabského a soudil spory o dluhy mezi šlechtici z tohoto kraje a mezi šlechtici a měšťany, pokud obžalovaným byl šlechtic. Byl obsazován rytíři. Poprvé byl do kolegia nejvyšších zemských úředníků jmenován v dohodě mezi pány a rytíři roku 1497. Ze zemských úřadů byl nejnižší, tedy dvanáctý, takto figuroval i v Obnoveném zřízení zemském (1627). V předbělohorském období byl jmenován na doživotí, po roce 1627 pouze na pět let. Před Bílou horou přísahal králi a stavům, po Bílé hoře pouze králi a jeho dědicům. Jako spíše čestný úřad se udržel do zániku místodržitelského kolegia, jehož byl řádným členem, v roce 1748.\n\nZ titulu své funkce zaujali místa přísedících většího zemského soudu v letech 1570–1620. Do úřadu přicházeli zpravidla už s částečnými zkušenostmi plynoucími z výkonu funkcí menších úředníků, krajských hejtmanů, výběrčích posudného nebo vojenské činnosti. Po nabytí zkušeností většinou přecházeli do úřadu karlštejnských purkrabství. V předbělohorské době se majetky hradeckých purkrabí pohybovaly od 50 do 200 osedlých.\n\n\n\n"}
{"id": "1140127", "url": "https://cs.wikipedia.org/wiki?curid=1140127", "title": "Ernst Gerke", "text": "Ernst Gerke\n\nErnst Gerke (6. května 1909 Stettin – 7. února 1982 Eckernförde) byl německý právník, úředník gestapa a důstojník SS.\n\nByl synem státního úředníka, kvůli otcovu několikerému služebnímu přeložení vyrůstal ve Schwerinu, Berlíně a Kielu. Studoval práva Göttingenu a v Kielu. Do NSDAP a SA vstoupil v roce 1932, později vstoupil do SS. V roce 1942 převzal funkci šéfa pražského gestapa po Hans-Ulrichovi Geschkem, který byl převelen do Drážďan. Stal se strůjcem popravy 294 příbuzných a spolupracovníků českých parašutistů v koncentračním táboře Mauthausen, nebyl až do své smrti v západoněmeckém městě Bielefeld v roce 1982 nikdy postaven před soud, přestože Československo opakovaně žádalo o jeho vydání.\n\n"}
{"id": "1140131", "url": "https://cs.wikipedia.org/wiki?curid=1140131", "title": "Marie Tereza Löwenstein-Wertheim-Rosenberg", "text": "Marie Tereza Löwenstein-Wertheim-Rosenberg\n\nPrincezna Marie Tereza Löwenstein-Wertheim-Rosenberg (4. ledna 1870, Řím – 17. ledna 1935, Vídeň) byla princezna rodu Löwenstein-Wertheim-Rosenberg, infantka Portugalska, vévodkyně choť z Braganzy a titulární královna choť Portugalska.\n\nMarie Tereza byla páté dítě a čtvrtá dcera Karla, knížete Löwenstein-Wertheim-Rosenberg, bratra titulární královny choti Portugalska Adelaidy Löwenstein-Wertheim-Rosenberg a jeho manželky princezny Sofie Lichtenštejnské. Byla starší sestrou knížete Aloyse Löwenstein-Wertheim-Rosenberg.\n\nDne 8. listopadu 1893 se v bavorském Kleinheubachu vdala za svého bratrance Michaela, vévodu z Braganzy, jediného syna Michala I. Portugalského a jeho manželky Adelaidy Löwenstein-Wertheim-Rosenberg. Spolu měli osm dětí:\n\n"}
{"id": "1140136", "url": "https://cs.wikipedia.org/wiki?curid=1140136", "title": "Mystic", "text": "Mystic\n\nMystic je druhé studiové album skupiny Elderoth. Vydáno bylo v dubnu 2015.\n\n"}
{"id": "1140137", "url": "https://cs.wikipedia.org/wiki?curid=1140137", "title": "Johannes Ciconia", "text": "Johannes Ciconia\n\nJohannes Ciconia (kolem 1370 – mezi 10. červnem a 13. červencem 1412) byl pozdně středověký hudební skladatel a hudební teoretik. Narodil se v Lutychu jako syn kněze a vysoce postavené dámy. Většinu dospělého života působil v Itálii, jmenovitě ve službách papeže Bonifáce IX. v Římě (doložen k roku 1391) a padovské katedrály (doložen od r. 1401).\n\nCiconiův hudební styl je eklektický, využíval prvky ars nova i složitějšího stylu ars subtilior, v pozdější fázi tvorby se blížil již renesanční melodice, například ve zhudebnění písně \"O rosa bella\". Psal hudbu jak světskou (francouzská virelais, italské ballaty a madrigaly), tak duchovní (moteta a mešní hudbu, zčásti isorytmickou). Je také autorem dvou hudebních traktátů, \"Nova musica\" a \"De proportionibus\".\n"}
{"id": "1140138", "url": "https://cs.wikipedia.org/wiki?curid=1140138", "title": "Opština Sokobanja", "text": "Opština Sokobanja\n\nOpština Sokobanja (v srbské cyrilici Општина Сокобања) je srbská základní jednotka územní samosprávy ve východním Srbsku. V roce 2011 zde žilo 31 491 obyvatel, z toho přes 18 tisíc v centru samosprávné opštiny, městě Sokobanja.\n\nV opštině se nachází celkem 25 sídel.\n"}
{"id": "1140140", "url": "https://cs.wikipedia.org/wiki?curid=1140140", "title": "Vocha mořská", "text": "Vocha mořská\n\nVocha mořská (\"Zostera marina\") je druh kvetoucích, vytrvalých hydrogamních rostlin rodu vocha, které jsou trvale ponořené v mořské vodě. Tato jednodomá rostlina severní polokoule je rozšířena podél evropských břehů od polárního kruhu až po Středozemní moře, u severních břehů Afriky a v Tichéma Atlantském oceánu podél Severní Ameriky a Asie.\n\nVyskytuje se nejčastěji v chráněných mělkých vodách zálivů a zátok, vždy však pod pásmem odlivů, obvykle v hloubce okolo 3 m. Nikdy neční nad vodní hladinou, nesnáší vysušení. Nejčastěji vyrůstá v průzračné vodě na hrubém štěrku promíseném s jemným pískem, kde její kořeny mohou za příznivých podmínek pronikat i 50 cm hluboko.\n\nVocha mořská patří mezi kvetoucí cévnaté rostliny a všechny fáze jejího životního cyklu, včetně kvetení, opylování a klíčení semen, probíhají pod vodní hladinou. Rozmnožuje se jak semeny (na 1 m² jich může vzniknout i několik tisíců), tak i rozrůstáním oddenků.\n\nSnáší teplotu od 5 do 20 °C, optimální teplota vody pro klíčení a růst je od 10 do 15 °C. Je přizpůsobena pro život v chladnějších podmínkách, při poklesu teploty v zimním období listy uhynou, ale kořeny většinou přežijí a na jaře obrazí. Roste jen v nezakalené čisté vodě a bývá využívána jako indikátor znečištění pobřežních vod, eutrofizace vody podporuje růst řas, které osídlují její listy a brání fotosyntéze. Vocha mořská potřebuje ke zdárnému růstu dostatek světla, jeho dostupnost pro rostlinu klesá s výškou vodního sloupce; v jižních mořích s intenzivnějším slunečním svitem se vyskytuje i ve větších hloubkách (10 m) než v severních vodách (2 m).\n\nRostliny snižují rychlost proudění vody a suspendované částečky se kolem nich usazují. Oddenky rostoucí vodorovně se postupně dostávají stále hlouběji a hlouběji a původní rostliny začnou odumírat.\n\nPlazivý článkovitý oddenek je shluky kořínků rostoucích z jeho uzlin ukotven asi 20 cm hluboko v substrátu mořského dna. Z oddenku, hrubého 2 až 5 mm, vyrůstají bohatě větvené, vzplývavé, zelené lodyhy dvojího typu.\n\nPrvní, listové, jsou porostlé pěti až osmi střídavými, přisedlými čárkovitými listy, dlouhými 50 až 100 cm a širokými 3 až 8 mm, které jsou podélně žilnaté a na koncích mají malý hrot nebo jsou tupé. Listy mají mezi buňkami vzduchové mezery sloužící jako plovací komory udržující listy ve svislé poloze, jejich trubkovité uzavřené pochvy mají ouška dlouhá 1 mm a jazýčky ještě kratší.\n\nDruhé, květné, bývají stejně dlouhé i větvené a mívají jedno až pět ponořených, úžlabních, palicovitých květenství, která jsou zabalena do toulce jenž přechází nad květenstvím v listovou čepel. Štíhlé květenství je tvořeno jednopohlavnými květy bez květních obalů, které jsou umístěny ve dvou řadách podél zploštělého vřetene, střídavě samčí a samičí. Samčí květy mají jednu tyčinku s prašníkem, samičí obsahují semeník s krátkou čnělkou zakončenou rozdvojenou bliznou. Při opylování jsou uvolňována nesmáčívá pylová zrna slepená do vláken až 3 mm dlouhých a vznášejí se ve vodě i několik dnů, jsou tak zanášena ke zralým bliznám.\n\nPo opylení se ve vodě vyvíjejí i semena. Jsou ukryta ve 4milimetrových lahvicovitých nažkách, které mají v sobě bublinku vzduchu a po dozrání prasknou. Zralá semena jsou koncem léta rozptylována do okolí proudem vody nebo roznášena na nohou vodních ptáků. Po klesnutí ke dnu jsou vlivem vodních proudů většinou zanesena do prohlubní, které se postupně zaplní sedimentem a nové rostlinky tak snáze koření. Mohou začít klíčit podle místních podmínek v kteroukoliv roční dobu, jejich schopnost klíčit není delší než rok.\n\nRostlina se rozmnožuje i vegetativně. Rozrůstáním původního oddenku může na příhodném místě mořského dna vzniknou souvislá vegetace, tzv. podmořská louka, rozsáhlý klon jedné rostliny. Může porůstat území o rozloze až několika kilometrů čtverečních a dožívat se i desítky tisíců let.\n\nNové rostliny snižují rychlost proudění vody a suspendované částečky se kolem ní usazují. Oddenky rostoucí vodorovně se tak postupně dostávají stále hlouběji a hlouběji a původní rostliny začnou odumírat.\n\nVocha mořská, jedna z „mořských trav“, je spásána některými býložravými vodními živočichy, např. želvami, sirénami, ježovkami i některými rybami (např. ploskozubci). Mimo to jejich husté porosty jsou kolonizovány jak množstvím epifytních řas, tak i stovkami druhů drobných i větších mořských živočichů, členovců, měkkýšů nebo ryb, kteří v nich nacházejí úkryt i potravu.\n\nUtržené listy se v minulosti používaly jako hnojivo na polích, později počaly sloužit k vycpávání matrací a jako ochranný balicí materiál při přepravě křehkého zboží.\n\n\n \n"}
