{"id": "1000571", "url": "https://cs.wikipedia.org/wiki?curid=1000571", "title": "Cochemský model", "text": "Cochemský model\n\nCochemský model popisuje interdisciplinární spolupráci všech profesí a institucí, účastnících se rozvodového řízení. Všichni účastníci sporu, právní zástupci, odbory péče o děti, soud a soudní znalci se snaží rodiče dovést k dohodě ohledně péče o jejich děti, kterou rodiče sami nebo s jejich pomocí sestaví, oba ji akceptují a následně dodržují. Sledují přitom jediný cíl a to je skutečné dobro dítěte a jeho právo na oba rodiče.\n\nCochemská praxe vznikla roku 1992 v kraji Cochem-Zell v německé spolkové zemi Porýní-Falc a postupně se šíří do dalších spolkových zemí. Také v zahraničí, zejména ve skandinávských zemích, ale také v Británii nebo Japonsku nachází Cochemská praxe své příznivce a její principy jsou buď částečně nebo zcela v praxi aplikovány.\n\nZájmy dítěte, jeho právo na oba rodiče, se musí (znovu) dostat do středu pozornosti obou rodičů. Rozhádaní rodiče musí být dovedeni k tomu, aby opět převzali svou společnou rodičovskou odpovědnost a nenechali o svých dětech rozhodovat cizí osoby (OSPOD, soudní znalci, soudci aj.).\n\nVznik Cochemského modelu odstartovala velmi podstatná legislativní změna v oblasti sociálně právní ochrany dětí, která vstoupila v platnost 1. 1. 1991 jako „\"Kinder- und Jugendhilfegesetz\"“ (volně přeloženo „Zákon o pomoci a podpoře dětem a mladistvým“). Tato novelizace je mnohými vnímána jako důležitý posun paradigmatu. Nový zákon jasně formuloval vznik nároku rodičů účastnících se rozvodového řízení na poradenství ze strany Úřadu péče o mládež (Jugendamt). Zatímco starý zákon ukládal úřadu pouze vyhotovování odborných posudků pro účely soudu, nový zákon ukládal povinnost poskytnutí aktivní poradenské a podpůrné činnosti rozcházejícím se rodičům, příp. také jejich dětem.\n\nNa základě těchto změn vyvstala pro Úřad péče o mládež (\"Jugendamt\"), v rámci péče o rozcházející se rodiny, potřeba koordinované spolupráce s ostatními profesemi, které se procesu úpravy porozvodové výchovy účastní. Po nějaké době došlo k setkání zástupců výše zmíněných profesí za účelem výměny názorů a adresné kritiky vůči jednotlivým profesím a jejich počínání v procesu rozvodového řízení. Zjištění, že všechny zúčastněné profese de facto sledují stejný cíl, tedy eliminovat negativní dopady rozvodu na dítě a zachovat mu právo na oba rodiče, vedlo k založení pracovní skupiny „\"Arbeitskreis Cochem-Zell\"“, která jasně formulovala kompetence a úlohu jednotlivých profesí v rámci sporu a dala jejich spolupráci jasný rámec a pravidla.\n\nCochemský model je založen na interaktivní a flexibilní spolupráci všech zúčastněných profesí: soudci, advokáti (právní zástupci matky na jedné a otce na druhé straně), sociální pracovníci (OSPOD), odborní znalci a odborné poradny. Jejich kompetence a podíl na vzájemné spolupráci jsou všemi zúčastněnými vnímány jako rovnocenné. Všichni zástupci těchto profesí jednají s úmyslem dosáhnout nejlepšího řešení pro dítě/děti, přičemž se všichni shodují na základním principu, že při rozdělení rodičů je třeba v prvé řadě usilovat o zachování obou rodičů pro dítě/děti.\n\nVšechny profese účastnící se rodičovského sporu vedou rodiče k uvědomění si své vlastní zodpovědnosti za dítě a pomáhají jim nabýt opět společné odpovědnosti, kterou jako rodiče za společné dítě nesou. Tak, aby v důsledku nenechali o svých dětech a jejich životě rozhodovat soud, ale aby toto rozhodnutí učinili společně oni sami.\n\nCochemský model sleduje v prvé řadě zájem dítěte, nabízí ale také velmi účinnou pomoc rodičům samotným ve formě odborné poradenské péče, které se účastní oba rodiče (na odmítnutí péče se nahlíží jako na nedostatečný projev rodičovské odpovědnosti a takový rodič riskuje svěření dítěte do péče druhého).\n\nStejně jako všechny zúčastněné profese, i poradenská péče se řídí principem rychlosti a flexibility. Rychlost je klíčová pro zmírnění negativního dopadu sporu na děti a také rodiče, kteří jsou často pod tlakem emocí jako jsou strach, nejistota, pocit viny nebo ublížení. Rychlost zamezí zbytečnému vyhrocení sporu a eskalaci doprovodných problémů.\n\n"}
{"id": "1000579", "url": "https://cs.wikipedia.org/wiki?curid=1000579", "title": "Kasi Lemmons", "text": "Kasi Lemmons\n\nKaren Lemmons (* 24. února 1961, St. Louis, USA) je americká herečka a režisérka.\n\nNarodila se v St. Louis v USA do rodiny matky básnířky a psychoterapeutky a otce učitele biologie. Když jí bylo osm, tak se rodiče rozvedli a matka se svými třemi dcerami odjela do Newtonu. K filmu se dostala už v mládí, jejím největším snem bylo stát se režisérkou.\n\nPřed kamerou se poprvé objevila v roce 1979 v televizním filmu \"11th Victim\". Českým divákům pak může být známa z několika úspěšných celovečerních filmů. Patří k nim snímky jako \"Mlčení jehňátek\", \"Candyman\", \"Za branami pekla\", nebo \"Disconnect\".\n\nObjevila se také v seriálech jako \"To je vražda, napsala\", \"Cosby Show\" nebo \"Walker, Texas Ranger\".\n\nVěnuje se také režii, o které v mládí snila. Pod její taktovkou vznikly snímky jako \"Evina zátoka\", \"Šílenec\" nebo \"Z vězení do éteru\".\n\nZa svou kariéru byla nominována celkem na 7 ocenění, 5 nominací proměnila ve vítězství. Získala ceny Black Film Award, Image Award, Independent Spirit Award, NBR Award a cenu na festivalu v Palm Springs.\n\nOd roku 1995 je vdaná za herce a režiséra Vondieho Curtise-Halla, se kterým má syna Henryho Huntera a a dceru Zoru.\n\n\n\n\n"}
{"id": "1000584", "url": "https://cs.wikipedia.org/wiki?curid=1000584", "title": "Paula Wild", "text": "Paula Wild\n\nPavla Nováková (* 15. května 1974, Kroměříž) je bývalá česká modelka, pornoherečka, příležitostná herečka. V České republice a v zahraničí je známá pod uměleckým jménem Paula Wild. Českými médii bývá označována jako Královna českého pornoprůmyslu. V současné době se již této profesi ze zdravotních důvodů nevěnuje. Žije trvale v Brně, kde podniká v odvětví kosmetiky. Pavla Nováková je svobodná a bezdětná.\n\nPavla Nováková začínala jako modelka. Tuto nabídku dostala při soutěži Miss Týdeníku Kroměřížska od majitele modelingové agentury. Později od něj dostala nabídku na předvádění spodního prádla na erotickém plese v Holešově, kdy nahradila jednu z topless hostesek, která se nedostavila. Dále vystupovala na diskotékách jako go-go tanečnice a striptérka.\n\nV tomto období začala s focením focení lehké erotiky (\"soft erotika\"). Tentýž majitel ji seznámil s manželským párem ze Zlína, kteří ve své vile natáčeli domácí porno, které prodávali do Německa.\n\nPo celou svoji kariéru se zaměřovala na autoerotiku (masturbačně orientované scény) a lesbické scény. Ve vztahu k mužům se považuje za výrazně submisivní osobu. V rozhovoru pro deník OnaDnes.cz dne 24. června 2008 doslova prohlásila: „\"Jsem taky submisivní typ, i když na to nevypadám. Mě vzrušuje, když jsem podřízená muži, když se mnou zachází jako s instrumentem. Musím být prostě jeho děvka. (smích)\"\" \n\nV pornoprůmyslu je známá pod jménem Paula Wild. Na toto jméno má ochrannou známku.\n\nV roce 2003 byla jako host v pořadu Paškál. V roce 2009 byla pozvána moderátorem Janem Krausem do jeho pořadu Uvolněte se, prosím, kde hovořila o své minulosti a nadmíru kladném vztahu k sexu. Doslova zde naživo uvedla následující: „\"Byla jsem bez peněz, bez partnera, bez sexu. Měla jsem divoké erotické sny, nemohla jsem najít v soukromí partnera, který by mě uspokojil, chtěla jsem to dělat s ženskýma.\"\n\nPavla Nováková o sobě tvrdí, že je stydlivá, ale jako Paula Wild např. ve filmech Donne gatto – Ladre di sesso, Euro Anal Sluts, nebo Anální dobrodružství, dokazuje opak.\n\nPatří mezi 5 nejznámějších pornohereček, spolu s francouzskou Tiffany Hopkins, němkou Brianou Banks, američankami Breou Bennett a Jennou Jameson.\n\nV roce 2015 ohlásila návrat k erotice: „\"Potřebovala jsem se navrátit do té erotiky, tam je moje cesta. Tancuju a mám manažerku. Objevila jsem stripová vystoupení, takže plánuju zase jezdit po republice a po Evropě, a stále také tancuji v Praze v kabaretu. Miluju pohyb a exhibicionismus, jen jsem netušila, že v mém věku by to ještě šlo,\"“ uvedla Paula.\n\nZa svoji celoživotní kariéru v pornoprůmyslu získala celkem 5 Zlatých hvězd, tedy tzv. Český porno Oscar. Byla také nominována na Zlatou palmu, za film „\"Rocco znásilňuje Prahu\"\". O pornografii řekla: \"„Už slovo pornografie jako by vnucovalo lidem pocit něčeho nepatřičného. Přitom v podstatě je to služba veřejnosti. Málokdo totiž dovede překročit hranici, za kterou se plní sny, a pornografie člověku toto snění nahrazuje.\"\"\n\nPavla Nováková se neúspěšně ucházela o post moderátorky eroticky laděného televizní pořadu \"Peříčko\" na TV Nova. V květnu 2014 začala moderovat na televizní stanici Harmonie TV erotický diskuzní pořad s názvem \"Erotikon\". Jako porotkyně se účastnila masturbačního maratonu.\n\n2008: \"Double Duty 2\"\n\n2003: \"Bumsfidele Schwestern\"; \"Rocco's True Anal Stories 19\"\n\n2002: \"DP's and Orgies 2\"; \"Real Female Orgasms 3\"\n\n2001: \"Perversní maska\"; \"Divoký andílek\"; \"Rocco znásilňuje Prahu\"; \"Oceans of Lust; Tessie\"\n\n2000: \"Donne gatto - Ladre di sesso\"; \"Dr. Max v Praze\"; \"Euro Anal Sluts 1\"; \"Honzíkova cesta na...\"; \"Spirito al telefono\"; \"Lenka la Moglie che Scotta\"; \"Pro-Am Italiano 6\"; \"Rocco's Sexual Superstars\"; \"Scopate a Domicilio\"\n\n1999: \"Storie italiane libidinose\"; \"Weltklasse Ärsche 3\"; \"Angelface\"; \"Debauchery 5\"; \"Donne gatto - Ladre di sesso\"; \"Weltklasse Arsche 3\"\n\n1998: \"Anální dobrodružství\"; \"\"\n\n1997: \"Neodolatelná Silvie\"; \"\"; \"Sex magazín\"; \"\"; \"Bad Boy\"; \"Dirty Days 2 - Ecstasy in Zurich\"; \"Dirty Days 3 - Eurobabes in Buttland\"; \"Dirty Days 4 - Euro Sexolympics\"; \"\"; \"Miss Erotica\"; \"Private Stories 22 - Alive and Kickin'\"; \"Triple X 22\"; \"Triple X 23\"; \"World Sex Tour 9\"; \"World Sex Tour 11\" \n\n\"Rock and Roll Rocco 2 - Backstage Pass\"\n\n1996: \"Rock and Roll. Rocco Part I\"\n\nBez uvedení roku: \"Cream Filling\" \n\n2005: \"Hostel\" (horor), kde hraje Monique, prostitutku\n\n2004: \"Post Coitum\" (komedie), kde hraje nepojmenovanou postavu\n\n2002: Brak (černá komedie), kde hraje Nicol, dívku na telefon\n\n2005: Čas lásky (studentský film)\n\n2001: \"Holka samosexuál\", videoklip české hudební skupiny Doga\n\nPod svým uměleckým jménem Paula Wild vydala v roce 2003 knihu s názvem \"Kdepak ty ptáčku hnízdo máš. Zpověď nejslavnější české pornohvězdy.\" V této knize popisuje své dětství, ztrátu panenství, kariéru, zkušenost s lesbickým sexem, ale také odpovídá na dotazy, které dostala od fanoušků.\n\nPaula Wild nazpívala několik písní se skupinou Wild Rebels. Skladba Vášeň vyšla na cd Various – České Super Hity 6, a skladba Líný Kočky na cd Various – Hvězdy Nového CZ Popu.\n\nV dětství byla lidmi označována za citovou osobu. V 17 letech se věnovala výkladu z tarotových karet. Uměla lidem pomoci pomocí metody reiki. Po ukončení kariéry porno herečky se začala věnovat duchovnímu životu a kosmetice.\n\nJejím bývalým partnerem byl bývalý český kulturista, fitness trenér Mirek Cipra.\n\nV roce 2015 podstoupila výměnu prsních implantátu.\n\n\n\n\n"}
{"id": "1000585", "url": "https://cs.wikipedia.org/wiki?curid=1000585", "title": "Diane Baker", "text": "Diane Baker\n\nDiane Carol Baker (* 25. únor 1938, Hollywood, USA) je americká herečka a producentka.\n\nNarodila se v Hollywoodu v USA do rodiny herečky Dorothy Helen Harrington a Clydea L. Bakera. Má dvě mladší sestry, Patti a Sheri. V 18 letech se vydala do New Yorku, aby studovala herectví a balet.\n\nPřed kamerou se poprvé objevila v roce 1959 ve filmu \"Deník Anne Frankové\". Českým divákům pak může být známa z několika úspěšných celovečerních filmů. Patří k nim snímky jako \"Cesta do středu Země\", \"Marnie\", \"Mlčení jehňátek\", nebo \"Harrisonovy květy\".\n\nObjevila se také v seriálech jako \"To je vražda, napsala\", \"Columbo\" nebo \"Dr. House\".\n\nZa svou roli ve filmu \"The Prize\" byla nominována na Zlatý glóbus. Nominaci získala také v roce 1960 v kategorii objev roku - herečka. Ani jednu nominaci ale neproměnila v ocenění. Nominována byla také na 3 ceny Emmy.\n\n\n\n\n"}
{"id": "1000595", "url": "https://cs.wikipedia.org/wiki?curid=1000595", "title": "Taxonomie pěnišníků", "text": "Taxonomie pěnišníků\n\nTaxonomie pěnišníků je pojem týkající se klasifikace rodu pěnišník, obvykle podle taxonomických pravidel. Rod je rozdělen na podrody, sekce, podsekce a oddělení. Základním znakem k dělení jsou znaky na listu, zvláště pak chlupy na spodní straně. Pěnišníky podle tohoto znaku dělíme na lupinaté -\"Lepidotae\", huňaté -\"Vilosae\" a vločkaté –\"Floccaceae\" \n\n\"Staré\" nepřesné zařazení rozdělovalo pěnišníky na : \n\nV roce 1998, Handbook of Rhododendron Ramp Handling (Royal Horticultural Society) pomocí revidované klasifikace rozděluje pěnišníky na sedm podrodů, ty pak jsou rozděleny na oddíly a pododdíly. V současné době je rozdělen do čtyř velkých a čtyř malých podrodů:\n\nNěkteří přidávají devátý :\n\nNěkdy jsou ale rozlišovány i \nNedávné genetické výzkumy způsobily pokračující přeskupování jednotlivých druhů a skupin v rámci rodu a také způsobily že rod rojovník (\"Ledum\"), který byl původně samostatný byl překlasifikován do drodu pěnišník (\"Rhododendron\"). Další změny v podrodech jsou v navrhovány , včetně sloučení podrodu \"Hymenanthes\" do podrodu \"Pentanthera\".\n\nPěnišníky jsou rozsáhle křížené nejen mezi pěstovanými druhy. Mezi původními druhy pěnišníků lze najít přírodní hybridy (R. × intermedium. Přírodní kříženci se často vyskytují v oblastech, kde se výskyt původních druhů překrývá. Existuje více než 28.000 kultivarů pěnišníků zaznamenaných v mezinárodním registru International Rhododendron Registry, v držení společnosti Royal Horticultural Society. Nejvíce byly vyšlechtěné pro jejich květy, ale některé ze zahradních kultivarů jsou zajímavé pro dekorativní listy a některé jsou okrasné kůrou nebo mají dekorativní větvičky.\n\n(Zdroj: RBG, Edinburgh),\n\n\n"}
{"id": "1000597", "url": "https://cs.wikipedia.org/wiki?curid=1000597", "title": "Botanická zahrada Nezahata Gökyiğita", "text": "Botanická zahrada Nezahata Gökyiğita\n\nBotanická zahrada Nezahata Gökyiğita se nachází v městském obvodě Ataşehir na asijské straně Istanbulu v Turecku. Zahrada byla otevřena pro veřejnost roku 2002 a je domovem různých druhů flóry z celého světa, které se zde pěstují za účelem výstav, výzkumu a vzdělání. \n\nZahrada je rozdělena na 8 ostrovů:\n\nCentrální ostrov zahrnuje kolekci geofytů, kaktusů a sukulentů, zahrady s ovocem a zeleninou, skalnaté zahrady, kamenné zahrady, suché a halofytické zahrady, trvalky a živé ploty. \n\nTento ostrov nese název osmanské fregaty] \"Ertuğrul\", která se během své mise potopila při mořské bouři u pobřeží Japonska v roce 1890. V roce 2005 věnovala Nadace japonských sakur 587 sakurových stromů u příležitosti 115. výročí katastrofy potopení fregaty Ertuğrul. Počet stromů se shoduje s počtem utonulých námořníků.\nV botanické zahradě lze na ostrově Ertuğrul obdivovat hortenzie rostoucí ve stínu vrboví. Dále jsou zde k vidění například olivovníky a zahrada s černomořskou flórou. \nPodél cesty spatříte památník na počest utonulých námořníků z fregaty Ertuğrul.\n\nTato oblast byla otevřena v dubnu 2009 a je jedinou oblastí, kde je povoleno veřejnosti piknikovat. Pro spestření času je zde k dispozici dětská průzkumná zahrada, kde se mohou děti naučit poznávat přírodu formou interaktivní hry.\n\nTento ostrov se nachází na západ od Ertugrulovéh ostrova s přístupem přes pěší lávku. Alternativní přístup na ostrov je také možný pomocí dlouhého tunelu, ve kterém bývají k dispozici výstavy k různým tématům. Na ostrově je k vidění je sbírka domorodých istanbulských rostlin, jezírko ve tvaru Bosporské úžiny a projekt \"Zahrady panských sídel 18.století\".\n\nVe spolupráci s Přírodovědeckou fakultou Univerzity Izzeta Baysala v Abantu (Bolu) byla shromážděna sbírka zástupců druhů rodu dub z celého Turecka, jenž byly vysazeny v roce 2003 v botanické zahradě Nezahata Gökyiğita. Tento ostrov není zpřístupněn veřejnosti.\n\nNěkteré domorodé druhy dubů:\n\n\"Quercus robur (subsp. robur, subsp. pedunculiflora); Quercus petraea (subsp. petraea, subsp. iberica, subsp. pinnatiloba); Quercus hartwissiana; Quercus frainetto; Quercus pubescens; Quercus virgiliana; Quercus vulcanica; Quercus macranthera (subsp. Syspirensis); Quercus infectoria (subsp. infectoria, subsp. boissieri); Quercus cerris (var. cerris, var. austriaca); Quercus pontica; Quercus trojana; Quercus ithaburensis subsp. macrolepis; Quercus brantii; Quercus libani; Quercus ilex; Quercus coccifera\"\n\nNepůvodní druhy dubů:\n\n\"Quercus agriloba; Quercus alba; Quercus castaneifolia; Quercus dumosa; Quercus durata; Quercus lobata; Quercus muehlenbergii; Quercus munzii; Quercus palustris; Quercus phillyreoides; Quercus ‘Pondaim’; Quercus rubra; Quercus streimii x pungens; Quercus sinuata\"\n\nTento ostrov byl slavnostně otevřen na jaře roku 2011 za účelem reprezentace tureckých původních druhů dřevin. Je uspořádán podle 3 fytogeografických regionů, které se v Turecku vyskytují: evropsko-sibiřská oblast, středozemní oblast a íránsko-turánská oblast.\n\nZahrada je otevřena denně od 9:30 do 19:00 hodin (v zimě do 17:00 hodin). Pro návštěvníky je k dispozici parkoviště. Sídlo zahrady je na adrese:\n\n\n"}
{"id": "1000599", "url": "https://cs.wikipedia.org/wiki?curid=1000599", "title": "Charles Napier", "text": "Charles Napier\n\nCharles L. Napier (12. dubna 1936 Mt. Union, Kentucky – 5. října 2011 Bakersfield, Kalifornie) byl americký herec.\n\nNarodil se v Mt. Unionu v USA do rodiny Sary Leny a Linuse Pittse Napierových. Poté, co dokončil střední školu, se v roce 1954 dal k armádě. Poté studoval také na Western Kentucky University a později na JFK Junior High School, kde se věnoval umění. Rád se věnoval malování.\n\nPřed kamerou se poprvé objevil v roce 1968 v seriálu \"Mannix\". Českým divákům pak může být znám z několika úspěšných celovečerních filmů. Patří k nim snímky jako \"Bratři Bluesovi\", \"Rambo II\", \"Mlčení jehňátek\", \"Philadelphia\" nebo \"Legendy z Dogtownu\".\n\nObjevila se také v seriálech jako \"Dallas\", \"Outlaws\" nebo \"The Critic\".\n\nDo své smrti byl ženatý s Dee Napier, se kterou měl 2 děti, syna Huntera a dceru Meghan. Z předchozího manželství měl syna Chucka.\n\nZemřel 5. října 2011 ve věku 75 let den poté, co zkolaboval.\n\n\n\n\n"}
{"id": "1000605", "url": "https://cs.wikipedia.org/wiki?curid=1000605", "title": "Amíra Tavíl", "text": "Amíra Tavíl\n\nAmíra Tavíl (* 6. listopadu 1983, Rijád) je saúdskoarabská princezna, která ve své ultrakonzervativní zemi podporuje větší rovnoprávnost žen a mužů. Zasazuje se například o zrušení zákazu řízení automobilů, který se v Saúdské Arábii na ženy vztahuje. Sama vlastní řidičský průkaz a v zahraničí běžně řídí. Věnuje se také filantropii.\n\nPrincezna Amíra, která vystudovala management na univerzitě v americkém městě New Haven, byla provdaná ze nejbohatšího muže země, saúdského prince Al-Valída bin Talála, synovce krále Abdalláha. Jejich manželství však bylo již rozvedeno.\n\n"}
{"id": "1000616", "url": "https://cs.wikipedia.org/wiki?curid=1000616", "title": "Giancarlo Giannini", "text": "Giancarlo Giannini\n\nGiancarlo Giannini (* 1. srpen 1942, La Spezia, Itálie) je italský herec a dabér.\n\nNarodil se v La Spezii v Itálii a studoval na Accademia Nazionale D'Arte Drammatica v Římě.\n\nPřed kamerou se poprvé objevil v roce 1965 ve filmu \"Libido\". Českým divákům pak může být znám z několika úspěšných celovečerních filmů. Patří k nim snímky jako \"Špiónka beze jména\", \"Drama žárlivosti\", \"Slunce i v noci\", \"Hannibal\", \"Muž v ohni\", \"Casino Royale\" nebo \"Quantum of Solace\".\n\nObjevila se také například v seriálu \"David Copperfield\".\n\nZa svou roli ve filmu \"Pasqualino Sedmikráska\" byl nominován na Oscara. Za svou kariéru získal 29 ocenění, na dalších 12 byl nominován.\n\nMá svou hvězdu na italském chodníku slávy.\n\nGiannini je podruhé ženatý, poprvé s Liviou Giampalmo, v současnosti s Eurillou del Bono. Má dvě děti, syn Adriano Giannini je také hercem a dabérem.\n\n\n\n\n"}
{"id": "1000617", "url": "https://cs.wikipedia.org/wiki?curid=1000617", "title": "Transformers: Zánik", "text": "Transformers: Zánik\n\nTransformers: Zánik (v anglickém originále Transformers: Age of Extinction) je americký akční film z roku 2014. Jedná se o čtvrtý film série \"Transformers\" od režiséra Michaela Baye. V hlavní roli se objevil Mark Wahlberg a Stanley Tucci. Do filmu se vrací transformeři Optimus Prime, Bumblebee, Ratchet a Brains. Toto je první díl celé série, který má úplně nové obsazení a poprvé se ve filmu objeví Dinoboti. Premiéru v českých kinech měl 26. června 2014.\n\nSteve Jablonsky je hudebním skladatelem tohoto dílu.\n\nHlasy Robotu : Peter Cullen, Robert Foxworth, John Goodman, John Dimaggio, Ken Watanabe, Reno Wilson, Frank Welker a Mark Ryan.\n\n\nGrimlock-transformuje se do Tyrannosaura střílející oheň, Strafe-Pteranodon s dvěma hlavami a ocasy, Slug-ničitel Triceratops, Scorn-má 3 řady špic na hřbetě Spinosaurus, Slash-Velociraptor ve filmu nebyl, Slog a Snarl\n\n\nBěhem produkce Transformers 3 bylo oznámeno, že by se Shia LaBeouf nevrátil na čtvrtém pokračování.\n\nV listopadu 2012 byl Mark Wahlberg obsazen do filmu. Také v listopadu 2012, Hollywood Reporter uvedl, že casting započal pro dva další členy: dcery a jejího přítele, řidiče závodního auta. Isabelle Cornish, Nicola Peltz, Gabriella Wilde a Margaret Qualley byly všechny zvažovány pro roli dcery, zatímco Luke Grimes, Landon Liboiron, Brenton Thwaites, Jack Reynor a Hunter Parrish za přítele. Hlavní postavy mají smlouvu na tři filmy. V lednu 2013 Reynor byl obsazen jako přítel a v březnu 2013 Nicola Peltz byla obsazena jako dcera.\n\n\n"}
{"id": "1000618", "url": "https://cs.wikipedia.org/wiki?curid=1000618", "title": "Žlobin", "text": "Žlobin\n\nŽlobin (bělorusky : Жлобін; rusky : Жлобин) je město v Bělorusku v Homelské oblasti, které leží na řece Dněpr. Město má asi 80 000 obyvatel. První písemná zmínka o městě Zlobin je z roku 1492.\n\nVe městě sídlí velká ocelářská firma \"BMZ\" (Běloruský metalurgický kombinát). \"BMZ\" je jedna z největších společností v Bělorusku a důležitý výrobce ocelových drátů a prutů na celosvětových trzích. Společnost je hlavním podporovatelem městské ekonomiky.\n\n"}
{"id": "1000621", "url": "https://cs.wikipedia.org/wiki?curid=1000621", "title": "PFK Dynamo Chmelnyckyj", "text": "PFK Dynamo Chmelnyckyj\n\nPFK Dynamo Chmelnyckyj (ukrajinsky: Професійний футбольний клуб «Динамо-Хмельницький» м. Хмельницький) byl ukrajinský fotbalový klub sídlící ve městě Chmelnyckyj. Byl založen v roce 2009. Zanikl v roce 2013 kvůli své finanční situaci.\n\nSvé domácí zápasy odehrával klub na stadionu Podilla s kapacitou 12 000 diváků.\n\nZdroj: \n\n"}
{"id": "1000622", "url": "https://cs.wikipedia.org/wiki?curid=1000622", "title": "Správní vyhoštění", "text": "Správní vyhoštění\n\nSprávní vyhoštění je nedobrovolné ukončení pobytu cizince na území České republiky ze sankčních důvodů. Může jít o správní vyhoštění z přechodného pobytu na území, nebo o správní vyhoštění cizince s povolením k trvalému pobytu. V zákoně o pobytu cizinců je správní vyhoštění definováno jako ukončení pobytu cizince na území, které je spojeno se stanovením doby vycestování z území a doby, po kterou nelze umožnit cizinci vstup na území (tato doba je stanovena dobou platnosti rozhodnutí o vyhoštění).\n\nRozhodnutí o správním vyhoštění vydává policie a stanovuje dobu, po kterou cizinec nesmí vstoupit na území států Evropské unie. Cizinec je také zařazen do informačního systému států EU.\n\n\nPolicie vydává rozhodnutí o správním vyhoštění cizince a určuje dobu, po kterou mu není cizinci umožněn vstup na území ČR.\n\nDoba vyhoštění může být 10 let pokud by cizinec mohl ohrozit bezpečnost státu, nebo pokud hrozí závažné narušování veřejného pořádku. Vyhoštění na 3 roky může být stanoveno, pokud cizinec nesplní povinnosti uložené zákonem.\n\nV případech, jež jsou odůvodněné, lze stanovit dobu pro vycestování v rozmezí 7 až 60 dní. Horní hranice této lhůty je poměrně vysoká kvůli požadavkům evropského práva. Je tomu tak z důvodu návratové směrnice, v níž postačuje horní hranice lhůty pro vycestování pouhých 30 dní. Doba pro vycestování se ovšem nestanoví v případě, je-li cizinec zajištěn. V odůvodněných případech lze rozhodnutím stanovit hraniční přechod pro vycestování z území.\n\nSprávní vyhoštění tedy v podstatě znamená ukončení pobytu cizince na území České republiky na základě rozhodnutí cizinecké policie. Pokud je cizinci uděleno toto rozhodnutí, zároveň s ním se stanovuje lhůta, po kterou nesmí na území hostitelského státu pobývat. Vyhoštění není způsobem trestu za trestný čin spáchaný na území státu (viz vyhoštění), ale pojí se s porušováním pobytových předpisů v různé míře.\n\nNa jejich základě vydává policie rozhodnutí o správním vyhoštění. Může se zde jednat o narušení veřejného pořádku cizincem. Také může být důvodem ohrožení veřejného zdraví. Dalšími důvody může být zaměstnání, které nesouhlasí s právními předpisy, nebo pobyt cizince na území státu bez platných dokladů k tomu příslušných. V zákoně lze také nalézt podmínky, za kterých může být vydáno různým vyjmenovaným kategoriím osob rozhodnutí o správním vyhoštění. Tato správní rozhodnutí se liší délkou působení dle závažnosti přestupku. Délka je stanovena ve lhůtách s maximálním limitem tří, pěti a deseti let.\n\nVe lhůtě do 5 dnů od oznámení je možno se odvolat proti rozhodnutí o vyhoštění. V případě zamítnutí odvolání je též možné do 10 dnů podat žalobu. Pokud však vyhoštěný byl na území nelegálně, nelze tuto žalobu podat.\n"}
{"id": "1000624", "url": "https://cs.wikipedia.org/wiki?curid=1000624", "title": "FK Krymteplica Molodjožnoje", "text": "FK Krymteplica Molodjožnoje\n\nFutbolnyj klub Krymteplica Molodjožnoje (rusky: \"Футбольный клуб «Крымтеплица» Молодёжное\"; ukrajinsky: \"Футбольний клуб «Кримтеплиця» Молодіжне\") je ruský fotbalový klub sídlící ve městě Molodjožnoje. Klub byl založen v roce 1999. Od sezóny 2016/17 hraje krymskou nejvyšší fotbalovou ligu.\n\nSvé domácí zápasy odehrával na stadionu KT Sport Arena s kapacitou 3 000 diváků.\n\nZdroj: \n\n\nZdroj: \n\n"}
{"id": "1000627", "url": "https://cs.wikipedia.org/wiki?curid=1000627", "title": "Vojenské muzeum Loučka - Pearl Harbor", "text": "Vojenské muzeum Loučka - Pearl Harbor\n\nVojenské muzeum Loučka-Pearl Harbor se nachází v nově postavené budově uprostřed obce Loučka nedaleko Vizovic. Jedná se o jedinou expozici ve střední Evropě, které se věnuje japonskému útoku na americkou základnu Pearl Harbor na ostrově Oahu na Hawaii. O.s Muzeum Loučka – Pearl Harbor v Loučce u Vizovic je do určité míry neobvyklý projekt. Útok na Pearl Harbor byl totiž zásadním způsobem významný i pro Evropu. Na jeho základě vstoupily Spojené státy americké do války, aby později v roce 1945 osvobodily i české území. Sbírka se zaobírá i historii obce samotné a celého regionu v období 2. světové války.\n\nNapříklad v obci Slavičín, která leží 12 km od Loučky, je největší hrob amerických vojáků v ČR – jsou zde pochováni padlí letci z letecké bitvy nad Bílými Karpaty v srpnu 1944.\n\nSbírka je tematicky rozdělena na 3 části:\n\n1) Pearl Harbor – V expozici se nachází největší model základny Pearl Harbor v celé Evropě. Na plastický model o rozměrech 4x4 metrů je pomocí dataprojektoru promítán digitalizovaný útok krok po kroku doprovázený zvukovými i optickými efekty. Návštěvníci najdou také vzácné originální předměty vojáků , kteří v době útoku byli v Pearl Harboru. Jedná se o kompletní uniformy, medaile, osobní předměty nebo dobovou dokumentaci. Někteří vojáci, kteří přežili Pearl Habor, měli i české kořeny. \n\n2) Vojenští kaplani – Expozice se věnuje málo známé kapitole vojenské historie – službě amerických vojenských polních kaplanů během 2.světové války, a také ve válce v Koreji, kde zemřel potomek českých emigrantu kaplan Emil Kapaun, jenž posmrtně dostal od amerického prezidenta Baracka Obamy nejvyšší americké vojenské vyznamenání – Medal of Honor. Právě jeho osobnosti je rovněž věnována část expozice.\n\n3) Loučka a okolí – V expozici jsou uloženy výpisy z obecní kroniky a z kroniky farnosti Újezd, pod kterou Loučka spadá. Je tu řada písemných či fotografických dokumentů z okolních měst, kam obyvatelé Loučky dojížděli – například z Vizovic, Slavičína, Valašských Klobouk či lázní Luhačovice. Jsou tu uloženy dokumenty lidí z blízkého okolí. Návštěvníci tu najdou také předměty týkající se všech armád, které se v regionu nacházely během 2. světové války. Jedná se o předměty německé armády, armády Rumunska, Maďarska a Rudé armády.\n\n"}
{"id": "1000644", "url": "https://cs.wikipedia.org/wiki?curid=1000644", "title": "Internazionali BNL d'Italia 2014 – ženská dvouhra", "text": "Internazionali BNL d'Italia 2014 – ženská dvouhra\n\nDo soutěže ženské dvouhry na tenisovém turnaji Internazionali BNL d'Italia 2014 nastoupilo padesát šest hráček. Z kvalifikace postoupilo osm tenistek po výhrách ve dvou kolech a jedna šťastná poražená.Obhájkyní titulu byla americká světová jednička Serena Williamsová, která soutěž opět vyhrála po zvládnutém finále s jedenáctou tenistkou klasifikace Sarou Erraniovou.\n\nFinále mělo hladký průběh, když Erraniová uhrála pouze tři gamy. Italka se mohla na Rome Masters stát první hráčkou pořádající země za předešlých 30 let, jež by římský turnaj opanovala. Za nepříznivého poměru her 3:5 v úvodní sadě byla ošetřována pro stehenní poranění a následně již nezískala ani jeden game. Williamsová tak slavila třetí trofej z Rome Masters a celkově 60. singlové vítězství na turnajích WTA Tour. Italka po prohře uvedla: „\"Moc mě to mrzí, ale příští rok se vrátím a pokusím se být ještě lepší\". \nOsm nejvýše nasazených hráček mělo volný los do druhého kola.\n\n\n\n\n"}
{"id": "1000646", "url": "https://cs.wikipedia.org/wiki?curid=1000646", "title": "Internazionali BNL d'Italia 2014 – mužská čtyřhra", "text": "Internazionali BNL d'Italia 2014 – mužská čtyřhra\n\nDo soutěže mužské čtyřhry na tenisovém turnaji Internazionali BNL d'Italia 2014 nastoupilo dvacet čtyři dvojic. Obhájcem titulu byl nejlepší pár světa amerických bratrů Boba a Mika Bryanových, ale podruhé v jediném týdnu sourozenci podlehli Nestorovi se Zimonjićem, tentokrát v semifinálové fázi.\n\nDeblovou soutěž vyhrála šestá nasazená kanadsko-srbská dvojice Daniel Nestor a Nenad Zimonjić, která ve finále zdolala nizozemsko-švédský pár Robin Haase a Feliciano López po dvousetovém průběhu 6–4 a 7–6. Oba vítězové tak získali druhou trofej ze série ATP Masters 1000 v řadě, když předchozí týden triumfovali na Mutua Madrid Open.\nVšech osm nasazených párů mělo volný los do druhého kola.\n"}
{"id": "1000648", "url": "https://cs.wikipedia.org/wiki?curid=1000648", "title": "Internazionali BNL d'Italia 2014 – ženská čtyřhra", "text": "Internazionali BNL d'Italia 2014 – ženská čtyřhra\n\nDo soutěže ženské čtyřhry na tenisovém turnaji Internazionali BNL d'Italia 2014 nastoupilo dvacet osm dvojic. Obhájcem titulu byl nejlepší světový pár Sie Su-wej a Pcheng Šuaj, který ve druhém kole vyřadila španělsko-kazašská dvojice Anabel Medinaová Garriguesová a Jaroslava Švedovová.\n\nSoutěž vyhrál čtvrtý nasazený česko-slovinský pár Květa Peschkeová a Katarina Srebotniková, když ve finále zdolal druhou dvojicí světa Sara Erraniová a Roberta Vinciová. Italky za stavu 0–4 na gamy v úvodní sadě boj o titul skrečovaly, když Erraniovou trápilo stehenní zranění. \nČtyři nejvýše nasazené páry měly volný los do druhého kola.\n"}
{"id": "1000666", "url": "https://cs.wikipedia.org/wiki?curid=1000666", "title": "Javier Sierra", "text": "Javier Sierra\n\nJavier Sierra Albert (* 11. srpna 1971, Teruel) je španělský novinář, spisovatel, výzkumník, romanopisec a hlasatel, který studoval žurnalistiku v Madridu. Spolupracuje se spoustou anglických spisovatelů zabývajících se historií a mystériemi. Jeho román \"Poslední Večeře, \"který vyšel roku 2006, byl v první desítce na seznamu New York Times Best Seller a byl publikován ve 42 zemích.\nJavier Sierra se narodil 11. srpna 1971 ve španělském městě Teruel. Po celá léta Sierra spolupracuje s národními a mezinárodními experty, jako jsou Graham Hancock a Robert Bauval , aby mohl studovat na existenci údajného \"zlatého věku lidstva,\" období v naší dávné minulosti, které zaniklo asi roku 10.500 před n.l, byla to doba kdy začaly vznikat všechny známé civilizace.\n\nV současné době je ředitelem vydavatelství časopisu \"Science Beyond\" a podílí se na různých rozhlasových a televizních programů . V posledních letech věnuje hodně úsilí na řízení a prozkoumávání tajemství z minulosti a historických záhad, která doposud nebyla objasněna. Jeho romány mají společný cíl, řešit historické záhady na základě dokumentace a terénního výzkumu, se zaměřením na záhady historie.\n\n"}
{"id": "1000667", "url": "https://cs.wikipedia.org/wiki?curid=1000667", "title": "Knížky o šašiech", "text": "Knížky o šašiech\n\nDílo Knížky o šašiech napsal Tomáš Štítný ze Štítného (asi 1333 – asi 1401). Jedná se o jeden z jeho výchovných traktátů, který pomocí alegorie zobrazuje soudobou společnost. Dnes se pro něj, podle edice Františka Šimka, užívá označení \"Knížky o hře šachové\". Traktát vznikl jako adaptace původního textu dominikánského mnicha Jacoba de Cessolis \"Solatium ludi scaccorum\" nazývané také \"Liber de moribus hominum\". Výklad šachové hry použil Štítný jako prostředek pro vyjádření svého názoru na aktuální poměry ve společnosti. Protože se jednalo o alegorický výklad prokládaný různými narážkami, otevřel se zde Štítnému větší prostor pro kritiku společenských poměrů středověké společnosti.\n\nStředověká společnost se skládala z trojího lidu, kněží, válečníků a venkovského lidu. Jednalo se o tři vzájemně se doplňující kategorie, které tvořily nerozlučný celek, lidskou společnost. Biskup Adalberon z Laonu popisuje ve své básni společnost jako trojčlennou strukturu, jejíž části existují pospolu, vzájemně si prokazují služby a žádná z nich se neobejde bez těch ostatních. Do dnešní doby se používá Adalberonovo rozdělení feudální společnosti na tři třídy: ty, kdo se modlí, ty, kdo bojují a ty, kdo pracují, latinsky oratores, bellatores a laboratores. V průběhu staletí pak došlo k posunu v tomto trojdílném schématu. Postupem času se vyvinuly tři stavy: duchovenstvo, šlechta a třetí stav. Ten ale netvořili všichni neurození, dokonce ani ne celé měšťanstvo, ale pouze jeho horní vrstvy, takzvaní notáblové.3 Štítný vycházel z praktického života své doby. Viděl některá její negativa a svým dílem se snažil přispět k jejich nápravě. Vždy se však držel církve a víry, pochybování o víře vůbec nepřipouštěl a kněžského stavu si velmi vážil.\n\nDílo Knížky o hře šachové lze zařadit mezi takzvaná \"„zrcadla vladařů“\", která se v literatuře objevovala hlavně v 9. a 13. století a která měla za úkol poučit panovníka o tom, jak má správně vládnout ve shodě s Božím záměrem. Panovníky za života Štítného byli Karel IV. a Václav IV. Štítný za šťastného panovníka považoval toho, který ctí Boha, kraluje v bázni Boží a utvrzuje víru. Pán má být vtělením všeho dobrého, má panovat podle práva a bránit své poddané.\n\nNa formální stránku literárního díla byl ve středověku kladen často větší důraz než na jeho obsah. Z toho důvodu byla kompozice díla v té době pečlivě promyšlená a do detailu propracovaná. V tomto směru není výjimkou ani Tomáš Štítný. Také jeho spis \"Knížky o šašiech\" má promyšlenou logickou stavbu jak popisuje Jan Gebauer v knize \"O životě a spiscích Tomáše ze Štítného.\"\n\nSpis je rozdělen celkem do čtyř částí. První z nich je předmluva, kde autor vysvětluje účel díla a sám popisuje jeho strukturu.\n\nVe druhé části Štítný vysvětluje původ hry v šachy. Tu podle Štítného vymyslel mudrc v době panování krále N., který byl z pohledu mudrce krutým a nespravedlivým vládcem. Jako důvod jejího vzniku uvádí Štítný mudrcovu snahu udělit králi napomenutí a přitom neupadnout v nemilost. Štítný udává také jméno onoho mudrce, pravděpodobného vynálezce šachové hry, kterým byl Philometer.\n\nTřetí a nejrozsáhlejší část se zaměřuje na šachovnici a jednotlivé figurky. Podrobně popisuje šachovnici i figurky. Vykládá jejich význam a přitom každou figurku připodobňuje určitému stavu soudobé společnosti. Zmiňuje se o králi, kterému věnuje zvlášť velkou pozornost stejně jako královně. Nezanedbává však ani další figurky. Ve střelcích neboli popech vidí kněze a rádce, koně zastupují rytíře, roch neboli věž představuje úředníka a osm pěšců obchodníky, řemeslníky a kriminální živly.\n\nV poslední části Štítný vysvětluje pravidla hry a vzájemné vztahy mezi figurkami opět přirovnává ke vztahům ve společnosti. Popisuje přípustné tahy i rozmístění figurek na šachovnici a jejich význam srovnává s pravidly chování a postavením lidí ve společnosti. V úplném závěru této části, a tedy i celého traktátu, vede Štítný paralelu mezi ukončením hry a Božím řízením osudu člověka.\n\n"}
{"id": "1000668", "url": "https://cs.wikipedia.org/wiki?curid=1000668", "title": "Lucy Walterová", "text": "Lucy Walterová\n\nLucy Walter nebo také Lucy Barlow (1630, Wales – 1658, Paříž, Francie) byla milenkou krále Karla II. a matkou Jamese Scotta, vévody z Monmouthu.\n\nLucy Walterová byla dcerou Williama Waltera, královského plukovníka, a jeho ženy Elizabeth. V létě roku 1648 se stala milenkou budoucího krále Karla II., kterému porodila syna, pozdějšího vévodu z Monmouthu. Po aféře, která způsobila její rozchod s Karlem, se jej snažila i nadále ovlivňovat pomocí svého syna avšak bezúspěšně. Zemřela roku 1658 pravděpodobně na následky pohlavní nemoci.\n\nS Karlem II.\nS Theobaldem Taaffeem, 1. hrabětem z Carlingfordu\n"}
{"id": "1000669", "url": "https://cs.wikipedia.org/wiki?curid=1000669", "title": "Salmán bin Abd al-Azíz", "text": "Salmán bin Abd al-Azíz\n\nSalmán bin Abd al-Azíz (* 31. prosinec 1935) je od roku 2015 králem Saúdské Arábie. Zastává funkci ministra obrany země. Korunním princem se stal po smrti svého bratra Najífa, který zemřel v roce 2012.\n\nSalmánovým nástupcem na trůnu se měl nejprve stát jeho nevlastní bratr Mukrín (* 1945), v dubnu 2015 však korunním princem jmenoval svého synovce Mohameda bin Nájifa a jeho zástupcem svého syna Mohameda bin Salmána. V červnu 2017 Mohameda bin Salmána učinil korunním princem.\n\nPodle některých členů dynastie trpí král Salmán demencí, čehož oba korunní princové zneužívají, a nejvíce jeho vlastní syn Mohamed. Podle prince Abd al-Azíze korunní princové bez konzultace s ostatními princi a ministry rozhodli např. o válce s Jemenem.\n\nOtcem Salmána je stejně jako v případě několika předchozích saúdských králů Abd al-Azíz ibn Saúd. Jedním z jeho synů je astronaut Sultán bin Salmán, který se zúčastnil pátého letu raketoplánu Discovery v červnu 1985.\n"}
{"id": "1000672", "url": "https://cs.wikipedia.org/wiki?curid=1000672", "title": "Hana Myslilová-Havlíková", "text": "Hana Myslilová-Havlíková\n\nHana Myslilová, rozená Havlíková (2. března 1930 – 11. března 2014), byla československá hráčka basketbalu (vysoká 166 cm). Je zařazena na čestné listině mistrů sportu. V roce 2005 byla uvedena do Síně slávy České basketbalové federace. \n\nHana Myslilová - Havlíková byla hráčkou reprezentačního družstva Československa od roku 1952 do roku 1957, za které odehrála celkem 57 utkání a má významný podíl na dosažených sportovních výsledcích. Zúčastnila se mistrovství světa v roce 1957 v Rio de Janeiro a třikrát mistrovství Evropy v basketbale žen, na nichž získala celkem 4 medaile, z toho 2 stříbrné za druhá místa (ME 1952, 1954) a dvě bronzové medaile za třetí místa (MS 1957, ME 1956). Reprezentační kariéru zakončila na mistrovství světa v roce 1957 v Brazílii (3. místo).\n\nBasketbal hrála od roku 1946 za dorostenky Mohykánu-YMCA, které v roce 1948 přestoupily do B družstva žen Sokola Pražského, které začalo hrát nejnižší soutěž a za tři roky se probojovalo do 1. ligy žen. Po zrušení Sokola hrálo družstvo s názvem AutoPraga, ale při reorganizaci tělovýchovy v roce 1953 se rozpadlo. V československé basketbalové lize odehrála od roku 1952 celkem 8 sezón, z toho jednu sezónu za Spartak AutoPraga Vysočany Praha (5. místo), po níž následovala svého trenéra Svatopluka Mrázka a přestoupila do Slovanu Orbis Praha, ve kterém v týmu pod jeho vedením získala v letech 1954 až 1960 celkem 5 titulů mistra Československa a jedno druhé místo, když nehrála jednu sezónu (1954/55) - narodil se jí syn Jan (27.03.1955). Další dvě sezóny 1960-1962 vynechala - narodil se jí syn Pavel (03.01.1961). Poté odehrála ještě jednu ligovou sezónu 1962/1963 za družstvo ČKD Praha.\n\nS týmem Slovan Orbis Praha se zúčastnila jednoho ročníku Poháru evropských mistrů v basketbale žen v sezóně 1959/60, tým se probojoval mezi čtyři nejlepší družstva a podlehl až v semifinále pozdějšímu vítězi soutěže Daugava Riga.,\n\n\nčesky\nanglicky\n"}
{"id": "1000676", "url": "https://cs.wikipedia.org/wiki?curid=1000676", "title": "The Common Linnets", "text": "The Common Linnets\n\nThe Common Linnets je nizozemsko-americký hudební projekt založený zpěvačkou Ilse DeLange v roce 2013. Jejich repertoár se pohybuje na pomezí country, folku, popu a bluegrass. V roce 2014 obsadili coby zástupci Nizozemska druhé místo na Eurovision Song Contest v Kodani. Soutěžní píseň \"Calm After the Storm\" obsadila přední příčky řady evropských hitparád.\n\nProjekt má na kontě dvě alba.\n\nSoučasní členové\nDřívější členové\n\nCountryové uskupení vzniklo koncem roku 2013 z podnětu country zpěvačky Ilse DeLange, pohybující se na nizozemské hudební scéně přes dvacet let. Ilsin známý Willem Bijkerk, zpěvák vystupující pod pseudonymem Waylon, byl prvním přizvaným interpretem. Členové uskupení si kladli za cíl složit plnohodnotné countryové album. Rovněž chtěli, aby jejich projekt mohl být platformou pro další nizozemské countryové umělce. Během nahrávání alba byli The Common Linnets osloveni televizí AVROTROS, aby vystoupili v barvách Nizozemska na Eurovizi 2014 v Kodani. Nabídku přijali, a v březnu následujícího roku byla vydána soutěžní píseň \"Calm After the Storm\", výsledek kreativní spolupráce Ilse, Roba a Matthewa Crosbyů, JB Meijerse a Jakea Etheridge. Týden po vydání zaujala v nizozemské hitparádě singlů první místo \n\nDne 6. května vystoupili The Common Linnets v prvním semifinále Eurovize, z něhož postoupili do finále 10. května. Po semifinálovém vystoupení se kurz sázkových kanceláří na vítězství Nizozemska začal prudce snižovat, a postupně dostihl kurzy favoritů z Rakouska a Švédska.\nPíseň rovněž začala stoupat v hitparádách iTunes. V předvečer finále vyšlo studiové album \"The Common Linnets\". Všech dvanáct písní alba se již o týden později probojovalo do nejlepší stovky nizozemských singlů.\nVe finále skupina zopakovala své vystoupení, a v konečném hlasování získala druhé místo s 238 body. Stala se tak nejúspěšnějším nizozemským účastníkem soutěže od roku 1975. Rovněž obdržili nejvyšší dvanáctibodová ohodnocení z Estonska, Islandu, Lotyšska, Litvy, Maďarska, Německa, Norska a Polska.\n\n\"Calm After The Storm\"\n\n"}
{"id": "1000678", "url": "https://cs.wikipedia.org/wiki?curid=1000678", "title": "Emil Ott", "text": "Emil Ott\n\nEmil Ott (30. dubna 1845 Praha – 15. prosince 1924 Praha) byl český právník, profesor civilního řízení soudního a rektor Univerzity Karlovy.\n\nPo maturitě se zapsal na pražskou právnickou fakultu, kde roku 1868 získal doktorát práv. Poté vstoupil do soudní a pak do advokátní praxe, zároveň se ale stále vzdělával v právních dějinách a zejména v oboru civilního procesu. Roku 1872 se po obhájení práce \"Zur Lehre von der Nichtigkeitsbeschwerde\" habilitoval a stal se soukromým docentem civilního soudního řízení. Vyučoval česky i německy. Už o čtyři roky později byl jmenován mimořádným a roku 1879 řádným profesorem civilního procesu v českém vyučovacím jazyce. Pro rozdělení univerzity roku 1882 se přirozeně stal profesorem na právnické fakultě české univerzity. Byl také jejím prvním děkanem, zvolen byl pak ještě dvakrát (1883, 1884 a 1891) a v letech 1886–1887 se stal rektorem celé univerzity.\n\nEmil Ott byl také poradcem ministerstva školství v otázkách reformy právnických studií, zasedal v Panské sněmovně a opakovaně byl volen soudcem Říšského soudu. Rakouský stát jej též vyznamenal řádem železné koruny III. třídy a byl jmenován dvorním radou. Z hlediska účasti na vědeckých společnostech se stal členem jak Královské české společnosti nauk a České akademie pro vědy, slovesnost a umění, tak i krakovské akademie věd nebo Společnosti pro církevní právo v Göttingen.\n\nVelmi oceňováno bylo už Ottovo dílo \"Beiträge zur Receptionsgeschichte des römisch-canonischen Processes in den böhmischen Ländern\", na základě kterého byl jmenován profesorem a v němž z hlediska právních dějin shrnul vývoj kanonického procesního práva v českých zemích. Kromě toho lze uvést i dílo \"Geschichte und Grundlehren des österreichischen Rechtsfürsorgevefahrens\" (1906), které se zvláště zabývalo teoretickými otázkami nesporného řízení soudního. Publikoval také řadu příspěvků např. v časopisu \"Právník\" nebo v Ottově slovníku naučném.\n\nHlavním jeho dílem byl ale spis z oboru civilního soudního řízení nazvaný \"Soustavný úvod ve studium nového řízení soudního\" (díl I., část všeobecná, 1897; díl II., část zvláštní, řízení v první instanci, 1898; díl III., část zvláštní, opravné prostředky, mimořádné právní pomůcky, zvláštní řízení, 1901; reprint všech tří dílů 2012). Šlo o první českou učebnici, v níž profesor Ott reagoval na tehdejší moderní reformy civilního procesního práva, na nichž se sám podílel, a kterou nepoužívali jen studenti, ale zejména právníci v praxi. Vybrané stati byly za tímto účelem publikovány také v němčině a polštině. Jeho právní závěry v učebnici obsažené přebírala i pozdější odborná literatura nebo Nejvyšší soud do svých rozhodnutí.\n\n"}
{"id": "1000682", "url": "https://cs.wikipedia.org/wiki?curid=1000682", "title": "Kostel svatého Bartoloměje (Mochov)", "text": "Kostel svatého Bartoloměje (Mochov)\n\nKostel svatého Bartoloměje je nejstarší dochovaná památka v Mochově. Je chráněn jako kulturní památka České republiky.\n\n14. století. Právě v tomto období se objevují první zmínky o obci Mochov. Pokud by se měla hledat přesnější datace, jedná se přibližně o rok 1360, kdy jsou nalezeny první důkazy o založení vesnice. Avšak doba osídlování této oblasti je připomínána již o několik staletí dříve. Podle archeologických nálezů první osídlovaní tohoto území začíná už v době bronzové, což dokazují vykopávky ve formě keramiky kultury unětické (Unětic u Prahy) a dále také nález pohřebišť z dob stěhování národů, což poukazuje na dobu kolem 5.-6. století n.l.\n\nOd roku 1360 až do roku 1377 byl Mochov v majetku Petra Nymburského z Prahy. Petrův syn jménem Pešek Nymburský, jenž je nazýván také jako patron kostela, se velkou mírou zasloužil o vybudování gotického kostela sv. Bartoloměje na místě, kde původně stávala kaple.\nPanství Přerovské získalo Mochov pod svůj majetek a vlastnilo jej mezi lety 1437 až 1611. Právě po roce 1611 byla Rudolfem II. tato obec prodána Magdaleně Trčkové, která jej přičlenila pod panství Kounické. Do roku 1848 zůstal kostel majetkem právě tohoto panství.\n\nDalším důležitým datem této obce je rok 1762, kdy zde vévodkyně Marie Terezie Savojská nechala vybudovat první školu.\nKolem roku 1928 byl na místním náměstí postaven pomník připomínající Mistra Jana Husa, jehož autorem je Jan Škoda. U pomníku jsou umístěny pamětní desky, na kterých jsou vytesány jména vojáků, kteří padli jak v první, tak i ve druhé světové válce.\n\nObec Mochov má svůj historický erb, jedná se o původní znak Petra Nymburského a jeho potomků. Samotný znak je tvořen modrým štítem s bílým lemováním. V tomto štítu se nachází další trojúhelníkový geometrický obrazec, který je nakloněný doleva. Obsahem druhého zmiňovaného obrazce je světle modrá orlice na bílém pozadí s roztaženými křídly.\n\nVrchol čnící se přibližně ve výšce 200 m n. m. tvoří viditelnou dominantní základnu pro kostel. Jak sám název kostela napovídá, je zasvěcen apoštolu sv. Bartoloměje.\nTento pahorek je z části uměle nasypaný, má kuželovitý tvar a díky svým parametrům se ční nad okolní krajinou.\nJak zde již bylo zmiňováno, na tomto pahorku původně stávala malá tvrz s kaplí, která byla zasvěcena sv. Markétě. Jižní stěna tvrze, kde byl původně situován s největší pravděpodobností i vstup, byla stržena při výstavbě kněžiště. Po této úpravě se kaple dále využívala jako sakristie a tato funkce přetrvává v podstatě dodnes.\n\nKostel jako celek byl vystaven ve 14. století ve slohu gotickém a již od této doby bylo na kostel poukazováno jako na kostel farní. V průběhu 15. století se mochovští začali hlásit k tzv. vyznání utrakvistickému a až do první poloviny 17. století zde působili faráři pod obojí.\nPo roce 1620, kdy proběhla bitva na Bílé Hoře, byl farář vyhoštěn. Stavba bez faráře postupem času pustla a chátrala. Hlavní zásluhou na tom, že kostel úplně nezanikl, měli iniciativní mochovští farníci.\n\nDalší částí kostela, respektive další částí kostelního pozemku je brána vedoucí na hřbitov, pocházející z roku 1777.\nStáří stavby na sebe upozornilo na počátku 20. století, kdy se začaly objevovat první praskliny a trhliny ve zdivu.\nV roce 1917 byla stavba vyztužena a staticky zabezpečena ocelovými kotvami, díky kterým se zdivo stáhlo k sobě. O rok později se celý kostel podezdil, omítka byla otlučena a trhliny opět opraveny. Následně se na zdivo omítka již nenanášela a zvonice je jedinou částí kostela, které zůstal omítnutý charakter.\n\nV současnosti v kostele probíhají bohoslužby jak římskokatolické tak pravoslavné.\n\nKostel je umístěn do středu hřbitova, který se v současné době již nepoužívá. Jeho kapacita přestala dostačovat již na konci 19. století. Tento fakt je doložen i archeologickými nálezy, kdy se našlo i několik těl pohřbených nad sebou. Objekt není nijak zvlášť členitý. Celý kostel je z neomítnutého zdiva včetně oltáře, který se půdorysně zmenšuje od hlavní lodi. Pouze jedna část kostela se odlišuje od zbytku svým vzhledem. Jedná se o kostelní věž, která je jako jediná omítnuta. Na vrcholu střechy je Patriarchální kříž. Jinak se mu také může říkat kříž dvojitý.\nPokud se pojme objekt jako celek, lze zjistil, že pozornost upoutá především. Okna jsou malá a bez výraznějšího dekoru stejně tak i portál. Zeď člení pouze pilíře u presbytáře, které slouží jako podpora pro vnitřní klenbu.\n\nSoučástí kostela byla do prvního desetiletí 20. století také malá kostnice, která se nacházela u západní části stavby. Tato kostnice byla však roku 1935 zasypána.\n\nJednolodní obdélníková stavba s rovných stropem a presbytářem, který polygonálně uzavírá vnitřní prostor.\nStrop nad presbytářem je rozčleněn na dvě pole a obě tyto pole obsahují žebrovanou klenbu. Jednotlivá žebra mají přibližně šířku 20 až 25 centimetrů a jejich průřez připomíná trojúhelníkový tvar se sešikmenými či zkosenými vrcholy. Na bočních stranách žeber jsou polokruhovité žlaby, které probíhají od konzole až k vrcholovému svorníku. Všechna žebra jsou svedena na jednoduché konzole jehlanovitého tvaru, jejichž vrcholy jsou otočeny směrem dolů Tyto samostatné stavební prvky nejsou nijak dekorovány. Svorníky mají podobně jednoduchý charakter jako konzole. Jsou kruhovitého průřezu, mají hladký povrch bez jakékoli zdobnosti.\n\nSoučástí severní stěny kněžiště je nika. Jedná se o malý obdélný výklenek s kamenným ostěním, který se směrem nahoru zužuje a vytváří trojhranný rámec. Tomuto výklenku se říká sanktuárium, jedná se o jedno z nejposvátnějších míst v katolických kostelech. Je určeno na uložení např. liturgických nádob. Samotné sanktuárium je zpřístupněno pouze kněžím či jiným pověřeným hodnostářům.\nVe východní zdi se nachází malé osové lomené okno. Jedná se o okno dvoudílné a na samotném vrcholu se nachází vitráž čtyřlistu v kruhu. Na straně jižní je umístěno další špaletové hrotité okno.\n\nDalší částí severní stěny kněžiště je portál, ve tvaru lomeného oblouku s kamenným profilovaným ostěním, vedoucí do přilehlé gotické kaple. Nad samotným dveřním otvorem se nachází tympanon s heraldickými reliéfy. Další součástí tympanonu je diagonálně posazený štít vyobrazující mochovský erb. Sakristie má v zásadě totožný polygonální půdorys jako presbytář a u její východní stěny se nachází malý oltář.\n\nHlavní oltář byl vystaven na konci 17. století. Přední strana oltáře (jinak také antependium) je rámová. Celý oltář je dekorován vyřezávanou ornamentikou v podobě pozlacených akantových listů. Před ním jsou v podlaze zasazeny dva náhrobní kameny s vytesanými erby příslušných pohřbených. Celé kněžiště odděluje od zbytku jednolodní místnosti hrotitý vítězný oblouk.\n\nV hlavní lodi se nacházejí další dva vedlejší oltáře. Tyto oltáře jsou stejně jako oltář hlavní zdobeny antependii. Opět jsou malované a jejich rámy jsou zdobeny pozlacenými akantovými listy jako v předchozím případě. Oltář v jižní stěně je přibližně z 18. století. Jedná se o oltář barokní a je vysvěcený Panně Marii. Hned vedle oltáře je malá kazatelna. Je opět zdobena přírodními motivy a na čelní straně vyobrazuje Ježíše Krista.\n\nSoučástí kostelního areálu v Mochově je zvonice. Svým umístěním evokuje dojem běžné kostelní věže. Avšak jedná se de facto o samostatně stojící zvonici, která je s kostelem pouze propojená nepatrným průchodem.\nMezi další zařizovací předměty v kostele patří varhany, které jsou umístěny u západní stěny stavby.\n\nDo severní stěny jsou umístěna dvě okna s šikmým ostěním, která jsou stejně jako okna u presbytáře úzká a hrotitá. Ve stěně jižní je profilovaný portál vedoucí do zvonice.\n\n\n"}
{"id": "1000683", "url": "https://cs.wikipedia.org/wiki?curid=1000683", "title": "Kaple svaté Anny (Pustiměř)", "text": "Kaple svaté Anny (Pustiměř)\n\nKaple svaté Anny je církevní stavba v obci Pustiměř, která byla postavena ve 14. století, pravděpodobně biskupem Janem Volkem. Kaple je od roku 1687 spjata s „bratrstvem svaté Anny“ od té doby je poutním místem. Je chráněna jako kulturní památka České republiky.\n\nKaple v roce 1635 vyhořela a obnovena byla ještě za kardinála Františka z Ditrichštejna. Kaple je postavena na základech starší stavby na půdorysu řeckého kříže. V roce 1694 měla společnou sakristii s rotundou. Dnešní podobu má kaple z roku 1820. Na přelomu 19. a 20. století kaple sloužila po 6 let jako farní kostel. Kaple je poutním místem a kulturní památkou.\n\n\n"}
{"id": "1000684", "url": "https://cs.wikipedia.org/wiki?curid=1000684", "title": "Bakaláři", "text": "Bakaláři\n\nBakaláři je televizní seriál, který začala vysílat Československá televize v roce 1971. Tvořil součást slosování televizní loterie Mates. Šlo o tři krátké komedie v jednom pořadu. První tři pokračování uváděl Miroslav Horníček, později dvojice Libuše Pospíšilová (dramaturgyně pořadu) a herec Vladimír Menšík.\n\nNázev pořadu prošel vývojem. První díl se jmenoval Kufr za dveřmi, následně Bakaláři vědy manželské – z tohoto názvu zůstal zkrácený název Bakaláři. Scenárista Jaroslav Dietl vycházel z příběhů, které do Československé televize posílali sami diváci.\n\n"}
{"id": "1000687", "url": "https://cs.wikipedia.org/wiki?curid=1000687", "title": "Kornoutice africká", "text": "Kornoutice africká\n\nKornoutice africká (\"Zantedeschia aethiopica\"), někdy též kornoutovka africká, je dlouhověká, trsnatá, hygrofytní rostlina, jeden z několika mála druhů rodu kornoutice (\"Zantedeschia\"), který byl též považován za součást rodu ďáblík (\"Calla\"). Tato nenáročná, vytrvalá bylina bývá pěstována pro své květy v závislosti na klimatu, buď ve volné přírodě, ve sklenících či v domácnostech. Řezané květiny vydrží dlouho čerstvé a používají se také do svatebních kytic.\n\nPochází z Jihoafrické republiky a přilehlého Svazijska a Lesotha. Druhotný výskyt druhu byl zaznamenán na jihu Austrálie, na Novém Zélandu, na ostrovech v Pacifiku a Karibiku, na jihozápadě Spojených států i ve středu jihoamerického kontinentu. Zahradníky oblíbená rostlina je často pěstována v tropech ve venkovní kultuře a tam na mnoha místech zplaněla. Na příhodných místech se ji dobře daří a např. v Západní Austrálii je považována za invazní rostlinu.\n\nPelofilní rostlina, roste v hlinité, zbahněné půdě, v mokřinách při březích vodních toků a nádrží do nadmořské výšky 3200 m. Potřebuje dostatek světla, při velkém zastínění ji řídne pletivo a vyrůstají jen malé listy a drobná květenství. Kvete od května do září, při pěstování v chráněném prostředí vykvétá za ideálních podmínek i celoročně.\n\nVytrvalá, bezlodyžná bylina vyrůstající do výšky 60 až 100 cm z tlustého oddenku s dlouhými provazcovitými, dužnatými kořeny. Z pupenů oddenku vyrůstají listy s dlouhými řapíky, které mají svěže zelené, vejčitě střelovité čepele dlouhé až 45 cm a široké 25 cm. Na dlouhém stvolu vyrůstá z jejich úžlabí až 9 cm dlouhé květenství, světle žlutá palice podepřena bílým, až 25 cm dlouhým, vespod překrytým nálevkovitým toulcem.\n\nDrobné květy v palici jsou jednopohlavné a nemají květní obaly. Ve spodní části palice jsou květy samičí tvořené semeníky se třemi pouzdry a nazelenalými bliznami, výše umístěné květy jsou samčí se žlutými synandrii, nitkami srostlými s prašníky.\n\nPlody jsou bobule, měnící při zrání barvu ze zelené na oranžovou. Obsahují v dužině několik světle hnědých, bradavičnatých, slizotvorných semen. Oddenky jsou oblíbenou potravou divokých prasat a dikobrazů. Ve své domovině sloužívají toulce jako úkryt pro drobnou žabku rákosničku áronovou.\n\nV přírodě se kornoutice africká rozmnožuje semeny i oddenky. Pohlavně je šířena hlavně ptáky a hlodavci, kteří konzumují dužnaté plody a rozsévají přitom semena. Vegetativně se šíří pomoci oddenků, kdy jsou jejich úlomky roznášeny vodou při povodních, nebo ze zbytků vyvážených na skládky; za dobrých podmínek se ze spících pupenů brzy rozrostou do mohutných kolonií. Při domácím pěstování se obvykle rozmnoží rozdělením trsů při přesazování po období klidu.\n\nPo odkvětu rostlina zatahuje a vyžaduje teplotu asi 10 °C a jen velmi slabou zálivku, zbytnělý oddenek lze také vyjmout a skladovat v chladnu a téměř suchu. S příchodem jara po vyrašení stonků požaduje teplotu kolem 20 °C, světlo a zvýšenou vlhkost půdy i vzduchu. Listy možno rosit, v suchu a teple zasychají a hrozí napadení sviluškami a mšicemi. Rostlinu lze později přemístit ven z místnosti, zpočátku do polostínu. Byly vyšlechtěny barevné kultivary křížením s dalšími druhy rodu kornoutice.\n\nKornoutice africká vytváří na příhodných místech husté porosty, které zahubí nejen původní travní vegetaci, ale zabrání v regenerací i keřům a stromům. Všechny části rostliny jsou v syrovém stavu toxické, obsahují velké množství šťavelanu vápenatého. Dotykem může dráždit citlivou pokožku a po požití způsobit otoky v ústech a krku, při větších dávkách vyvolat zvracení, průjem a případně i poškození ledvin a jater končící úmrtím.\n\n"}
{"id": "1000688", "url": "https://cs.wikipedia.org/wiki?curid=1000688", "title": "Kostel svatého Vojtěcha (Jílové u Prahy)", "text": "Kostel svatého Vojtěcha (Jílové u Prahy)\n\nKostel svatého Vojtěcha je nejstarší dochovaná památka v Jílovém u Prahy. Je chráněn jako kulturní památka České republiky. Původem gotická stavba na základech z poloviny 13. století byla v průběhu 17. a 18. století zbarokizovaná, a má cenné vnitřní vybavení.\n\nKostel je poprvé písemně zaznamenán v polovině 13. století, když bylo Jílové kolonizováno, původně byl zasvěcen sv. Mikuláši z Myry, k přesvěcení došlo teprve po roce 1623. Tehdy přišli do Jílového františkáni s úkolem rekatolizace. Z jejich zrušené Loretánské kaple se dochovala černá madona na postranním oltáři.\n\nChrám je jednolodní kamenná stavba s třiosminovým presbytářem, prodlouženým o gotickou kapli sv. Anny v podvěží hranolové věže, vsazené mezi závěr a loď. Závěr je sklenut raně gotickou žebrovou klenbou s žebry dlátkového průřezu a s příporami; lomená gotická okna mají původní ostění, v presbytáři se dochovalo gotické sedile. Tribuna na severní straně chrámu pochází z renesanční utrakvistické etapy chrámu a byla upravena za barokní přestavby v roce 1699. Loď kostela byla přestavěna po požárech v době barokní, na přelomu 17. a 18. století a v roce 1857. Z raně barokní doby pochází kruchta s varhanní skříní, na jejím schodišti je vytesán letopočet 1699. \n\n\n\n"}
{"id": "1000691", "url": "https://cs.wikipedia.org/wiki?curid=1000691", "title": "Kostel svatého Martina a Prokopa (Karlík)", "text": "Kostel svatého Martina a Prokopa (Karlík)\n\nKostel svatého Martina a Prokopa je nejstarší dochovaná památka v obci Karlík v okrese Praha-západ. Patřil řádu křižovníků s červenou hvězdou z nedalekých Dobřichovic. Je chráněn jako kulturní památka České republiky.\n\nNa místě dnešního kostela původně stála rotunda svatého Martina, postavená pravděpodobně již koncem 12. století. V 18. století byl kostel rozšířen a upraven v barokním slohu: v roce 1767 přibyla věž, později byla přistavěna chrámová loď se třemi ozdobnými okny. Další úpravy proběhly v letech 1807-10 a 1834. K zásadní přestavbě kostela v novorománském slohu došlo roku 1889 - stavbu podle plánů ing. Krcha provedl stavitel Kundl z Prahy. Poté byl slavnostně vysvěcen kanovníkem Mickou z Vyšehradu. \n\nJde o jednolodní obdélný kostel, doplněný věží, která byla při novorománské přestavbě zvýšena a upravena (cibulovitou střechu nahradila jehlancová). Původní rotunda s lucernou a apsidou slouží jako presbytář. Loď má strop plochý, sakristie má křížové klenutí. Na hlavním oltáři je obraz sv. Martina od akademického malíře Heřmana, na vítězném oblouku jsou sv. Ludmila, sv. Prokop, sv. Václav a sv. Anežka Česká. Novorománskou kazatelnu zdobí obrazy evangelistů. Zvony ve věži jsou zasvěceny sv. Janovi a sv. Prokopovi.\n\nKostel je obklopen hřbitovem, kde se nachází i dnes již nepoužívaná márnice. Pohřebiště bylo v těchto místech už v době bronzové. \n"}
{"id": "1000695", "url": "https://cs.wikipedia.org/wiki?curid=1000695", "title": "Miloslav Stieber", "text": "Miloslav Stieber\n\nMiloslav Stieber, křtěný Miloslav Ignác (16. února 1865 Slaný – 14. února 1934 Praha), byl český právník, profesor dějin soukromého a veřejného práva ve střední Evropě na právnické fakultě Univerzity Karlovy.\n\nStudoval na piaristickém gymnáziu ve Slaném a na pražském Akademickém gymnáziu, které absolvoval roku 1883. Poté pokračoval studiem práv na Univerzitě Karlově, roku 1889 získal titul doktora práv. Právní praxi vykonával jako advokátní koncipient ve Slaném, kde se nakonec roku 1897 stal advokátem, Praze a Vídni. Za vídeňského pobytu bádal ve státních archivech, z čehož až o něco později vzešla studie o vlivu českého práva na rakouské poměry za doby vlády Přemysla Otakara II.\n\nRoku 1902 se na české právnické fakultě habilitoval v oboru dějin německého práva a začal je přednášet, z advokacie však definitivně do akademické sféry přešel až v roce 1908, kdy byl jmenován mimořádným profesorem. O tři roky později byl jmenován profesorem řádným a převzal po Janu Jaromírovi Hanelovi stolici dějin německého práva, která byla po vzniku Československé republiky nahrazena dějinami veřejného a soukromého práva ve střední Evropě. Ty vyučoval společně s Karlem Kadlecem, zároveň se ale věnoval i některým tématům z československých právních dějin, jejichž ordinářem byl jinak profesor Kapras.\n\nVystupoval také ve veřejném prostoru, pro československou vládu vypracoval posudek o postavení Řádu německých rytířů v nových republikánských poměrech a hájil kontinuitu původního pražského vysokého učení s českou univerzitou, která byla vyjádřena v zákoně o poměru pražských univerzit z roku 1920. Kromě právních dějin jej ale zajímalo i platné právo, zejména se účastnil prací na osnově nakonec nepřijatého občanského zákoníku, který měl nahradit obecný zákoník občanský, a kde měl na starosti věcná práva. Jakožto člen národně socialistické strany byl delegován do Volebního soudu, v letech 1915–1916 a 1930–1931 byl děkanem právnické fakulty a měl se stát rektorem celé univerzity, čehož se však již nedožil. Lyonská univerzita mu v roce 1925 udělila čestný doktorát. Aktivně vystupoval na různých konferencích a byl členem České akademie pro vědy, slovesnost a umění, Královské české společnosti nauk a Učené společnosti Šafaříkovy. Kromě samostatných monografií často přispíval do odborných periodik jako byl \"Právník\", \"Právnické rozhledy\" nebo \"Sborník věd právních a státních\".\n\n\n"}
{"id": "1000696", "url": "https://cs.wikipedia.org/wiki?curid=1000696", "title": "Státní svátky Rakouska", "text": "Státní svátky Rakouska\n\nStátní svátky v Rakousku upravuje § 7 Spolkového zákona o dnech pracovního klidu (vydán 1984). Celkově je v Rakousku 13 státních svátků (dnů pracovního volna).\n\n"}
{"id": "1000698", "url": "https://cs.wikipedia.org/wiki?curid=1000698", "title": "Damaroň jižní", "text": "Damaroň jižní\n\nDamaroň jižní (\"Agathis australis\") je druh jehličnaté dřeviny z čeledi blahočetovité. Pochází z Nového Zélandu a je zdrojem ceněného dřeva a pryskyřice.\n\nDamaroň jižní je obrovský jehličnan vyskytující se ve smíšených lesích mírného pásma. Vyskytuje se na Severním ostrově Nového Zélandu. Vytváří až 50 metrů vysoký nevětvený kmen a tyčí se nad úroveň okolního lesa i 40 a více metrů. Na rozdíl od většiny jehličnanů, které mají jehlicovité listy, damaroň jižní je má ploché, kožovité a podlouhlé. Samičí stromy mají kulovité a samčí válcovité šištice. Tento druh je zřejmě nejoblíbenějším stromem na Novém Zélandu.\nZnámý je také pod názvem kauri.\n\nMá lehké, trvanlivé a kvalitní dřevo, a proto se ve velkém pěstuje v subtropech i v teplé části mírného pásma po celém světě. Její dřevo bylo vysoce oceňováno a používáno od koloniálních dob devatenáctého století. Kromě dřeva je tento strom zdrojem velmi hodnotné pryskyřice. Používá se při výrobě linolea, kvalitních barev a laků. Říká se, že dřevo z jednoho stromu postačí na stavbu domu i celého domovního nábytku. Tato obliba a intenzivní těžba dřeva měla za následek rapidní úbytek damaroňových lesů z původních 1,2 milionu hektarů na 140 hektarů.\n\nPodle Červeného seznamu 2000 patří mezi méně rizikové druhy, ale je závislý na ochraně. Pro damaroň je největší hrozbou nadměrná těžba dřeva a pryskyřice. Přestože je schopen regenerace, trvá tento proces velmi dlouho, proto jsou dalšími faktory smrště a požáry. Damaroň se většinou vyskytuje v rezervacích, které spravuje Novozélandský úřad pro ochranu přírody. Největší lesní plochy jsou v rezervacích Waipoua, Mataraua a Waimate.\n\n"}
{"id": "1000702", "url": "https://cs.wikipedia.org/wiki?curid=1000702", "title": "Sedlo v Stenách", "text": "Sedlo v Stenách\n\nSedlo v Stenách (1480 m n. m.) je sedlo v Malé Fatře na Slovensku. Jedná se o široké a mělké sedlo v hlavním hřebeni kriváňské části pohoří mezi jižním (1572 m) a severním (1535 m) vrcholem Sten. Západní svahy spadají strmě do Vrátné doliny (rozkládá se zde NPR Chleb), východní do závěru Šútovské doliny (NPR Šútovská dolina). Celý hřeben Sten je travnatý nad horní hranicí lesa a poskytuje dobré výhledy na všechny strany.\n\n\n\n"}
{"id": "1000705", "url": "https://cs.wikipedia.org/wiki?curid=1000705", "title": "I Feed You My Love", "text": "I Feed You My Love\n\n„I Feed You My Love“ je píseň norské zpěvačky Margaret Berger, byl vydán jako pilotní singl ze třetího studiového alba \"New Religion\" (2013). Autory písně jsou Karin Park a MachoPsycho, producentem je MachoPsycho.\n\nPíseň vešla ve známost, když reprezentovala Norsko na Eurovision Song Contest 2013 ve švédském Malmö. Píseň bojovala o kvalifikaci do finále ve 2. semifinále 16. května 2013. Ve finále 18. května získala nejvyšší ohodnocení 12 bodů ze tří zemí (Dánsko, Švédsko a Finsko) a celkově se umístila čtvrtá s celkovým počtem 191 bodů, což je nejlepší umístění Norska v soutěži od svého posledního vítězství v roce 2009 a jejich šesté nejlepší umístění vůbec.\n\nOd objevení na Eurovision Song Contest se píseň umístila v žebříčcích iTunes po celé Evropě a celém světě, včetně Austrálie.\n\n\n\n"}
{"id": "1000707", "url": "https://cs.wikipedia.org/wiki?curid=1000707", "title": "Prokalcitonin", "text": "Prokalcitonin\n\nProkalcitonin (PCT) je bílkovina, jejíž detekce se hojně využívá v posledních letech ve výzkumu i v klinické praxi jako reaktant akutní fáze. Tuto bílkovinu o 116 aminokyselinách a molekulové hmotnosti 13 000 fyziologicky tvoří C buňky štítné žlázy jako prekurzor hormonu kalcitoninu. Zejména při generalizovaných bakteriálních infekcích jej však začnou produkovat i další buňky, hlavně monocyty, makrofágy a neurokrinní buňky, a koncentrace této bílkoviny v plazmě prudce stoupá. PCT uvolněný při sepsi není konvertován na kalcitonin.\nPřesný fyziologický význam prokalcitoninu není zdaleka objasněn; předpokládá se, že se podílí na regulaci zánětu a má analgetické účinky. Poločas prokalcitoninu je 1 den a po imunitní stimulaci vzrůstá jeho sérová koncentrace již během 2–3 hodin asi dvacetinásobně. Zvýšení lze pozorovat jen při generalizovaných bakteriálních, mykotických a protozoárních infekcích, neobjevuje se u virových infekcí. S méně výrazným vzestupem se lze setkat u polytraumat, popálenin a po rozsáhlých břišních operacích.\n\nOrientační hodnoty PCT (ng/ml): normální hodnoty < 0,5; chronické zánětlivé procesy < 0,5–1; bakteriální infekce komplikovaná systémovou reakcí 2–10; SIRS 5 – 20; těžké bakteriální infekce – sepse, MODS 10 –1000. Při protrahované sepsi přetrvává zvýšená hladina PCT, zatímco hladiny některých jiných cytokinů klesají. Neinfekční příčiny zvýšení PCT: pooperační stav, mnohočetné trauma, úraz teplem, kardiogenní šok, u novorozenců prvních 48 hodin po porodu. Ze srovnání PCT, CRP, IL-6 a WBC vyplývá, že ukazatelem s nejvyšší senzitivitou a specificitou pro diferenciální diagnostiku infekční a neinfekční etiologie SIRS je prokalcitonin.\n\nStanovení PCT se provádí vysoce citlivou imunoluminometrickou metodou, PCT-LIA (Luminescence ImmunoAssay). Jde o metodu se dvěma monoklonálními protilátkami, jednou proti C-terminální sekvenci prokalcitoninu (tzv. katakalcinu) a druhou proti centrální části prokalcitoninu (tj. proti kalcitoninu). Anti-katakalcinové protilátky jsou imobilizovány na povrchu zkumavky, anti-kalcitoninové protilátky jsou značeny luminiscenční sondou (derivátem akridinu). Metoda vyžaduje luminometr, je k ní třeba 20 μl séra nebo plazmy.\n\nJako rychlá metoda se používá imunochromatografický test na prokalcitonin (PCT-Q) v séru a plazmě. Je k němu třeba 200 μl séra nebo plazmy, výsledek je k dispozici za 30 minut. Tento test se doporučuje pro rychlou diagnostiku akutní pankreatitidy.\n\n"}
{"id": "1000710", "url": "https://cs.wikipedia.org/wiki?curid=1000710", "title": "Kappa (japonský folklór)", "text": "Kappa (japonský folklór)\n\nKappa (河童, „říční dítě“), jinak také nazývaná Kawataró (川太郎, „říční kluk“) nebo Kawako (川子, „říční dítě“), je \"jókai\", kterého můžeme nalézt v japonském folklóru, a také kryptid. Kappa je jakýsi japonský vodník, ale spíše to je vodní monstrum, které nejvíce obývá západní část Japonska a Kjúšú. Obývá řeky, rybníky a jiné vodní toky. Stahuje do vody dobytek a koně, co se jdou napít, případně kolemjdoucí a pochutnává si na jejich játrech.\n\nJe veliká asi jako desetileté dítě, přesně 1,448 m. Má lidský hlas a chodí neoblečená. Má krátké černé řídké vlasy, hlavu opice, kulaté oči, dlouhý nos či zobák, želví krunýř, svalnaté končetiny s plovacími blánami mezi prsty, žabími nohami a prý smrdí rybinou. Na hlavě má jakousi „misku“ s tekutinou. Tato tekutina jí dodává neskutečnou sílu.\n\nPrý velmi miluje především okurky, případně baklažán a melouny. Proto se občas vynoří z vody a jde je krást na blízká pole. Navíc, když kappě dáte okurku s vyrytým jménem vaší rodiny či jiných milovaných lidí, je tu velká pravděpodobnost, že budou před jejími útoky nějakou dobu chráněni.\nNěkteré matky měly ve zvyku, že vždy než se šly jejich děti koupat, naházely do vody několik okurek, aby kappa děti nestáhla do vody a neutopila.\n\nKappa je prý velmi zkušený zápasník sumó a má ho velmi ráda, proto vždy, když potká člověka, vyzve ho na souboj (pokud ho rovnou nestáhne do vody). Toto pozvání nelze odmítnout. Problém je, že kappa je velmi silná (skoro přetáhne až 40 tažných koní). Ovšem tuto sílu jí propůjčuje „miska“ s vodou, proto ji musíte donutit se uklonit. Voda se pak vylije a kappa ztratí svou sílu. A protože je kappa velmi zdvořilá a dbá na rituály a tradice, úklonu vám oplatí. Překvapivě je také velmi čestná a důvěryhodná, proto se s ní dá dokonce domluvit, aby na některé lidi vůbec neútočila.\n\nOvšem vedle okurek má kappa slabost i pro lidské maso. A protože má velmi silné pařáty, případně i zobák, není pro ni problém přetrhat pár končetin. Občas si prý vezme jen trochu masa jako svačinku.\nExistuje ale více verzí toho, co se vlastně kappa snaží získat. Nejčastější verzí jsou játra a střeva, případně jiné orgány. Další častou verzí je krev. Prý jen saje krev. Třetí, ale nejzvláštnější, verzí je tzv. \"širikodama\". Nejčastěji se uvádí, že je to jakási kulička delikátního masa uvnitř člověka. Ovšem, někteří tvrdí, že \"širikodama\" je zhmotnělá lidská duše. Pro Kappu opravdová delikatesa. Nejhorší ovšem je způsob, jakým toto všechno získává – skrz řitní otvor.\n\nJedna kappa byla prý chycena v provincii Izumo. Protože se ji lidé chystali zabít, prosila o svůj život a slíbila, že už nikdy neutopí žádné dítě v řece – a dala i psaný slib. Od té doby se v provincii Izumo říká, že pokud nějaké dítě řekne „Unšu-Nišikawacu-Mura“ (myšlena vesnice Nišikawacu v Izumu), nikdy nebude utopeno.\n\nPoblíž Fukuoky na Kjúšú stojí svatyně Icušima postavená během éry Horeki (1751–64). Během oprav prováděných v době před nástupem na trůn císaře Šówy (1928) zde byly nalezeny tři ploché kameny, každý velikosti 0,914×3,962×0,914 m. Každý byl popsán sanskrtem. Říká se, že zde v sousedství kdysi byly chyceny tři kappy. Lidé je chtěli zabít jako odplatu za utopené děti. Ale kappy prosily o své životy a prohlašovaly, že už nikdy znova nikoho neutopí. Na důkaz svého slibu každá vyryla do kamene slova v sanskrtu.\n\nV Higu v provincii Kumamoto bylo kappou utopeno dítě. Samuraj, Išiwara Kanainosuke, naštvaný smrtí dítěte se vrhl do řeky a bojoval s kappou. Uříznul kappě jednu její paži, vypadala jako suchá hůl. O pár dnů později přišla kappa a žádala zpět svou paži. Byla jí vrácena pod podmínkou, že už nikdy žádné dítě neutopí. Říká se, že od té doby žádné dítě z Išiwarovy vesnice nebylo utopeno.\n\n"}
{"id": "1000711", "url": "https://cs.wikipedia.org/wiki?curid=1000711", "title": "Sedlo za Hromovým", "text": "Sedlo za Hromovým\n\nSedlo za Hromovým (1550 m n. m.) je sedlo v Malé Fatře na Slovensku. Nachází se v hlavním hřebeni kriváňské části pohoří mezi jižním vrcholem Sten (1572 m) na severovýchodě a vrcholem Hromové (1636 m) na jihozápadě. Severozápadní svahy spadají strmě do závěru Vrátné doliny (rozkládá se zde národní přírodní rezervace Chleb), jihovýchodní do údolí Úplazného potoka. Sedlo je travnaté bez porostů kosodřeviny, která byla v minulosti patrně kvůli pastvě odstraněna.\n\n\n\n"}
{"id": "1000713", "url": "https://cs.wikipedia.org/wiki?curid=1000713", "title": "In a Box", "text": "In a Box\n\n„In a Box“ je píseň norské zpěvačky Margaret Berger. Jako singl byl vydán 21. února 2011. Autory písně jsou Margaret Berger a Thomas Nerbo Smagesjo. Singl byl vydán pod vydavatelstvím Universal Music Group.\n\n\n"}
{"id": "1000714", "url": "https://cs.wikipedia.org/wiki?curid=1000714", "title": "Robot Song", "text": "Robot Song\n\n„Robot Song“ je píseň norské zpěvačky Margaret Berger z roku 2007, které je obsaženo na druhém albu \"Pretty Scary Silver Fairy\" z roku 2006.\n\nAutory jsou Patric Sarin, Jukka Immonen a sama zpěvačka. Producentem singlu byl Jukka Immonen.\n"}
{"id": "1000718", "url": "https://cs.wikipedia.org/wiki?curid=1000718", "title": "Zákres", "text": "Zákres\n\nZákres (1229 m n. m.) je sedlo v Malé Fatře na Slovensku. Nachází se v hřebeni Rozsutcov mezi vrcholy Malý Rozsutec (1344 m) na západě a Biele steny (1284 m) na východě. Severní svahy spadají do údolí Bieleho potoka a k sedlu Rovná hora (750 m), jižní do údolí Dierového potoka a k sedlu Medzirozsutce (1200 m). Jen kousek na východ od sedla se k hřebeni Rozsutcov připojuje z jihu hlavní malofatranský hřeben. Sedlo se nachází na území NPR Rozsutec. V minulosti bylo odlesněno kvůli pastvě dobytka.\n\n\n\n"}
{"id": "1000720", "url": "https://cs.wikipedia.org/wiki?curid=1000720", "title": "Umeå Energi", "text": "Umeå Energi\n\nUmeå Energi AB je energetická a komunikační společnost, která působí v pěti oblastech podnikání: vytápění, výroba elektrické energie, obchodování s elektřinou, komunikace a obnovitelné zdroje (slunce, vítr a voda). Poskytuje dálkové vytápění a klimatizaci, elektřinu, kabelovou televizi a přes UmeNet rychlé širokopásmové připojení internetu rychlostí 1000 Mbit/s, vyrábí elektřinu ve větrných elektrárnách a kogeneračních jednotkách Dava 1 a 2 a prodává elektřinu pro cca 52 600 bytových a firemních zákazníků po celém Švédsku.\n\nStarosta Umeå Johan Gustaf Rothoff odkázal po své smrti v roce 1891 67 000 korun městu na první pouliční osvětlení. V \"City Hall Park\" poblíž nábřeží byla postavena v roce 1892 parní elektrárna, spalující dřevo, která dodávala energii pro osvětlení radnice a kostela. Poptávka po elektřině pro osvětlení se zvyšovala, ale parní elektrárna již nebyla schopna dodávat více elektřiny, takže v roce 1899 byla vybudována vodní elektrárna Klabböle.\n\nV roce 1903 došlo k rozšíření elektrizační soustavy do městské čtvrti Haga. Větším spotřebitelům byly zavedeny v roce 1905 elektroměry. Kvůli rychle se rozvíjející se poptávce po elektrické energii, zejména průmyslové, byla v roce 1910 modernizována elektrárna Klabböle. Městská rada se rozhodla v roce 1911 jmenovat správní radu městské elektrárny, která byla předchůdcem dnešní společnosti Umeå Energi. V roce 1926 byla dokončena elektrárna \"Vattenfall\" Norrfors.\n\nV letech 1945 až 1951 bylo v souvislosti s přechodem na napětí 110–220 voltů pro přibližně 5000 zákazníků ve více než 1500 nemovitostech nataženo elektrické vedení do všech domů. V roce 1958 byla postavena vodní elektrárna \"Stornorrfors\" na řece Ume a městská rada získala přístup k 11 % její produkce. V této souvislosti bylo rozhodnuto, že z nejstarší části elektrárny Klabböle bude muzeum energie.\n\nV roce 1965 byla postavena teplárna \"AB Umeå Värmeverk\" a v letech 1968–1970 spalovna odpadů \"Ålidhemsverket\" . V roce 1981 se roztočil generátor teplárny \"AB Umeå Energiverk\". O pět let později (1986) byla přejmenována na \"Umeå Energi AB\" a ve spalovně odpadů byly postaveny akumulační zásobníky, účinnější pro použití dálkového vytápění. Spalovna biopaliva Dava byla slavnostně otevřena v roce 2000 a v roce 2010 byla slavnostně otevřena nová kogenerační jednotka na biomasu, Dava 2.\n\nUmeå Energi AB je stoprocentní dceřinou společností \"Umeå Kommunföretag AB\", je 100% vlastníkem akcií v \"Umeå Energi Elhandel AB, Umeå Energi Elnät AB, Umeå Energi UmeNet AB\", vlastní také 49 % akcií v \"BioEndev AB\" a 2,6 % akcií v \"Norrland Ethanol Kraft AB\".\n\nAktivity jsou rozděleny do pěti oblastí podnikání: vytápění, energetické sítě, obchodování s elektřinou, kabelová TV a internet UmeNet a výroba energie z obnovitelných zdrojů (slunce, vítr a voda).\nSpolečnost obchodující s elektrickou energií prodává elektřinu domácnostem a firmám ve Švédsku, která se vyrábí na větrných farmám a v kogeneračních zařízeních Dava 1 a Dava 2, část produkce pochází z hydroelektrárny \"Stornorrfors\" a část se obchoduje na energetické burze Nord Pool, která byla založena v roce 1966 a zprostředkovává obchody s energií mezi Norskem a Švédskem.\nDodává elektřinu pro pouliční osvětlení od dceřiné společnosti \"Umeå Energi Elnät AB\".\nZde jsou shromažďovány všechny investice do obnovitelných zdrojů (solární, větrná a vodní energie). Vlastní větrnou turbínu v Holmsundu, pět v Hörneforsu a další na Granbergetu, kde se chystalo zprovoznění tři nových větrných turbín v roce 2014. Kromě nich získává energii z 16 větrných turbín, které mají jiné vlastníky. Projekt \"Hållbara Ålidhem\" je jednou z největších fotovoltaických elektráren ve Švédsku s celkovou rozlohou 2800 m.\nUmeNet je otevřená městská síť internetu, což znamená, že UmeNet vlastní síť, ale zákazník si může vybrat poskytovatele služeb. V průběhu roku 2011 a 2012 bylo zjištěno, že Umeå je město s nejrychlejší městskou sítí v západním světě, což bylo jedním z důvodů k získání titulu \"Årets operatör\" roku 2012.\nTato složka se zabývá výrobou elektřiny, dálkovým vytápěním a klimatizací. Energie se získává výrobou z biomasy a odpadů v zařízeních Dava 1, Dava 2, \"Graniten\" a \"Ålidhems värmeverk\" a v několika menších zařízeních. Dálkové vytápění je dodáváno do všech čtvrtí města Umeå: Holmsundu, Hörneforsu, Savaru a Bjurholmu.\n\nUmeå Energi získala v oblasti životního prostředí, zdraví a bezpečnosti příslušné certifikáty (ISO 14001, OHSAS 18001) a je odhodlána stát se neutrální vůči klimatu do roku 2018. Všechna prodaná elektřina pochází z obnovitelných zdrojů a má značku původu.\n"}
{"id": "1000721", "url": "https://cs.wikipedia.org/wiki?curid=1000721", "title": "Juraj Okoličány", "text": "Juraj Okoličány\n\nJuraj Okoličány (28. března 1943, Žilina – 10. září 2008, Bratislava) byl slovenský hokejový rozhodčí a hokejový supervizor. Jako jediný Slovák v historii dostal cenu Cenu Paula Loicqa za mimořádný přínos pro světový hokej.\n\n\n"}
{"id": "1000724", "url": "https://cs.wikipedia.org/wiki?curid=1000724", "title": "Cena Paula Loicqa", "text": "Cena Paula Loicqa\n\nCena Paula Loicqa je ocenění každoročně udělované Mezinárodní hokejovou federací (IIHF) osobě, která mimořádným způsobem přispěla světovému hokeji a mezinárodní federaci. Je pojmenovaná po Paulu Loicqovi, bývalému prezidentovi IIHF z let 1922 až 1947. Hokejová federace ji uděluje od roku 1998 během ceremoniálu, při němž jsou jmenování noví členové Síně slávy IIHF. \n"}
{"id": "1000725", "url": "https://cs.wikipedia.org/wiki?curid=1000725", "title": "French Open 2014", "text": "French Open 2014\n\nFrench Open 2014 byl 113. ročník druhého tenisového grandslamu sezóny, konaný v rozmezí 25. května až 8. června 2014. Představoval jediný major hraný na antukovém povrchu, když probíhal na otevřených dvorcích Stade Roland-Garros v 16. městském obvodu francouzské metropole Paříži.\n\nTurnaj organizovaly Mezinárodní tenisová federace a francouzský tenisový svaz Fédération Française de tennis. Řadil se do profesionálního okruhu mužů ATP World Tour 2014 a žen WTA Tour 2014. Vítězové, vyjma soutěže smíšené čtyřhry, si do žebříčků připsali dva tisíce bodů.\n\nSinglové tituly obhajovali aktuální světové jedničky, rekordman s počtem osmi vítězství Rafael Nadal ze Španělska, který opět triumfoval a dvojnásobná šampiónka Serena Williamsová, reprezentantka Spojených států, jež vypadla ve druhém kole.\n\n113. ročník se odehrával na osmihektarovém areálu Stade Roland-Garros v Paříži. Premiérový ročník se na tomto místě uskutečnil v roce 1928.\n\nTenisté bojovali o tituly v soutěžích mužských a ženských dvouher i čtyřher, smíšené čtyřhry, dvouhry a čtyřhry juniorů a juniorek do 18 let v kategorii Grade A, a také dvouhry a čtyřhry vozíčkářů v rámci okruhu handikapovaných UNIQLO Tour, turnaje zařazeného do kategorie Grand Slamu. V areálu s více než dvaceti antukovými dvorci se rozhodující utkání závěrečné fáze odehrály na třech hlavních stadionech, kterými byly Court Philippe Chatrier, Court Suzanne Lenglen a Court 1.\n\nPoprvé v historii pařížského grandslamu vypadli úřadující šampióni dvouher z Australian Open již v prvním kole. Současně se jednalo o vůbec první prohru obou vítězů předchozího odehraného Grand Slamu na navazujícím majoru v celé historii tenisu, tedy od roku 1877, kdy se uskutečnil premiérový ročník Wimbledonu. Turnajová trojka Stanislas Wawrinka podlehl v pondělí Španělu Guillermu Garcíovi Lópezovi a Číňanka Li Na skončila v úterním duelu na raketě francouzské hráčky Kristiny Mladenovicové. \n\nPoprvé v otevřené éře tenisu vypadly dvě nejvýše nasazené hráčky dvouhry grandslamového turnaje v úvodních dvou kolech. Druhá nasazená Li Na vypadla v prvním kole a americká světová jednička Serena Williamsová pak nestačila ve druhé fázi na Španělku Garbiñe Muguruzaovou, když v každém setu dokázala uhrát jen dva gamy. Stejně tak, po vyřazení turnajové trojky Agnieszky Radwańské ve třetím kole s Ajlou Tomljanovićovou, došlo poprvé v open éře k vypadnutí tří nejvýše nasazených v úvodních třech kolech Grand Slamu.\n\nNejdelší utkání sehráli v prvním kole mužské dvouhry argentinský kvalifikant a 143. hráč žebříčku Facundo Bagnis se zkušeným 33letým Francouzem Julienem Benneteauem, pro něhož to byla třináctá účast na Roland Garros. Argentinec zaznamenal největší výhru své kariéry, když soupeře zdolal po setech 6–1, 6–2, 1–6, 3–6 a 18–16. V hlavní soutěži Grand Slamu zažíval debut a v pátém setu odvrátil několik mečbolů. Celé utkání trvalo 4.27 hodin, z toho rozhodující sada byla delší než součet všech čtyř předešlých, když její doba činila 2.24 hodiny. Odehráno v ní bylo 34 gamů, čímž vyrovnala rekord otevřené éry French Open v nejvyšším počtu her rozhodujícího dějství.\n\nNěmka Julia Görgesová vstoupila do turnaje s novou technologií tzv. „chytrou raketou“ Babolatu, která obsahovala v držadle čip. Ten v průběhu zápasu zaznamenával data o úderech – sílu, směr, stranu, lokalizaci místa odehrání v hlavě rakety, jež lze následně analyzovat v počítači. Po prvním kole hráčka o raketě uvedla: „\"Vypadá úplně stejně, jen uvnitř sbírá data, se kterými pak můžeme dělat spoustu úžasných věcí\".“\n\nPrvní nasazený Rafael Nadal osmifinálovou výhrou nad Srbem Dušanem Lajovićem překonal vlastní rekord pařížského grandslamu, když zaznamenal 32. vítězný zápas bez přerušení. Celkově se jednalo o jeho 63. výhru v singlové soutěži na pařížské antuce. Tuto šňůru pak do konce turnaje prodloužil o tři utkání. \n\nVe finále mužské dvouhry druhý nasazený Novak Djoković vyzval jednoho z největších rivalů na okruhu, úřadujícího prvního hráče světa Rafaela Nadala, s nímž v roce 2012 v posledním zápase turnaje prohrál. Duel byl také kláním, kdo bude po French Open figurovat na čele žebříčku ATP. Přes ztrátu úvodní sady dovedl Španěl zápas k vítěznému konci, když získal zbylé tři dějství. Při první mečbolové příležitosti soupeře zakončil Djoković duel dvojchybou. Poměrem 3–6, 7–5, 6–2 a 6–4 si manacorský rodák připsal rekordní devátý Pohár mušketýrů pro šampióna Roland Garros a celkově 14. grandslamovou trofej, čímž se v historických tabulkách dotáhl na druhou pozici Američana Peta Samprase. Svou kladnou bilanci vzájemných zápasů vůči Srbovi zvýšil na 23:19.\n\nOd svého prvního startu na pařížském majoru v roce 2005 Nadal prohrál během deseti ročníků jediný zápas v osmifinále 2009 se Švédem Robinem Söderlingem a všech 66 zbylých klání vyhrál. Stal se prvním mužem historie tenisu, jenž dokázal jediný Grand Slam vyhrát devětkrát. V ženském singlu pak zvítězila vícekrát pouze Margaret Smithová-Courtová, jež jedenáctkrát triumfovala na Australian Open a Martina Navrátilová si připsala stejný počet devíti trofejí z Wimbledonu. Pohár Španělovi předala švédská legenda a šestinásobný šampión z pařížské antuky Björn Borg. Při ceremoniálu Nadal uvedl: „\"Je to den plný emocí. Tenis mi dnes vrátil, co mi vzal v Austrálii. Novak je velký soupeř. Je mi ho líto, ale věřím, že tenhle turnaj jednou vyhraje.\"“\n\nTurnajová sedmička Maria Šarapovová se do finále probojovala potřetí v řadě, což se naposledy předtím podařilo v letech 2005–2007 Belgičance Justine Heninové, a v otevřené éře tenisu pak dalším šesti hráčkám. Po semifinálovém vítězství nad 20letou Kanaďankou Eugenií Bouchardovou prodloužila šňůru neporazitelnosti ve třísetových utkáních na 19 zápasů. Premiérové grandslamové finále kariéry odehrála Simona Halepová, která se stala první Rumunkou ve finále pařížského majoru od roku 1980, kdy v boji o titul neuspěla Virginia Ruziciová. Ta byla jedinou rumunskou šampiónkou soutěže ženského singlu na Roland Garros, když si trofej odvezla v roce 1978. Úspěšnou sobotu ruského tenisu dovršili trofejemi z dvouhry juniorů Andrej Rubljov a dvouhry juniorek Darja Kasatkinová.\n\nŠarapovová získala, po roce 2012, druhý titul z Roland Garros a celkově pátou grandslamovou trofej. Sérii neporazitelnosti ve třísetových duelech prodloužila na 20 zápasů. Po triumfu ji pohár Suzanne Lenglenové předala rekordmanka v počtu sedmi titulů z French Open – americká legenda Chris Evertová, a uvedla: „\"Bylo to nejtěžší grandslamové finále, které jsem kdy hrála. Simona byla neuvěřitelná\".“\n\nPo vyřazení českého páru tvořeného Lucií Šafářovou a Andreou Hlaváčkovou v prvním kole ženské čtyřhry, oznámily hráčky ukončení téměř půlroční spolupráce a rozpad dvojice. Hlaváčková vyjádřila záměr v další části sezóny nastupovat po boku Číňanky Ťie Čengové a dodala: „\"Domluvily jsme se, že zkusíme hrát každá s někým jiným. Dohromady nám to prostě nepsalo, jak by mělo. I když jsme hrály dobře. Je nám to líto, ale je to rozumné rozhodnutí\"“. \n\nŽenskou deblovou soutěž ovládla nejlepší dvojice světa složená z čínské světové jedničky Šuaj Pchengové a tchajwanské druhé hráčky žebříčku Su-wej Sieové. Ve finále porazily druhý pár světa Saru Erraniovou s Robertou Vinciovou z Itálie po dvousetovém průběhu 6–4 a 6–1. Poprvé v historii tak tuto soutěž na pařížském majoru vyhrála dvojice Asiatek. Jedinou asijskou vítězkou do té doby byla Japonka Ai Sugijamová, která roku 2003 trumfovala s belgickou hráčkou Kim Clijstersovou.\n\nPoražené Italky vstoupily do zápasu lépe, když se ujaly vedení 3–1 na gamy. Erraniová si však následně prohrála třikrát podání. V druhé sadě šly do vedení italské vítězky z Roland Garros 2012 poměrem her 1–0. Poté však ztratily všech šest dalších gamů a dominantní hra Asiatek znamenala vyhraný duel.\n\nV mužské dvouhře získal rekordní devátý titul španělský první hráč žebříčku Rafael Nadal, jenž se stal prvním mužem historie, který vyhrál jediný Grand Slam devětkrát. Celkově pro něj triumf představoval čtrnáctý titul z majoru.\n\nŽenskou dvouhru vyhrála ruská světová osmička Maria Šarapovová. Jednalo se o její druhý titul z pařížského grandslamu (první: 2012) a celkově pátou kariérní trofej v této tenisové kategorii.\n\nV mužské čtyřhře zvítězil po třiceti letech francouzský pár, když soutěž překvapivě opanovali jedenáctí nasazení Julien Benneteau a Édouard Roger-Vasselin. Pro oba se jednalo o premiérové grandslamové finále i titul. Navázali tak na krajany Henriho Leconta a Yannicka Noaha, kteří Roland Garros vyhráli v roce 1984.\n\nŽenskou čtyřhru poprvé v historii turnaje opanoval asijský pár složený z nejvýše nasazených, Číňanky Šuaj Pchengové a Tchajwanky Su-wej Sieové. Obě šampiónky získaly druhý grandslamový titul, když společně již vyhrály Wimbledon 2013. Pchengová na okruhu WTA Tour získala čtvrtou trofej v probíhající sezóně a celkově šestnáctou deblovou v kariéře. Pro Sieovou to bylo třetí turnajové vítězství v sezóně 2014 a úhrnem sedmnáctý turnajový triumf z ženského debla.\n\nSoutěž smíšené čtyřhry poprvé vyhrála německo-nizozemská dvojice Anna-Lena Grönefeldová a Jean-Julien Rojer. Rojer vybojoval premiérový grandslamový titul kariéry. Grönefeldová si připsala druhou trofej ze smíšené čtyřhry, když na první dosáhla ve Wimbledonu 2009. Pařížský triumf zaznamenala den po 29. narozeninách a k výhře dodala: „\"Rozhodli jsme se na poslední chvíli hrát spolu, ale klaplo to náramně\".“\n\n\nCelkový rozpočet French Open 2014 byl proti předešlému ročníku navýšen o téměř tři miliony eur a dosahuje výše 25 018 900 eur.\n\nNásledující tenisté obdrželi divokou kartu do hlavních soutěží. Divoké karty pro zástupce australského a amerického tenisu v singlových soutěžích byly přiděleny v rámci reciproční dohody tří grandslamů Roland Garros, Australian Open a US Open.\n\n\nNásledující tenisté postoupili do hlavních soutěží z kvalifikací.\n"}
{"id": "1000727", "url": "https://cs.wikipedia.org/wiki?curid=1000727", "title": "Günther Sabetzki", "text": "Günther Sabetzki\n\nGünther Sabetzki (4. června 1915 Düsseldorf, Německo – 21. června 2000) byl německý hokejový funkcionář. Významně přispěl k vytvoření Německého svazu ledního hokeje v roce 1963 a na začátku sdílel funkci prezidenta svazu s Ludwigem Zametzerem.\n\nV letech 1975 až 1994 zastával funkci prezidenta Mezinárodní hokejové federace. Pomohl překonat propast mezi hokejovým hnutím v Evropě a Severní Americe. Stál za opětovným vstupem Kanady na turnaje mistrovství světa (v roce 1977) i na olympijské hokejové turnaje (v roce 1980). Po jeho vedením se počet členů IIHF rozrostl ze 31 na 50.\n\n"}
{"id": "1000733", "url": "https://cs.wikipedia.org/wiki?curid=1000733", "title": "Zdeněk Kořínek", "text": "Zdeněk Kořínek\n\nZdeněk Kořínek (* 12. února 1961) je bývalý český fotbalista, obránce. Po skončení aktivní kariéry působí jako fotbalový funkcionář.\n\nV československé lize hrál za RH Cheb a Sigma Olomouc. V lize nastoupil ve 21 utkáních a dak 2 góly. V nižší soutěži působil i v TŽ Třinec, VTŽ Chomutov a Dynamo České Budějovice.\n\n"}
{"id": "1000734", "url": "https://cs.wikipedia.org/wiki?curid=1000734", "title": "Power moves", "text": "Power moves\n\nPower moves (angl. \"silové pohyby\") jsou nejznámější a také nejvíce efektní složka pouličního tance \"breakdance\". Jedná se o silové pohybové prvky, které mají základ v gymnastických cvicích. Tanečníci prostě viděli zajímavé pohyby, jaké předváděli gymnasté na olympiádách, a rozhodli se je zkusit taky.\n\nJe ale důležité uvědomit si rozdíl mezi \"power moves\" a gymnastikou. \"Power moves\" z gymnastiky pouze vycházejí, byla to jejich počáteční inspirace. Neznamená to však vůbec, že by \"power moves\" byly pouze kopií. Základní sortiment pohybů každého zkušenějšího tanečníka tohoto tanečního stylu je mnohem rozsáhlejší než gymnastické cviky. Hlavní příčinou toho je, že tanečníci si vymysleli desítky variací na každý pohyb, který okoukali. Například pouhá změna z propnutých nohou na skrčené zásadně změní vzhled celého pohybu.\n\nTyto variace vznikají stále nové a nové, protože hlavní motto všech tanečníků stylu \"Break dance\" je být originální. To znamená, že každý tanečník se snaží vymyslet nějakou novou variaci jakéhokoliv známého cviku, aby všem ukázal, že je kreativní a umí takový pohyb, jako nikdo jiný. Taneční komunita si takovýchto věcí velice váží.\n\nNejznámější ze všech \"power moves\" je takzvaný \"headspin\". Již z názvu, pro toho kdo ovládá angličtinu, je jasné, že jde o točení na hlavě. Mezi lidmi, kteří nejsou aktivními tanečníky stylu \"Break dance\", je tento pohyb velice známý. Má to několik důvodů. Prvním je ten, že točení na hlavě byl jeden z prvních originálních pohybů, který si tanečníci vymysleli. Nikde jinde takovéto věci nešlo vidět. Tento důvod však není hlavní. Příčina, proč lidé mají největší povědomí právě o tomto pohybu a proč si také pod slovem \"Break dance\" vybaví právě točení člověka na hlavě je to, že je to prostě neobvyklé a velice efektní. Není nejlehčí dokonale ovládnout tento pohyb a proto se s ním jen tak nesetkáte. Je jasné, že když kdykoliv a kdekoliv člověk udělá tento pohyb, vzbudí tím velký rozruch kolem sebe.\n\nDalší \"power moves\", nebo jak se občas česky říká, silové pohyby, jsou také velmi náročné na naučení, na fyzickou zátěž i na překonání sama sebe. Jde například o \"windmill\". Toto anglické slovíčko znamená větrný mlýn. Důvod, proč je tento pohyb pojmenovaný právě po větrném mlýnu je jasný hned, jakmile pohyb uvidíte. Tanečník tělem leží na zemi ale jeho nohy jsou ve vzduchu. Točí se horizontálně velmi rychle kolem své osy. Jelikož má nohy ve vzduchu, při otáčení vzniká obraz, který připomíná otáčení lopatek větrného mlýna. Proto tento název. Tento pohyb má desítky variant. Skrčené nohy, propnuté nohy, držení nohy jednou rukou, držení obou nohou a mnohé další. Každá varianta vypadá naprosto jinak. Základ je však stejný, točení se kolem své osy při ležení na zemi. V podstatě to stejné, jako když malé dítě válí sudy.\n\n\"Flares\" nebo také česky nazývaná kola. Jde o pohyb, který je dobře znám i gymnastům. S tím rozdílem, že gymnasté je nejčastěji předvádějí na koni a tanečníci \"Break dance\" na zemi. Pohyb je možno zvládnout dvěma způsoby. Buďto velkou silou, kterou držíte tělo ve vzduchu, a nebo zvládnutím určité techniky. Všeobecně v tomto tanci platí, že technické zvládnutí je lepší než silové. Pokud se naučíte technicky pohyb, nepotřebujete na něj tolik síly. Proto i malé děti, které trénují od malička, dokáží velice náročné a pro publikum často nepochopitelné pohyby. Naučení toho pohybu může zabrat celé roky a tisíce a tisíce opakování, pokud jej chcete zvládat na nejvyšší možné úrovni.\n\nExistují další pohyby, jako například točení se na jedné nebo dvou rukách, přeskakování své osy těla pouze za doteků rukou země a nohou ve vzduchu a tak dále a tak dále. Pohybů je opravdu velké množství a vznikají neustále nové, protože každý chce být originální. Nejdůležitější je, umět spojit všechny tyto pohyby dohromady v dobře vypadající a také technicky a silově náročné kombinace. Například tanečníci dokáží se roztočit na hlavě a plynule změnit svůj pohyb do \"windmillu\" a následně z něj udělat kola. Jsou to právě tyto komba, která nejvíce odlišují tanečníky od sebe. Jelikož cviků je veliké množství, jejich kombinací je proto několikanásobně více.\n\n"}
{"id": "1000737", "url": "https://cs.wikipedia.org/wiki?curid=1000737", "title": "Mistrovství světa v inline hokeji veteránů 2014", "text": "Mistrovství světa v inline hokeji veteránů 2014\n\nMistrovství světa v inline hokeji veteránů 2014 je v pořadí již pátý oficiální veteránský turnaj. Setkali se zde výběry Francie, České republiky \"A\", České republiky \"B\", Slovenska, Itálie, Austrálie, Německa a Velké Británie. Mistrovství se odehrávalo v českém hlavním městě Praze. Velkými favority byli výběry Česka a Francie.\n\nPrvní a druhý tým skupiny A, B postoupí do semifinále, kde se týmy utkají křížem (1A vs. 2B, 2A vs. 1B). Jeho vítězové postoupí do finále, poražení budou hrát zápas o třetí místo. Třetí a čtvrté celky základních skupin čekají boje o konečné umístění.\nPořadatelská Česká republika pošle do misrovství světa dva týmy, tým \"B\" se ovšem turnaje účastní mimo pořadí.\n\n"}
{"id": "1000740", "url": "https://cs.wikipedia.org/wiki?curid=1000740", "title": "Antoni Tàpies", "text": "Antoni Tàpies\n\nAntoni Tàpies (13. prosince 1923, Barcelona – 6. února 2012, Barcelona) byl španělský malíř, sochař a kulturní teoretik katalánské národnosti. Byl představitelem tzv. informelu.\nTři roky studoval práva, ale nakonec dal přednost umění. Účastnil se aktivně španělské občanské války, která do jeho raných děl dodala politické motivy. Jeho otec byl dokonce načas členem republikánské vlády. Politika už jeho práce nikdy neopustila, často prezentoval odpor k Francovu režimu a myšlenky katalánské identity a autonomie. Roku 1966 byl kvůli tomu i uvězněn.\n\nRoku 1948 spoluzakládal umělecké hnutí \"Dau al Set\", které mělo blízko k surrealismu a dadaismu. Jeho díla z této doby byla ovlivněna především Maxem Ernstem, Paulem Klee a Joanem Miró. Nakonec se přiklonil k informelu, který mu umožnil nejsvobodněji experimentovat s materiály – do klasické olejové malby implementoval rozdrcený mramor, latex apod. Tato technika nazývaná „pintura matèrica“ ho proslavila. Poprvé Tàpies vystavoval v roce 1948 na výstavě „Salo d’Octubre“ v Barceloně. První samostatnou výstavu měl roku 1950 v barcelonské \"Galeries Laietanes\". V 50. letech žil v Paříži, kde se seznámil s uměleckým kritikem a kurátorem Michelem Tapié (podobnost jejich jmen byla náhodná). Ten se stal velkým propagátorem jeho děl. Do Paříže se často vracel, byť celý život prožil v rodné Barceloně.\n\nV pozdnějších pracích do svých obrazů inkorporoval stále masivnější objekty, například části nábytku. Krom informelu byl ovlivněn v pozdější etapě své tvorby i pop artem, tachismem či abstraktním expresionismem. Úzce spolupracoval s umělci, jako byli Enrique Tábara, Antonio Saura či Manolo Millares.\n\nSvá teoretická hlediska shrnul v knihách \"La pràctica de l’art\" (1970), \"L’art contra l’estètica\" (1974), \"Memòria personal\" (1978), \"La realitat com a art\" (1982), \"Per un art modern i progressista\" (1985), \"Valor de l’art\" (1993) či \"L’art i els seus llocs\" (1999).\n\nRoku 1981 získal Wolfovu cenu za umění.\n\n"}
{"id": "1000744", "url": "https://cs.wikipedia.org/wiki?curid=1000744", "title": "Dracovenator", "text": "Dracovenator\n\nDracovenator („dračí lovec“) byl středně velký masožravý dinosaurus (teropod), který žil v období počátku jury na území dnešní Jihoafrické republiky. Žil před zhruba 200 miliony let a dosahoval délky asi 6 až 7 metrů. Jeho hmotnost zřejmě nepřesáhla 250 kg, takže byl poměrně lehce stavěný a zřejmě rychle běhal. Nejspíš lovil malé ptakopánvé dinosaury rodu \"Heterodontosaurus\", \"Abrictosaurus\" a \"Lesothosaurus\" nebo i větší prosauropody rodu \"Massospondylus\" a \"Plateosaurus\". Byl zástupcem čeledi Dilophosauridae, jejímž nejznámějším příslušníkem je zhruba stejně velký a velmi podobný severoamerický rod \"Dilophosaurus\". \"Dracovenator\" byl popsán jihoafrickým paleontologem Adamem M. Yatesem v roce 2006. V současnosti je znám jediný platný druh tohoto rodu, \"D. regenti\".\n\n"}
{"id": "1000746", "url": "https://cs.wikipedia.org/wiki?curid=1000746", "title": "Poutní cesta z Prahy do Staré Boleslavi", "text": "Poutní cesta z Prahy do Staré Boleslavi\n\nPoutní cesta z Prahy do Staré Boleslavi původně kopírovala starou zemskou stezku. Ta vedla přes Boleslav, kde na počátku 10. století na soutoku řek Labe a Jizery vzniklo přemyslovské hradiště jako jeden ze strážních hradů. Za Boleslaví se stezka rozdělila - směrem na východ podél Labe vedla stezka zvaná polská a směrem na severovýchod vedla stezka nisko-jizerská, která se za dnešním Libercem napojovala na stezku žitavskou.\n\nTudy putoval kníže Václav ze svého pražského sídla do přemyslovského hradiště v Boleslavi. Poté, co byl 28. září 935 (event.929) ve Staré Boleslavi zavražděn před tamním kostelem sv. Kosmy a Damiána a jeho tělo v tomto kostele dočasně uloženo, byl roku 938 (event.932) převezen do pražské rotundy sv. Víta severní cestou dne 4. března, který byl poté označován za den \"přenesení svatého Václava\" (jako svátek). Na Proseku, na místě, kde průvod s mrtvým knížetem odpočíval, byl později postaven kostel sv. Václava (na přelomu 11. a 12. století), jeden z nejstarších v Praze. Také na místě kostela sv. Kosmy a Damiána ve Staré Boleslavi byl postaven kostel, který byl zasvěcen sv. Václavovi. Ve 14. století byl goticky přestavěn.\n\nCísař římský a král český Karel IV. spolu s arcibiskupem Arnoštem z Pardubic putoval do Staré Boleslavi roku 1351. Založil nadaci, aby každého dne na místě umučení byla ke cti svatého Václava sloužena zpívaná jitřní Mše. Byl ctitelem svatováclavského kultu, autorem Legendy o svatém Václavu, symbolicky předal sv. Václavovi do vlastnictví korunu a správu české země. Svatováclavskou kapli v katedrále svatého Víta, vysvěcenou roku 1367, nechal vyzdobit a určil ji jako místo úschovy českých královských korunovačních klenotů.\n\nV roce 2003, po padesátiletém přerušení svatováclavských poutí, se Kolegiální kapitula ve Staré Boleslavi dohodla s Radnicí města Brandýs nad Labem - Stará Boleslav o obnovení svatováclavské tradice a vytvoření kultu Národní svatováclavské pouti. Staroboleslavská svatováclavská bohoslužba byla vyvedena z kostela na veřejné prostranství a otevřena veřejnosti.\n\nKatedrála sv. Víta bývá nejčastěji výchozím místem svatováclavských poutí. Ty směřují ke kostelu svatého Václava ve Staré Boleslavi každým rokem vždy 28. září.\n\nSvatováclavská cesta vycházela z Prahy od Špitálské brány (Brány svatého Petra). Ta bývala v novoměstském opevnění až do roku 1663 blíže k Vltavě, v linii ulic Petrská – Pobřežní. Za ní pokračovala cesta přes Karlín (dříve Špitálsko) přibližně po dnešní ulici Pobřežní podél bývalého ramene Vltavy, v místě zvaném Švábky se stočila do Libně, nad hrází bývalého rybníka a podél sklepů nového Anglického pivovaru v usedlosti Kotlaska k vinici Císařecká, poté po dnešní Prosecké ulici ke kostelu sv. Václava. Zde se v době poutí scházeli poutníci ze všech směrů a po požehnání pokračovali do Boleslavi uctít památku knížete.\n\nDál existují dvě verze průběhu cesty: první varianta vede poutní cestu po obchodní zemské stezce na Kbely, Vinoř, Podolanku. Dřevčice, Vrábí a Brandýs nad Labem; Miroslav Kuranda (viz Odkazy: Literatura) ve své knize uvádí pro Svatováclavskou poutní cestu severní variantu – od kostela sv. Václava na Proseku vede stezku kolmo přes ulici Vysočanskou do ulice Měšická, přes městský okruh do ulice Opočenská, jižním okrajem Letňan napříč průmyslovým areálem, dál po cestě v poli k Přezleticím a Popovicím k Brandýsu nad Labem, přes jeho nejstarší část kolem hřbitova k brodu přes Labe a ke kostelu sv. Václava. Tato popisovaná stezka je velmi stará, na mapě II. vojenského mapování je zakreslena silně jako jedna z hlavních cest a dodnes na ní stojí i několik kapliček a křížů.\n\nNavazuje na tradici svatováclavských poutí. Z Prahy do Staré Boleslavi vedla poutní cesta za Palladiem, ochranným obrazem Českých zemí. Dnes je kovový reliéf Madony z poloviny 15. století nejcennějším pokladem uchovávaným po staletí na hlavním oltáři kostela Nanebevzetí Panny Marie, vysvěceného roku 1623. Podle křesťanské tradice je jeho osud spojován již se sv. Ludmilou, která jej převzala při svém křtu roku 882 od sv. Metoděje, a se sv. Václavem, který jej po smrti sv. Ludmily opatroval. Podle legendy sundal sluha Podiven reliéf z krku zavražděného knížete a ukryl jej do země. Kolem roku 1160, za doby panování Vladislava I., jakýsi rolník reliéf na svém poli nalezl a předal jej Staroboleslavské kapitule. Na místě nálezu byla postavena kaple a reliéf byl do ní umístěn. Kaple začala být poutním místem pro poutníky z okolí Boleslavi i z Prahy.\n\nRoku 1421 byla Boleslav obsazena a zpustošena husity. Mariánský obraz byl poškozen, ale uchoval se, a proto byl podle něj na počátku 15. století zhotoven nový reliéf, který se uctívá dodnes. Po skončení válek patřila Boleslav spolu s Brandýsem až do roku 1547 Krajířům z Krajku, přívržencům Jednoty bratrské. Mariánské poutě na krátký čas ustaly, ale zásluhou Svatovítské kapituly byly ještě v témže století obnoveny. Po opravě kostela Nanebevzetí Panny Marie v polovině 16. století nabývaly na významu a původní důvod staletých poutí – místo mučednické Václavovy smrti, ustupoval do pozadí.\n\nV červenci roku 1609 císař Rudolf II. stvrdil Majestát na náboženskou svobodu. Na svátek Nanebevzetí Panny Marie (15. srpna) téhož roku putovali katolíci do Staré Boleslavi prosit Pannu Marii za záchranu katolické víry v zemi a při této příležitosti byl poprvé zázračný reliéf nazván Palladiem. Od vydání Majestátu se poutě do Staré Boleslavi konaly pravidelně každý rok. Vycházely nejčastěji od Katedrály sv. Víta, někdy také od Svaté chýše v Loretě na Hradčanech nebo od Strahovského kláštera, vedly přes Karlův most a Starým Městem k Poříčské (Špitálské) bráně a dál boleslavskou cestou. Například první poutě vedli jezuité od kostela svatého Jakuba na Starém Městě.\nV rámci mariánského kultu založili jezuité roku 1674 Svatou cestu - Via Sancta. Za finanční pomoci šlechtických rodů nechali podél cesty vystavět výklenkové kapličky. „Dne 13. Září 1676 začali dělati Boží muka na Špitálsku ke cti Páně Bohu a Matky Boží i sv. Václava a arcibiskup Valdštýn je posvětil.“ V souvislosti s výstavbou kaplí je zmiňován jezuita Jan Tanner, který ve své knize Svatá cesta z Prahy do Staré Boleslavi (česky 1679) podrobně popisuje poutní zastavení spolu s přiložením rytiny původního obrazu kaple od pražského rytce Samuela Dvořáka a s informací: „Každé pak zastavení jest jedno od druhého vzdáli délky mostu Pražského“. Motivy ze života sv. Václava jsou převzaté z vydání „Serta“ P. Aegidia Himmelsteina, převora řádu sv. Augustina při kostele svatého Václava v Praze na Zderaze.\n\nPrvní a poslední kaple v řadě se svojí výmalbou a zasvěcením od ostatních odlišovaly. Zasvěceny nebyly mariánským poutním místům, ale staroboleslavskému Palladiu (první kaple od Prahy) a zidealizovanému rodokmenu knížete Václava (poslední kaple před Starou Boleslaví). Jejich donátory byli u první kaple probošt metropolitní kapituly (v letech 1674 – 1679 Jan Ignác Dlouhoveský) a u poslední kaple boleslavský probošt (v letech 1667 – 1681 Jiří Vojtěch Aster).\n\nPodle porovnání erbů a Tannerem uváděného společenského postavení donátorů lze zjistit, ve kterém roce nejdříve nebo nejdéle mohly být jednotlivé kaple postaveny. Například donátor první kaple Jan Ignác Dlouhoveský je Tannerem uveden již jako probošt svatovítský a jím se stal 3. června 1674, nebo donátor 25. kaple Jan Bedřich hrabě z Valdštejna je zde uveden jako arcibiskup pražský, kterým se stal v březnu 1676. Celá poutní cesta byla pravděpodobně hotova v první polovině roku 1679, kdy se probošt Dlouhoveský stal pomocným biskupem. Tohoto roku vyšlo i první vydání Tannerova popisu kaplí s kresebnými návrhy scén, na kterých však ještě nebyly zakresleny erby a jména donátorů.\n\nPalladium několikrát opustilo svoje místo na oltáři kostela, např. v knize „Dějiny Prahy“ je uvedeno: „Velkou církevní slavnost prožili Pražané roku 1638, kdy za účasti císaře Ferdinanda III. a jeho dvora bylo z Prahy do Staré Boleslavi navráceno mariánské paládium, uloupené při saském vpádu a draze vykoupené za peníze získané veřejnou sbírkou v Čechách. Procesí od hradčanských kapucínů do Staré Boleslavi představovalo jednu z nejnádhernějších slavností své doby.“\n\nKatedrála sv. Víta bývá i dnes nejčastěji výchozím místem mariánských poutí. Ty směřují ke kostelu Nanebevzetí Panny Marie ve Staré Boleslavi každým rokem vždy 15. srpna.\n\nV roce 2019 vznikl spolek Via Sancta Mariana. Ten si klade tento cíl: \"Na poutní cestě, kterou lemovalo 44 kaplí, kterých je teď pouze 13, bychom rádi obnovili chybějící a opravili poslední mohykány z původní cesty vybudované v roce 1692.\" Při první pouti, kterou spolek pořádal 31.12.2019, byly vztyčeny dřevěné kříže místo chybějících kaplí. Kříže jsou očíslované a označené Via Sancta Mariana. Bohužel jejich poloha je v některých místech jiná než historická poloha kaplí. Například v úseku stoupání na Klíčov se trasa drží mladší aleje a dokonce se vyhýbá stojící 12. Horažďovské kapli. Ve Kbelích trasa prochází po hlavní silnici a vyhýbá se tak i znovu postavené 19. Kutnohorské kapli. Ve Vinoři je kříž umístěn u autobusové zastávky Vinořský zámek, ačkoliv stále stojící 25. Obergürgentálská kaple je jen 80m od něj. Poloha poutních zastavení s vyznačením umístěných křížů a do poutní cesty zařazených stojících kaplí je zde: Via Sancta Mariana, trasa pouti Praha - Stará Boleslav\n\nKaple mají mezi dvojicí toskánských pilastrů niku zakončenou obloukem. Zastřešuje je nízký, trojhranný tympanon. Většina z nich má v tympanonu kruhové, slepé okénko. Vnitřní zadní stěna niky měla freskovou výzdobu: horní část každé kaple byla vymalována poutními mariánskými obrazy, dole pak byly výjevy ze života sv. Václava. Mariánský poutní obraz nebo socha dal každé z kapliček jméno - na obrázku byl v ozdobné stuze zapsán název poutního místa, odkud socha nebo obraz Madony pocházely. Uvnitř na bočních stěnách byla zapsána česky na jedné straně modlitba k Madoně a na protější straně byl popis zobrazeného výjevu ze života sv. Václava. Vnější fasáda kapličky byla po stranách oblouku niky pod římsou také zdobena - vpravo byl uveden donátor kaple a vlevo byl namalován jeho erb. Jako základní materiál ke stavbě kaplí posloužily cihly, opuka a tesaný pískovec.\n\nTěchto výklenkových kapliček bylo podél poutní cesty dlouhé 23 kilometrů původně postaveno 44, což odpovídalo invokacím loretánské litanie (měřeno od Poříčské brány; 21 km měří cesta k poslední kapli u kamenného mostu). Stojí po levé straně cesty, jsou od sebe vzdáleny 440 - 600 metrů a jejich průměrný rozměr je 530 x 300 x 110 cm. Kaple jsou podle poutních míst pojmenovány a jsou směrem od Prahy řazeny abecedně.\n\nRoku 1935 bylo Okresní jednotou musejní rozhodnuto o opravě kaplí a natření nabílo. Na jejich obnovu byla uspořádána sbírka, která do konce roku 1935 vynesla částku 12501,30 Kč a oprava byla ihned zahájena. V roce této opravy bylo kapliček evidováno 29: ty, které po přeložení silnic stály v poli, byly v relativně dobrém stavu a byly v nich viditelné horní partie výmalby, ostatní byly zchátralé.\n\nDo dnešních dnů zůstalo pouze 17 výklenkových kaplí. V 90. letech proběhla další oprava kaplí Městskými částmi, v katastru kterých kaple stojí. Ke čtyřem kaplím ve Kbelích a jedné ve Vinoři byly zhotoveny informační tabule jako součást naučných stezek. Některé z kapliček jsou chráněny jako kulturní památky České republiky.\n\nOd Poříčské (Špitálské) brány vedla poutní cesta přes Karlín (dříve Špitálsko) přibližně po dnešní ulici Pobřežní podél bývalého ramene Vltavy, ulicí Sokolovská přes Palmovku a Balabenku, dříve přes brod přes potok Rokytka (cca 250m vpravo) po narovnání silnic přes dnešní most do centra Vysočan, ulicí Pod Pekárnami, která byla přerušena roku 1873 železniční tratí původní Rakouské severozápadní dráhy, na Klíčov ulicí Ke Klíčovu a Nad Klíčovem k místu křižovatky, odtud stoupáním na návrší, pak přes pole k ulici Čakovická, napříč bývalým areálem garáží, poblíž dnešní stanice metra C Letňany přes další pole na Kbely, za průmyslovým areálem do ulice Košařova, napříč kasárny Armády ČR do ulice Mladoboleslavská, touto ulicí do ulice Vrchlabská do staré části Kbel, pak ulicemi Bakovskou a Toužimskou k železniční zastávce, kde byla přerušena Turnovsko-kralupsko-pražskou dráhou, za ní vedla nynějším lesoparkem a opět přes pole na Vinoř ke hřbitovu, napříč zástavbou vilek a areálem Vinořského cukrovaru, poté přes další pole na Podolanku a dál pak již hlavní silnicí na Dřevčice, Vrábí, Brandýs nad Labem a pod zámkem přes kamenný most do Staré Boleslavi do Kostela Nanebevzetí Panny Marie.\nJak uvedeno mezi Klíčovem a Kbely a mezi Kbely a Vinoří stojí dnes kapličky v polích jako doklad, kudy vedla původní poutní cesta. Byl to důsledek narovnávání a napřimování cest z 18. století. Například ve Vinoři Černínové roku 1785 dali vysázet kaštanovou alej podle přístupové cesty k zámku, z této cesty se v letech 1797 – 1834 stala silnice a původní stezka byla rozorána. Zachovala se jen její část v podobě hranice dvou sousedních pozemků ve směru od kbelské železniční zastávky k poli. Na mapách I., II. a III. vojenského mapování z 18. a 19. století, na mapě Stabilního katastru z roku 1842 a na mapě Bývalého pozemkového katastru z let 1928 – 1978 je většina kaplí, i těch zaniklých, zakreslena (celkem 42 kaplí má lokaci na některé z map).\n\nProtože se číslování kaplí i předpokládaná poloha zaniklých kaplí v různých zdrojích liší, jsou do mapy zaneseny polohy existujících i předpokládané polohy zaniklých kaplí ve dvou variantách. První varianta zobrazuje polohu kaplí tak, jak je udána v následujících odstavcích tohoto článku. Druhá varianta pro porovnání zobrazuje polohu kaplí, jak ji předpokládá web Via Sancta .\n\nZ města vycházely poutě z Poříčské brány. Pravděpodobné souřadnice: \n\n\n\n"}
{"id": "1000747", "url": "https://cs.wikipedia.org/wiki?curid=1000747", "title": "Restrukturalizace podniku", "text": "Restrukturalizace podniku\n\nRestrukturalizace podniku (společnosti) je proces, jehož principem je optimalizace chodu firmy a tím dosažení vyšších zisků za využití nástrojů zjištění stávajícího stavu, návrhu řešení, testování a následné implementace navrženého řešení.\n\nObranná restrukturalizace - představuje dílčí změny, které vychází z nutnosti reakce podniku na okolní podmínky.\n\nStrategická restrukturalizace - komplexní změny struktury podniku, radikální, systémově ucelené. Využívá se zejména u podniků nacházejících se v krizi. Samozřejmě ji mohou využít i prosperující podniky, ať už jako prevenci krize, či využití příležitostí.\n\nFinanční restrukturalizace - představuje změnu vlastníků následovanou cílově orientovanými investicemi do rozvoje podniku, většinou s využitím cizího kapitálu.\n\nRestrukturalizace systému podnikového řízení - redesign procesů probíhajících v dané společnosti\n\nK volbě způsobu a rozsahu restrukturalizace podnik přistupuje podle toho v jaké aktuální fázi se nachází.\n\nProsperita - podnik prosperuje a hledá cesty jak se dále rozvíjet. \nRestrukturalizace má v tomto případě za cíl rozkrýt třecí místa stávajícího procesu, teoretickou přípravu nového, a praktickou implementaci\n\nRevitalizace - společnost je ve stagnaci, nebo poklesu (prodejů, zisku, produkce...).\nRestrukturalizace má v této fázi za cíl pomocí analýz nalézt problémová a nerentabilní místa a optimalizovat celkový provoz tak, aby došlo k návratu k profitabilitě.\n\nResuscitace - společnost je na hranici zániku.\nZde se nabízí dva účely restrukturalizace. Prvním je maximalizace hodnoty společnosti před jejím zánikem, druhým potom snaha minimalizovat dobu a rozsah dotací vlastníků, nutných k udržení provozu společnosti. Tedy co nejdříve dostat společnost do profitabilního statusu.\n\nV současné době (2014) není vnímání českých podnikatelů příliš nakloněno využívání restrukturalizace k optimalizaci profitability. Česká podnikatelská veřejnost ji obecně vnímá spíše jako krizový nástroj. Na českém trhu již delší dobu fungují poradenské a konzultantské společnosti, které se touto problematikou zabývají a přes které je možné profesionálně vedenou restrukturalizaci řešit. Z nejvýznamnějších např. LCG 360° CONSULTING, KPMG, Ernst & Young.\n"}
{"id": "1000749", "url": "https://cs.wikipedia.org/wiki?curid=1000749", "title": "Dilophosauridae", "text": "Dilophosauridae\n\nDilophosauridae (česky \"dilofosauridi\") je název čeledi středně velkých dravých dinosaurů. Patří do podřádu teropodů, tedy dvounohých a vesměs primárně masožravých dinosaurů. Dle dosavadních poznatků žili pouze v období svrchního triasu a spodní jury, asi před 209 až 188 miliony let. Vyskytovali se na několika kontinentech (tehdy ovšem spojených) a byli tedy značně geograficky rozšířeni. Dosahovali délky od 5 do 8 metrů a maximální hmotnosti kolem 500 kilogramů. Byli tedy lehce stavění a dokázali zřejmě rychle běhat. Lovili živou kořist v podobě býložravých dinosaurů i jiných obratlovců. Obvykle měli velmi štíhlé čelisti a na hlavě v dospělosti výrazný hřebínek. Jejich zkameněliny byly objeveny také v Antarktidě (rod \"Cryolophosaurus\"). Přesná systematika této skupiny však zatím zůstává nejistá.\n\n\n"}
{"id": "1000751", "url": "https://cs.wikipedia.org/wiki?curid=1000751", "title": "Eladio Mozas Santamera", "text": "Eladio Mozas Santamera\n\nEladio Mozas Santamera (18. února 1837, Miedes de Atienza – 18. března 1897, Plasencia) byl španělský katolický kněz a zakladatel kongregace.\n\nNarodil se 18. února 1837 v Miedes de Atienza. V prosinci 1862 dostal doktorát z teologie na Centrální univerzitě v Madridu. Na kněze byl vysvěcen v dubnu 1865 pro diecézi Plasencia. Po vysvěcení působil např. jako farní kněz, profesor v semináři.\n\nV degradovaném Španělsku královny Isabely II. Španělské, byla velká negramotnost, chudoba lidí a útoky na církev. Otec Eladio chtěl regenerovat společnost. Z vnuknutí Boha založil Kongregaci Sester Josefitek Nejsvětější Trojice. Tato kongregace má za úkol obnovit morální, sociální a náboženskou společnost, prostřednictví rodin, škol, přednášek atd.\n\nDne 12. listopadu 1990 byl zahájen proces svatořečení v diecézi Plasencia. Dne 27. března 2013 byl papežem Františkem prohlášen za Ctihodného.\n\n"}
{"id": "1000752", "url": "https://cs.wikipedia.org/wiki?curid=1000752", "title": "CGSA Czech Gravity Sport Association", "text": "CGSA Czech Gravity Sport Association\n\nCzech Gravity Sport Association, neboli Česká Gravitační Sportovní Asociace (zkratka CGSA) byla založena roku 2008 jako první, a v podstatě jediná, oficiální sportovní asociace zastřešující downhill skateboardingu v České republice. Primárním důvodem založení CGSA byla koordinace bezpečných, oficiálně domluvených a organizačně zajištěných závodů na území České i Slovenské republiky, pořádání národních kol Česko-slovenského šampionátu a dalších doprovodných akcí, zajištění zázemí a podpory pro domácí závodníky a závodnice a vytvoření informačního zdroje všech dostupných informací o probíhajících závodech, akcích a průběžném pořadí jezdců v šampionátu. Zároveň působí jako spojovací článek mezi jezdeckou komunitou, sponzory, médii a laickou veřejností. Jádro Czech Gravity Sport Association tvoří čtyři lidé - předseda Jan \"Zoltan\" Profous, místopředseda Petr \"'Šéťa\" Záleský, public relation má na starosti Valérie Vitoušová a sekretářem je Jakub Křovák. Mimo tuto skupinu se na činnosti organizace podílí nepřeberné množství lidí (grafik, fotograf, účetní atd.).\n\nDownhill skateboarding je jedna z disciplín, při nichž jezdci využívají upravený skateboard, takzvaný longboard. Ten je oproti klasickému skateboardu delší (80-100 cm), tvrdší a má jiný, pro závody určený tvar. Zároveň i podvozek, tzv. trucky, jsou masivnější a využívají jiný způsob konstrukce. Taktéž kolečka jsou větší, širší a měkčí, aby dokázaly zvládat rychlé průjezdy zatáčkami bez smyků. Rychlost downhill jezdců se pohybuje kolem 60 - 80 km/h, přičemž rekord je 129,94 km/h, který drží jezdec Mischo Erban. Hlavními faktory ovliňující rychlost jsou: hardware (deska, kolečka, ložiska, tvar helmy), postoj jezdce (čím lepší, tím menší aerodynamický odpor) a váha jezdce (čím těžší, tím rychlejší).\n\nCGSA organizuje šampionát v downhill skateboardingu na území České a Slovenské republiky. Jedná se o sérii 4 závodů s bodovaným umístěním, jejíž vítěz si odnáší na další rok titul Mistr republiky. Rok 2013 vyhrál jezdec Evžen Mašát z Brna. Roku 2014 se uskuteční tyto závody: 17. května Nová ves v Horách, 22. června Slivenec, Praha, 4. října Rejvíz, Jeseníky a jeden závod na území Slovenské republiky. Na závody se může přihlásit každý jezdec, který je registrovaný na webu CGSA, ať už je z Česka, nebo Slovenska. Na závodech 17. května byli přítomni i závodníci z Německa, jejichž umístění se ale nezapočítává do celkového žebříčku. \n\nMimo český šampionát organizuje CGSA závod v rámci Světového poháru International Downhill Federation (IDF) na kopci Kozákov v Krkonoších, k němuž letos přibude i závod na kopci Rejvíz v Jeseníkách. Tzv. Kozákov challenge je závod ve světě velmi prestižní a rychlost jezdců při něm dosahuje až 95 km/h.\n\nI přes to, že se na první pohled může zdát, že jde o velmi nebezpečný sport, tak pro zkušené jezdce je opak pravdou. Nedílnou podmínkou účasti v závodu je odpovídající vybavení: celokožená kombinéza (buď motorkářská, nebo speciální longboardová), integrální helma chránící celou hlavu, a speciální rukavice s pukem, které slouží k odlehčení jezdce v zatáčkách a při brždění tzv. slidy. Celá trať je dále zabezpečena ve všech kritických úsecích (hlavně zatáčkách) balíky slámy a záchytnými sítěmi, které zabraňují jezdcům tomu, aby jezdec, který spadl z prkna, vylétl v zatáčce z trati. Z tohoto důvodu, a dalších organizačních nákladů, je startovné zpoplatněno částkou kolem jednoho tisíce korun.\n\nPři závodech česko-slovenského šampionátu 2014 jsou do celkového žebříčku bodovány tyto kategorie: open (muži 18+), ženy, junioři (do 18 let) a buttboard (kdy jezdci na upravených, stabilnějších prkneš nestojí, ale sedí/leží). \n\nMimo oficiální závody organizuje CGSA i tzv. freeride jízdy, tedy organizované výjezdy na předem zamluvené a zabezpečené kopce, k nimž domlouvá vývoz, místo na stanování, občerstvení a podobně. Nejznámějšími freeride kopci jsou Nová Seninka v Jeseníkách, Hradiště a Andrlův Chlum. Mimo to se soustředí i na komunitní činnost, propagaci longboardingu mezi veřejností, spolupráci s pořadateli dalších akcí a podobně.\n\nV roce 2013, kdy se jela první oficiální série šampionátu ČR, se zvedá zájem médií o tento sport. CGSA a její partneři pravidelně sepisují reporty ze závodů, které se poté dále šíří. Ale i tradiční média, jako je například internetový Týden.cz, o závodech přinášejí zprávy. Popularita longboardingu a speciálně downhill disciplíny prokazatelně roste.\n\n"}
{"id": "1000754", "url": "https://cs.wikipedia.org/wiki?curid=1000754", "title": "Rozhledna Ládví", "text": "Rozhledna Ládví\n\nRozhledna Ládví u Kamenice stojí na úpatí vrchu Vlková, asi 300 m od rozcestníku turistické značky ve vsi Ládeves a 100 m od vesnice Ládví. Je tvořena ocelovým tubusem se spirálovým schodištěm s vyhlídkovou plošinou ve 25 m. Výhled západním směrem je omezen zalesněným vrcholem Vlkové patřící geomorfologicky k Benešovské pahorkatině.\n\nZ rozhledny je výhled především severním, východním a jižním směrem; pohled k západu brání vrchol Vlkové. Od severu je vidět Křížkový Újezdec (Praha je až za horizontem), na východě kostel sv. Klimenta nad obcí Lštění, na jihovýchodě jsou patrné kopce okolo Benešova.\n\nRozhledna je přístupná pěšky i autem ze vsi Ládví po silnici směrem na Ládeves. Od zastávky autobusů PID „Kamenice, Ládví“ je vzdálena 1 km. Je otevřena denně za příznivého počasí. Vstup na ni je zdarma.\n\nCelková výška kovové věže je 45 metrů. Vyhlídková plošina se nachází ve výšce 25 metrů a vede k ní 150 schodů po vnějším točitém schodišti. U paty věže je vodárna.\n\nRozhledna je součástí vysílače mobilního operátora, původně bez vyhlídkové plošiny. Obec Kamenice si však při schvalování projektu vymínila, aby věž sloužila i jako rozhledna. Stožár věže byl dokončen v roce 2009; rozhledna byla zpřístupněna o 2 roky později. \n\n"}
{"id": "1000758", "url": "https://cs.wikipedia.org/wiki?curid=1000758", "title": "Ügyek", "text": "Ügyek\n\nÜgyek Turul (druhá polovina 8. století – první polovina 9. století), známý také jako Ugek, byl podle legend otcem Almoše, prvního vládce Maďarů. Jeho ženou byla Emese, která měla podle legendy sen, ve kterém se k ní do lože snesl ohromný dravec Turul a zmocnil se jí jako ženy. O devět měsíců později se jí narodil syn, kterému dala jméno Álmos (z maď. álom - sen, álmos - chlapec pocházející ze sna).\n\nPodle spekulací je možné, že první knížata Maďarů byli potomci Hunských chánů a dalších Turkických národů a přes ně také potomky některých dcer Čínských císařů.\n"}
{"id": "1000762", "url": "https://cs.wikipedia.org/wiki?curid=1000762", "title": "Jiří Kratochvíl (rozcestník)", "text": "Jiří Kratochvíl (rozcestník)\n\nJméno Jiří Kratochvíl má několik nositelů:\n\n\nPodobné jméno má\n"}
{"id": "1000765", "url": "https://cs.wikipedia.org/wiki?curid=1000765", "title": "Jayapura", "text": "Jayapura\n\nJayapura (výslovnost \"Džajapura\") je přístav na severním pobřeží ostrova Nová Guinea. Žije v něm okolo 200 000 obyvatel a je hlavním městem indonéské provincie Papua. Rozkládá se okolo zálivu Yose Sudarsa (původně Humboldtův záliv, přejmenován podle indonéského komodora zabitého při Operaci Trikora).\n\nMěsto bylo založeno v roce 1910 za nizozemské nadvlády a pojmenováno \"Hollandia\". V roce 1942 ho ovládli Japonci. Spojenecké síly město dobyly v dubnu 1944 při Operaci Reckless, poté zde sídlil se svým štábem Douglas MacArthur, který má ve městě pomník. V roce 1963 přešla západní část Nové Guiney pod správu Indonésie, město bylo pojmenováno \"Kota Baru\" (\"Nové město\"), pak \"Sukarnopura\" (podle prezidenta Sukarna) a od roku 1968 nese současný název \"Jayapura\" (\"Město vítězství\"). Místní papuánská většina však indonéský název odmítá, v roce 2010 navrhla přejmenování na \"Port Numbay\", k němuž však dosud oficiálně nedošlo.\n\nMěsto je sídlem římskokatolické diecéze. Nachází se v něm letiště Sentani a univerzita Cenderawasih. Působí zde fotbalový klub Persipura Jayapura, trojnásobný mistr Indonésie.\n\n"}
{"id": "1000776", "url": "https://cs.wikipedia.org/wiki?curid=1000776", "title": "Královská thajská armáda", "text": "Královská thajská armáda\n\nKrálovská thajská armáda ( ) je součást Ozbrojených sil Thajska. Tato armáda byla založena roku 1874, částečně jako reakce na nová bezpečnostní ohrožení po podpisu Bowringovy dohody s Velkou Británií, která otevřela zemi mezinárodnímu obchodu. Motto armády zní „Pro národ, náboženství, krále a lid“ ()\n\nKrálovská thajská armáda vznikla roku 1874 a od té doby se zúčastnila mnoha významných konfliktů. Během první světové války poskytla expediční sbor, který byl nasazen v Evropě. Na straně Japonska zasáhla do bojů pacifického bojiště druhé světové války, na straně Spojených států amerických pak bojovala v korejské a vietnamské válce.\n\nV čele armády stojí velitel Královské thajské armády (). Současným velitelem je generál Prayuth Chan-ocha, který byl touto funkcí pověřen od 1. října 2010. Velitelství Královské thajské armády se nalézá na ulici Ratchadamnoen Nok v Bangkoku.\n\n"}
{"id": "1000781", "url": "https://cs.wikipedia.org/wiki?curid=1000781", "title": "Bazilika Panny Marie Bolestné (Bohosudov)", "text": "Bazilika Panny Marie Bolestné (Bohosudov)\n\nBazilika Panny Marie Bolestné v Bohosudově s ambity a bývalou jezuitskou rezidencí stojí přímo v centru města na náměstí. Je významným poutním místem a je jedním z hlavních severočeských poutních kostelů. V počátku 20. století (v roce 1911) byl druhým nejnavštěvovanějším poutním místem litoměřické diecéze a pátým v Čechách. Před vznikem baziliky ve Filipově v roce 1885 se jednalo dokonce o nejnavštěvovanější mariánskou svatyní v severních Čechách. Poutě na toto místo jsou aktuální i ve 21. století. Každoročně mj. přichází přibližně 500 Lužických Srbů ze sousední německé Lužice na společné setkání. Původní drobná, snad dřevěná kaple, byla v místě postavena roku 1426. V roce 1507 byla rozšířena, avšak před rokem 1620 zpustla. Stavba byla znovupostavena v letech 1621–1624. Dnešní stavba byla započata roku 1701 Giuliem a Octaviem Broggiem. Stavba byla dokončena roku 1708, kdy byly dostavěny obě věže v západním průčelí kostela. Od roku 1964 je chráněna jako kulturní památka a v roce 2018 byla prohlášena národní kulturní památkou České republiky.\n\nV křížové chodbě bohosudovské baziliky je na nástěnných malbách z let 1701-1706 znázorněna legenda o vzniku tohoto poutního místa. Od roku 1227 býval v blízkém Světci u Bíliny klášter sester strážkyň sv. Hrobu. Husité prý tento klášter přepadli a vypálili. Část řeholnic byla pobita a část se zachránila útěkem. Na útěku vzaly s sebou sestry nejcennější předmět svého kláštera – malou sochu \"Bolestné Panny Marie\", která byla již dlouho zbožně uctívána. Jeptišky se skrývaly v lesích v místech nynějšího Bohosudova a postupně tam podlehly útrapám těžkého a nezvyklého života. Podle legendy poslední z nich ukryla těsně před smrtí sošku do vykotlané staré lípy – jak je to vyobrazeno v křížové chodbě. Legenda neuvádí, jak dlouho byly soška v lípě ukryta, nicméně na svátek Narození Panny Marie v roce 1425 přišla do těchto míst jedna dívka z blízké Krupky, aby zde žala trávu. Poblíž lípy se nacházela také studánka. Dívku náhle však napadl jedovatý had (obvykle chápán v biblickém smyslu jako symbol ďábla), který se jí ovinul kolem holé ruky. Dívky vykřikla a pustila srp. Had místo toho, aby zaútočil, otočil se proti lípě a začal neobyčejně silně syčet. Náhle zcela ochromen spadl a aniž dívce ublížil, zmizel v trávě. Tento výjev je vyobrazen v křížové chodbě při bazilice. Dívka běžela domů a tento podivuhodný příběh vyprávěla. Její zaměstnavatel viděl, že jde o mimořádnou událost a po poradě s některými krupskými měšťany se spolu s nimi vypravil ke staré lípě. Při její prohlídce nalezli v dutině sošku \"Bolestné Panny Marie\". Po konzultaci s krupským farářem se k lípě odebralo z Krupky procesí, které sošku přeneslo do krupského farního kostela. Došlo ovšem k tomu, že soška z krupského kostela zmizela a byla nakonec opět nalezena ve vykotlané lípě. Když se to opakovalo, byla v tom spatřována Boží vůle a podle legendy zbožní lidé zde vystavěli první dřevěnou kapli.\n\nPo porážce křižáckého vojska 16. června 1426 v bitvě Na Běháni u Ústí nad Labem zahynulo mnoho křižáků i na útěku v místě budoucího Bohosudova. Přitom byl zničen i poplužní dvůr v Bohosudově a pak i roku 1429 Krupka. Po šesti letech byl poplužní dvůr opět obnoven a v jeho blízkosti byla postavena kaple na památku padlých křižáků a ke cti \"Bolestné Panny Marie\". V této kapli byla pak uchovávána zmiňovaná milostná gotická soška. Voda v blízké studánce byla již tehdy pokládána za léčivou. Literární prameny však nevylučují, že milostná soška mohla být dříve skutečně v klášteře strážkyň Božího hrobu ve Světci. Řeholnice totiž mohly při svém útěku ze Světce nalézt útočiště na hradě Rosenbergu nad Krupkou. Odtud se mohla soška dostat do později vybudované dřevěné kaple.\n\nGotická milostná soška Panny Marie Bolestné je asi 15 cm vysoká, z blíže neurčené vypalované hlíny. Znázorňuje sedící Pannu Marii, která drží na klíně mrtvého Krista a bolestně se něj dívá. Socha, jejíž umělecká hodnota není příliš veliká, byla během staletí tak poškozena, že v roce 1709 byla opatřena ochranným zlatým plechem.\n\nPůvodní dřevěná kaple byla brzy vystřídána kamennou. Již v roce 1503 existuje doklad, že nejvyšší kancléř Albrecht z Kolovrat byl velkým ctitelem této milostné sošky a zasloužil se o první období rozkvětu tohoto poutního místa. Kaple byla roku 1507 rozšířena a přeměněna na poutní kostel. Albrecht z Kolovrat vymohl osobně v Římě plnomocné odpustky pro poutníky ke „zdejší“ Panně Marii. Dne 14. října 1515 byl kostel vysvěcen. Kolem roku 1618 zpustl a znovu byl postaven v letech 1621-1624 a pak vyhořel. Nynější kostel postavili v letech 1701-1708 litoměřičtí stavitelé Giulio a Octavio Broggiové.\n\nBohosudovský kostel zůstal po celou dobu reformace katolickým a byl oporou zdejší katolíků v boji pro protestantismu. Již brzy sem přicházela procesí i z velkých vzdáleností. Příkladem mohou být procesí ze Žitavy odkud pravidelně od roku 1515 přicházeli poutníci. Když však jak Žitava, tak i blízká Krupka roku 1576 podlehly protestantismu, byl zdejší kostel ve velkém nebezpečí. Císař Rudolf II. předal roku 1584 františkánský klášter v Krupce spolu s tímto kostelem přísně katolickému Jiřímu z Lobkovic. Ten dal kostel obnovit a zasloužil se o jeho nový rozkvět. Roku 1587 byl bohosudovský kostel předán jezuitům od sv. Klimenta z Prahy, kteří se stali vlastními tvůrci slávy tohoto poutního místa. Každým rokem pak stoupal počet poutníků do Bohosudova, takže roku 1644 zde muselo na svátek Narození Panny Marie zpovídat 34 kněží, z toho čtyři jezuité z chomutovské koleje. Ještě v roce 1615 udělil papež Pavel V. plnomocné odpustky na dobu sedmi let pro všechny poutníky k Panně Marii Bohosudovské.\nPo vypuknutí třicetileté války zahájené českým protihabsburským povstáním došlo k přerušení tohoto slibného vývoje. Když roku 1618 vypověděla vláda direktorů jezuity z Čech, zachránil milostnou sošku chomutovský rektor jezuitské koleje a tajně ji odvezl do Duchcova. Byl to první úkryt sošky během třicetileté války. Bohosudovský kostel byl následně zpustošen. Přestože do Bohosudova se jezuité vrátili již v roce 1621, soška zůstala v Duchcově až do roku 1624. Podruhé bylo třeba sošku opět ukrýt a to za vpádu Švédů. Byla tedy v roce 1631 odvezena do Prahy, kde zůstala až do roku 1635. Jednalo se o prozíravý krok, protože švédské vojsko znovu vyplenilo bohosudovský kostel. V mezidobí, kdy byl v období třicetileté války relativní klid, snažili se bohosudovští jezuité vyvíjet velkou misionářskou protireformační činnost. Potřetí bylo nutné sošku před Švédy ukrýt v roce 1639. Byla převezena do Chomutova, kde zůstala až do roku 1640. Když Švédové zvítězili nad císařskou stranou v krvavé bitvě u Breifenfeldu, vpadla švédská vojska pod vedením Lennarta Torstensona roku 1642 opět do Čech a soška byla počtvrté přemístěna a to opět do Chomutova. Po té byla na krátký čas navrácena, aby byla naposledy, a to popáté během třicetileté války ukryta, takže v letech 1643-1651 byla uchovávána v Chomutově. Poté se vrátila již natrvalo do Bohosudova.\n\nPo skončení třicetileté války získal bohosudovský kostel značný odkaz závětí \"Anny Marie Regnierové von Bleyleben\", která mu odkázala své \"soběchlebské panství\". Díky tomu mohlo být již roku 1652 započato s novostavbou jezuitské rezidence, později zvanou \"stará budova\". Tato stará budova se však brzy ukázala příliš malá a proto byla určena pro přicházející poutníky. Nová jezuitská rezidence byla postavena roku 1677 a současně při ní byl otevřen i ústav se školou pro zpěváky a ministranty. Bohosudovský kostel vlivem jezuitů opět ožil.\n\nV širokém okolí brzo nebyla farnost, která by nepořádala každoročně pouť do Bohosudova. První litoměřický biskup Maxmilián Rudolf Schleinitz vybízel ve svém posledním pastýřském listě z 23. března 1675 věřící své diecéze k návštěvě tohoto proslulého poutního místa. Rovněž jeho nástupce II. litoměřický biskup Jaroslav Ignác Šternberk se stal štědrým podporovatelem a ochráncem Bohosudova.\n\nProtože starý kostel brzy přestal stačit návalu poutníků, bylo rozhodnuto o novostavbě. Základní kámen byl položen 3. července 1701 a 1. září 1706 byl nový chrám slavnostně vysvěcen a byla do něj ve slavnostním průvodu přenesena milostná soška Panny Marie Bolestné. Stavební práce však dále pokračovaly a v roce 1722 byl dokončen oválný ambit se sedmi již dříve vybudovanými kaplemi, které pořídila města i jednotlivci, kteří putovali k Panně Marii Bohosudovské:\nV těchto kaplích byly vymalovány výjevy zobrazující sedm bolestí Panny Marie.\n\nNejen poutníci, ale také soška ještě čtyřikrát dále putovala, protože ji bylo nutné ukrýt. Stalo se tak v roce 1706, kdy hrozil opět švédský vpád. Z tohoto důvodu byla soška odvezena do Prahy. V období sedmileté rakousko-pruské války byla v roce 1756 v Chomutově a v roce 1762 v Litoměřicích. Nakonec ještě v roce 1779 v souvislosti s válkou o bavorské dědictví byla ještě jednou ukryta v Litoměřicích.\n\nSvého poutnického vrcholu dosáhl Bohosudov v 18. století. Roku 1709 je zaznamenáno 29 tisíc svatých přijímání poutníků jen v měsíci září a za celý rok to bylo 68 700 svatých přijímání. V roce 1720 zde bylo dosaženo vrcholu, protože bylo dosaženo 100 tisíc svátostí ročně. V této době musel být dokonce pro jednotlivá procesí z různých míst termín stanoven předem, aby nedošlo k přeplněnosti poutního místa. Poutníci navíc odtud často putovali do blízké Krupky k tamní kopii Svatých schodů.\n\nČetná vyslyšení proseb a zázračná uzdravení byla důvodem již prvních poutí do Bohosudova, ale systematické záznamy o mimořádných vyslyšeních jsou až od roku 1671. Při kázání roku 1706 se uvádělo podle záznamů již celkově 1500 vyslyšení proseb a zázračných uzdravení. Počet těchto jevů stoupal. Například je pro rok 1721 je zaznamenáno více než 500 vyslyšení proseb poutníků. V Bohosudově docházelo také ke konverzím od protestantismu ke katolické víře, a to někdy i u tehdejších významných osobností.\n\nKdyž bylo v roce 1773 zrušen jezuitský řád, bylo v Bohosudově 14 jezuitů. Hrozilo nebezpečí zániku kostela, zvláště po roce 1782, kdy Josef II. zakázal všechny poutě a procesí. Tehdy zasáhl litoměřický biskup Ferdinand Kindermann tím, že v Bohosudově v roce 1786 založil samostatnou lokálii, která byla v roce 1798 povýšena na proboštství. K oživení staré poutní slávy došlo opět na počátku 19. století a v roce 1802 zde bylo uděleno na 115 tisíc svatých přijímání. V roce 1853 se do Bohosudova opět vrátili jezuité a zůstali tam až do roku 1950, kdy byli v rámci Akce K, internováni komunistickým režimem. Jezuité v Bohosudově zřídili opět své školy, soukromé gymnázium se studentským konviktem (tzv. \"malý seminář\"), ze které pak vyšla řada kněží činných v litoměřické diecézi. V roce 1855 byla proto postavena nová budova semináře. V roce 1905 a v letech 1912-1913 byl celý komplex podstatně rozšířen a počet chovanců dosáhl téměř čtyř set. Jezuité zde byli činní nejen jako ochránci poutního místa, ale také jako pedagogové, organizátoři lidových misií, mariánských kongregací, jezuitských exercicií a dalšího duchovního programu.\n\nPřed údajným 500. výročí vzniku bohosudovského poutního místa v roce 1925 vydal papež Pius XI. dne 6. června 1924 zvláštní breve jímž povýšil bohosudovský kostel na baziliku minor. V papežském breve je uvedeno, že mezi mariánskými svatyněmi v Čechách bohosudovský chrám zaujímá významné místo. Breve dále popisuje vybavení chrámu, privilegia baziliky a indulgence. Zahrnuje i poutě a vyslyšení proseb a zázraků. O toto povýšení na baziliku minor požádal rektor jezuitské koleje v Bohosudově a doporučil ho jak \"generální prokurátor Tovaryšstva Ježíšova\", tak i litoměřický biskup Josef Gross.\n\nPočet poutníků, kteří v Bohosudově přijímal svátost v první polovině 20. století sice poklesl, přesto jich přicházelo ročně asi kolem 30 tisíc.\n\nV rámci Programu záchrany architektonického dědictví bylo v letech 1995-2014 na opravu památky čerpáno 12 960 000 Kč.\n\nStavba je jednolodní, obdélná s třemi páry pravoúhlých postranních kaplí, s polokruhově uzavřeným presbytářem a dvojicí hranolových věží v západním průčelí. Fasády baziliky jsou členěny pilastry s lizénovými rámy. Okna jsou polokruhová i pravoúhlá se segmentovými frontony. V západním průčelí je stavba členěná mezipatrovou římsou s pilastry. Ve střední části je završené trojúhelným štítem. Jeho portál s rozeklanou supraportou je na kompozitních sloupech a pilastrech. Ve středu supraporty se nachází nika s plastikou Piety ve štukovém orámování s volnými sochami andělů. Na fasádách kostela se nachází bohatá plastická výzdoba od Franze Tollingera z roku 1705. Na průčelí a severní boční stěně jsou sochy jezuitských světců, a sochy sv. Petra a sv. Pavla. Na jižní středně se nacházejí sochy čtyř českých patronů.\n\nVnitřek je členěný pilastry, které oddělují boční kaple. Kostel má valenou klenbu s lunetami a zděnou kruchtu.\n\nHlavní oltář je baldachýnový. Pochází od \"Franze Tollingera\" z let 1707-1714. Pod baldachýnem, který je nesený čtyřmi točitými sloupy s girlandami a ukončený postavou \"Krista na zeměkouli\" se nachází vlastní architektura oboustranného oltáře s řezbami světců v nikách a na římse. Všechny boční oltáře s výjimkou dvou posledních jsou původní barokní. Jedná se o portálové, sloupové oltáře s nástavci a novými sochami od řezbáře \"E. Veselého\" z Prahy.\n\nOltář sv. Anny s obrazem sv. Anny a s obrazem sv. Máří Magdalény v nástavci má v bočních polích mezi sloupy ploché reliéfy od \"Mistra z Teplic\". Dále je zde boční oltář sv. Jana Nepomuckého s obrazem od Ignáce Raaba a oválným obrazem Krista v nástavci. Na bočním oltáři sv. Barbory je obraz sv. Barbory a oválný obraz Krista v nástavci. Oba obrazy jsou také dílem \"Ignáce Raaba\", který namaloval i oba obrazy pro oltář sv. Josefa: obraz sv. Josefa i obraz sv. Jana Křtitele v nástavci. Boční oltář sv. Ignáce s obrazem sv. Ignáce a oválným obrazem sv. Františka Borgiáše v nástavci pocházejí roku 1712 a jsou dílem Jana Jiřího Heinsche. Oltářní architektura je dílem \"Teplického mistra\" a obměňuje v jednodušší formě hlavní oltář z Teplic. Boční oltář sv. Františka Xaverského je protějškovým oltářem k oltáři sv. Ignáce. Je na něm obraz sv. Františka a oválný obraz světce v nástavci. Na obou oltářích se dochovaly i původní volné barokní plastiky.\n\nV kapli sv. Františka Xaverského je obraz světce a náhrobník \"Ladislava Przichowského\". Barokní kazatelna z roku 1714 je zřejmě dílem \"Franze Tollingera\". Má bohatou ornamentální řezbu a figurální výzdobu. Na baldachýnu kazatelny je obsáhlá figurální skupina \"obrácení sv. Pavla\". Při západní stěně pod kruchtou se nacházejí dvě barokní zpovědnice z poloviny 18. století. Mají středové točivé sloupky, malované medailóny světců a drobné postavy andělů. Ve všech bočních kaplích jsou barokní řezané zpovědnice s malovanými medailóny světců. Jedná se vždy o dvojice plochých reliéfů, které jsou dílem \"Mistra z Teplic\" a pocházejí z období kolem roku 1735. Reliéfy zobrazují výjevy z Kristova života. Varhany pocházejí z roku 1734. Nacházejí se ve zdobně řezané barokní skříni. Jsou zdobené volnými plastikami starozákonního krále Davida a sv. Cecilie. Na vrcholu je pak skupina andělů s hudebními nástroji. Na parapetu kruchty jsou volné postavy andílků s hudebními nástroji. Barokní lavice s ornamentálními řezanými bočnicemi pocházejí období kolem roku 1730. Před hlavním oltářem jsou barokní svícny z roku 1693. Z roku 1693 pochází i bronzový lustr.\n\nV minulosti zde bývalo nejméně osm zvonů (dva na jižní věži, pět na severní věži a jeden v sanktusníku), dnes se zde nacházejí pouze dva – v severní průčelní věži zvon od Matěje Špice z roku 1541 s českým nápisem a v sanktusníku zvon z roku 1713 od Jana Baltazara Crommela. Zvononosná konstrukce pochází z roku 1923. V lucerně jižní věže se nacházejí dva zvonovinové hodinové cymbály.\n\nNad pramenem u poutního místa se nachází kaple. Jedná se o barokní stavbu postavenou v roce 1722. Stojí a čtvercovém půdorysu. Má nárožní pilastry. Její kupole je opatřena válcovou lucernou a je kryta cibulí. Okna a vstupy jsou segmentové. Nad vstupem se nachází trojúhelníkový štít.\n\nOkolo poutní baziliky se nachází oválný ambit s kaplemi. Původní ambit byl postaven v letech 1584-1594 jako ochrana tehdejšího gotického kostela. Měl již v této době sedm kapliček. Postupně byly budovány při ohradní zdi dnešní poutní kaple. Ohradní zeď byla rozšířena v krytý dlážděný ambit otvírající se mezi kaplemi do kostelního nádvoří oblouky na pilířích. Ambit má křížovou klenbu. V dnešní podobě byl dokončen roku 1722 \"O. Broggiem\". V ambitech jsou na freskách zobrazeny výjevy z dějin bohosudovského poutního místa.\n\n\nNejstarší část jezuitské rezidence byla postavena v roce 1650 jako byt duchovního a přístřeší pro poutníky vyšších stavů. Po postavení nové rezidence byla stará budova pozměněna na školu, a to nejprve zpěváckou a latinskou, později hlavní školní budovu. Tato budova stojí jižně od ambitů, s nimiž byla spojena schodištěm s plastickou výzdobou. Budova je patrová a má čtyři křídla. Tvoří součást areálu poutního kostela. Není však umělecky příliš výrazná.\n\n\"Panně Marii Krupecké\" (\"bohosudovské\") byla zasvěcena 17. kaple Svaté cesty z Prahy do Staré Boleslavi, která byla založena v letech 1674–1690.\n\n\n"}
{"id": "1000795", "url": "https://cs.wikipedia.org/wiki?curid=1000795", "title": "Sandvika", "text": "Sandvika\n\nSandvika je administrativní centrum obce Bærum v kraji Viken v Norsku. Jako město bylo deklarováno 4. června 2003.\n\nLeží 15 km na západ od hlavního města Osla. Je to hlavní dopravní centrum západního Bærum a má společné autobusové a vlakové nádraží, kde zastavuje také Flytoget. Ve městě se nachází největší hypermarket ve Skandinávii, tzv. Sandvika Storsenter se 190 obchody a celkovou plochou 6 ha.\n"}
{"id": "1000798", "url": "https://cs.wikipedia.org/wiki?curid=1000798", "title": "Rodinný závod", "text": "Rodinný závod\n\nRodinný závod je soubor obchodního jmění sloužící podnikatelským účelům, který vlastní některý člen rodiny a na jehož provozu se podílejí trvalou prací členové širší rodiny, aniž by byli společníky (obchodní) společnosti nebo měli sjednánu pracovní smlouvu. Do českého práva byl zaveden novým občanským zákoníkem (nabyl účinnosti 1. ledna 2014.), kde je upraven v ustanoveních § 700 až 707.\n\nPrávní úprava rodinného závodu měla dle důvodové zprávy k občanskému zákoníku vyplnit prostor, kdy členové rodiny pro rodinný závod fakticky pracují, aniž se jejich práva a povinnosti spravují zvláště uzavřenou smlouvou. S takovými situacemi se lze setkat například v zemědělství nebo v pohostinských, hotelových a podobných provozech. Vyznačují se vesměs tím, že členové rodiny pracují pod řízením otce, matky, děda atp., aniž jsou jejich povinnosti a práva, a to nejen zaměstnanecké, ale i ve vztahu k závodu samotnému, nějak právně regulovány. V případě, že jejich právní vztahy nebyly v období do konce roku 2013 výslovně upraveny, řídily se ustanoveními o bezdůvodném obohacení, což nebylo vždy právě praktické pro řešení sporů.\n\nDalším důvodem k právní úpravě rodinného závodu bylo východisko, že životní úroveň rodiny má být srovnatelná. Pokud na rodinném závodě pracují i některé z dětí, rodina je povinna zaopatřovat všechny členy rodiny i ty, jež se z nějakého důvodu neúčastní (např. z důvodů studijních, zdravotních apod.) nebo kteří se starají o rodinnou domácnost. \nZa členy rodinného závodu jsou chápáni: společně pracující manželé (nebo alespoň jeden z nich) a jejich příbuzní do třetího stupně nebo osoby, které jsou s manžely sešvagřené až do druhého stupně. Tyto vyjmenované osoby jsou do rodinného závodu zahrnuty za předpokladu, že pro rodinu nebo rodinný závod trvale pracují. Teprve pak se považují za \"členy rodiny zúčastněné na provozu rodinného závodu.\"\n\nO rodinný závod nejde, pokud již členové rodiny mají vzájemné právní vztahy smluvně upraveny (např. společenskou smlouvou, smlouvou o tiché společnosti, pracovní smlouvou nebo zakladatelským právním jednáním o založení obchodní společnosti nebo družstva). Pokud se na provozu rodinného závodu podílejí oba manželé, nepoužije se na jejich právní vztahy právní úprava rodinného závodu, ale manželské majetkové právo (§ 708 až 750 občanského zákoníku).\n\nStěžejní rozhodnutí jsou přijímána většinou hlasů členů rodiny zúčastněných na provozu závodu. Nezletilé členy závodu při hlasování zastupuje jejich zákonný zástupce (rodič), nesvéprávné osoby opatrovník. \n\nZákladním právem všech členů rodiny zúčastněných na provozu rodinného závodu je právo podílet se na zisku z tohoto provozu. Je zřejmé, že podíl na zisku má odpovídat míře, v jaké se člen rodiny podílí na dosažení tohoto zisku, doslova \"v míře odpovídající množství a druhu své práce\".\n\nPro rodinný závod jako zařízení, jehož podstatou je společenství zúčastněných osob, je rozhodné, kdo se provozu rodinného závodu účastní, ne to, kdo je jeho vlastníkem. Proto mají všichni členové rodiny, kteří se na práci podílejí, právo spolurozhodovat o zásadních otázkách, které se týkají nakládání s tímto vlastnictvím a také co se bude dělat s přírůstky k tomuto vlastnictví a s tím, jak bude s úrodou naloženo, a to bez zřetele na vlastnictví nebo spoluvlastnictví tohoto závodu – právě proto, že jde o zdroj obživy jich všech a celé rodiny. Dalším právem je rozhodování o přijetí dalšího člena. \n"}
{"id": "1000799", "url": "https://cs.wikipedia.org/wiki?curid=1000799", "title": "Sotavento", "text": "Sotavento\n\nSotavento je skupina ostrovů, které patří ke Kapverdám.\nKapverdské ostrovy se dělí na dvě skupiny - Barlavento a Sotavento.\nOstrovy Sotavento jsou jižní, závětrné ostrovy. Patří sem ostrovy Maio, Santiago, Fogo, Brava.\nVšechny jsou vulkanického původu, ostrov Maio je geologicky starší, proto je plochý a z větší části zalesněný. Zbylé ostrovy jsou hornaté, na ostrově Fogo je nejvyšší bod Kapverd - Pico do Fogo. Vnitrozemí má členitý terén s vegetací, na pobřeží je většinou černý vulkanický písek.\n"}
{"id": "1000800", "url": "https://cs.wikipedia.org/wiki?curid=1000800", "title": "Lillestrøm", "text": "Lillestrøm\n\nLillestrøm je město a administrativní centrum obce Skedsmo v kraji Viken v Norsku. Nachází se 18 km východně od centra Osla a žije v něm okolo čtrnácti tisíc obyvatel.\nMěsto vzniklo v 19. století okolo farmy a vodní pily na řece Nitelva. Městská práva obdrželo v roce 1997. Leží na rychlodráze spojující norskou metropoli s letištěm Gardermoen, místní nádraží pochází z roku 1854. Konají se zde každoroční veletrhy, sídlí zde norská státní komise pro vyšetřování dopravních nehod (\"Statens havarikommisjon for transport\")\n\nMístní fotbalový tým Lillestrøm SK hraje 1. norskou fotbalovou ligu na stadioně Åråsen. Nedaleko se nachází Lillestrøm stadion, který se používá pro trénink a na kterém se konaly zápasy hokejového turnaje na Zimních olympijských hrách 1952.\n\nV roce 2014 vyhlásil starosta zákaz vjezdu osobních automobilů do centra města.\n\n"}
{"id": "1000801", "url": "https://cs.wikipedia.org/wiki?curid=1000801", "title": "FK Saljut Bělgorod", "text": "FK Saljut Bělgorod\n\nFK Saljut Bělgorod (rusky: Футбольный клуб «Салют» Белгород) byl ruský fotbalový klub sídlící ve městě Bělgorod. Byl založen v roce 1960. Zanikl v roce 2014 kvůli své finanční situaci.\n\n\n"}
{"id": "1000805", "url": "https://cs.wikipedia.org/wiki?curid=1000805", "title": "Impuls Dilidžan FC", "text": "Impuls Dilidžan FC\n\nImpuls Dilidžan Football Club (arménsky: Իմպուլս Ֆուտբոլային Ակումբ) byl arménsky fotbalový klub sídlící ve městě Dilidžan. Původní klub byl založen v roce 1985, ten ovšem zanikl v roce 1994. Obnoven byl až v roce 2009, ale z rozhodnutí majitelů klubu byl rozpuštěn v roce 2013.\n\n\"Aktuální k datu: srpen 2012\"\n\nZdroj: \n\nImpuls-2 byl rezervní tým Impulsu, naposled hrající v sezóně 2012/13 Aradżin chumb (2. nejvyšší soutěž). Největšího úspěchu dosáhl klub v sezóně 2011, kdy se v Aradżin chumb (2. nejvyšší soutěž) umístil na 6. místě.\n\nZdroj: \n\n"}
{"id": "1000811", "url": "https://cs.wikipedia.org/wiki?curid=1000811", "title": "Kaneta", "text": "Kaneta\n\nKaneta je odborné označení pro útkovou cívku (angl.: \"weft pirn\", něm.: \"Schussspule\"). \nJe to kuželovitá dutinka ze dřeva nebo z plastiku v běžných délkách 170-220 mm a průměrech 12-26 mm, na kterou se navíjí útková nit k použití na člunkových tkacích strojích. Nit se podává z křížové cívky a navíjí na kanetu ve tvaru potáče (průměr 27-30 mm). Kaneta se nasazuje do člunku tkacího stroje, odkud se pak odvíjí při průchodu člunku prošlupem. \n\nStroje k navíjení příze na útkové cívky se staví asi od začátku 20. století. \n\nV 1. dekádě 21. století se konstruují stroje se 4 až 80 vývody s individuálním pohonem na každý vývod nebo na čtyři vývody. Stroje jsou vybaveny různým stupněm automatizace při manipulaci s dutinkami a s plnými potáči. Dutinky nasazené na horizontálně uložených vřetenech se otáčejí konstantní rychlostí (max. cca 12 000 ot/min), vedení niti se nastavuje podle potřeby. \nJeden z nejstarších patentů na soukání útku na tkacím stroji byl podán v roce 1924 v Japonsku. \n\nSériová výroba těchto zařízení začala v 50. letech 20. století pod označením UNIFIL. Nasoukané kanety se nasazují automaticky do člunku,v oběhu bývá celkem 12 cívek. U novějších konstrukcí je se dá soukat i útek ve více barvách, jejichž pořadí zanášení do tkaniny se provádí podle nastaveného programu. V 21.století se však ve světě nabízejí jen starší použité stroje s unifilem. \n\nVývoj systému soukání kanet považovali odborníci v 80. letech 20. století za ukončený. V roce 2013 se však ve světě ještě téměř polovina tkanin vyráběla na člunkových strojích, nové soukací stroje na útkové cívky jsou proto nadále nutné. Jejich výroba se ovšem přesunula z Evropy do Asie. \n"}
{"id": "1000812", "url": "https://cs.wikipedia.org/wiki?curid=1000812", "title": "FK SKA Oděsa", "text": "FK SKA Oděsa\n\nFK SKA Oděsa (ukrajinsky: Товариство з обмеженою відповідальністю «Футбольний клуб „СКА“» Одеса) byl ukrajinský fotbalový klub sídlící ve městě Oděsa. Klub byl založen v roce 2011 a měl navazovat na bývalý armádní klub SK Oděsa, zaniklý v roce 1999. Zanikl v roce 2013 kvůli své finanční situaci.\n\nSvé domácí zápasy odehrával na stadionu Spartak s kapacitou 4 800 diváků.\n\nZdroj: \n\n"}
{"id": "1000814", "url": "https://cs.wikipedia.org/wiki?curid=1000814", "title": "FC Unirea Alba Iulia", "text": "FC Unirea Alba Iulia\n\nFC Unirea Alba Iulia byl rumunský fotbalový klub sídlící ve městě Alba Iulia. Byl založen v roce 1924, zanikl v roce 2013.\n\n\n\n"}
{"id": "1000815", "url": "https://cs.wikipedia.org/wiki?curid=1000815", "title": "Barlavento", "text": "Barlavento\n\nBarlavento (\"také Návětrné ostrovy\") je skupina severních ostrovů souostroví Kapverdy, skládající se z ostrovů Santo Antão, São Vicente, Santa Luzia, São Nicolau, Sal a Boa Vista. Na ostrovech fouká stabilní vítr, který je ceněn vyznavači kitingu a windsurfingu. \n\nDruhá skupina ostrovů se nazývá Sotavento, jedná se o skupinu jižních ostrovů, tzv. \"závětrných\".\n"}
{"id": "1000816", "url": "https://cs.wikipedia.org/wiki?curid=1000816", "title": "CS Turnu Severin", "text": "CS Turnu Severin\n\nCS Turnu Severin byl rumunský fotbalový klub sídlící ve městě Drobeta-Turnu Severin. Byl založen v roce 2007. Zanikl v roce 2013, čímž v posledních dvou letech zanikl ve městě už druhý profesionální klub. Tím prvním byl FC Drobeta-Turnu Severin, založený v roce 1958.\n\n\n\n"}
{"id": "1000820", "url": "https://cs.wikipedia.org/wiki?curid=1000820", "title": "Ptačí hlava", "text": "Ptačí hlava\n\nPtačí hlava (, , také poloostrov Doberai a Rajčí poloostrov) je velký poloostrov v severozápadní části ostrova Nová Guinea. Ve vztahu ke zbytku Nové Guineje na mapě skutečně poněkud připomíná ptačí hlavu. Od zbytku ostrova je oddělen Irianským zálivem a zálivem Berau. Celý poloostrov patří do indonéské provincie Západní Papua.\n\nPovrch poloostrova je rozmanitý, obsahuje nížiny i vysoká pohoří – Arfacké hory dosahují výšky téměř 3000 m n. m. Na sever od Arfackých hor se nacházejí o něco nižší Tamrauské hory.\n\nCelý povrch poloostrova je pokryt deštným pralesem, v nižších polohách je to nížinný tropický prales, v horách pak horské lesy. Protože Nová Guinea patří k australskému kontinentu, je zdejší fauna australského původu, vyskytují se tu vačnatci. Fauna je velmi rozmanitá a nachází se zde mnoho endemitů. Mezi zdejší endemity patří i např. rajka královská.\n\nPůvodními obyvateli jsou melanéští Papuánci, kteří jsou příbuzní domorodým Austrálcům. V současnosti je nicméně ostrov postupně osídlován mongoloidními Indonésany z Jávy a jiných oblastí Indonésie.\n\nNejvětší města jsou Manokwari a Sorong, obě mají přes 100 000 obyvatel.\n"}
{"id": "1000825", "url": "https://cs.wikipedia.org/wiki?curid=1000825", "title": "Španělská gramatika", "text": "Španělská gramatika\n\nTento článek popisuje některá základní pravidla gramatiky španělštiny. \n\nPodstatná jména ve španělštině jsou pouze rodu mužského (\"masculino\") a ženského (\"femenino\"). Neexistují podstatná jména rodu středního (neutro). Typickou koncovkou podstatných jmen rodu mužského ve španělštině je -o. Ale i přesto jsou některá podstatná jména ženského rodu také zakončena na písmeno -o (la mano - ruka, la foto - fotka aj.). Typickou koncovkou pro ženský rod je -a nebo -ión. Ale i některá podstatná jména ženského rodu zakončená na -ma nebo -ión jsou rodu mužského (el tema - téma, el avión - letadlo). Podstatná jména rodu ženského jsou vždy slova končící na -dad, -ted, -tud, -umbre, -ción nebo -sión.\n\nMasculina (mužský rod): bývají to mužské bytosti (el padre - otec), řeky (el Ebro), moře (el Mediterráneo - Středozemní moře), hory (el Mulhácen), světové strany (el norte - sever), dny (el lunes - pondělí), měsíce (el mayo - květen), ovocné stromy (el pelar - hrušeň) a zpodstatnělé infinitivy (el saber - vědění).\n\nFeninina (ženský rod): bývají to ženské bytosti (la madre - matka), plody (la pera - hruška) a písmena (la ene - N).\n\nPřídavná jména ve španělštině se shodují s podstatnými jmény, k nimiž se vztahují, v rodě a čísle. Přídavná jména mužského rodu zakončená na -o mají v ženském rodě koncovku -a (alto - alta / vysoký - vysoká), tudíž je postup ve španělštině velmi podobný, jako v češtině. Tento postup je stejný i u národností (español - española / Španěl - Španělka).\nJe obvykle tvořeno koncovkou -es (mužský rod) nebo -as (ženský rod) - los ojos azules - modré oči; las casas altas - vysoké domy.\n\nKomparativ (\"comparativo\") se tvoří pomocí más nebo menos. Superlativ (superlativo) se tvoří z komparativu připojením členu nebo zájmena (la más alta - nejvyšší).\n\nQUE - který, jenž. Vztahuje se na osoby i věci.\n\nQUIEN, QUIENES - kdo, který jenž. Vztahuje se pouze na osoby.\n\nEL QUE, LA QUE, LOS QUE, LAS QUE, EL CUAL, LA CUAL, LOS CUALES, LAS CUALES - který, jenž. Užívá se hlavně po předložkách.\n\nLO QUE - to, co, což. Vztahuje se k celé větě.\n\nCUANTO, CUANTA, CUANTOS, CUANTAS - kolikerý, kolik, vše, co. Řídí se podstatným jménem, k němuž se vztahuje.\n\nCUYO, CUYA, CUYOS, CUYAS - jehož, jejíž, jejichž. Řídí se podstatným jménem, které po něm následuje.\n\nALGO - něco, cosi\n\nALGUIEN - někdo, kdosi\n\nALGUNO, ALGUNA, ALGUNOS, ALGUNAS - některý, nějaký\n\nCADA CUAL, CADA UNO, CADA UNA - každý, každá. Vztahuje se především na osoby.\n\nCADA - každý, každá\n\nCIERTO, CIERTA, CIERTOS, CIERTAS - jistý, jakýsi\n\nCUALQUIER, QUALESQUIERA - kterýkoli, jakýkoli, kdokoli\n\nQUIENQUIERA - kdokoli\n\nDEMÁS - ostatní\n\nOTRO, OTRA, OTROS, OTRAS - jiný, jiná, jiní, další\n\nTODO, TODA, TODOS, TODAS - všechen, všechna, všichni, všechny, každý\n\nVARIOS, VARIAS - někteří, některé, několik\n\nNINGUNO, NINGUNA, NINGUNOS, NINGUNAS - žádný, nikdo\n\nNADIE - nikdo\n\nNADA - nic\n\n1° - primero\n\n2° - segundo\n\n3° - tercero\n\n4° - cuatro\n\n5° - quinto\n\n6° - sexto\n\n7° - séptimo\n\n8° - octavo\n\n9° - noveno\n\n10° - décimo\n\n20° - vigésimo\n\n100° - centésimo\n\nČíslovky řadové se ve španělštině používají méně často, než číslovky řadové v češtině. Například u staletí se převážně používají číslovky základní.\n\nDesetinná čísla se ve španělštině čtou jako sesenta y nueve coma noventa y dos (69,92).\n\nVe španělštině jsou tři slovesa, která mají v češtině význam být.\nSlovesa v infinitivu poznáme pomocí koncovek -ar, -er, nebo -ir. Slovesa podle koncovek se časují následovně\nNepravidelná slovesa ve španělštině jsou řazena do skupin, ale existují i normální nepravidelná slovesa.\n\nPříslovce způsobu se tvoří pomocí koncovky mente k ženskému přídavnému jménu. Rápido (\"mužský rod\") - rápida (\"ženský rod\") - rápidamente (\"přidání mente\"). Nuevo - nueva - nuevamente.\n\n\n\nVe španělštině je otázka uvozena obráceným otazníkem (¿) a zakončena běžným otazníkem (?), rozkaz je uvozen obráceným vykřičníkem (¡) a zakončen běžným vykřičníkem (!). Příklady: ¿Como estás? – Jak se máš?, ¡Rápido! – Rychle!\n\nŠpanělština nevyužívá tak hojně čárek jako čeština. Čárky se před spojkami dělají jen výjimečně, nejčastěji před spojkou „pero“ (ale).\n\n\n\n"}
{"id": "1000826", "url": "https://cs.wikipedia.org/wiki?curid=1000826", "title": "Angelica Kauffmanová", "text": "Angelica Kauffmanová\n\nAngelica Maria Anna Katarina Kauffmanová (30. října 1741, Chur – 5. listopadu 1807, Řím) byla švýcarská malířka období neoklasicismu. Malovala obrazy především s alegorickými, mytologickými a historickými tématy.\n\nJejím otcem byl malíř Johann Joseph Kauffman, u kterého se také vyučila malířství. Již ve věku dvanácti let byla požádána biskupem Nevronim, aby namalovala jeho portrét.\n\nV letech 1742–1757 celá rodina pobývala v severní Itálii, která byla tehdy součástí Rakouského císařství. Její umělecký růst zde finančně podporoval guvernér Milána vévoda František III. d’Este.\n\nV roce 1763 navštívila Řím. Začala zde navštěvovat malířské kurzy Johanna Joachima Winckelmanna, který se stal později jejím blízkým přítelem.\n\nV roce 1766 odjela na pozvání Lady Wentworthové do Anglie. Namalovala zde řadu portrétů anglických šlechticů. Jejím blízkým přítelem zde byl Joshua Reynolds. Usiloval i o její ruku, ale marně. Naopak se roku 1767 provdala za muže, který se ve společnosti představoval jako hrabě Frederick de Horn. Za rok po svatbě se však ukázalo, že jde o podvodníka, který šlechticem vůbec nebyl. Žili poté odloučeně a roku 1781 její manžel zemřel. Kauffmanová se následně provdala za benátského malíře Antonia Zucchiho.\n\nV Londýně žila a pracovala do roku 1781. Poté se vrátila do Říma, kde ve svém bytě vedla známý společenský salón, který navštěvovaly známé osobnosti té doby, mj. Johann Wolfgang Goethe. Jeho portrét namalovala roku 1787. Závěr svého života prožívala ve značných finančních problémech, zejména po smrti svého manžela roku 1795.\n\n\n\n"}
{"id": "1000851", "url": "https://cs.wikipedia.org/wiki?curid=1000851", "title": "Human Race", "text": "Human Race\n\n„Human Race“ (so češtiny přeloženo jako \"Lidská rasa\" nebo \"Lidstvo\") je píseň norské zpěvačky Margaret Berger.\n\nJe obsažena na zatím posledním albu \"New Religion\" (2014). Singl byl vydán 6. září 2013 pod vydavatelstvím Macho Records. Autory písně jsou Margaret Berger, Robin Lynch a Nicklas Olovsson. Stylem se řadí do Synthpopu a synth rocku.\n"}
{"id": "1000857", "url": "https://cs.wikipedia.org/wiki?curid=1000857", "title": "Kaple Panny Marie Sněžné", "text": "Kaple Panny Marie Sněžné\n\nKaplí zasvěcených Panně Marie Sněžné je více:\na další...\n\n"}
{"id": "1000878", "url": "https://cs.wikipedia.org/wiki?curid=1000878", "title": "Dlouhodobý pobyt", "text": "Dlouhodobý pobyt\n\nDlouhodobý pobyt cizinců v České republice je jeden ze tří možných druhů pobytu cizinců ze třetích zemí na území České republiky (dalšími jsou krátkodobý pobyt do 90 dnů a trvalý pobyt) a je upraven cizineckým zákonem. \n\nJe důležité rozlišovat mezi dlouhodobým vízem a dlouhodobým pobytem:\nO dlouhodobém pobytu nemá smysl hovořit u občanů Evropské unie, neboť u těch se v případě, že hodlají na území České republiky pobývat déle než 3 měsíce, aplikuje režim přechodného pobytu.\nÚčel pobytu je jedna z podmínek k získání povolení k pobytu v České republice. Neplnění účelu pobytu je častým důvodem ke zrušení či neprodloužení pobytu. Cizinci ze třetích zemí nejvíce požádají o povolení dlouhodobého pobytu za následujícími účely:\n\nŽádost je lze podat nejdříve 90 dnů a nejpozději 14 dní před vypršením platnosti víza k dlouhodobému pobytu\n\nNáležitosti k žádosti o dlouhodobý pobyt v ČR se liší podle účelu pobytu v ČR, existují však společné náležitosti ke každé žádosti o dlouhodobý pobyt:\nDle účelu pobytu mohou být v řadě případů po cizinci požadovány také další doklady či potvrzení.\n\nStudenti jsou povinni k žádosti o dlouhodobý pobyt za účelem studia doložit doklady o zajištění prostředků k pobytu a studiu v následující výši: při pobytu nebo studiu nad 30 dnů součet patnáctinásobku existenčního minima (2 200 Kč) a dvojnásobku existenčního minima za každý měsíc pobytu (15 x 2 200 Kč + 2 x 2 200 Kč = 37 400 Kč). Cizinec mladší 18 let je povinen prokázat finanční prostředky v poloviční výši. \n\nZa doklad prokazující předmětné prostředky se považuje výpis z účtu v bance (na kterém je finanční částka v příslušné výši) nebo srovnatelný doklad od jiné instituce. \nLze prokázat příjem žadatele či příjem rodiny (členů rodiny), kteří s ním pobývají na území ČR. Jedná se o úhrnný příjem žadatele nebo úhrnný příjem celé rodiny, jde-li o účel společného soužití rodiny. Výše příjmu žadatele nebo rodiny nesmí nižší než součet částek životního minima žadatele a členů rodiny s ním pobývajících na území ČR.\n\nJde-li o příjmy ze zaměstnání, cizinec k žádosti předloží pracovní smlouvu nebo potvrzení zaměstnavatele o výši čistého výdělku. Pokud jde o příjmy z podnikání, je zapotřebí k žádosti předložit platební výměr daně z příjmu za poslední zdaňovací období, doklad z okresní správy sociálního zabezpečení (výpis o výši placeného pojistného) a doklad o výši zaplaceného pojistného na všeobecném zdravotním pojištění.\n\n\n\n"}
{"id": "1000902", "url": "https://cs.wikipedia.org/wiki?curid=1000902", "title": "Dot plot", "text": "Dot plot\n\nDot plot je nejjednodušší bioinformatickou metodou pro srovnávání 2 sekvencí, tzv. pairwise sequence alignment.\n\nSequence alignment provádíme nejčastěji z důvodů zjištění příbuznosti daných sekvencí, tedy zda jsou dané sekvence homologické (mající stejného předka). Homologní jsou sekvence se sekvenční identitou větší než 35 %, při sekvenční identitě 20–35 % lze uvažovat o homolozích, ale jsou třeba ještě další data a při sekvenční identitě menší než 20 % je sekvence nedostatečná k jakémukoliv odhadování homologie. Dále nám srovnávání sekvencí může poskytnou vodítko při určování funkce, struktury a evoluce proteinu.\n\nMetoda dot plot je ideální k odhalení repetic a oblastí s malou komplexitou. Srovnávané sekvence jsou buď aminokyselinové, nebo nukleotidové. Je možné provádět i tzv. self-dot plot, tedy srovnání sekvence se sebou samotnou, což umožní vyhledávání symetrických sekvenci, repetice (sekvence s vysokým množstvím kopií), inverze (vzájemná výměna bází) a odhalení oblastí s nízkou komplexitou. Dále pomáhá odhalit přeházené domény či frame shift (změna čtecího rámce). Umožňuje odhadnout podobnost sekvencí, ale není pro tuto funkci úplně ideální.\n\nDot plot je jednou z nejstarších metod pro srovnávání 2 sekvencí. Pracuje tak, že srovná jednu sekvenci do řádku a druhou do sloupce. V případě shodného nukleotidu/aminokyselin je zakreslena jeho pozice. Obvykle počítá s několika po sobě jdoucími aminokyselinami či nukleotidy a pole je označeno pouze pokud je dosažené určitého množství shod (treshold). Největší nevýhodou dot plotu je, že generuje příliš mnoho šumu.\n\n"}
{"id": "1000903", "url": "https://cs.wikipedia.org/wiki?curid=1000903", "title": "Scream (píseň, Margaret Berger)", "text": "Scream (píseň, Margaret Berger)\n\n„Scream“ je píseň norské zpěvačky Margaret Berger. Singl je obsažen na posledním albu \"New Religion\", z roku 2014.\n\nSingl, stejně jako předchozí \"\"Human Race\"\", je vy stylu synthpopu. Autory písně jsou Margaret Berger, Alice Gernandt (známá též pod jménem Ace Wilder), Johan Ramström a Patrik Magnusson. Singl produkoval MachoPsycho, který také pracoval na písni \"\"I Feed You My Love\"\" a \"\"Human Race\"\".\n"}
{"id": "1000904", "url": "https://cs.wikipedia.org/wiki?curid=1000904", "title": "Jaroslav Pecháček", "text": "Jaroslav Pecháček\n\nJméno a příjmení Jaroslav Pecháček se může vztahovat k následujícím osobnostem:\n\n"}
{"id": "1000909", "url": "https://cs.wikipedia.org/wiki?curid=1000909", "title": "Vladimír Svoboda", "text": "Vladimír Svoboda\n\nVladimír Svoboda (29. listopadu 1871 Soběslav – 1955) byl český akademický malíř a pedagog.\n\nVladimír Svoboda se narodil v Soběslavi do rodiny profesora Josefa Svobody. V letech 1892-1895 studoval práva na právnická fakultě Německé univerzity v Praze. Právnické studium však opustil a byl přijat k řádnému studiu na pražskou Malířskou akademii. Zda studoval u profesorů M. Pirnera, H. Schwaigra a V. Hynaise, u něhož v roce 1899 studium absolvoval. Následně byl jmenován asistentem na Vysokém učení tecnickém v Brně.\n\nVladimír Svoboda maloval především portréty, krajiny a v jeho díle nechybí ani obrazy s křesťanskými náměty.\n\n\n"}
{"id": "1000914", "url": "https://cs.wikipedia.org/wiki?curid=1000914", "title": "Svěření dítěte do péče jiné osoby", "text": "Svěření dítěte do péče jiné osoby\n\nSvěření dítěte do péče jiné osoby dříve upravoval zákon č. 94/1963 Sb. o rodině, ten však byl od 1. ledna 2014 nahrazen zákonem č. 89/2012 Sb., občanským zákoníkem. Dle občanského zákoníku je dítě je svěřeno do péče jiné fyzické osoby, než je rodič v případě, vyžaduje-li to zájem dítěte a pokud o dítě nemůže pečovat žádný z rodičů ani poručník. Svěření dítěte do osobní péče pečující osoby nenahrazuje pěstounskou péči, předpěstounskou péči ani péči, která musí předcházet osvojení. Má přednost před péčí o dítě v ústavní výchově. Nespornou výhodou svěření dítěte do péče jiné osoby je fakt, že je dítě povětšinou v původní rodině u osob, které zná a ke kterým má důvěru.\n\nPokud se jedná o výběr osoby, které bude dítě svěřeno, soud zpravidla upřednostňuje příbuzné dítěte, ale pouze s podmínkou, je-li to v souladu se zájmy dítěte. Svěření dítěte do péče jiné osoby se nejčastěji využívá, pokud je dítě předáváno do péče svých prarodičů nebo jiných příbuzných. Pečující osoba musí skýtat záruky řádné výchovy, mít bydliště na území České republiky a také je zapotřebí jejího souhlasu se svěřením dítěte do jeho péče. Další práva a povinnosti pečující osoby budou vymezeny soudem nebo se přiměřeně použijí ustanovení o pěstounství.\n\nDle § 956 občanského zákoníku je rozsah výživného, které rodiče budou platit pečující osobě, stanoven soudem. Při rozhodování, o jakou půjde částku, soud rozhoduje s ohledem na možnosti, schopnosti a majetkové poměry rodičů. To může být poněkud problematické z toho důvodu, že tato částka mnohdy nepokrývá potřebné náklady spojené s výživou dítěte ze strany pečující osoby nebo rodiče neplní svoji vyživovací povinnost.\n\nV případech, že pečovatel přijme dítě do 7 let věku, může mu vzniknout nárok na peněžitou pomoc v mateřství, které trvá po dobu 22 týdnů, ale pouze v případě, že jsou splněny zákonem stanovené podmínky. Dále pečovatelé mají nárok na rodičovský příspěvek do 4 let věku dítě, a do 7 let věku dítěte, pokud je zdravotně znevýhodněné.\n\nNávrh na svěření do péče může k soudu podat osoba, která chce dítě do péče svěřit. Soud však může také řízení o svěření do péče zahájit i bez návrhu například z podnětu obce s rozšířenou působností, proto je výslovnou podmínkou, že osoba musí se svěřením do své péče souhlasit.\n"}
{"id": "1000920", "url": "https://cs.wikipedia.org/wiki?curid=1000920", "title": "Will You Remember Me Tomorrow?", "text": "Will You Remember Me Tomorrow?\n\n„Will You Remember Me Tomorrow?“ je píseň norské zpěvačky Margaret Berger ze druhého studiového alba \"Pretty Scary Silver Fairy\" (2006). Je druhým singlem z alba roku 2006. Píseň se nejvýše umístila na čísle 13 v \"Norwegian Singles Chart\".\n\nVideoklip k písni byl nejprve zveřejněn na YouTube 15. listopadu 2009 v celkové délce 3 minut a 41 sekund.\n"}
{"id": "1000929", "url": "https://cs.wikipedia.org/wiki?curid=1000929", "title": "Tərəqqi FK", "text": "Tərəqqi FK\n\nTərəqqi FK (ázerbájdžánsky: \"Tərəqqi Futbol Klubu\") byl ázerbájdžánský fotbalový klub sídlící ve městě Gandža. Klub byl založen v roce 2011, zanikl v roce 2013 kvůli své finanční situaci.\n\nSvé domácí zápasy odehrával na stadionu Gəncə şəhər stadionu s kapacitou 27 000 diváků.\n\nZdroj: \n\n"}
{"id": "1000942", "url": "https://cs.wikipedia.org/wiki?curid=1000942", "title": "ASD Sporting Terni", "text": "ASD Sporting Terni\n\nAssociazione Sportiva Dilettantistica Sporting Terni byl italský fotbalový klub sídlící ve městě Terni. Klub vznikl v roce 2009 sloučením klubů G. S. Arrone (hrající v sezóně 2008/09 Serii D), Gabelletta a Nuova Virgilio Maroso. Klub byl zařazen pro sezónu 2009/10 do Eccellenzy, ale vzhledem k velkému počtu odstoupivších klubů v Serii D, byl přeřazen právě do Serie D. V létě 2013 klub nepodal přihlášku pro následující ročník Serie D a byl poté následně rozpuštěn.\n\n"}
{"id": "1000946", "url": "https://cs.wikipedia.org/wiki?curid=1000946", "title": "FC Seso Câmpia Turzii", "text": "FC Seso Câmpia Turzii\n\nFC Seso Câmpia Turzii byl rumunský fotbalový klub sídlící ve městě Câmpia Turzii. Byl založen v roce 1921, zanikl v roce 2013.\n\n\n\n"}
{"id": "1000953", "url": "https://cs.wikipedia.org/wiki?curid=1000953", "title": "Lu (stát)", "text": "Lu (stát)\n\nStát Lu () byl jeden z čínských států existujících v období Jar a podzimů (722–481 př. n. l.) a období válčících států (481–212 př. n. l.).\n\nZaložil ho a prvním vévodou z Lu se stal v polovině 11. století př. n. l. Ťi Po-čchin, syn Ťi Tana, vévody z Čou. Vévoda z Čou byl bratr Wu-wanga, prvního čouského krále a regent za jeho syna, vyzdvihovaný Konfuciem jako vzorný státník.\n\nHlavním městem Lu bylo Čchü-fu, stát zahrnoval střední a jihozápadní část současné provincie Šan-tung. Zpočátku své existence hrál významnou roli při prosazování čouské kontroly na vzdáleným východem země, tehdy sousedil s nečínskými státy Laj a Sü. V období Jar a podzimů zprvu patřil k silným státům a soupeřil se severnějším Čchi a jižnějším Sung. Postupně Čchi zesílilo a moc v Lu získaly tři vedlejší větve vévodského rodu, rody Ťi-sun (季孫), Meng-sun (孟孫), Šu-sun (叔孫). Až vévoda Mu (vládl 408–377 př. n. l.) dokázal vrátit moc do rukou panovníka. Lu však už zůstalo malým a slabým státem mezi mocným Čchi na severu a Čchu na jihu. Nakonec roku 249 př. n. l. čchuský král Kchao-lie Lu obsadil a anektoval.\n\nLu byl domovský stát filozofů Konfucia a Mo-c’a, i proto měl kulturní vliv přesahující jeho vojensko-politickou sílu.\n"}
{"id": "1000961", "url": "https://cs.wikipedia.org/wiki?curid=1000961", "title": "Turanka kanadská", "text": "Turanka kanadská\n\nTuranka kanadská (\"Conyza canadensis\") je hojně rozšířená plevelná bylina z čeledi hvězdnicovité.\n\nRostlina dorůstá do výšky až přes jeden metr, má silnou ochlupenou lodyhu, na níž jsou střídavě umístěny úzké listy, dlouhé až 10 cm. Květenství jsou drobné úbory, s vnitřními trubkovitými květy žluté barvy, zatímco vnější jazykovité květy jsou bílé. Úbory jsou umístěny v latách; na jedné rostlině jich může být 50 až 250. Plodem je přitiskle chlupatá nažka.\n\nTuranka kanadská roste v příkopech, na železničních náspech, na rumištích a navážkách nebo lesních mýtinách. Jako plevel se často vyskytuje na vinicích. Preferuje písčité půdy s častým narušováním, kde tvoří první sukcesní vlnu. Dobře snáší nedostatek vláhy. Rychle se šíří a je poměrně odolná vůči herbicidům.\n\nRostlina pochází ze Severní Ameriky a rozšířila se kromě polárních oblastí do celého světa. Ve střední Evropě se objevila v 18. století, patří tedy mezi zdomácnělé neofyty.\n\nV lidovém léčitelství se používá jako močopudný prostředek, turankovým olejem se odpuzují blechy. Američtí Siouxové ji v zemi její domoviny rozžvýkanou využívali jako náplast na zanícená, oteklá nebo bolavá kolena.\n\n \n"}
{"id": "1000972", "url": "https://cs.wikipedia.org/wiki?curid=1000972", "title": "Čchu Šao-sun", "text": "Čchu Šao-sun\n\nČchu Šao-sun (; asi 105 př. n. l. – asi 30 př. n. l.), byl čínský učenec a historik chanského období.\n\nČchu Šao-sun pocházel z komandérie Jing-čchuan (současný okres Sü-čchang v provincii Che-nan). Byl vnukem Čchu Ta-tiho, ministra knížectví Liang. Získal kvalitní vzdělání, studoval zejména \"Letopisy Jar a podzimů\" a \"Lu-š’\" (verzi \"Knihy písní\" ze státu Lu) pod vedením učence Wang Š’ho. Sloužil v různých funkcích na císařském dvoře, zemřel za vlády císaře Čchenga (32–7 př. n. l.).\n\nStudoval \"Zápisky historika\", přičemž místy rozšiřoval text a doplňoval chybějící části, jeho doplňky jsou v zachovalé verzi uvedeny slovy „pan Čchu praví“. Významnými doplňky jsou např. biografie Žen Ana v kapitole 104 a Tung-fang Šuoa v kapitole 126. Podle komentátora ze 3. století Čang Jena jsou Čchu Šao-sunovým dílem i biografie císařů Ťinga a Wua (11. a 12. kapitola \"Zápisků\") a kapitola o obřadech, avšak jiní historikové argumentují proti jeho tvrzení. \n\nPřinejmenším ve 3. století byl ceněn i jako básník skládající popisné básně \"fu\".\n"}
{"id": "1000973", "url": "https://cs.wikipedia.org/wiki?curid=1000973", "title": "Železniční nehoda v Hloubětíně", "text": "Železniční nehoda v Hloubětíně\n\nŽelezniční nehoda v zastávce Praha-Hloubětín se stala 21. září 1965 krátce před 15. hodinou. Osobní vlak tvořený elektrickou jednotkou EM 475.1024/022 a EM 475.1005/006 ve směru z Prahy na Kolín (kolej 1) stál v zastávce, když do něj zezadu najel nákladní vlak, který nerespektoval oddílové návěstidlo v poloze Stůj. Z trosek vlaku bylo vyproštěno 13 mrtvých, z toho 11 cestujících a dva železniční zaměstnanci, 66 dalších cestujících bylo zraněno lehce. Vůz EM 475.1005/006 byl po nehodě zrušen.\n\n\n"}
{"id": "1000975", "url": "https://cs.wikipedia.org/wiki?curid=1000975", "title": "Beryl Markham", "text": "Beryl Markham\n\nBeryl Markham, roz. Clutterbuck (26. října 1902 Ashwell, Rutland, Spojené království – 3. srpna 1986 Nairobi, Keňa) byla pilotka britského původu a trenérka koní. Jako první žena přeletěla Atlantik při sólovém letu z východu na západ.\n\nNarodila se ve Velké Británii v rodině uznávaného trenéra koní. Když jí byly čtyři roky, odstěhovala se rodina do Keni, která tehdy byla britským protektorátem. Její matka se brzy vrátila do Anglie, ale Beryl zůstala s otcem v Keni. Prožila zde dobrodružné dětství a od otce se naučila mít ráda koně a rozumět jim. Jako první žena pak v Keni získala trenérskou licenci.\n\nByla přítelkyní Karen Blixenové, s níž se seznámila za jejího pobytu v Keni. Díky ní poznala také Denyse Finche Hattona, aristokrata a letce. Dalším mužem, který ji přivedl k létání, byl Tom Campbell Black, který se stal jejím leteckým instruktorem a přítelem. Začala pracovat jako pilotka, jejímž úkolem bylo ze vzduchu hlásit lovcům, kde se nachází zvěř. \n\nKdyž se rozhodla letět přes Atlantik, doufala, že získá dva rekordy – jednak v té době ještě nikdo neletěl přímo z Evropy do New Yorku, jednak tuto trasu náročnějším směrem na západ neabsolvovala žádná žena sama (několik jich nicméně při takovém pokusu přišlo o život). \n\nDne 4. září 1936 vzlétla z Anglie se strojem \"Percival Vega Gull\" a po dvacetihodinovém letu, během nějž jí kvůli zamrznutí potrubí došlo palivo, nouzově přistála v kanadském Novém Skotsku. Ačkoli první cíl se jí tak splnit nepodařilo, druhý ano. \n\nSvůj dobrodružný život popsala v knize \"West with the Night\", vydané roku 1942. Žila pak ve Spojených státech, v roce 1952 se však vrátila zpátky do Keni, kde se stala úspěšnou trenérkou koní.\n\nByla třikrát vdaná, příjmení Markham převzala od svého druhého manžela, s nímž měla syna. \n"}
{"id": "1000976", "url": "https://cs.wikipedia.org/wiki?curid=1000976", "title": "Seznam léčivých rostlin (L)", "text": "Seznam léčivých rostlin (L)\n"}
{"id": "1000979", "url": "https://cs.wikipedia.org/wiki?curid=1000979", "title": "Železniční nehoda mezi stanicemi Praha-Hostivař a Praha-Vršovice", "text": "Železniční nehoda mezi stanicemi Praha-Hostivař a Praha-Vršovice\n\nŽelezniční nehoda mezi stanicemi Praha-Hostivař a Praha-Vršovice se stala 31. března 1988 v 5:22 hod., kdy vlak EMOs 9114, tvořený elektrickou jednotkou 452.011/012 najel na konec nákladního vlaku EPn 68522, stojícího u odbočky Praha-Záběhlice.\n\nPři srážce byly dvě osoby usmrceny, pět osob těžce zraněno a deset vyvázlo s lehkým zraněním. Strojvedoucí elektrické jednotky byl vytažen zpod vlaku s těžkým zraněním a následkem nehody je doživotně nevidomý. Následky nehody nebyly tak rozsáhlé díky tomu, že tento dělnický spoj vozil většinu cestujících na východní periferii Prahy, kteří vystupovali převážně v Hostivaři. Dál pokračovala jen malá část cestujících.\n\nVznikla hmotná škoda cca 1 mil Kčs.\n\nElektrický vůz 452.011 byl pro vysokou míru poškození zrušen.\n\nProvoz mezi Hostivaří a Vršovicemi byl přerušen do 23:05 hod. Jízda po jedné koleji byla do 1:20 hod dalšího dne.\nV žst. Praha-Hostivař probíhaly výlukové práce dle ROV 81 a RVZZ 2013/88, díky jímž byl vypnut řídící přístroj a zrušena závislost na stavědlový přístroj St.2. Trať do Vršovic se zabezpečovala telefonickými odhláškami (telefonické dorozumívání pro jednosměrné pojíždění traťové koleje). Signalista St.2 přezkoušel správnou polohu výhybek, postavení a volnost vlakové cesty hlásil telefonicky.\n\nVlak EPn 68522 odjel z Prahy-Uhříněvsi ve 4:54 a u vjezdového návěstidla Hostivaře zastavil v 5:04. Výpravčí žst. Hostivař nabídla vlak 68522 Malešicím s předvídaným odjezdem v 5:11. Výpravčí Malešic vlak přijal a výpravčí žst. Hostivař nařídila přípravu vlakové cesty pro nákladní vlak: \"„Vlak 68522 na druhou a ze druhé koleje do Malešic.“\" Signalista St.1 hlášení zopakoval, signalista St.2 potvrdil a výpravčí vnější služby podepsal volnost koleje.\n\nProblém nastal, kdy signalista St.2 hlásil výpravčí: \"„Pro vlak 68522 ze druhé koleje do Malešic postaveno a volno... .“\" Signalista naopak tvrdil, že příkaz k postavení vlakové cesty zněl \"„ze druhé koleje do Vršovic“\" a že tento příkaz provedl.\n\nVýpravčí poté nařídila signalistovi St.1 postavit vjezdovou vlakovou cestu a na St.2 odjezd vlaku EPn 68522 na ruční přivolávací návěst. Vlak projel, opustil odjezdové zhlaví a signalista St.2 nahlásil výpravčí, že vlak odjel celý. Zde signalista učinil osudovou chybu a vlak EPn 68522 postavil směrem do Vršovic, namísto Malešic. Výpravčí předpokládala, že trať do Vršovic je volná.\n\nPo již zmíněném hlášení signalisty St.2 výpravčí nařídila přípravu vlakové cesty pro vlak EMOs 9114 po druhé koleji do Vršovic. Po splnění úkonů k tomu potřebných vlak EMOs 9114 odjel na rozkaz „V“, jímž byl strojvedoucí zpraven o jízdě kolem neobsluhovaného návěstidla L2.\n\nStrojvedoucí vlaku EPn 68522 zastavil až na odb. Záběhlice, aby zjistil, proč odjel špatným směrem. Toto měl učinit již na zhlaví žst. Praha – Hostivař, kdy odjížděl namísto Malešic, směrem na Vršovice.\n\nVýpravčí žst. Praha-Hostivař i strážník oddílu odb. Záběhlice učinili opatření pro zastavení osobního vlaku, ale nepodařilo se jej zastavit. Vlak EMOs 9114 najel do konce vlaku EPn 68522 rychlostí 70 km/h.\n\nPříčinou nehody byl odjezd vlaku EPn 68522 špatným směrem.\n\nNehodu zavinil signalista St.2, žst Praha – Hostivař tím, že odjezdovou vlakovou cestu postavil na jinou traťovou kolej. Neuposlechl tím příkaz výpravčí.\n\nSpoluvinu na nehodě nesl strojvedoucí z LD Česká Třebová proto, že vlak nezastavil ihned, když zjistil, že vlak odjíždí jiným směrem, než udával tabelární jízdní řád.\n\n\n"}
{"id": "1000980", "url": "https://cs.wikipedia.org/wiki?curid=1000980", "title": "Tommi Huhtala", "text": "Tommi Huhtala\n\nTommi Huhtala (* 7. prosince 1987, Tampere, Finsko) je finský hokejista, v současné době hrající za tým Jokerit Helsinky v nadnárodní soutěži KHL. Hraje na pozici levého křídla.\n\nVe Finsku hrál postupně za Ilves Tampere, Ässät Pori a Espoo Blues. Před sezonou 2014/15 posílil finský Jokerit, jenž tou dobou vstoupil do KHL.\n\nReprezentoval Finsko na mistrovství světa 2014 v Bělorusku, kde získal s týmem stříbrnou medaili po finálové porážce 2:5 s Ruskem.\n\n"}
{"id": "1000981", "url": "https://cs.wikipedia.org/wiki?curid=1000981", "title": "Huseník hajní", "text": "Huseník hajní\n\nHuseník hajní (\"Arabis nemorensis\") je bylina která z české přírody rychle mizí, trvale se snižuje počet lokalit na kterých se vyskytuje. Je to druh z rodu huseník; někdy je huseník hajní považován za synonymum druhu \"Arabis planisiliqua\".\n\nHlavní těžiště fragmentovaného rozšíření je ve střední a jihovýchodní Evropě a dále se vyskytuje v západní Sibiři a v Zakavkazsku. V Evropě je areál výskytu na západě ohraničen Rýnem, na jihu Alpami a severem Balkánu, na severu jihem Skandinávie. V České republice se vyskytuje jen vzácně.\n\nRoste ve vlhkých slatinných nebo naplavených půdách bohatých na dostatek živin, ve světlých lužních lesích a méně často na antropogenních stanovištích.\n\nDvouletka až krátce vytrvalá rostlina dorůstající do výše 30 až 100 cm. Z přízemní růžice listů vyrůstá obvykle jen jedná lodyha která je mnohdy již od báze rozvětvená. Bývá alespoň ve spodní části porostlá přitisklými, krátce stopkatými až téměř přisedlými dvou až čtyřramennými chlupy prolínající se s krátkými jednoduchými. V horní části je někdy holá, světle zelená nebo nafialovělá. V růžici jsou listy s čepelemi obvejčitými až eliptickými které se postupně zužují do řapíku. Lodyžní listy vyrůstají střídavě a velmi hustě, lodyha jich může mít 20 až 90. Spodní jsou odstávající až přisedlé, mají zaokrouhlenou bázi a jsou celokrajné. Střední a horní listy přisedají objímavou srdčitou bázi s oušky těsně přitlačenými k lodyze, po obvodě mají po každé straně tři až šest hlubokých zubů a jsou tvaru vejčitého až kopinatého. Všechny listy jsou porostlé dvou a více ramennými dlouze stopkatými i jednoduchými chlupy, listy lodyhy jsou delší než jejích internodia.\n\nBohaté, prodloužené hroznovité květenství je tvořeno oboupohlavnými květy na stopkách 2,5 až 4,5 mm dlouhých. Čtyři kališní lístky jsou 2 až 3 mm dlouhé a čtyři bílé, úzce klínovité korunní lístky bývají velké 3 až 6 × 0,7 až 1,4 mm. Rostliny kvetou v dubnu až červnu, opylují se entomogamně nebo autogamně.\n\nHusté souplodí je tvořeno početnými přímými šešulemi které bývají široké do 1 mm a dlouhé do 50 mm, v místech semen jsou chlopně šešulí mírně hrbolaté a na konci mají trvalou čnělku. Hnědá, široce vejčitá semena bývají dlouhá 1,3 mm a po obvodě mají velmi úzký křídlatý lem. Rostlina se rozmnožuje výhradně semeny.\n\nV Česku se huseník hajní nikdy nevyskytoval hojně, řídce rostl v termofytiku okolo velkých vodních toků (hlavně v Polabí) a ojediněle v mezofytiku, ve vyšších polohách obvykle zcela chyběl. V současnosti jeho přirozených stanovišť značně ubylo a na mnoha tradičních místech se stal nezvěstným.\n\nV \"Seznamu zvláště chráněných druhů rostlin\" stanoveném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb., stejně jako v \"Červeném seznamu cévnatých rostlin České republiky\" z roku 2012, je klasifikován na druh kriticky ohrožený (§1) a (C1b). Podobně je druh také na Slovensku ( arábka slatinná) hodnocen jako ohrožený a chráněn zákonem.\n\n\n\n \n"}
{"id": "1000989", "url": "https://cs.wikipedia.org/wiki?curid=1000989", "title": "Atte Ohtamaa", "text": "Atte Ohtamaa\n\nAtte Ohtamaa (* 6. listopadu 1987, Nivala, Finsko) je finský hokejista, v současné době hrající za tým Jokerit Helsinky v nadnárodní soutěži KHL. Hraje na pozici levého obránce.\n\nVe Finsku hrál za Kärpät Oulu a jednu sezonu za Kajaanin Hokki. S Kärpätem Oulu se stal třikrát šampionem Finska, v letech 2007, 2008 a 2014. Před sezonou 2014/15 posílil finský Jokerit, jenž tou dobou vstoupil do KHL.\n\nReprezentoval Finsko na mistrovství světa 2014 v Bělorusku, kde získal s týmem stříbrnou medaili po finálové porážce 2:5 s Ruskem. Reprezentoval i na mistrovství světa 2015 v Česku.\n\n"}
{"id": "1000990", "url": "https://cs.wikipedia.org/wiki?curid=1000990", "title": "Rostelekom", "text": "Rostelekom\n\nRostelekom (: ) je ruská akciová společnost, působící v telekomunikacích. Její hlavní obory podnikání zahrnují telefonní, radiokomunikační nebo internetové služby.\n\nRostelekom vznikl na základě rozhodnutí ruského Výboru státního majetku, který nařídil jeho založení 30. prosince 1992 v souvislosti s rozpadem Sovětského svazu. Rostelekom měl nahradit dosavadní Sovtelekom, založený jako státem vlastněná akciová společnost v červnu 1990. Datem vzniku Rostelekomu je registrace podniku 23. září 1993.\n\nRostelekom vlastní a provozuje největší ruskou optickou síť. Páteřní síť Rostelekomu je největší v Rusku (celková délka více než 500 tisíc kilometrů), poskytuje připojení v sítích poslední míle zhruba 35 milionům domácností. Jeho místní sítě mají přes 2,5 milionu kilometrů. Optická spojení vybudoval Rostelekom i do zahraničí jako do Dánska, Ukrajiny, Běloruska, Kazachstánu, Ázerbájdžánu nebo Číny.\n\nRostelekom je také druhým největším poskytovatelem placené televize v zemi. Více než 13,5 milionů zákazníků užívá mobilní služby Rostelekomu a jeho dceřiných společností NSS, Bajkalvestkom, Jenisejkom, SkyLink, Volgograd GSM a Akos.\n\n2018: Rostelekom má začít spravovat biometrickou databázi pro finanční sektor a sbírat data týkající se tělesných znaků např. duhovky, snímky obličejů, hlasů a otisky prstů. Státní biometrická databáze může podle sdělení centrální banky být rozšířena nejen pro vládní úřady, ale také pro použití ve sféře mikrofinancování, tedy pro organizace zpřístupňující chudým obyvatelům finanční služby, které jsou pro ně ve standardní formě nedostupné.\n\n"}
{"id": "1000992", "url": "https://cs.wikipedia.org/wiki?curid=1000992", "title": "Rita z Cascie", "text": "Rita z Cascie\n\nSvatá Rita z Cascie, vlastním jménem Margherita Lotti (1377/1381 Roccaporena – 22. května 1457 Cascia) byla italská vizionářka, augustiniánská stigmatizovaná řeholnice.\n\nPocházela z rodiny střední třídy, z malého města Roccaporena, na jihu Umbrie. Už od mládí se chtěla stát řeholnicí, avšak na přání rodičů se jako čtrnáctiletá vdala za Paola Manciniho, příslušníka bohaté patricijské rodiny.\nJejí manžel byl velice milý a laskavý člověk, nicméně navenek slaboch, který lehce podlehl vlivu rodinných závazků. Spolu měli dva syny, dvojčata.\n\nRitin manželský život byl celkově poznamenaný společenskými mravy, panujícími v době vrcholné renesance. Neodmyslitelnou součástí byly silné rodové vazby, které byly téměř posvátnou věcí pro každého příslušníka významnější rodiny.\n\nAsi po osmnáctiletém manželství se stal Paolo obětí krvavé pomsty, následně přišla Rita o oba syny, a tak se zbavila všech vazeb na světský život. K jejímu duchovnímu směřování přispěly zejména spisy bl. Simona Fidatiho o lásce k trpícímu Kristu, který zemřel za hříchy světa. Požádala o přijetí do kláštera \"svaté Máří Magdalény v Cascii\". Jejímu přání však vzhledem k okolnostem (přetrvávající rodové boje) nebylo vyhověno. Za svůj cíl si tedy vytyčila ukončení nesvárů mezi oběma znepřátelenými rody. Začala také vést příkladný život opřený o pomoc chudým a podařilo se jí dosáhnout usmíření s vrahy svého manžela.\n\nNáhle bylo jejímu přání vyhověno a byla přijata mezi řeholnice. Podle legendy se jí zjevili svatý Jan Křtitel, svatý Augustin a svatý Mikuláš Tolentinský, a otevřeli jí brány kláštera. V roce 1443 se u ní objevila stigmata a také na čele rána, připomínající rány z Ježišovy trnové koruny.\n\nPo smrti byla v klášteře pochována. Do dnešních dní se dochoval veršovaný životopis o Ritiných zázracích, včetně její autentické podobizny.\n\nZ doby jejích posledních měsíců života se zachovala legenda, podle které si Rita přála od některé řeholnice v klášteře, aby jí ze zahrady přinesla čerstvé fíky a růži, nicméně venku byla obrovská zima. Sestra však šla, a opravdu přinesla Ritě růži i fíky, které v zahradě nalezla.\n\nSvatá Rita je uctívána Katolickou církví, kanonizována byla 24. května 1900, papežem Lvem XIII. a její svátek slaví církev 22. května. Je patronkou neplodných žen a rodičů, manželů a matek a také je uctívána jako patronka v beznadějných situacích.\n\n"}
{"id": "1000995", "url": "https://cs.wikipedia.org/wiki?curid=1000995", "title": "Louis-Nicolas Clérambault", "text": "Louis-Nicolas Clérambault\n\nLouis-Nicolas Clérambault (19. prosince 1676 – 26. října 1749, Paříž) byl francouzský hudební skladatel a varhaník.\n\nLouis-Nicolas Clérambault se narodil 19. prosince roku 1676 v hlavním městě Francie, Paříži. Jeho otec Dominique Clérambault hrál ve slavném souboru téměř pětadvaceti houslistů, jež hrál i pro francouzského krále; je tedy pravděpodobné, že základům hudební teorie, kompozice a hry na nástroj se naučil právě od svého otce. Profesionálního vzdělání se mu dostalo velmi štědře, hře na varhany ho učil Andre Raison, francouzský barokní varhaník a skladatel, jež měl na francouzskou hudbu velký vliv. Skladbu studoval u francouzského barokního skladatele Jeana-Baptisty Moreau, jenž byl hudebním mistrem na dvoře Ludvíka XIV. Ovlivněn byl také italským skladatelem a varhaníkem Arcangelem Corellim. Později byl jmenován do funkce varhaníka v Saint Louise a stal se členem hudebníků ve Versailles, jež organizovali hudbu pro krále na soukromých koncertech. Odtud také pochází domněnka o sponzorských darech od Ludvíka XIV. nadanému umělci.\n\nCo se týče Clérambaultovy kompozice, skládal převážně hudbu, která nikterak nenarušovala zavedené hudební principy a zřejmě tak neměl šanci příliš ovlivnit francouzskou hudbu. Jeho skladby byly však líbivé a odpovídaly tehdejším požadavkům francouzského lidu. Užíval italského stylu kompozice s přídavky francouzského, tudíž se ve spojitosti s jeho skladbami mluví o propojení obou kompozičních stylů. Proslavily ho především kantáty, jichž zkomponoval okolo pětadvaceti, dále moteta či instrumentální skladby. Zkomponoval také vokální skladby, chorály, symfonie či mši. Za vrcholné dílo je považována \"Livre d'orgue\", lze přeložit jako Kniha varhan, z roku 1710 či \"Le Soleil, Vainqueur des Nuages\" (Slunce, Přemožitel Mraků).\n\nPatřil mezi první skladatele, jež začali pojmenovávat své sonáty. Mnoho svých motet napsal pro dívčí sbory, jelikož se stal učitelem a varhaníkem ve škole pro dcery vojenských důstojníků v Saint Cyr. Většina jeho skladeb byla prováděna na dvoře francouzského krále či v Saint-Cyr. V roce 1697 vyšla jeho sbírka Book of Airs (Kniha popěvků), o pět let později potom Book of Harpsichord (Sbírka skladeb pro cembalo). V roce 1745, tedy čtyři roky před svou smrtí napsal skladbu Le départ du Roi.\n\n\n\n\n\n\n\n"}
{"id": "1000996", "url": "https://cs.wikipedia.org/wiki?curid=1000996", "title": "Cause of Death", "text": "Cause of Death\n\nCause of Death (česky \"Příčina smrti\") je druhé studiové album americké death metalové skupiny Obituary. Vydáno bylo v roce 1990 hudebním vydavatelstvím R/C Records. Bylo nahráno ve studiu Morrisound Recording ve floridské Tampě ve spolupráci s producentem Scottem Burnsem. Motiv alba navržený Michaelem Whelanem byl použit i pro knižní sbírku hororových příběhů \"Bloodcurdling Tales of Horror and the Macabre\" od klasika hororové literatury H. P. Lovecrafta.\n\n\n\n"}
{"id": "1000998", "url": "https://cs.wikipedia.org/wiki?curid=1000998", "title": "André Regenermel", "text": "André Regenermel\n\nPoručík André E. Regenermel ( Brooklyn, New York, Spojené státy americké – Praha, Protektorát Čechy a Morava) byl americký radiotelegrafista a konstruktér. Sestavil miniaturní vysílačku, které se říkalo „stříkačka“. Senát Parlamentu České republiky v roce 2007 navrhoval vyznamenat Regenermela Medailí Za hrdinství, státním vyznamenáním České republiky. Ocenění mu však nakonec uděleno nebylo.\n\nRegenermel se sice narodil v americkém Brooklynu, ale krátce po jeho narození, ještě před vypuknutím první světové války, odjela rodina na návštěvu do Rakouska-Uherska, do Prahy. Zde je ovšem zastihl začátek válečných bojů a nebylo jim umožněno navrátit se zpět do Spojených států. Rodina se tak v Čechách usadila natrvalo. André vystudoval Smíchovskou střední průmyslovou školu a po maturitě nastoupil jako zaměstnanec firmy Telefunken. V roce 1936 se seznámil s Milenou Šeborovou. V tomtéž roce nastoupil vojenskou službu v Turnově. V srpnu 1938 dokončil studia Vojenské akademie v Hranicích na Moravě a nastoupil službu u ženijního pluku v Brně. Po ukončení vojenské služby se rozhodl pokračovat ve studiu na elektrotechnické fakultě. Tu ovšem nedokončil, neboť Němci uzavřeli české vysoké školy.\nRegenermel zakotvil v Praze, kde získal místo technického úředníka. Během bojů druhé světové války se zapojil do československého domácího odboje a jako člen zpravodajského týmu docenta Vladimíra Krajiny se podílel na radiotelegrafickém spojení s exilovou vládou v Londýně. Byl znám nejen jako schopný radiotelegrafista, ale také jako konstruktér.\n\nDo Hodkoviček vedly gestapo informace z výslechů zdržených i údaje získané zaměřovací službou Funkabwehru. Konspirativní dům v Hodkovičkách byl 7. května 1941 v 19:00 přepaden komandem gestapem.\n\nBožena Klečková blízko roztopených kamen právě přepisovala na stroji dešifrovanou depeši, kterou ještě stačila v kamnech spálit. Gestapo uvěznilo každého člena rodiny v jiné místnosti a vyčkávalo na příchod Jindřicha Klečky. Kromě dospělých byl v domku přítomen desetiletý syn manželů Krotilových.\n\nJindřich Klečka odešel již odpoledne z domu a jen pár desítek metrů odtud (prakticky ve stejné ulici) připravoval na večerní provoz náhradní radiostanici v domku Marie Hercíkové. Ten večer čekal Klečka svého spolupracovníka André Regenermla s depešemi, které chtěli náhradní vysílačkou předat do Londýna. Na Klečku čekali gestapáci marně. Kolem jedné hodiny ranní se mu podařilo z obsazené ulice prokličkovat přes zahrady. Dostal se do Braníka ke svému známému Josefu Čápovi, pak se skrýval nějaký čas u paní Linhartové v Modřanech. Nakonec se hledaný radiotelegrafista prostřednictvím doktora Rudolfa Mareše dostal k jinonické ilegální skupině.\n\nRegenermel měl předat svému zástupci poručíku Otokaru Štorkánovi dne 7. května 1941 zašifrované depeše, ale Štorkán na sjednanou schůzku nepřišel, protože byl zdravotně indisponován. Regenermel se tedy sám vypravil do Hodkoviček, kde v domku bydleli manželé Krotilovi, aby se tak depeše nakonec dostaly včas k radiotelegrafistovi Jindřichu Klečkovi. Bylo to ovšem v době, kdy u Krotilových právě probíhaly domovní prohlídky. Regenemel vstoupil do domku Krotilových kolem 20:00 hodiny. Měl od domku vlastní klíč, aby mohl podle potřeby přicházet i odcházet. Regenermel byl okamžitě zatčen komandem gestapa a při osobní prohlídce u něho byla nalezena pistole a zašifrované depeše. (Navíc našlo gestapo v bytě Krotilových pod postelí radiotelegrafický komplet.) Při krutém výslechu Regenermel sice nikoho přímo nevyzradil, ale nakonec gestapo přece jen zjistilo, že mu depeše předala spojka - František Mázl ze Smíchova.\nPři převozu do Petchkova paláce se Regenermlovi podařilo vymanit se eskortujícím policistům a s ocelovými pouty na rukou se dal na útěk přes Vrchlického sady směrem k Hlavnímu nádraží (Wilsonovo, tehdy Hauptbahnhof). Za pomoci náhodných chodců byl ale během útěku zadržen a předán zpět svým pronásledovatelům. Krátce po nástupu Reinharda Heydricha do úřadu (27. září 1941) byl André Regenermel dne 30. září 1941 v 18.00 hodin bez soudu popraven v kasárnách v Ruzyni. Stal se tak prvním americkým občanem, jehož nacisté popravili.\n\nPříbuzné a přátelé Regenermela následně vyslýchalo gestapo a posléze trpěli perzekucemi ze strany komunistické moci. Někteří z nich byli i vězněni.\n\nPo válce se konala v Praze oficiální vzpomínková akce na statečné radiotelegrafisty ÚVODu. Tehdejší tisk o akci referoval následovně (zkráceno a upraveno):\n\nV Grégrově sále Obecního domu se konala ve čtvrtek 24. října 1946 vzpomínková slavnost, při níž byla uctěna památka sedmi statečných radiotelegrafistů, kteří první docílili spojení z okupované vlasti do ciziny a zejména do Londýna. Hrdinů poručíka André Regenermla, Václava Štulíka, Jindřicha Klečky, Bedřicha Škopka, štábního kapitána Václava Morávka, Františka Peltána a Františka Mázla, vesměs vojáků, vzpomněl osobním listem i sám pan president Edvard Beneš, který připomněl chvíle, kdy v Londýně osobně naslouchal jejich vysílání a vyslovil jim tehdy přímo své uznání. Vojenští přidělenci Británie a Francie podali nestranné a jedinečným uznáním se vyznačující svědectví o významu našeho domácího odboje pro spojenecké velení. V závěru promluvil Doc. Dr. Vladimír Krajina, vedoucí organizace ÚVOD. Před ukončením slavnosti dekoroval zástupce čs. armády generál Čeněk Kudláček sedm radiotelegrafistů, kteří se dočkali svobody vlasti.\n\n"}
{"id": "1001002", "url": "https://cs.wikipedia.org/wiki?curid=1001002", "title": "Japonské Alpy", "text": "Japonské Alpy\n\nJaponské Alpy je skupina pohoří v Japonsku, která přetínají největší japonský ostrov Honšú. Kromě nejvyšší japonské hory Fudži (3 776 m), která leží mimo toto horské pásmo, se všechny japonské třítisícovky nachází právě v Japonských Alpách. Nejvyšší horou je Kita, vysoká 3 193 m.\n\nJejich název byl poprvé použit anglickým archeologem Williamem Gowlandem (1842–1922), který během svého působení v Japonsku podnikl několik prvovýstupů na hory v tomto pohoří. Název později zpopularizoval anglický misionář Walter Weston (1861–1940), který v roce 1896 vydal knihu \"Mountaineering and Exploring in the Japanese Alps (Horolezectví v Japonských Alpách)\" a v roce 1906 přispěl k založení \"Japonského Alpského Klubu\" a stal se jeho prvním čestným členem.\nJaponské Alpy se člení do 3 pohoří:\n\n\n\n\n"}
{"id": "1001003", "url": "https://cs.wikipedia.org/wiki?curid=1001003", "title": "IPhone 4", "text": "IPhone 4\n\niPhone 4 je smartphone od firmy Apple Inc., který byl představen jako nástupce modelu iPhone 3GS (v pořadí se již jedná o 4. generaci iPhonu) 7. června 2010 na \"Celosvětové konferenci vývojářů (WWDC 2010)\" v \"Moscone Center\" v San Franciscu. Do prodeje se \"iPhone 4\" dostal 24. června 2010.\n\nVzhledem se \"iPhone 4\" výrazně liší od svých předchůdců, oblá záda, typická pro \"původní iPhone\" a modely \"3G\"/\"3GS\", byla nahrazena ostře řezaným šasi, které sestává z přední a zadní skleněné strany (k dispozici byla původně černá barva, teprve 28. srpna 2011 Steve Jobs představil i bílou verzi), které po obvodu celého přístroje spojuje ocelový pruh.\n\nJako procesor byl použit \"Apple A4 1 GHz ARMv7\", podtaktovaný na 789 MHz (ARM Cortex-A8, grafický koprocesor PowerVR SGX 535, technologie 45 nm), RAM byla oproti modelu \"3GS\" zdvojnásobena na 512 MB. Uživatelská paměť byla pevná (bez slotu pro paměťové karty), k dispozici byly velikosti 8, 16 a 32 GB. Kapacita 8 GB byla používána až po zahájení prodeje modelu \"4S\", přičemž vyšší kapacity již nebyly nabízeny.\n\n\"iPhone 4\" byl dodáván s předinstalovaným operačním systémem iOS 4.0. Nejvyšší podporovaná verze iOS je 7.1.2. \"iPhone 4\" již nebyl zahrnut mezi přístroje podporující iOS 8.\n\n"}
{"id": "1001021", "url": "https://cs.wikipedia.org/wiki?curid=1001021", "title": "Svatokřížské hory", "text": "Svatokřížské hory\n\nSvatokřížské hory (polsky \"Góry Świętokrzyskie\") jsou pohoří a geomorfologický celek v jihovýchodním Polsku, v Svatokřížském vojvodství.\n\nPo staletí byly ve Svatokřížských horách objevovány zkameněliny pravěkých organismů, které místní považovali za pozůstatky nadpřirozených bytostí. Tyto legendy se postupně staly nedílnou součástí polského folklóru. Mezi nejznámější příklady patří i petroglyfy od obce Kontrewers, vyryté v blízkosti fosilních dinosauřích stop z období rané jury (stáří asi 200 milionů let). Zobrazují vzpřímené postavy pištců (či hráčů na flétnu) a jejich symbolika dosud není plně objasněna. V blízkosti byly objeveny stopy ichnotaxonu \"Moyenisauropus karaszevskii\", představujících stopy vývojově primitivního ptakopánvého dinosaura.\n\n"}
{"id": "1001023", "url": "https://cs.wikipedia.org/wiki?curid=1001023", "title": "Vladimír Tábor", "text": "Vladimír Tábor\n\nVladimír Tábor (* 14. března 1958) je bývalý český fotbalista, záložník.\n\nV československé lize hrál za LIAZ Jablonec a Bohemians Praha. V lize nastoupil ve 44 utkáních a dal 1 gól. Vítěz Československého poháru 1982.\n\n"}
{"id": "1001024", "url": "https://cs.wikipedia.org/wiki?curid=1001024", "title": "AOK Kerkyra", "text": "AOK Kerkyra\n\nAOK PAE Kerkyra (řecky AOK ΠΑΕ Κέρκυρα, Αθλητικός Όμιλος Κασσιόπη Ποδοσφαιρική Αθλητική Ένωση Κέρκυρα) je řecký fotbalový klub z města Kerkyra, který působí ve 2. řecké lize. Klub byl založen v roce 1969 a svoje domácí utkání hraje na stadionu Kerkyra s kapacitou 2 685 diváků.\n\n\n"}
{"id": "1001025", "url": "https://cs.wikipedia.org/wiki?curid=1001025", "title": "Godwin von Brumowski", "text": "Godwin von Brumowski\n\nGodwin von Brumowski (26. července 1889, Wadowice, Halič – 3. června 1936, letiště Schiphol, Nizozemsko) byl za první světové války nejúspěšnějším leteckým esem v Rakousku-Uhersku. Je mu připisováno 35 vzdušných vítězství (z nichž dvanácti dosáhl s jinými piloty), dalších osm není potvrzeno.\n\nSloužil nejprve na ruské frontě. Za své působení získal bronzovou a stříbrnou vojenskou medaili za chrabrost. Poté byl převelen k Luftfahrtruppen.\n\nOd července 1915 působil jako letecký pozorovatel u Flik 1 v Černovicích na Ukrajině, pod velením vojenského hejtmana Otto Jindry.\n\nO rok později se stal pilotem, přestože špatně viděl na pravé oko. V listopadu 1916 se přesunul k Flik 12 na italskou frontu. Již tohoto roku si připsal 4 vzdušná vítězství.\n\nJeho vůbec první dvě přitom nebyly žádným osamoceným leteckým soubojem: společně s českým pilotem Otto Jindrou zaútočili u ukrajinského města Chotyn na vojenskou přehlídku, kterou právě sledoval car Mikuláš II. Rozprášili přehlídku shozením sedmi ručních pum a sestřelili dva z několika ruských letounů.\n\nV roce 1917 si Brumowski připsal sérii 25 sestřelů, o rok později jich bylo dalších šest (jde o potvrzené sestřely).\n\nOsobní mechanik Godwina Brumowskiho a Josefa Nováka, František Šimek tvrdil, že Brumowski od Nováka sestřely kupoval. Ctižádostivé eso mu za ně platilo 500 korun a 500 lir jako bonus od velení armády za každý sestřel, celkem údajně měl Brumowski od Nováka (který s ním často létal jako jeho dvojka) koupit 19 sestřelů.\n\nRozpad Rakouska-Uherska nesl von Brumowski velmi těžce. Deset let farmařil na pozemcích své tchyně v Sedmihradsku. Byl ale jednak městský člověk a jednak neuměl maďarsky, což mu ztěžovalo dorozumění se zaměstnanci, a proto se mu příliš nedařilo. Snažil se rozptýlit adrenalinovými zábavami.\n\nNakonec opustil svou ženu a dceru a roku 1930 založil ve Vídni leteckou školu. Také se znovu oženil.\n\nPočátkem 30. let létal pro rakouskou organizaci Heimwehr, roku 1934 podnikl několik průzkumných letů v průběhu rakouské občanské války.\n\nDne 3. června 1936 zahynul na letišti Schiphol při havárii letadla, v němž letěl jako instruktor rakouského studenta.\n\n"}
{"id": "1001034", "url": "https://cs.wikipedia.org/wiki?curid=1001034", "title": "Meriam Ishagová", "text": "Meriam Ishagová\n\nMeriam Ibrahim Ishagová (* 1986 nebo 1987) je súdánská lékařka, která byla v květnu 2014 během těhotenství na základě islámského práva šaría odsouzena k trestu smrti oběšením. Odmítla se totiž zříci své křesťanské víry a přestoupit k islámu. Místní soud ji také odsoudil ke stu ran bičem za to, že uzavřela manželství s křesťanem.\n\nDne 23. června 2014, zhruba měsíc poté, co ve vězení porodila dceru, byla obvinění zproštěna a propuštěna. O měsíc později odcestovala do Itálie, kde se setkala s politiky i papežem Františkem.\n\nMeriam se narodila muslimskému otci, který však v jejím útlém dětství rodinu opustil. Vychovala ji tak její matka, která je ortodoxní křesťanka pocházející z Etiopie. Meriam byla zadržena a obviněna z cizoložství v srpnu 2013 poté, co jeden člen rodiny údajně prohlásil, že se jej dopouští manželstvím s křesťanem. V únoru 2014 soud obvinění rozšířil o odpadlictví od víry. \n\nMeriam 27. května 2014 porodila holčičku, při porodu měla podle tvrzení svého manžela nohy spoutané řetězy. Výkon trestu měl být nejméně o dva roky odložen.<ref name=\"idnes27/5\"></ref> Po tu dobu měla zůstat i s dítětem ve vězení, kde u sebe měla i svého prvního syna v batolecím věku. Manželovi Meriam, na invalidní vozík upoutanému Danielu Wani, byla kvůli jeho křesťanskému vyznání odepřena možnost se o své děti starat.<ref name=\"lidovky 1/6\"></ref>\n\nObhájci Meriam se proti rozsudku odvolali. Odporoval podle nich súdánské ústavě z roku 2005, která zaručuje svobodu vyznání, i mezinárodním úmluvám. Dne 31. května 2014 zástupce súdánského ministerstva zahraničí oznámil, že Meriam bude vbrzku propuštěna na svobodu. Její právní zástupce to však v rozhovoru pro britský Channel 4 označil za absurdní. Následujícího dne, 1. června 2014, súdánský ministr zahraničí zprávu o plánovaném propuštění popřel.\n\nDne 23. června 2014 byla Meriam obvinění zproštěna a propuštěna, ale už následujícího dne opět zatčena s celou rodinou, když se chystala odcestovat do USA. Podle jejího právníka byla obviněna z falšování úředních dokumentů. Na letišti měla použít jihosúdánský pas, který jí byl oficiálně vystaven jihosúdánskými úřady na základě státního občanství jejího manžela. Po neúspěšném pokusu o opuštění země zůstala na americké ambasádě v Chartúmu. Po intenzivním diplomatickém vyjednávání vedeném zástupcem italské vlády nakonec 24. července 2014 odcestovala italským vládním speciálem ze Súdánu do Itálie, kde se sešla s premiérem země Matteem Renzim a papežem Františkem. \n\n1. srpna pak definitivně odcestovala do USA, kde celá rodina plánuje žít ve státě New Hampshire.\n\nRozsudek vzbudil protesty některých zemí, OSN i organizace Amnesty International, která Meriam označila za vězně svědomí. Online petici za zmírnění trestu podepsalo přes 660 tisíc lidí.\n\nNa stranu Meriam se postavila řada osobností veřejného života, např. britský premiér David Cameron, v ČR mj. Tomáš Halík. \"„Pokud by tento barbarský trest, odporující všem zásadám spravedlnosti a milosrdenství, byl vykonán, nejen Súdán tím pozbude práva nazývat se civilizovanou zemí, nýbrž opět tím celosvětově vážně utrpí pověst islámu a jeho vyznavačů,“\" uvedl Halík.\n"}
{"id": "1001036", "url": "https://cs.wikipedia.org/wiki?curid=1001036", "title": "Voghera", "text": "Voghera\n\nVoghera je italské město v provincii Pavia v oblasti Lombardie.\n\nV roce 2012 zde žilo 38 274 obyvatel.\n\nPartnerskými městy jsou Leinfelden-Echterdingen v Německu a Manosque (Provence), ve Francii.\n\nCasei Gerola, Cervesina, Codevilla, Corana, Lungavilla, Montebello della Battaglia, Pancarana, Pizzale, Pontecurone (AL), Retorbido, Rivanazzano Terme, Silvano Pietra\n\nZdroj: \n\n"}
{"id": "1001043", "url": "https://cs.wikipedia.org/wiki?curid=1001043", "title": "Argentan", "text": "Argentan\n\nArgentan je francouzská obec v departementu Orne v regionu Normandie, asi 55 km vzdušnou čarou jižně od Caen a 175 km západně od Paříže.\n\nV roce 2011 zde žilo 14 787 obyvatel. Je centrem arrondissementu Argentan.\n\n\"Počet obyvatel\" \n\n\n"}
{"id": "1001048", "url": "https://cs.wikipedia.org/wiki?curid=1001048", "title": "Rytířská jízda Jana z Michalovic", "text": "Rytířská jízda Jana z Michalovic\n\nRytířská jízda Jana z Michalovic (Die Ritterfahrt Johanns von Michelsberg) je báseň v Čechách působícího německého básníka Heinricha von Freiberg z konce 13. století, která vytráví o turnajových úspěších předního českého šlechtice Jana z Michalovic na jeho cestě do Porýní a do Francie ke králi Filipovi IV., kterou podnikl se svou družinou někdy mezi lety 1293 a 1297. Ve Francii se zúčastnil řady rytířských turnajů, které skoro všechny vyhrál. Jeho výprava vzbudila v Čechách druhé poloviny 90. let 13. století značnou pozornost, což dokazuje i zmínka v Dalimilově kronice.\n\nBáseň vznikla asi velmi brzy po návratu českého pána z výpravy a pravděpodobně přímo na objednávku Jana z Michalovic, který si přál, aby byl jeho turnajový úspěch řádně oslaven, a aby se tak i zvýšila jeho vážnost u královského dvora. Je dochována pouze v jediném rukopise, v obsáhlém sborníku univerzitní knihovny v Heidelbergu vzniklém kolem roku 1320. V básni je Jan z Michalovic srovnáván s Artušovskými rytíři, ale pařížské publikum na jeho rytířskou horlivost shlíží s úsměvem. Na několika místech však básník zdůrazňuje, že hrdina svou bojovou zdatností oslavil nejen sebe, ale i rytířstvo své země a také svého krále Václava II.\n\n"}
{"id": "1001049", "url": "https://cs.wikipedia.org/wiki?curid=1001049", "title": "Vojtěch Šíma", "text": "Vojtěch Šíma\n\nVojtěch Šíma (* 11. prosince 1947, Heřmanice u Oder) je český římskokatolický kněz, exercitátor a papežský kaplan, v letech 1998 až 2010 rektor Arcibiskupského kněžského semináře v Olomouci a nynější děkan Kolegiátní kapituly u svatého Mořice v Kroměříži.\n\nPochází z početné věřící rodiny, má čtyři starší a dva mladší sourozence. Už jako dítě chtěl být knězem. Kromě práce v JZD však měl možnost pouze nastoupit do učňovské školy zemědělské v Novém Jičíně, odkud se mu po jednom roce podařilo přestoupit na střední zemědělskou školu. Po maturitě pracoval na státním statku v Odrách a v letech 1967 až 1969 absolvoval v Českých Budějovicích základní vojenskou službu. Díky doznívajícímu uvolnění poměrů po pražském jaru 1968 vstoupil v roce 1970 do kněžského semináře v Litoměřicích a 28. června 1975 přijal v Olomouci kněžské svěcení. Následně působil jako farní vikář v Uherském Hradišti, v letech 1976 až 1978 ve Starém Městě a poté v prostějovské farnosti u kostela Povýšení sv. Kříže.\n\nRoku 1982 se stal farářem v Otrokovicích a v letech 1990 až 1993 a 1995 až 1998 byl také děkanem zlínského děkanátu. Během svého otrokovického působení se zasloužil o výstavbu otrokovického kostela sv. Vojtěcha, postaveného v letech 1993 až 1995, a vznik a rozvoj Charity sv. Anežky Otrokovice. Od 1. července 1998 do 30. června 2010 působil jako rektor Arcibiskupského kněžského semináře v Olomouci, od roku 2000 dosud je také biskupským delegátem pro stálou formaci kněží olomoucké arcidiecéze. V letech 1998 až 2010 rovněž kanovníkem Metropolitní kapituly u svatého Václava v Olomouci. V červnu 2004 jej papež Jan Pavel II. jmenoval kaplanem Jeho Svatosti a roku 2010 získal Vojtěch Šíma za své zásluhy titul Osobnost města Otrokovice. V červenci 2010 se stal děkanem kroměřížské kolegiátní kapituly a výpomocným duchovním ve farnosti Panny Marie v Kroměříži, ve které také bydlí. Současně i nadále působí jako rektor poutního a exercičního domu Stojanov na Velehradě. Od 1.7.2013 působí jako rektor poutního a exercičního domu Stojanov na Velehradě, kde i bydlí.\n\n"}
{"id": "1001050", "url": "https://cs.wikipedia.org/wiki?curid=1001050", "title": "Tabulka (informace)", "text": "Tabulka (informace)\n\nTabulka představuje jednoduchý způsob uspořádání informací do sloupců a řádků. Jedná se o široce používaný způsob reprezentace dat ve výzkumu, informačních technologiích a analýze dat. Tabulky se objevují v ručně psaných dokumentech, tištěných knihách i v elektronických formátech.\n\nTabulky slouží jednak k účelům informačním (například textu knihy), dále pak k přenosu a uchovávání informací v rámci informačních technologií, kde se k tomuto účelu často používají formáty CSV, či TSV. Speciálním případem jsou pak databázové tabulky v takzvaných \"normálních formách\". Tabulky představují nejjednodušší možný způsob ukládání strukturovaných dat.\n\nZde je příklad jednoduché tabulky s dvěma sloupci dat Jméno a Příjmení. V jednotlivých sloupcích jsou poté uloženy informace, které je možno dále zpracovávat a analyzovat.\n\n"}
{"id": "1001053", "url": "https://cs.wikipedia.org/wiki?curid=1001053", "title": "TSV (datový formát)", "text": "TSV (datový formát)\n\nTSV (Tab-Separated Values, Tabulátorem oddělené hodnoty) je jednoduchý formát ukládání dat používaný v informačních technologiích k ukládání a čtení málo strukturovaných dat.\n\nPříkladem mohou být logy programů, kde každá řádka představuje jeden záznam, jehož struktura je určena oddělovacím znakem tabulátor. Jedná se tedy o formu obecnějšího formátu DSV (Delimiter Separated Values, Oddělovačem Oddělené Hodnoty).\n\nTSV je alternativou častěji používaného formátu CSV, který se široce používá k výměně strukturovaných informací.\n\nZde je ukázka jednoduše strukturovaných dat obsahujících informace o Jménech a Příjmeních konkrétních osob:\n\nV reprezentaci zástupného <TAB> skutečným znakem tabulátoru pak data vypadají takto:\n\n\n"}
{"id": "1001056", "url": "https://cs.wikipedia.org/wiki?curid=1001056", "title": "Zigmantas Balčytis", "text": "Zigmantas Balčytis\n\nZigmantas Balčytis (* 16. listopadu 1953 Juodžiai, Šilutský okres, Klaipėdský kraj) je litevský politik, matematik a ekonom.\n\nZigmantas Balčytis se narodil ve vesnici Juodžiai poblíž města Šilutė. V roce 1976 vystudoval fakultu financí a účetnictví se zaměřením na ekonomickou kybernetiku na Vilniuské univerzitě. V letech 1976-78 pracoval na Ministerstvu potravinářského průmyslu.\n\nV osmdesátých letech působil jako zástupce ředitele Litevské státní filharmonie. Mezi lety 1992 a 1994 zastával pozici ředitele asfaltové výroby ve Vilniusu a roku 1996 pracoval jako zástupce ředitele litevsko-maďarské společnosti Lithun. \n\nV roce 1994 se stal členem vilniusské městské rady a do roku 1996 působil jako náměstek hejtmana Vilniusského okresu. V letech 2000 až 2009 byl členem litevského Seimu. Od roku 2004 působí také jako místopředseda strany LSDP (Sociálnědemokratická strana Litvy).\n\nZastával funkci ministra dopravy a spojů (2001-2005) a funkci ministra financí (2005-2007). V roce 2006 se na krátkou dobu stal zastupujícím premiérem. Úřadu se ujal 1. července po rezignaci Algirdase Brazaukase, parlament jej však na této pozici neschválil a už 4. července ho vystřídal Gediminas Kirkilas.\n\nV letech 2008-2009 byl členem delegace Seimu do parlamentního shromáždění Rady Evropy. \n\nPři prezidentských volbách V roce 2014 získal v prvním kole 13,62% hlasů (volební účast byla 52,23%) a ze druhého místa postoupil do druhého hlasovacího kola. Ve druhém kole voleb v květnu 2014 získal 40,1 % hlasů, prezidentský mandát obhájila Dalia Grybauskaitėová ziskem 57,9 % hlasů.\n"}
{"id": "1001058", "url": "https://cs.wikipedia.org/wiki?curid=1001058", "title": "Zdeněk Rylich", "text": "Zdeněk Rylich\n\nZdeněk Rylich (* 7. březen 1931) je bývalý československý basketbalista, reprezentant. Je zařazen na čestné listině zasloužilých mistrů sportu.\n\nByl hráčem reprezentačního družstva Československa, se kterým se zúčastnil Olympijských her 1952 a čtyř Mistrovství Evropy, na nichž získal dvakrát stříbrnou a jednu bronzovou medaili. Za reprezentační družstvo odehrál celkem 90 utkání v letech 1951-1959.\n\nJako hráč s týmy Slovan Orbis Praha a Slavia Praha Pedagog byl v letech 1952 až 1959 dvakrát mistrem a dvakrát vicemistrem Československa.\n\nZa Slovan Orbis Praha hrál dvakrát v Poháru evropských mistrů, v roce 1960 se probojovali až do semifinále, kde podlehli vítězi poháru ASK Riga.\n\nV roce 1998 obdržel od města Nymburk vyznamenání Stříbrný lev udělené za dlouholetou vynikající reprezentaci státu a vynikající sportovní úspěchy. V roce 2001 v anketě o nejlepšího českého basketbalistu dvacátého století skončil na 21. místě. V roce 2006 byl uveden do Síně slávy České basketbalové federace.\n\n\n\nOlympijské hry\nMistrovství Evropy\n\n\n"}
{"id": "1001067", "url": "https://cs.wikipedia.org/wiki?curid=1001067", "title": "Elektrárna Tušimice I", "text": "Elektrárna Tušimice I\n\nElektrárna Tušimice I (ETU I) byla uhelná elektrárna v obci Tušimice v okrese Chomutov. Elektrárna byla postavena v letech 1963–1964 a její provoz byl ukončen v roce 1998. Její součástí bylo šest uhelných bloků o výkonu 110 MW (celkový výkon 660 MW), které byly odstaveny postupně v letech 1991–1998. Likvidace elektrárny začala odstřelem jejího 196 metrů vysokého železobetonového komína 26. listopadu 2005. Později došlo k úplné likvidaci kotelny, chemické úpravny vody, zauhlování, mazutové stanice, bagrovací stanice a čerpací stanice. Později proběhla sanace pozemků pod budovami celé elektrárny, v současnosti je pozemek bez jakýchkoli památek na elektrárnu. \n\nV těsné blízkosti jihovýchodním směrem se nachází elektrárna Tušimice II, která je po retrofitu stále v provozu. Oba areály byly ve své době propojeny.\n\nPři stavbě, stejně jako u sousední elektrárny Tušimice II, byly odkryty stopy po pravěké těžbě křemence. Šlo o desítky prehistorických těžebních objektů z mladší doby kamenné, první a unikátní nález tohoto druhu v tehdejší ČSSR. \n\n"}
{"id": "1001074", "url": "https://cs.wikipedia.org/wiki?curid=1001074", "title": "Noli me tangere", "text": "Noli me tangere\n\nNoli me tangere (Nedotýkej se mě) je ikonografický typ zobrazení Ježíše Krista a Marie Magdaleny (starší a lidovou češtinou „Máří Magdalény“), který má svůj původ v evangeliu sv. Jana. Ve výtvarném umění se s tímto zobrazením lze setkat od antiky až po současnost.\n\nPůvod ikonografického typu Noli me tangere je v Bibli v Evangeliu podle sv. Jana. Jde o text z 20. kapitoly o tom, jak Marie Magdalena a Kristovi učedníci nalezli hrob Ježíše Krista prázdný. Učedníci se vrátili domů, ale Marie Magdalena zůstala u hrobu a plakala, dokud se jí v hrobě nezjevili dva andělé a na nebi Ježíš Kristus. Ten poté prohlašuje: „Nedotýkej se mne, dosud jsem nevystoupil k Otci. Ale jdi k mým bratřím a pověz jim, že vystupuji k Otci svému i Otci vašemu a k Bohu svému i Bohu vašemu.“\n\nIkonografický typ Noli me tangere je vždy zobrazením klečící Marie Magdaleny, která vzhlíží ke Kristu s jeho atributy. Těmito atributy je zahradnická motyka či praporec s křížem. Kristus odtažitým gestem naznačuje Marii Magdaleně, aby se ho nedotýkala. Nebo naopak vztahuje ruku k nebi, čímž poukazuje na přítomnost Boha Otce.\n\nJežíš Kristus je často oděn do bílého roucha, které symbolizuje jeho smrt. Oddělení světa živých od mrtvých může být na obraze naznačeno i dalšími způsoby. Například na fresce Fra Angelika (1440–41) vidíme v pozadí strom, který odděluje Marii Magdalenu, tedy živou bytost, od Ježíše Krista, který již zemřel.\n\nPozice obou postav se v průběhu dějin výtvarného umění příliš neměnily. Obě postavy se nacházejí v centru kompozice, přičemž Marie Magdalena klečí na kolenou buď v jemné úkloně, nebo vzhlíží v gestu adorace k Ježíši Kristu. Ten naopak stojí vzpřímeně a jeho lehký postoj, kdy se zdánlivě vznáší nad krajinou, naznačuje pouze přítomnost jeho ducha.\n\nK nejstarším zobrazením tohoto typu patří ikona byzantského typu z 6. století, dnes v Ženevském muzeu. Toto zobrazení pak lze najít během celých dějin umění až do současnosti.\n\n\"Noli me tangere\" je jedním ze šesti motivů, zpodobněných na záklencích okenních nik v kapli svatého Kříže na hradu Karlštejn.\n\n"}
{"id": "1001081", "url": "https://cs.wikipedia.org/wiki?curid=1001081", "title": "MG FF", "text": "MG FF\n\nMG FF byl automatický letecký kanón ráže 20 mm vyvinutý v roce 1936 firmou Ikaria Werke Berlin v Německu. Byl odvozen od švýcarského kanonu Oerlikon FF F, který byl zas vyvinut z německého prvoválečného Becker M2. Navržen byl jak útočná, tak i obranná zbraň. V počátečních fázích druhé světové války byl široce používán na letounech Luftwaffe a od roku 1941 byl postupně nahrazován kanonem MG 151/20.\n\n"}
{"id": "1001083", "url": "https://cs.wikipedia.org/wiki?curid=1001083", "title": "Branisko", "text": "Branisko\n\nBranisko je geografický pojem, který může označovat:\n"}
{"id": "1001084", "url": "https://cs.wikipedia.org/wiki?curid=1001084", "title": "Anopress", "text": "Anopress\n\nAnopress je plnotextová databáze textů z českých médií s archívem retrospektivně dosahujícím až (podle typu dokumentu) do roku 1996. Obsah databáze je aktualizován denně. Obsahuje plné texty novinových a časopiseckých článků, doslovné přepisy televizních a rozhlasových relací a zprávy z internetových serverů. Databáze je vyvíjena a spravována společností Anopress IT, a.s. působící v ČR od roku 1997 jako dodavatel monitoringu médií. Společnost vznikla v roce 2002 jako právní nástupce společnosti Anopress, s.r.o a od roku 2011 je členem nadnárodní středoevropské monitorovací společnosti NEWTON Media, kterou spoluzaložil Petr Kraus, pravomocně odsouzený za praní špinavých peněz v kauze Mostecká uhelná.\n\nPřipojení k databázi je zajištěno pomocí nástroje Tovek Tools od společnosti Tovek, s.r.o. Uživatelské rozhraní je pak utvářeno prostřednictvím aplikace ISA. Sledování a shromažďování webových zdrojů v rámci databázového vyhledávání a monitoringu zajišťuje doplňková služba WEBmonitoring.\n\nV databázi je možno vyhledávat dle automaticky skloňovaných klíčových slov, slovních spojení nebo předpřipravených tematických dotazů. Výhodou je neomezená délka, přítomnost funkce pro další zpřesnění dotazu a možnost uložit jej pro další použití. Pro vytvoření dotazu lze využít logických operátorů. Další zpřesnění zajistí různé filtrační nástroje cílené na čas, druh média či mediální okruh. Prohledávány mohou být plné texty nebo naopak jen jejich titulky či hlavičky. Výsledkům vyhledávání systém automaticky přiřazuje relevanci, neboli rating a lze vybírat z více možností jejich řazení.\n\n"}
{"id": "1001089", "url": "https://cs.wikipedia.org/wiki?curid=1001089", "title": "Sydney (Nové Skotsko)", "text": "Sydney (Nové Skotsko)\n\nSydney je bývalé město v Novém Skotsku v Kanadě. Nachází se na východním pobřeží ostrova Cape Breton.\n\nBylo založeno v roce 1785 Brity, v roce 1904 se stalo městem a v roce 1995 bylo začleněno do obce Cape Breton Regional Municipality. Až do roku 1820 bylo hlavním městem kolonie Cape Breton než byla tato sloučena s Novým Skotskem a hlavní město bylo přesunuto do Halifaxu. Na přelomu 20. století se ve městě nacházela jedna z hlavních oceláren v Severní Americe a s tím souvisel rychlý růst populace. Během 1. i 2. světové války sloužilo jako vyčkávací prostor pro anglické konvoje lodí. V poválečném období počet zaměstnanců oceláren klesal a nepomohlo ani jejich znárodnění v roce 1967. Nakonec byly zavřeny v roce 2001 a hlavním zdrojem obživy se stala telefonická zákaznická podpora a turistika.\n"}
{"id": "1001094", "url": "https://cs.wikipedia.org/wiki?curid=1001094", "title": "Società Sportiva Dilettantistica Calcio San Donà", "text": "Società Sportiva Dilettantistica Calcio San Donà\n\nSocietà Sportiva Dilettantistica Calcio San Donà byl italský fotbalový klub sídlící ve městě San Donà di Piave. Klub byl založen v roce 1922 pod názvem \"SC Ardita\". V roce 1945 byl klub přejmenován na \"AC San Donà\". Klub hrál v Serii C2 od sezóny 1994/95 až do sezóny 1998/99, kdy postoupil do Serie C1. O rok později klub opět sestoupil do Serie C2, později do Serie D. V roce 2001 klub prodal licenci na Serii D klubu US Città di Jesolo, který do té doby hrával pouze Promozione. Ve stejném roce byl přejmenován na \"AC Sandonà 1922\". V roce 2010 klub odkoupil licenci na Serii D právě od zaniklého US Città di Jesolo, dostalo se mu také nového názvu \"SanDonàJesolo Calcio\". Klub se po sezóně 2012/13 odhlásil ze Serie D a byl následně zlikvidován.\n\n"}
{"id": "1001098", "url": "https://cs.wikipedia.org/wiki?curid=1001098", "title": "Antonín z Amandoly", "text": "Antonín z Amandoly\n\nAntonín Migliorati z Amandoly, O.S.A. (17. ledna 1355, Amandola – 25. ledna 1450, Amandola) byl italský katolický kněz a člen řádu Augustiniánů.\n\nNarodil se 17. ledna 1355 v Amandole v provincii Ascoli Piceno Simplicianu Miglioratimu. Úcta ke Svatému Mikuláši Tolentinskému ho přimělo vstoupit do řádu augustinánů a poté byl vysvěcen na kněze. Byl velmi pokorný, poslušný a měl apoštolskou horlivost. Asi dvanáct let žil v klášteře v Tolentinu, pak nějakou dobu v Bari a poté se vrátil zpět do Amandoly. Zde byl jmenován představeným kláštera, a začal stavit nový kostel a klášter, ale smrt mu zabránila v dostavbě kostela a kláštera. Zemřel 25. ledna 1450 v Amandole. Poté byl kostel dostavěn a zasvěcen Svatému Augustinu a poté byl přejmenován na Pamět Svatého Antonína.\n\nÚcta k němu začala už od jeho smrti. Je to zaznamenané v kronice města. Jeho tělo je vystaveno k veřejné úctě v Kostele Svatého Augustina v Amandole. Dne 11. července 1759 byl papežem Klementem XIII. prohlášen za blahoslaveného.\n\n"}
{"id": "1001102", "url": "https://cs.wikipedia.org/wiki?curid=1001102", "title": "Sumeček černý", "text": "Sumeček černý\n\nSumeček černý (\"Ameiurus melas\") je všežravá sladkovodní ryba, spadající do čeledi sumečkovitých. Vyskytuje se ve stojatých nebo velmi pomalu tekoucích vodách s měkkým písčitým, kamenitým nebo bahnitým dnem.\n\nSumeček černý dorůstá velikosti 60 cm a váhy 3,6 kg. Má protáhlé válcovité tělo,které je vzadu ze stran zploštělé. Hlava je nízká a široká a celkově velká. Oči má malé. Kolem tlamy se nachází 8 vousků: a to 2 vousky na horní čelisti, 4 vousky na spodní čelisti a 2 v oblasti nosních otvorů. Tělo je holé, kryté jen kůží bez šupin. Na hřbetě mají tukovou ploutvičku. Nejsou zřejmé výrazné rozdíly mezi pohlavími. Je pro něj typické tmavé zbarvení boku, které ostře přechází ke světlému břichu. Vyznačuje se pilovitými výběžky na tvrdém paprsku prsních ploutví. Mají krátké, špičaté kuželovité zuby rostlé v několika řadách. V dobrých podmínkách se může dožívat až 15 let.\n\nSumeček černý byl původně rozšířen ve Spojených státech a Kanadě, konkrétně východně od Montany k Velkým jezerům a dále na jih. V současnosti je aklimatizován i v Evropě. Vyhovují mu stojaté nebo jen velmi pomalu tekoucí vody s měkkým dnem.\n\nSumeček je všežravec. V přírodě se živí faunou dna, nitěnkami, larvami vodního hmyzu, potěrem a drobnými rybami, měkkýši, na jejich jídelníček patří v neposlední řadě také různí bezobratlí živočichové, plži, korýši i obojživelníci nebo i rostlinné zbytky. V zajetí přijímají kousky rybího masa a žížaly, příležitostně i namočené ovesné vločky.\n\nSamice začínají klást jikry v dubnu a v některých lokalitách kladou až do června. Vyhlubují si kruhovité jamky v substrátu, do kterých klade okolo 2000 až 6000 jiker. Plůdek se kulí zhruba po týdnu. Rodiče (zejména otec) chrání jak jikry, tak vykulený plůdek až do velikosti několika centimetrů.\n\nTyto ryby se chovají převážně v jezírkách a v rybníčcích. Dají se použít i do studenovodního akvária. Pro jejich chov je důležitá dostatečně velká nádrž (minimálně 400 l). Velmi rychle rostou. Je pro ně vhodné použít štěrkovité nebo písčité dno, jako úkryty poslouží jeskyně z kořenů a kamenů. Část akvária by měla být hustěji zarostlá a část nádrže musí zůstat volná a určená pro plavání. Optimální je bohatě osázet především boky a zadní stěnu. Z rostlin je nutné vybrat odolnější druhy, kterým vyhovuje nižší teplota vody. Jako úkryty se dají použít např. skupiny větších zaoblených kamenů. Osvětlení je nejlepší tlumené. Aktivnější jsou na večer a v noci. Zdržují se při dně. Chovat se dají jen ve společnosti dostatečně velkých ryb. Menší ryby považují za kořist. Potravu vyhledávají pomocí vousků.\n\nTeplota vody by se měla pohybovat mezi 10–24 °C, s pH kolem 7. Tvrdost vody nehraje významnou roli. Tito sumečci ale nemají rádi pokles pH pod 7 a zvýšené dusíkaté látky a jsou citliví na vysoké teploty nad 24 °C a nedostatek kyslíku ve vodě. Dále je citlivý na chemikálie a léčiva. V létě je nutné zajistit chlazení nádrže a vydatně prokysličovat.\n\nVzhledem k tomu, že se jedná o větší ryby, které mají zejména význam konzumní, jsou poměrně často vyhledávané rybáři.\n\nMezi podobné druhy, které se také rozšířily po Evropě, patří sumeček americký (\"Ictalurus nebulosus\").\n\n\n"}
{"id": "1001103", "url": "https://cs.wikipedia.org/wiki?curid=1001103", "title": "Cape Breton", "text": "Cape Breton\n\nCape Breton (, dříve , nebo , ) je ostrov v Atlantském oceánu u pobřeží Severní Ameriky. Jméno je odvozené od přídavného jména , které odkazuje na Bretaňský poloostrov ve Francii. Ostrov je částí kanadské provincie Nové Skotsko a nachází se severovýchodně od poloostrova Nové Skotsko, přičemž jeho severní a západní břehy omývají vody zálivu svatého Vavřince a západní pokračuje podél Northumberlandského průlivu na jih. Východní a jižní břehy omývá Atlantský oceán, přičemž část východního břehu tvoří západní hranici Cabotova průlivu, který odděluje ostrov od Newfoundlandu. Ostrov má rozlohu 10311 km² a tvoří 18,7% rozlohy provincie. Je 77. největším ostrovem světa a 18. největším ostrovem Kanady. Ačkoli je oddělen od pevniny průlivem Canso, je s pevninou spojen umělým náspem zvaným Canso Causeway a dlouhým 1 385 metrů. Ve vnitrozemí ostrova leží slané jezero Bras d'Or o rozloze 1 099 km². V kopcovité krajině na severu byl v roce 1936 vyhlášen Cape Breton Highlands National Park.\nPrvním Evropanem, který ostrov navštívil, byl v roce 1521 portugalský mořeplavec João Álvares Fagundes. Od 17. století se na ně usazovali Francouzi, kteří v roce 1713 vybudovali významnou pevnost Louisbourg. Po Sedmileté válce ostrov obsadili Britové, v letech 1784 až 1820 byl samostatnou britskou kolonií, od té doby je součástí Nového Skotska. Základem ekonomiky ostrova byla těžba uhlí a strojírenský průmysl. Svátkem je na ostrově 11. červen, výroční den velkých hornických nepokojů v roce 1925. Většina starousedlíků přišla ze Skotska a Irska, proto se na ostrově drží svérázný dialekt i tradiční hudební styl zvaný fiddling. Na ostrově existuje hnutí za odtržení od Nového Skotska a vytvoření vlastní provincie.\n\nNa ostrově působí juniorský hokejový klub Cape Breton Screaming Eagles, účastník Quebec Major Junior Hockey League. V letech 1988 až 1996 hrál AHL místní tým Cape Breton Oilers, vítěz Calderova poháru v roce 1994.\n\n\n"}
{"id": "1001105", "url": "https://cs.wikipedia.org/wiki?curid=1001105", "title": "ASDP Ribera 1954", "text": "ASDP Ribera 1954\n\nAssociazione Sportiva Dilettantistica Polisportiva Ribera 1954 byl italský fotbalový klub sídlící ve městě Ribera. Klub byl založen v roce 1954 pod jménem \"Associazione Sportiva Ribera Calcio\". V sezóně 2011/12 vyhrál Eccellenzu a poprvé v klubové historii postoupil do Serie D. V létě 2013 klub nepodal přihlášku do dalšího ročníku Serie D a byl následně zlikvidován.\n\n"}
{"id": "1001111", "url": "https://cs.wikipedia.org/wiki?curid=1001111", "title": "Silnice I/60", "text": "Silnice I/60\n\nSilnice I/60 je česká silnice I. třídy vedoucí na severu Olomouckého kraje. Její celková délka činí necelých 33 km. Silnice začíná v Jeseníku na křižovatce s cestou I/44 a vede přes Lipovou-lázně, Žulovou a Javorník na hraniční přechod do Polska (Bílý Potok – Paczków).\n\nObchvat Javorníka (v provozu) \n\n"}
{"id": "1001114", "url": "https://cs.wikipedia.org/wiki?curid=1001114", "title": "ASD Real SM Hyria Nola", "text": "ASD Real SM Hyria Nola\n\nAssociazione Sportiva Dilettantistica Real Santa Maria Hyria Nola byl italský fotbalový klub sídlící ve městě Nola. Klub byl založen v roce 1925 pod jménem \"US Nola\". Zanikl v roce 2013 sloučením do klubu FC Real Città di Vico Equense. Nejznámějším hráčem co kdy klubu hrál byl Gennaro Iezzo.\n\n\n"}
{"id": "1001119", "url": "https://cs.wikipedia.org/wiki?curid=1001119", "title": "Jeroným Moravský", "text": "Jeroným Moravský\n\nJeroným Moravský ( \"Jérôme de Moravie\", nebo jen \"le Morave\" - \"Moravan\", \"Hieronymus de Moravia\"), byl dominikánský mnich činný v Paříži na konci 13. století. Je autorem významného středověkého spisu o hudbě.\n\nJeroným Moravský pobýval v dominikánském klášteře sv. Jakuba v ulici Saint-Jacques v Paříži. Zde pravděpodobně působil jako učitel. Vytvořil syntézu znalostí své doby, nikoli teoretickou, nýbrž provedl srovnání všech tehdy dostupných autorů a informace o všech hudebních stylech: spekulativního, praktického, duchovního, světského, gregoriánského chorálu, hudby, pravidla psalmodie a diskantu. Jak autor sám shrnuje, jeho dílo bylo určeno novicům, jako nezbytná příručka pro výuku zpěvu:\n\nJeronýmův \"Tractatus de musica\" je uložen v Pařížské Národní knihovně, Ms. lat. 16663. Jedná se o jeho jediný známý rukopis, a je možné, že jde o přepis provedený „vlastním nákladem mistry nebo studenty“. Spis sestává z 94 listů o rozměrech 24,5 x 18 cm. Datum redakce spadá mezi roky 1274-1306. Prvním známým vlastníkem rukopisu byl Pierre de Limoges, který jej po své smrti odkázal Sorbonně. Později se rukopis objevuje mezi běžnými veřejnými knihami, v univerzitní kapli až do roku 1615, mezi spisy o astronomii, matematice, existuje dokonce množství překladů z arabštiny.\n\n\n\n\n"}
{"id": "1001120", "url": "https://cs.wikipedia.org/wiki?curid=1001120", "title": "Racing Club Portuense", "text": "Racing Club Portuense\n\nRacing Club Portuense byl španělský fotbalový klub sídlící ve městě El Puerto de Santa María. Klub byl založen v roce 1928.\n\n"}
{"id": "1001123", "url": "https://cs.wikipedia.org/wiki?curid=1001123", "title": "Qala FK", "text": "Qala FK\n\nQala FK (ázerbájdžánsky: \"Qala Futbol Klubu\") byl ázerbájdžánský fotbalový klub sídlící v hlavním městě Baku. Klub byl založen v roce 2012, zanikl v roce 2013 kvůli své finanční situaci.\n\nSvé domácí zápasy odehrával na stadionu Zirə Olimpiya Kompleksinin Stadionunda s kapacitou 1 500 diváků.\n\nZdroj: \n\n"}
{"id": "1001125", "url": "https://cs.wikipedia.org/wiki?curid=1001125", "title": "IPhone 4S", "text": "IPhone 4S\n\niPhone 4S je smartphone od firmy Apple Inc., který byl představen jako nástupce modelu iPhone 4 (v pořadí se již jedná o 5. generaci iPhonu, resp. spíše o vylepšenou 4. generaci) 4. října 2011 v Apple kampusu v Cupertinu, den před smrtí spoluzakladatele společnosti Apple, Steva Jobse. Do prodeje se \"iPhone 4S\" dostal 14. října 2011.\n\nVzhledem je \"iPhone 4S\" prakticky totožný, jako jeho předchůdce \"iPhone 4\", ze kterého plně konstrukčně vychází. Jedinou viditelnou změnou, je jiné rozložení antény (černé pruhy na bocích telefonu).\n\nJako procesor byl použit \"Apple A5\" 1 GHz ARMv7 (ARM 2×Cortex-A9 Dual Core – 2 jádra, grafický koprocesor PowerVR SGX 543MP2, technologie 45 nm), RAM byla použita stejná, jako v případě modelu \"4\", tedy ve velikosti 512 MB. Uživatelská paměť byla pevná (bez slotu pro paměťové karty), k dispozici byly velikosti 8, 16, 32, a 64 GB. Kapacita 8 GB byla používána až po zahájení prodeje modelu \"5\", přičemž vyšší kapacity již nebyly nabízeny.\n\nTelefon byl stažen z prodeje po uvedení nového iPhone 6 a iPhone 6 Plus.\n\n\"iPhone 4S\" byl dodáván s předinstalovaným operačním systémem iOS 5.0. Zařízení podporuje aktuální verzi iOS 9.3.6. Vydat tento nový iOS 9 se rozhodl Apple také zařízením s čipem A5 (který má mimochodem v sobě také iPad 2), jenž by měl být pro tato zařízení stabilnější, rychlejší a kompatibilnější. Verze iOS 10 již není na tomto iPhonu podporována.\n\nModel \"4S\" se stal prvním iPhonem, který byl vybaven hlasovou asistentkou Siri, což je inteligentní osobní asistent a navigátor, který je součástí Apple iOS od verze 5. Aplikace používá přirozený mluvený jazyk. Název Siri je odvozen od zkratky pro rozpoznávání řeči. Momentálně zatím není bohužel podporována čeština, ovšem předpokládá se, že se objeví v jedné z aktualizací iOS; na 4S však již není iOS 10 a vyšší podporován.\n\n"}
{"id": "1001126", "url": "https://cs.wikipedia.org/wiki?curid=1001126", "title": "Franko Kolínský", "text": "Franko Kolínský\n\nFranko Kolínský, ( \"Franco de Colonia\", \"Franco von Köln\", \"Francon de Cologne\", podle Jakuba z Lutychu též \"Franco Teutonicus\"), byl významný hudební teoretik z konce 13. století. Jeho nejvýznamnější dílo je traktát \"(Magistri Franconis) Ars cantus mensurabilis\" („Učení o mensurálním zpěvu“) z let kolem roku 1280. Spis pojednává o mensurální notaci.\n\nO jeho životě víme jen málo, avšak dva z osmi dochovaných manuskriptů jeho traktátu obsahují i některé biografické údaje. Víme, že v jednom případě je tento autor jmenován jako \"Magister Franko z Paříže\", jindy je označován jako duchovní a preceptor řádu johanitů v Kolíně nad Rýnem, tyto údaje však nelze ověřit. V každém případě mu však v universitních, stejně jako v církevních kruzích přisuzovali titul eminence. Jakub z Lutychu jej označuje také jako skladatele, nicméně žádné skladby od Franka Kolínského se nedochovaly.\n\nPo Frankovi Kolínském bylo pojmenováno tzv. frankonské moteto. Moteta tohoto druhu byla komponována přibližně v letech 1250-1280 a na rozdíl od motet raného období pařížské školy Notre Dame, v nichž se nepoužívaly rytmické mody, \"triplum\" bylo více členěné a každý z textových řádků mohlo být dokonce v jiném jazyce. Příkladem frankonského moteta je \"Amours mi font/En mai/Flos filius eius.\"\n\n\n"}
{"id": "1001127", "url": "https://cs.wikipedia.org/wiki?curid=1001127", "title": "Vasilij Ruděnkov", "text": "Vasilij Ruděnkov\n\nVasilij Vasiljevič Ruděnkov (; 3. května 1931 Žlobin – byl sovětský atlet, olympijský vítěz v hodu kladivem.\n\nV roce 1959 vytvořil evropský rekord v hodu kladivem 67,92 m. O rok později na olympiádě v Římě nejdříve v kvalifikaci zlepšil olympijský rekord na 67,03 m a ve finále ho zlepšil o dalších 7 centimetrů a zvítězil. Jeho osobní rekord 68,94 m pochází z roku 1962. Po skončení sportovní kariéry pracoval jako trenér.\n"}
{"id": "1001128", "url": "https://cs.wikipedia.org/wiki?curid=1001128", "title": "ASC Corona 2010 Brașov", "text": "ASC Corona 2010 Brașov\n\nAsociaţia Sport Club Corona 2010 Brașov byl rumunský fotbalový klub sídlící ve městě Brašov. Klub byl založen v roce 2007 pod jménem \"Sport Club Municipal Brașov\". Po skončení sezóny 2013/14, po které klub spadl z nejvyšší soutěže oznámil starosta města Brašov George Scripcaru ukončení činnosti klubu.\n\n\n"}
{"id": "1001130", "url": "https://cs.wikipedia.org/wiki?curid=1001130", "title": "Samantha", "text": "Samantha\n\n„Samantha“ je synthpopová píseň norské zpěvačky Margaret Berger ze druhého studiového alba \"Pretty Scary Silver Fairy\" (2006). Píseň napsali Jukka Immonen, Margaret Berger a Patric Sarin. Byl vydán jako singl dne 19. června 2006.\n\nNásledující lidé přispěli k singlu \"Samantha\"\n\n\n\n\n"}
{"id": "1001131", "url": "https://cs.wikipedia.org/wiki?curid=1001131", "title": "Nissa FC ASD", "text": "Nissa FC ASD\n\nNissa Football Club Società Sportiva Dilettantistica byl italský fotbalový klub sídlící ve městě Caltanissetta. Klub byl založen v roce 1962 pod jménem \"Nissa Sport Club 1962\" jako nástupce US Nissena, který ve městě působil v letech 1947 až 1962. Prvně klub zanikl v roce 1998, kdy přerušil činnost na tři roky. Po druhé a definitivně klub zanikl v roce 2013 po nepřihlášení do dalšího ročníku Eccellenzy.\n\n"}
{"id": "1001132", "url": "https://cs.wikipedia.org/wiki?curid=1001132", "title": "Wieżyca", "text": "Wieżyca\n\nWieżyca (kašubsky \"Wieżëca\", německy \"Turmberg\") je s 328,7 m n. m. nejvyšší kopec v severní části Polska. Nachází se v Kašubské chráněné krajinné oblasti (polsky \"Kaszubski Park Krajobrazowy\"), 40 km jihozápadně od Gdaňsku a pobřeží Baltského moře. Okolní krajina je mírně kopcovitá a zalesněná, nachází se zde velké množství jezer.\n"}
{"id": "1001135", "url": "https://cs.wikipedia.org/wiki?curid=1001135", "title": "Romuald Klim", "text": "Romuald Klim\n\nRomuald Josifovič Klim (rusky Ромуальд Иосифович Клим, 25. května 1933 – 28. května 2011 Minsk) byl sovětský atlet specializující se na hod kladivem, olympijský vítěz a mistr Evropy.\n\nI když se věnoval sportu od mládí, do reprezentace SSSR se dostal až ve třiceti letech. Zvítězil na olympiádě v Tokiu v roce 1964 v novém olympijském rekordu 69,74 m. Zvítězil také na evropském šampionátu v roce 1966, když překonal hranici 70 metrů o dva centimetry. Z olympiády v Mexiku v roce 1968 si odvezl stříbrnou medaili za výkon 73,28 m. O rok později, 13. června 1969, vytvořil nový světový rekord 74,52 m. Ve stejné sezóně na mistrovství Evropy v Athénách získal další stříbrnou medaili za svým krajanem Bondarčukem.\n\n"}
{"id": "1001136", "url": "https://cs.wikipedia.org/wiki?curid=1001136", "title": "ASD Nardò Calcio", "text": "ASD Nardò Calcio\n\nAssociazione Sportiva Dilettantistica Nardò Calcio byl italský fotbalový klub sídlící ve městě Nardò. Klub byl založen v roce 1925 pod jménem \"US Neritina\". Zlatá éra klubu proběhla v 60. a 70. letech 20. století, kdy hrával v Serii C. Klub zanikl v roce 2013, po odehrání čtyř zápasů v Serii D.\n\n\n"}
{"id": "1001138", "url": "https://cs.wikipedia.org/wiki?curid=1001138", "title": "Mistrovství světa v ledním hokeji 2018", "text": "Mistrovství světa v ledním hokeji 2018\n\n82. mistrovství světa v ledním hokeji se konalo v květnu 2018. Pořadatelskou zemí bylo Dánsko, hrálo se v hlavním městě Kodani a v menším městě Herning. Rozhodl o tom kongres Mezinárodní hokejové federace uskutečněný 23. května 2014 v Minsku. Obhájci titulu se po roce opět stali Švédové, kteří na samostatné nájezdy porazili Švýcarsko. Třetí místo obsadili Američané, kteří porazili Kanadu 4:1. Na Kanadu tak na šampionátu zbylo nepopulární čtvrté místo.\n\nV Česku živé přenosy exkluzivně vysílala stanice ČT sport, překrývající se zápasy pak nabízela ve zkráceném záznamu. Čeští hokejisté vstoupili do turnaje v sobotu 5. května zápasem proti Slovensku.\n\nO pořádání 82. ročníku MS v ledním hokeji v Dánsku bylo rozhodnuto na základě hlasování na kongresu Mezinárodní hokejové federace 23. května 2014 v Minsku poměrem hlasů 95 ku 12 ve prospěch Dánska. Dánsko se stalo pořadatelskou zemí takto významného turnaje poprvé v historii. Předseda Dánského svazu ledního hokeje Henrik Bach Nielsen dokonce tuto akci označil za dosud největší sportovní akci v Dánsku vůbec. Naopak jeho lotyšský protějšek Kirovs Lipmans po neúspěšné kandidatuře ze své funkce odstoupil.\n\nKandidující státy:\n\nMezinárodní federace ledního hokeje nominovala na Mistrovství světa 16 hlavních rozhodčích a stejný počet čárových sudích.\n\nŠestnáct účastníků bylo rozděleno do dvou skupin po 8 týmech. V rámci skupiny se utkal každý s každým. Za vítězství v základní hrací době se udělovaly 3 body, za vítězství po prodloužení či samostatných nájezdech 2 body, za prohru po prodloužení či samostatných nájezdech 1 bod a za prohru v základní hrací době 0 bodů. Z každé skupiny postoupila čtveřice týmů s nejvyšším počtem bodů do čtvrtfinále playoff. Pro týmy na pátých až osmých místech ve skupinách turnaj skončil. Oba týmy z osmých míst automaticky sestoupily do 1. divize (neplatilo pro Slovensko, pořadatele MS 2019).\n\nPokud získají po konci základních skupin dva týmy stejný počet bodů, rozhodují o postupujícím nebo o lépe nasazeném týmu pro čtvrtfinále výsledek jejich vzájemného zápasu. Pokud rovnost nastane mezi třemi nebo více týmy, postupuje se podle následujících kritérií, dokud nezbudou dva týmy, mezi nimiž rozhodne výsledek ze vzájemného zápasu:\n\n\nV průběhu základních skupin, kdy by ještě nebyly sehrány všechny zápasy budou rozhodovat v případě bodové rovnosti tato kritéria:\n\n\nČtvrtfinále bude sehráno křížovým systémem (tj. 1. tým ze skupiny A proti 4. týmu ze skupiny B, 2. tým ze skupiny A proti 3. týmu ze skupiny B, 1. tým ze skupiny B proti 4. týmu ze skupiny A a 2. tým ze skupiny B proti 3. týmu ze skupiny A). Vítězové čtvrtfinále postoupí do semifinále, pro poražené čtvrtfinalisty turnaj skončí. V semifinále se dvojice utkají v následujícím vzorci: vítěz utkání mezi 1A - 4B vs vítěz 2B - 3A, vítěz 1B - 4A vs vítěz 2A - 3B. Oba semifinálové zápasy se odehrají ve větší Royal Areně v Kodani. Vítězní semifinalisté postoupí do finále, kde se rozhodne o držitelích zlatých a stříbrných medailí, zatímco poražení semifinalisté se střetnou v zápase o bronzové medaile\n\nV případě vyrovnaného stavu i po šedesáti minutách čtvrtfinále, semifinále nebo zápasu o třetí místo se zápas prodlužuje o deset minut, a to po krátké tříminutové přestávce. V zápase o zlaté medaile by následovalo dvacetiminutové prodloužení, před kterým by proběhla patnáctiminutová přestávka s úpravou ledové plochy. Jestliže by během prodloužení ani jeden z týmů nedosáhl branky, na řadu by se dostaly samostatné nájezdy, které by určily vítěze utkání.\n\nPořadí na prvních čtyřech místech určí výsledek finálového zápasu a utkání o bronz. O konečném umístění na 5. až 16. místě rozhodují tato kritéria:\n\n\n\"Poznámka: Poražení čtvrtfinalisté zaujmou automaticky 5. až 8. místo a byli seřazeni podle výsledků v základních skupinách dle kritérií uvedených výše.\"\n\nToto je seznam vysvětlivek použitých v souhrnech odehraných zápasů.\nSložení skupiny je dáno na základě klíče podle pořadí týmů v žebříčku IIHF - pořadí uvedeno v závorkách.\n\n<nowiki>*</nowiki> Pořadatel má právo v zájmu atraktivity vyměnit dva týmy na stejné úrovni. Dánsko se rozhodlo prohodit domácí tým a tým Francie, jelikož chtěli, aby Švédsko a Dánsko nehrály ve stejné skupině.\n\n\n"}
{"id": "1001143", "url": "https://cs.wikipedia.org/wiki?curid=1001143", "title": "Phil Taylor", "text": "Phil Taylor\n\nPhil Taylor, lépe známý jako „Philthy Animal“ Taylor nebo „Philthy“ Phil Taylor (21. září 1954 – 11. listopadu 2015) byl profesionální bubeník z města Chesterfield v Anglii.\n\nJde o původního bubeníka heavymetalové skupiny Motörhead mezi lety 1975–1984 a 1987-1992.\n\nZemřel 11. listopadu 2015 po nemoci.\n\n"}
{"id": "1001144", "url": "https://cs.wikipedia.org/wiki?curid=1001144", "title": "Anatolij Bondarčuk", "text": "Anatolij Bondarčuk\n\nAnatolij Bondarčuk (rusky Анатолий Павлович Бондарчук * 31. května 1940 Starokosťantyniv) je bývalý sovětský atlet specializující se na hod kladivem, olympijský vítěz a mistr Evropy.\n\nPrvním jeho úspěchem na mezinárodní kladivářské scéně bylo vítězství na evropském šampionátu v Athénách v roce 1969. O dva roky později na dalším mistrovství Evropy v Helsinkách skončil třetí. Jeho největším vítězství bylo vítězství na olympiádě v Mnichově v roce 1972. Na olympiádě v Montrealu v roce 1976 vybojoval bronzovou medaili. Dvakrát vytvořil světový rekord v hodu kladivem, byl prvním kladivářem, který překonal hranici 75 metrů.\n\nPo skončení aktivní sportovní kariéry měl úspěch rovněž jako trenér, mezi jeho svěřence patřil mimo jiné Jurij Sedych.\n"}
{"id": "1001146", "url": "https://cs.wikipedia.org/wiki?curid=1001146", "title": "Bootstrap", "text": "Bootstrap\n\nBootstrap je jednoduchá a volně stažitelná sada nástrojů pro tvorbu webu a webových aplikací. Obsahuje návrhářské šablony založené na HTML a CSS, sloužící pro úpravu typografie, formulářů, tlačítek, navigace a dalších komponent rozhraní, stejně jako další volitelná rozšíření JavaScriptu. Pro použití Bootstrapu jsou nutné základní znalosti HTML a CSS, interaktivní prvky jako jsou tlačítka, boxy, menu a další kompletně nastavené a graficky zpracované elementy je totiž možné vložit pouze pomocí HTML a CSS.\n\nBootstrap vyvinul Mark Otto a Jacob Thornton na Twitteru jako framework podporující konzistenci mezi interními nástroji. Před Bootstrapem byla pro vývoj rozhraní využívána řada knihoven, což vedlo k nekonzistenci zdrojových kódů a velké náročnosti na údržbu. Developer Mark Otto podle Twitteru prohlásil: „\"Velmi malá skupina vývojářů společně se mnou měla za úkol navrhnout a vybudovat nový interní nástroj a viděla příležitost udělat něco více. Skrze tento proces jsme chtěli vytvořit něco o moc důležitějšího než další nástroj pro vnitřní využití. O měsíc později jsme skončili s první verzí Bootstrapu jako metodou k dokumentaci a sdílení běžných designových vzorů a přínosů ve společnosti.\"“\n\nV srpnu 2011 byl vydán Twitter Bootstrap jako open source a v únoru 2012 se stal nejoblíbenějším developerským projektem na GitHubu.\n\nVýhodou tohoto souboru nástrojů je snadné zpracování jakéhokoliv uživatelského rozhraní ve webové aplikaci a nerozhoduje, zda to je například uživatelské rozhraní v administraci back-endových nebo front-endových aplikací. Bootstrap je kompatibilní s poslední verzí všech hlavních prohlížečů a elegantně se přizpůsobuje použití na starších prohlížečích jako je Internet Explorer 8. Od verze 2.0 také podporuje responzivní design. To znamená, že se rozložení stránky dynamicky přizpůsobuje s ohledem na používané zařízení (stolní PC, tablet, mobilní telefon).\n\nBootstrap má otevřenou licenci a je dostupný na GitHubu. Vývojáři jsou povzbuzováni k účasti na projektu a vytváření jejich vlastního podílu na platformě. Nedávno členové komunity přeložili dokumentaci Bootstrapu do mnoha různých jazyků, včetně čínštiny, španělštiny a ruštiny. Česká verze prozatím chybí.\n\nBootstrap je modulární a sestává v zásadě ze série LESS stylopisů, které implementují různorodé komponenty toolkitu. Komponenty bootstrapu jsou zahrnuty ve stylopisu bootstrap.less. Vývojáři si mohou přizpůsobit soubor Bootstrap samostatně výběrem komponent, které chtějí použít pro svůj projekt. Nastavení jsou možná do určité míry skrze centrální konfigurační stylesheet. Hlubší změny jsou možné pomocí LESS deklarací. Užití jazyka stylopisu LESS umožňuje používání proměnných, funkcí, vnořených selektorů atd.\n\nZákladní forma Bootstrapu jsou kompilované soubory, které lze použít na kterémkoliv webovém projektu. Bootstrap poskytuje kompilované CSS a JS (bootstrap.*), stejně jako kompilované a minimalizované CSS a JS soubory (bootstrap.min.*). Obrázkové soubory jsou komprimované pomocí ImageOptim, což je Mac aplikace pro komprimování PNG souborů. Twitter Bootstrap je závislý na javascriptové knihovně jQuery.\n\nOd verze 2.0 obsahuje konfigurace Bootstrapu v dokumentaci také speciální volbu „Customize“. Navíc vývojáři mohou volit formu požadovaných součástí a jejich nastavení, pokud je třeba. Následně vygenerovaný balík již obsahuje před-vytvořený CSS stylopis. Gridový systém a responzivní design je standardně s 1170px širokým gridovým layoutem. Případně může vývojář použít šířku layoutu řízenou proměnnou. Pro oba případy má toolkit čtyři variace vytváření různých rozlišení a typů zařízení: mobilní telefony, portrét a krajina, tablety a PC s nízkým a vysoký rozlišením. Každá varianta reguluje s šířkou sloupců.\n\nPo stažení a rozbalení souboru naleznete tuto strukturu:\n\nAdresáře se stylopisy, skripty a obrázky si lze ve vlastním projektu přejmenovat (a adekvátně k tomu urovnat odkazy k nim). Od novějších verzí Bootstrap opustil cestu vlastních obrázků a od verze 4.0 i vektorové grafiky prostřednictvím vlastních fontů.\n\nBootstrap poskytuje sadu stylopisů, které poskytují základní definice stylů pro všechny klíčové části HTML. Ty poskytují jednotný, moderní vzhled pro formátování textu, tabulek a formulářových prvků.\n\nVedle obvyklých HTML prvků, bootstrap obsahuje další běžně využívané prvky uživatelského rozhraní. To zahrnuje tlačítka s pokročilými možnostmi nastavení a funkcemi (např. seskupování tlačítek nebo tlačítka s drop-down menu, vytváření navigačních listů, horizontální, či vertikální záložky, navigace, drobečková navigace, stránkování, atd.), štítky, pokročilé možnosti typografie, generování náhledů, varovná oznámení a panel průběhu.\n\nBootstrap je dostupný s několika JavaScriptovými komponenty ve formě jQuery plug-inů. Ty poskytují rozšiřující možnosti uživatelského rozhraní jako dialogová okna, tooltipy, atd. Také rozšiřují funkcionalitu dosavadních prvků uživatelského rozhraní, to zahrnuje např. funkci auto-doplňování pro vstupní formulářová pole. Ve verzi 4.0 jsou podporovány následující tyto komponenty:\n\n\nŘada z těchto komponent má implementované JavaScriptové funkce, pomocí kterých je lze ovládat. Pro některé z nich Bootstrap definuje též události, na které si uživatelé mohou „navěsit“ spuštění vlastního kódu (např. při vyvolání nebo zavření modálního okna).\n\nBootstrap už od jedné z prvotních verzí implementoval tzv. mřížkový (grid) systém. Ten funguje v součinnosti se zlomovými body (break-pointy) pro šířku okna.\nV mřížkovém systému lze jednotlivým elementům říci, jaký zlomek z šířky rodičovského elementu mají zabírat. To se dělá přidáváním správné třídy správným elementům.\n\nVe výše uvedeném příkladu se dva elementy v rodičovském elementu (postranní a hlavní panel) nastylují tak, aby pro velikost (nebo rozsah šířek oken) \"lg\" (large) zabíraly 3/12 (tj. 1/4) resp. 9/12 (tj. 3/4) šířky rodičovského elementu a pro velikost \"md\" (medium) byl tento poměr 4/12 a 8/12, tedy 1/3 a 2/3. Pro velikost \"sm\" (small) a \"xs\" (extra small) nebudou vedle sebe, ale pod sebou (implicitní chování). Jmenovatel těchto zlomků, 12, lze v konfiguraci změnit, ale vzhledem k jeho dobré dělitelnosti to většinou není potřeba. A současně, přesnost rozdělení na dvanáctiny stejně jako možnost rovnoměrného rozdělení prvků po celé šířce na poloviny, třetiny, čtvrtiny, šestiny a dvanáctiny stačí pro naprostou většinu případů.\n\nBěžná HTML šablona:\n\nPokud chceme ze šablony vytvořit Bootstrap ready šablonu, stačí vložit vhodné JS a CSS soubory:\n\nK využití Bootstrapu na svojí stránce musí vývojáři stáhnout CSS stylopis Bootstrapu a nalinkovat do hlavičky HTML souboru. (Také je možno kompilovaný formát CSS souboru ze stažených LESS stylopisů.) Pro využití JavaScriptových komponentů je nutné je v HTML dokumentu definovat až po knihovně jQuery.\n\n\n"}
{"id": "1001150", "url": "https://cs.wikipedia.org/wiki?curid=1001150", "title": "French Open 2014 – mužská dvouhra", "text": "French Open 2014 – mužská dvouhra\n\nDo soutěže mužské dvouhry pařížského grandslamu French Open 2014 nastoupilo sto dvacet osm tenistů. Čtyřnásobným obhájcem titulu byl první hráč světa Rafael Nadal ze Španělska, který Roland Garros vyhrál osmkrát v letech 2005, 2006, 2007, 2008, 2010, 2011, 2012 a 2013.\n\nVítěz si do žebříčku ATP připsal 2 000 bodů a získal částku 1 650 000 eur, finalista pak poloviční finanční prémii.\n\nLotyš Ernests Gulbis se po výhře nad Berdychem probojoval do prvního grandslamového semifinále kariéry. V něm nestačil na favorizovanou světovou dvojku Novaka Djokoviće. Ten po dvou letech opět v boji o titul vyzval jednoho z největších rivalů na okruhu, úřadujícího prvního hráče Rafaela Nadala, s nímž v roce 2012 prohrál. Duel byl také kláním, kdo bude po French Open figurovat na čele žebříčku ATP. Přes ztrátu úvodní sady dovedl Španěl zápas k vítěznému konci, když získal zbylé tři dějství. Při první mečbolové příležitosti soupeře zakončil Djoković duel dvojchybou. Poměrem 3–6, 7–5, 6–2 a 6–4 si manacorský rodák připsal rekordní devátý Pohár mušketýrů pro šampióna Roland Garros a celkově 14. grandslamovou trofej, čímž se v historických tabulkách dotáhl na druhou pozici Američana Peta Samprase. Svou kladnou bilanci vzájemných zápasů vůči Srbovi zvýšil na 23:19.\n\nOd svého prvního startu na pařížském majoru v roce 2005 Nadal prohrál během deseti ročníků jediný zápas v osmifinále 2009 se Švédem Robinem Söderlingem a všech 66 zbylých klání vyhrál. Prodloužil také rekordní šňůru pařížských výher bez přerušení na 35 utkání. Stal se prvním mužem historie tenisu, jenž dokázal jediný Grand Slam vyhrát devětkrát. Pohár mu předala švédská legenda a šestinásobný šampión z pařížské antuky Björn Borg. Při ceremoniálu Nadal uvedl: „\"Je to den plný emocí. Tenis mi dnes vrátil, co mi vzal v Austrálii. Novak je velký soupeř. Je mi ho líto, ale věřím, že tenhle turnaj jednou vyhraje.\"“\n\n Rafael Nadal (vítěz)\n"}
{"id": "1001152", "url": "https://cs.wikipedia.org/wiki?curid=1001152", "title": "Władysław Goral", "text": "Władysław Goral\n\nMons. Władysław Goral (1. května 1898, Stoczek – ?. dubna 1945, Koncentrační tábor Sachsenhausen) byl polský katolický kněz a biskup.\n\nNarodil se 1. května 1898 v Stoczku, v rolnické rodině. Po absolvování školy v Nasutówě studoval na gymnáziích v Lubartowě a Lublinu. Roku 1916 vstoupil do Kněžského semináře v Lublinu. Zde studoval čtyři roky, poté odešel do Říma, kde studoval filosofii. Dne 18. prosince 1920 byl vysvěcen na kněze. O dva roky později získal doktorát z filosofie.\n\nRoku 1926 se vrátil do Lublinu a začal učit jako profesor v semináři. Byl velmi vážený mezi studenty a dalšími lidmi. Aktivně pracoval v vědeckých společnostech a společenských organizacích. Působil jako předseda kněžského spolku „Unitas”.\n\nDne 10. srpna 1938 byl jmenován pomocným biskupem arcidiecéze lublinské a titulárním biskupem Meloëským. Na biskupa byl vysvěcen 9. října 1938 z rukou Mariana Leona Fulmana a spolusvětiteli byli Karol Niemira a Kazimierz Tomczak.\n\nPůsobil jako asistent Katolické akce, navštěvoval školy a vězně. V předvečer vypuknutí 2. světové války kázal a slavil mše v katedrále a v lublinských kasárnách. Dne 17. listopadu 1939 byl zatčen i s ostatními duchovními kurie v rámci německé akce „Sonderaktion Lublin”. Po převozu do věznice v Lublinském zámku byli postaveni před nacistický soud. Byli odsouzeni k trestu smrti, který byl po zásahu Svatého stolce změněn na doživotní vězení. V prvních dne měsíce prosince roku 1939 byli biskupové Lublinu, vězněni v táboře. Biskup Goral byl poslán do izolace do betonového bunkru podtábora Zellenbau, který byl vytvořen z určitého sektoru tábora. V ústraní zůstal pět let, a jediná forma kontaktu s vnějším světem byla cenzurovaná pošta. Zemřel v únoru nebo podle jiných zdrojů v dubnu 1945 po utrpení a nemocech atd. Přesná příčina smrti není známá.\n\nBlahořečen byl dne 13. června 1999 papežem Janem Pavlem II. ve skupině 108 polských mučedníků za doby nacismu.\n\n"}
{"id": "1001165", "url": "https://cs.wikipedia.org/wiki?curid=1001165", "title": "Beryllium-10", "text": "Beryllium-10\n\nBeryllium-10 (Be) je radioizotop beryllia, který vzniká převážně tříštěním kyslíku kosmickým zářením, patří tedy mezi kosmogenní radionuklidy; také vzniká při výbuších jaderných zbraní reakcí rychlých neutronů s C v oxidu uhličitém. Přeměňuje se β přeměnou s poločasem 1,51×10 let, maximální uvolněná energie je 556,2 keV.\n\nJelikož beryllium má tendenci se rozpouštět v roztocích s pH pod 5,5 (a dešťová voda v mnoha průmyslových oblastech má často pH nižší než 5), tak se často rozpouští v dešťové vodě a odtud se dostává do půdy. Když se voda stane zásaditější, beryllium z roztoku zmizí. Kosmogenní Be se tak hromadí na povrchu půdy, kde díky svému dlouhému poločasu přeměny zůstane poměrně dlouho, než se přemění na B.\n\nBe se využívá k výzkumu eroze půdy, tvorby půdy, vývoje lateritových půd a zjišťování stáří vzorků ledvcového ledu.\n"}
{"id": "1001177", "url": "https://cs.wikipedia.org/wiki?curid=1001177", "title": "Diskografie Margaret Berger", "text": "Diskografie Margaret Berger\n\nDiskografie Margaret Berger, norské synthpopové zpěvačky-skladatelky, se skládá ze 2 studiových alb, 1 kompilačního alba, 7 singlů a 5 videoklipů.\n\nDebutové album \"Chameleon\" bylo vydáno dne 4. října 2004. Album bylo čtvrté v \"Norwegian albums chart\". Album sice oficiálně nemělo fyzickou podobu, ale videoklip za píseň „Lifetime Guarantee“ získalo ocenění \"Spellemannprisen\".\n\nDruhé album \"Pretty Scary Silver Fairy\" bylo vydáno dne 2. října 2006 a v Norsku se umístilo na pozici 8. Album si získalo pozitivní odezvu, kdy představuje směs elektronické a taneční pop music. Pilotní singl „Samantha“ se umístil na pozici 6 v \"Norwegian singles chart\". Poté následovali dva další singly „Will You Remember Me Tomorrow?“, které se umístilo na 13. místě v \"Norwegian singles chart\" a „Robot Song“, které zůstalo bez umístění.\n\nDne 21. února 2011 vydala singl \"\"In a Box\"\". V červnu 2011 její vydavatelství Sony BMG vydalo EP kompilaci čtyř hitů, které obsahuje singly „Lifetime Guarantee“, „Samantha“, „Will You Remember Me Tomorrow?“ a „Chameleon“.\n\nReprezentovala Norsko v 2. semifinále Eurovision Song Contest 2013 poté, co vyhrála norský národní finále dne 9. února s písní „I Feed You My Love“. Píseň dosáhla čísla 4 v \"Norwegian singles chart\". Ve finále dne 18. května 2013 se umístila na 4. místě s 191 body. Album bude obsahovat píseň „I Feed You My Love“, se kterým reprzentovala Norsko na Eurovision Song Contest 2013.\n"}
{"id": "1001179", "url": "https://cs.wikipedia.org/wiki?curid=1001179", "title": "French Open 2014 – ženská dvouhra", "text": "French Open 2014 – ženská dvouhra\n\nDo soutěže ženské dvouhry pařížského grandslamu French Open 2014 nastoupilo sto dvacet osm tenistek. Z kvalifikace postoupilo dvanáct tenistek. Obhájkyní titulu byla první hráčka světa Serena Williamsová ze Spojených států, která antukové Roland Garros vyhrála dvakrát. Ve druhém kole však překvapivě skončila na raketě Španělky Garbiñe Muguruzaové, když v každém setu dokázala uhrát jen dva gamy.\n\nVítězka si do žebříčku WTA připsala 2 000 bodů a získala částku 1 650 000 eur, finalistka pak poloviční prémii.\n\nPoprvé v otevřené éře tenisu vypadly dvě nejvýše nasazené hráčky grandslamového turnaje v úvodních dvou kolech. Druhá nasazená Li Na skončila v úterním duelu prvního kola na raketě Kristiny Mladenovicové. Světová jednička Serena Williamsová pak nestačila ve středečním druhém kole na Muguruzaovou. Stejně tak, po vyřazení turnajové trojky Agnieszky Radwańské ve třetím kole s Ajlou Tomljanovićovou, došlo poprvé v open éře k vypadnutí tří nejvýše nasazených v úvodních třech kolech Grand Slamu.\n\nPo prohře turnajové čtyřky Petry Kvitové ve třetím kole se Světlanou Kuzněcovovou prošla do osmifinále jako jediná z první pětky čtvrtá nasazená Simona Halepová. Poté se probojovala do svého premiérového grandslamového finále mezi ženami bez ztráty setu, a to jako první tenistka, jíž se tento výkon podařil, od Martiny Hingisové a její debutové finálové účasti na Australian Open 1997.\n\nTurnajová sedmička Maria Šarapovová se do finále probojovala potřetí v řadě, což se naposledy předtím podařilo v letech 2005–2007 Belgičance Justine Heninové, a v otevřené éře tenisu pak dalším šesti hráčkám. Po semifinálovém vítězství nad 20letou Kanaďankou Eugenií Bouchardovou prodloužila šňůru neporazitelnosti ve třísetových utkáních na 19 zápasů. Premiérové grandslamové finále kariéry odehrála Simona Halepová, která se stala první Rumunkou ve finále pařížského majoru od roku 1980, kdy v boji o titul neuspěla Virginia Ruziciová. Ta byla jedinou rumunskou šampiónkou soutěže ženského singlu na Roland Garros, když si trofej odvezla v roce 1978.\n\nObě finalistky se v předchozí kariéře utkaly třikrát, naposledy v boji o titul na květnovém Mutua Madrid Open 2014, a ze všech duelů vyšla vítězně Šarapovová.\n\nPo zisku první sady byla čtyřnásobná grandslamová vítězka z Ruska blízko triumfu již ve druhém dějství, když v tiebreaku vedla 5:3 na míče. Halepová však získala další čtyři body a finálové utkání dospělo poprvé po 13 letech do třetího setu. Naposledy se rozhodující sada hrála v roce 2001, kdy v ní Jennifer Capriatiová porazila Kim Clijstersovou poměrem gamů 12–10. Klíčovým okamžikem posledního setu, boje o titul v ročníku 2014, se stal první míč za stavu 4–4, kdy byla na podání rumunská světová čtyřka. Ruska zahrála úder na základní čáru, ale čárový rozhodčí zahlásil s mírným zpožděním aut. Hlavní sudí jeho výrok opravil a fiftýn přímo přisoudil Šarapovové, když rozhodl, že projev čárového neměl vliv na zkažený úder Halepové. Následně si sibiřská rodačka připsala sedm míčů v řadě a vyhrála 6–4.\n\nŠarapovová získala, po roce 2012, druhý titul z Roland Garros a celkově pátou grandslamovou trofej. Sérii neporazitelnosti ve třísetových duelech prodloužila na 20 zápasů. Po triumfu ji pohár Suzanne Lenglenové předala rekordmanka v počtu sedmi titulů z French Open – americká legenda Chris Evertová, a uvedla: „\"Bylo to nejtěžší grandslamové finále, které jsem kdy hrála. Simona byla neuvěřitelná\".“ \n\n Serena Williamsová \"(2. kolo)\n"}
{"id": "1001186", "url": "https://cs.wikipedia.org/wiki?curid=1001186", "title": "Hudbu složil, slova napsal", "text": "Hudbu složil, slova napsal\n\nHudbu složil, slova napsal (v originále \"Music and Lyrics\") je romantická komedie z roku 2007 od režiséra a scenáristy Marca Lawrence. Film měl v Spojených státech premiéru 14. února 2007 a v Česku měl premiéru 15. března 2007.\n\nFilm byl nominován na cenu \"Teen Choice Awards 2007\" v kategorii \"Hezké holky ve filmu\".\n\nVe filmu zazněla hudba umělců jako např. Andrewa Wyatta a Alanna Vicente (píseň \"Pop! Goes My Heart\") či Adama Schlesingera (píseň \"Way Back into Love\").\n\n"}
{"id": "1001188", "url": "https://cs.wikipedia.org/wiki?curid=1001188", "title": "Kulturní průmysl", "text": "Kulturní průmysl\n\nTermín kulturní průmysl (německy \"Kulturindustrie\") poprvé použili roku 1944 představitelé Frankfurtské školy filosofové Theodor W. Adorno a Max Horkheimer v knize \"Dialektika osvícenství\". Průmysl a kultura představovaly podle nich dva odlišné termíny, které se ovšem v moderní demokratické době spojily v termín jeden. Na konci 60. let 20. století se objevil termín kulturní průmysly, který poprvé použili francouzští sociologové Morin, Huet a Miege. Na rozdíl od německých kolegů popírali sjednocení v rámci kulturního průmyslu, protože dle jejich názoru nelze hovořit o žádné jednotné struktuře v kulturních průmyslech. Kulturní průmysly jsou tvořeny velmi různorodými obory lidské činnosti a každý z těchto oborů má svoje vlastní pravidla organizace.\n\n„\"Do kulturních průmyslů se řadí oblast filmu a videa, televizního a rozhlasového vysílání, videoher, hudby (včetně živých vystoupení), knih a tisku (vydávání periodických a neperiodických publikací). Kulturní průmysly jsou charakterizovány jako odvětví, která produkují kulturní produkty určené k masové reprodukci, hromadnému šíření a vývozu (např. kniha, film, zvuková nahrávka).\"“\n\nKulturní průmysly lze rozdělit na oblast tradičního umění a oblast kulturních průmyslů.\n\nDo oblasti tradičního umění spadají taková odvětví, která produkují zboží či služby konzumované na jednom místě. Příkladem může být výstava obrazů nebo koncert. Mezi tato odvětví řadíme výtvarné umění, scénické umění a kulturní dědictví. Dále se jednotlivá odvětví dělí na další tzv. pododvětví. V případě výtvarného umění sem patří řemesla, malířství, sochařství a fotografie. Scénické umění zahrnuje pododvětví divadlo, tanec, cirkus a festivaly a odvětví kulturní dědictví je členěno na muzea, knihovny, archivy a archeologická naleziště.      \n\nOblast kulturních průmyslů představují odvětví produkující zboží či služby určené k masovému šíření a exportu. Patří sem film a video, televize, rozhlas, videohry, hudba, knihy a tisk.      \n\nPro kulturní a kreativní průmysly je charakteristické nejednotné a obtížné vymezení. \n\nCharles David Throsby, profesor ekonomiky, dělí kreativní průmysly na tzv. \"kreativní umění\", do něhož patří literatura, hudba, jevištní a výtvarné umění. Dále pak na jiné \"hlavní kulturní průmysly\", kam řadí film, muzea a knihovny a na širší \"kulturní průmysly\", které zahrnují památkovou péči, televizi, počítačové hry, rozhlas či zvukové záznamy.\n\nAmerický profesor Richard Florida, zabývající se taktéž problematikou kulturních průmyslů, vymezuje kreativní průmysly přes tzv. kreativní třídu. Do této kreativní třídy patří dle Floridy vědci, umělci nebo designéři, na něž navazují kreativní profesionálové pracující ve financích nebo obchodu.  \n\nKreativní průmysly jsou rozděleny v \"Zelené knize\" (dokumentu Evropské komise) na kreativní průmysly a na kulturní průmysly.  \n\n„\"Kreativní průmysly jsou dle tohoto dokumentu odvětvím, které využívá kulturu jako vstupu a mají kulturní rozměr i když jsou jejich výstupy především funkční.\"“ Do kreativních průmyslů patří odvětví architektury, designu a reklamního průmyslu.  \n\nV současnosti je název kulturní průmysl v ekonomické praxi často nahrazován termínem kreativní průmysl, který vznikl ve Velké Británii.  \n\nKulturní a kreativní průmysly mají značný vliv na ekonomiku států a do budoucna by se měly podílet na ekonomickém růstu Evropy. \n\nProblematikou kulturních průmyslů se zabývá Evropská komise. Nejdůležitější zprávy, které Evropská komise zveřejnila:\nV porovnání s jinými západními státy EU nebo USA či Kanadou je této oblasti zatím věnováno v České republice poměrně málo pozornosti. Institut umění spustil v roce 2007 výzkumný projekt \"Sociálně-ekonomický potenciál kulturních a kreativních průmyslů v ČR\", jehož cílem byla analýza využití potenciálu kulturních průmyslů k ekonomickému a sociálnímu rozvoji v České republice. Na podnět ministerstva kultury byl vytvořen tzv. \"účet kultury\", jehož cílem bylo vyhodnocení ekonomického přínosu kreativních a kulturních průmyslů. V roce 2008 přijala vláda České republiky usnesení o \"Státní kulturní politice\" (2009-2014) a na základě tohoto usnesení měla být zpracována statistika pro oblast kultury. Účet přinesl první jednotná data z oboru kultury.\n"}
{"id": "1001189", "url": "https://cs.wikipedia.org/wiki?curid=1001189", "title": "Vanessa Carlton", "text": "Vanessa Carlton\n\nVanessa Carlton (* 16. srpna 1980) je americká zpěvačka a bývalá baletka. Jednou z jejích nejznámějších písní je \"\"A Thousand Miles\"\". Její alba se pohybují na rozmezí písničkářství a popu, při zpěvu se často doprovází na klavír.\n\n\nV závěru roku 2013 se vdala, jejím manželem se stal John Joseph McCauley z kapely Deer Tick.\n"}
{"id": "1001200", "url": "https://cs.wikipedia.org/wiki?curid=1001200", "title": "Index prosperity", "text": "Index prosperity\n\nIndex prosperity je každoroční hodnocení 142 zemí světa, které bylo navrženo Institutem Legatum. Index zahrnuje mnoho faktorů od míry bohatství, přes ekonomický růst, vzdělanost, vyspělost zdravotnictví, spokojenost občanů či kvalitu života.\n\nV roce 2013 se na první příčce umístilo Norsko, za kterém následovalo Švýcarsko a Kanada. Spojené státy americké se umístily na 11., Spojené království na 16. a Česká republika na 29. místě.\n\nSpolečnost Deloitte počítá hodnotu indexu prosperity jako rozdíl tempa růstu mezd a polovinou hodnoty míry nezaměstnanosti, kdy kladný výsledek znamená dobré časy a záporný výsledek zlé časy.<ref name=\"zpravy.aktualne.cz/ekonomika/cesko-se-vratilo-k-prosperite-jsme-na-tom-nejlepe-od-roku-20/r~9ad5a90ccc0811e5a8d7002590604f2e\"></ref> Podle ekonoma společnosti Deloitte Davida Marka je takto navržený index navržen tak, aby v čase kolísal okolo nuly, nikoliv aby rostl. Míru nezaměstnanosti je nutné dělit dvěma, protože historicky je hodnota tohoto ukazatele průměrně dvakrát vyšší než reálný růst průměrné mzdy.\n\n\n"}
{"id": "1001201", "url": "https://cs.wikipedia.org/wiki?curid=1001201", "title": "Narozeniny (divadelní hra)", "text": "Narozeniny (divadelní hra)\n\nNarozeniny (v originále \"The Birthday Party\") jsou divadelní hra Harolda Pintera, patří k jeho nejznámějším dílům. Tato hra, jež je i představitelkou absurdního dramatu, byla uvedena do Londýnských divadel v roce 1958 a po prvotním, ačkoliv poněkud chladném, přijetí se časem stala jednou z nezaměnitelných literárních klasik. Hra se dočkala i několika filmových zpracování, z nichž nejznámější a nejvěrohodnější pochází z roku 1968.\n\n\nDěj se odehrává v jednom nejmenovaném malém městečku, pravděpodobně poblíž Londýna. Celý příběh začíná jednoho letního rána v malé kuchyni manželů Bolesových a jejich rozhovorem při snídani. Petr své manželce mezi řečí mimo jiné říká, že v přístavu potkal dva neznámé muže, kteří projevili zájem o ubytování u nich doma, což jeho manželce způsobí značnou radost. Postupně se čtenář dozvídá, že v domě žije i podnájemník Stanley Webber, který zanedlouho vstupuje do děje. Ukazuje se, že Stanley u manželů přebývá už téměř rok, tvrdí, že býval pianistou a ze způsobu jeho chování je možné usoudit, že se chová poněkud nezodpovědně až záhadně. Dále můžeme sledovat rozhovor mezi Meg a Stanleym, ze kterého není příliš jasné, jaký je přesně mezi nimi vztah. Meg se chová velmi starostlivě, má o Stanleyho zjevný zájem a její jednání se vyznačuje až téměř mateřskými znaky. Stanley se nezdá být příliš rozhozen její starostlivostí a mnohem více pozornosti věnuje Lulu, mladé dívce, která se u manželů na chvíli staví. Po odchodu Lulu se do domu dostavují oni dva muži, kteří se Petra vyptávali na ubytování, což je klíčovým okamžikem celého příběhu. Když se muži dozví, že Stanley má narozeniny (i když on sám tvrdí, že se narodil jindy), trvají na tom, že mu večer uspořádají narozeninovou oslavu, na kterou se mají dostavit všichni jmenovaní, jen Petr se omluví a večer tráví jinde. Druhé dějství celého příběhu se odehrává téhož dne večer. Oslava se koná v té samé místnosti, Meg i Lulu se vystrojí a na oslavu se těší, zatímco Stanley působí netečně. Během večera dojde k několika podivným událostem, Meg se chová poněkud nepatřičně a koketně, Stanley je v určitém okamžiku z neznámého důvodu vyslýchán McCannem a Goldbergem, a druhý jmenovaný nakonec svede Lulu. Určité okamžiky mají až hororovou atmosféru absurdna. Třetí dějství se odehrává další den ráno. Goldberg a McCann jsou nahoře v Stanleyho pokoji, a když konečně vychází, je jasné, že něco není v pořádku. Z výslechů není jasné, jaká je přesně Stanleyho minulost, ani proč jej ti dva zpovídají. Je několikrát zmíněno, že Stanleyho pravé jméno je zcela jiné a není jasné, zdali je tato postava tou, za kterou se vydává. Také není zcela jasné, za jakým účelem McCann s Goldbergem přijeli, jestli znají něco ze Stanleyho minulosti, co není řečeno nahlas, a zdali je i Stanley poznává nebo pouze dělá, že je nezná, aby se ochránil a v klidu dál schovával u manželů Bolesových. Poté, co Lulu Goldbergovi vyčítá, že ji zneužil, jmenovaný i se svým společníkem opouští bez vysvětlení dům, přičemž odvádí Stanleyho do auta s sebou. Všemu přihlíží Petr, který proti jejich jednání vznese námitku, aby sebou Stanley nenechal manipulovat. Ta však zůstává bez větší odezvy, pouze mu je oběma muži nabídnuto, aby se k nim přidal. Na jejich nabídku nicméně nepřistoupí a nechává Stanleyho i oba muže černým autem odjet neznámo kam. Meg odchod svého nájemníka nezaregistruje a bezstarostně si pochvaluje zábavu na včerejší oslavě.\n"}
{"id": "1001202", "url": "https://cs.wikipedia.org/wiki?curid=1001202", "title": "Pretty Scary Silver Fairy", "text": "Pretty Scary Silver Fairy\n\nPretty Scary Silver Fairy je druhé studiové album norské zpěvačky Margaret Berger. V Norsku bylo vydáno 2. října 2006 vydavatelstvím RCA Records. Texty písní napsala Margaret Berger, kdy se inspirovala svým dospíváním.\n"}
{"id": "1001207", "url": "https://cs.wikipedia.org/wiki?curid=1001207", "title": "Natalia Tułasiewicz", "text": "Natalia Tułasiewicz\n\nNatalia Tułasiewicz (9. dubna 1906, Řešov – 31. března 1945, Koncentrační tábor Ravensbrück) byla polská učitelka, vedoucí Katolického laického apoštolátu a laika arcidiecéze Poznaň.\n\nNarodila se 9. dubna 1906 v Řešově. Od roku 1913 navštěvovala základní školu v Kętách a roku 1917 vstoupila na soukromé ženské gymnázium v Krakově. Když se v roce 1921 její rodina odstěhovala do Poznaně, začala studovat na gymnáziu Sester uršulinek římské unie a ukončila ho roku 1926. Po ukončení studia na gymnáziu, začala studoval na Poznaňské univerzitě polskou filologii. Svá studia ukončila roku 1931 a roku 1932 získala titul magistra. Název magisterské práce byl \"Mickiewicz a hudba\".\n\nV letech 1931 – 1937 působila jako učitelka v Poznani na: Soukromé koadukační škole Svatého Kazimíra, Gymnáziu Sester voršilek římské unie. Roku 1938 odcestovala do Itálie.\n\nPo vyhnání, spolu s celou rodinou z Poznaně v roce 1939, pracovala na tajném studiu v Krakově.\n\nRoku 1943 pobývala v Hannoveru jako zástupce londýnské vlády a laického apoštolátu v rámci odboru pastorální podzemní organizace \"Západ\". Její poslaní bylo pracovat v továrně mezi pracovníky. Na jaře 1944 byla ohrožena z důvodu neopatrnosti polského kurýra. Za půl roku byla v Hannoveru a v Kolíně nad Rýnem uvězněna a byla podrobena velkému vyšetřování. Byla odsouzena a odvezena s trestem smrti do Koncentračního tábora Ravensbrück, kde zemřela 31. března 1945.\n\nBlahořečena byla dne 13. června 1999 papežem Janem Pavlem II. ve skupině 108 polských mučedníků nacistické doby.\n\n"}
{"id": "1001208", "url": "https://cs.wikipedia.org/wiki?curid=1001208", "title": "Ida", "text": "Ida\n\nIda může být:\n\n"}
{"id": "1001210", "url": "https://cs.wikipedia.org/wiki?curid=1001210", "title": "Nymburská kotlina", "text": "Nymburská kotlina\n\nNymburská kotlina je geomorfologický podcelek v centrální a východní části Středolabské tabule v okresech Nymburk, Kolín a Mladá Boleslav ve Středočeském kraji.\n\nPodcelek se rozkládá zhruba mezi městy Milovice na severozápadě, Pečky na jihu, Kolín na jihovýchodě a Městec Králové na severovýchodě. Zcela uvnitř podcelku jsou z větších měst Nymburk (okresní město), Poděbrady, Sadská a Velký Osek.\n\nPodcelek Nymburská kotlina (dle značení Jaromíra Demka VIB–3A) náleží do celku Středolabská tabule. Dále se člení na okrsky Sadská rovina (VIB–3A–1) na jihozápadě, Milovická tabule (VIB–3A–2) na severu, Poděbradská rovina (VIB–3A–3) v centru a na jihu, Ovčárská pahorkatina (VIB–3A–4) na východě a Středolabská niva (VIB–3A–5) protínající podcelek podél Labe. Podle členění Balatky a Kalvody má Nymburská kotlina jen 3 rozsáhlejší okrsky (Sadská rovina, Milovická tabule a Ovčárská pahorkatina).\n\nKotlina sousedí s dalšími podcelky Středolabské tabule (Mělnická kotlina na západě, Mrlinská tabule na severovýchodě, Čáslavská kotlina na jihovýchodě a Českobrodská tabule na jihu) a s celky Východolabská tabule na východě a Jizerská tabule na severozápadě.\n\nKompletní geomorfologické členění celé Středolabské tabule uvádí následující tabulka:\nNejvyšším vrcholem Nymburské kotliny je Oškobrh (285 m n. m.).\n\n\n"}
{"id": "1001211", "url": "https://cs.wikipedia.org/wiki?curid=1001211", "title": "Petr Matoušek", "text": "Petr Matoušek\n\nJméno a příjmení Petr Matoušek nosí více osob:\n"}
{"id": "1001212", "url": "https://cs.wikipedia.org/wiki?curid=1001212", "title": "Huseník sudetský", "text": "Huseník sudetský\n\nHuseník sudetský (\"Arabis sudetica\") je bíle kvetoucí planě rostoucí rostlina která se z volné přírody České republiky vytrácí. Je to druh rodu huseník a součást komplexu druhu \"Arabis hirsuta\" agg. Huseník sudetský bývá považován za synonymum druhu \"Arabis allionii\".\n\nJe to vysokohorská bylina rostoucí roztroušeně až vzácně ve východních Alpách, Sudetách, Karpatech, balkánských horách a v Přední Asii. Její hlavní fytogeografickou oblastí je oreofytikum. V Česku, které se nachází na okraji fragmentovaného areálu výskytu, roste huseník sudetský jen ojediněle v Krkonoších a Hrubém Jeseníku.\n\nRostliny je možno nalézt v subalpínském stupni na vlhkých nebo suchých travnatých svazích kde je poměrně humózní půda. Jen ojediněle se vyskytuje i v blízkosti lidských sídel.\n\nDvouletá nebo po krátkou dobu vytrvalá rostlina s jednou nebo i s více postranními listovými růžicemi, ty které vyrůstají v úžlabí přízemních listů. Z růžic rostou jen květné, obvykle jednoduché lodyhy vysoké 20 až 35 cm. Lodyha bývá holá nebo je pouze ve spodní části porostlá osamocenými krátkými chlupy a občas je nafialověle zabarvená. Listy v růžici jsou oboustranně holé nebo řídce porostlé jednoduchými a dvou až čtyřramennými chlupy na dlouhých stopkách. Lodyžní listy vyrůstají velice hustě, na lodyze jich podle délky bývá 7 až 35, jsou na bázi srdčité, celokrajné nebo plytce a řídce zubaté, oboustranně holé a jen na okrajích chlupaté.\n\nČtyřčetné květy na stopkách vytvářejí krátké a husté hrozny. Kališní lístky bývají asi 3,5 mm dlouhé a dva vnější jsou vespod slabě vyduté. Bílé obvejčité korunní lístky jsou velké asi 5,5 × 2 mm. Květy kvetou v červnu a červenci. Huseník sudetský je hemikryptofyt s ploidii 2n = 16.\n\nPlody jsou tenké šešule dlouhé 6 až 12 mm rostoucí na vzpřímených stopkách. Jejich chlopně s výraznou střední žilkou jsou mírně vypouklé a hrbolaté, na konci šešule ční trvalá čnělka dlouhá okolo 0,5 mm. Plochá semena asi 1,1 mm dlouhá a 0,8 mm široká mají po obvodě úzký křídlatý lem.\n\nHuseník sudetský roste v České republice jen na několika nevelkých lokalitách a jeho výskyt je považován za vzácný. Aby se zamezilo úplnému vymizení z české přírody je chráněn zákonem. V \"Seznamu zvláště chráněných druhů rostlin\" stanoveném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb., stejně jako v \"Červeném seznamu cévnatých rostlin České republiky\" z roku 2012, byl vyhlášen za druh kriticky ohrožený (§1) a (C1r).\n\n"}
{"id": "1001215", "url": "https://cs.wikipedia.org/wiki?curid=1001215", "title": "Maria Julia Rodzińska", "text": "Maria Julia Rodzińska\n\nMaria Julia Rodzińska, \"Stanisława Maria Józefa Rodzińska\" (16. března 1899, Nawojowa – 20. února 1945, Koncentrační tábor Stutthof) byla polská katolická řeholnice řádu dominikánek.\n\nNarodila se 16. března 1899 Nawojowě varhaníkovi Michałovi a Marianně. Když jí bylo sedmnáct let, vstoupila k Sestrám dominikánkám v Tarnobrzeg-Wielowieśi a tam dne 5. srpna 1924 složila své sliby a ukončila své vzdělání. Jako kvalifikovaná učitelka působila v Mielżyně, Ravě-Ruske a ve Vilniusu. Od roku 1934 jako řeholnice byla přeložena do Vilniusu k práci se sirotky.\n\nPo vypuknutí 2. světové války se zúčastnila tajné výuky polského jazyka, historie, náboženství a humanitární činnosti. V červenci 1943 byla uvězněna gestapem do vězení v Lukiškėsu a odtud šla do koncentračního tábora Stutthof, kde byla zaregistrována s číslem 40992. Byla podrobena mučení, izolaci a ponížení. Podle výpovědi svědků byla andělem dobroty.\n\nZemřela dne 20. února 1945, z důvodu hladu a nemocí když pomáhala umírajícím židovským vězňům.\n\nBlahořečena byla dne 13. června 1999 papežem Janem Pavlem II. ve skupině 108 polských mučedníků doby nacismu.\n\n"}
{"id": "1001216", "url": "https://cs.wikipedia.org/wiki?curid=1001216", "title": "Papia Ghoshal", "text": "Papia Ghoshal\n\nPapia Ghoshal je indická malířka, básnířka, spisovatelka, zpěvačka a herečka z Kalkaty. Je všestrannou osobností, která si vybudovala přední a významné jméno na mezinárodním uměleckém dění, zejména díky své jedinečné představivosti a kontribuci v malířství a poezii. Známa je i svým atraktivním zpěvem tradiční a vzácné indické hudby, ve své folkové hudební skupině Papia & Baishnav Tantra.\n\nNarodila se ve vesnici Bandel v Západním Bengálsku v ortodoxní hinduistické, brahmínské rodině. Pochází z královského rodu Zamindar. Je pojmenována svými rodiči Papia, po indickém druhu ptáčka, zpívajícím před deštěm. Když byla jako dítě, její otec, specialista přes Ayurvédu, se odstěhoval s rodinou do Kalkaty. Již od raného dětství byla fascinována parními lokomotivami, což ji později přimnělo si svůj sen splnit a stát se řidičkou parní lokomotivy ve West Sommerset Railways, a motivovalo k malování serie obrazů věnované parním lokomotivám.\n\nV mládí Papia projevila velký zájem o umění, zejména o malířství a poezi, ale také o divadlo a zpěv. Nadšeně se věnovala malování různých tvarů a forem lidských postav a interpretovala jejich sexuální touhy a představy. Začala zkoumat obskurní realitu kolem sebe a zobrazovala na plátně vše nevšedního, co prožila. Některé její obrazy inklinovaly ke kubismu a některé k abstraktnímu umění.\n\nInspiraci pro psaní poezie a prózy čerpala hlavně z děl veteránského bengálského feministy a spisovatele Sarat Chandra Chattopathyay, blízkého příbuzného ze strany matky. Papii mysl zrála nad jeho prózou a příběhy, o kterých rodiče často doma diskutovali. Papia Ghoshal byla také značně motivována básněmi a knihami Rabindranátha Thákura, proslulého pro svá díla po celém světě, včetně Prahy.\nPapia Ghoshal je absolventkou Kalkatské univerzity, vystudovala politologii, sociologii a klasický indický zpěv. Později studovala uměleckou akademii a rozhodla se věnovat v životě indickému umění. Papia se více než patnáct let zdokonalovala v malířství po boku legendárního indického malíře Prakashe Karmakara a na mnoha výstavách vystavovala svá díla společně s jeho a jiných proslulých malířů jako Jogen Chowdhury, Bijan Chowdhury a Nikhil Biswas.\n\nDíla Papii Ghoshal jsou mimořádně troufalá v očích průměrné společnosti. Často překonává bariéru mezi fantazií a skutečností. Papia se bezpochyby prosadila díky svému přínosu nové, jedinečné barvy do historie světa umění, malováním vlastní menstruační krví. \n\nJejí první série nazvaná \"<nowiki>'Svět zakázaných snů'</nowiki>\" se stala zcela kontroverzní, zobrazováním mužských penisů jako jedinečné metafory, svým účelem otevřeně a směle pohledět do mužského světa.\n\nVlastním vyložením hinduistické mytologie ve svých obrazech Papia ctí nadřazenou ženskou sílu Shakti, zobrazováním různých forem bohyně Durgy a Kálí.\n\nJejí obrazy jsou vystavovány na různých akcích a v prestižních galeriích celého světa včetně Nehru Centra v Londýně, indické ambasády v Praze, Academy of Fine arts v Kalkatě, Indian Habitat Centre, Lalit Kala Academy a ICCR v Londýně, Novém Dillí a Kolkatě. V České republice Papia Ghoshal vystavovala např. v Galerii Miro, Galerii Lapidarium, na mezinárodním festivalu Art Prague, v mnoha kulturních centrech a na výstavách Shangri-la, pořádaných společností Livingstone.\n\n\n\n\n\n\n\n\n\n\n\nJejí první kniha básní ’\"Ritur dingulo\"’ byla přeložena do angličtiny (jako \"\"The Days of menstruations\"\") a do češtiny (\"\"Dny menstruace\"\"). Básně této sbírky, jak se zdá jsou výsledkem dlouhých úvah po smyslu ženství. Série obrazů \"Flow\", malovaná Papii vlastní menstruační krví je celá inspirovaná právě básněmi této sbírky.\n\nPoezie knihy \"Second Sight \"vyjadřuje rány, kterým matka Indie musí čelit ve chvílích, kdy její občané překračují hranice vyspělejších zemí Západu.\n\nNově vydaná kniha \"The Wild smell of lantana (\"Divoká vůně lantany\") \"věnovaná umělkyni oblíbené, v Indii divoce rostoucí květině symbolizuje svobodu divoké lidské duše a svrchovanou lásku pro Svět.\n\nVydané knihy poezie:\n\nGhoshal je mezinárodní vydavatelkou a editorkou časopisu 'The London Miscellany', věnujícího se literatuře a umění, poprvé vydaného v Anglii roku 1825. Do roku 2009 byla mezinárodní editorkou časopisu The London Magazine, založeném v roce 1732. Je ředitelkou \"The Miscellany Foundation\", charitní organizace pomáhající chudým umělcům z Indie. Papia Ghoshal představuje a hovoří o svém umění, poezii a hudbě na různých univerzitách a v institucích.\n\nPapia získala řadu prestižních ocenění jako je např.:\n\nPapia byla divadelní aktivistkou již od základní školy. Účastnila se seminářů Saoli Mitra, divadelních spolků \"Pancham Baidik\" a \"Bibhabhan\" a později v roce 2001 založila svůj vlastní divadelní spolek s názvem \"Ravash\".\n\n\n\n\n\n\nPapia je režisérkou a producentkou dokumentárních filmů\n\n\n\n\n\n"}
{"id": "1001217", "url": "https://cs.wikipedia.org/wiki?curid=1001217", "title": "Sběratelství plechovek", "text": "Sběratelství plechovek\n\nSběratelství plechovek je poměrně starý koníček. Sběratelství plechovek se řadí do několika skupin, například sbírání plechovek od piva, sbírání plechovek od energetických a takzvaných soft (například Semtex, Monster atp.) nápojů. V České republice je celá komunita sběratelů, kteří jsou navzájem v kontaktu a zároveň v kontaktu s ostatními sběrateli ze zbytku světa.\n\nTento trend je rozšířený zejména mezi mladšími generacemi, stejně jako energetické nápoje samotné.\n"}
{"id": "1001218", "url": "https://cs.wikipedia.org/wiki?curid=1001218", "title": "Mistrovství světa v ledním hokeji 2015 (Divize I)", "text": "Mistrovství světa v ledním hokeji 2015 (Divize I)\n\nPrvní divize Mistrovství světa v ledním hokeji 2015 se hrála v polském Krakově (skupina A) a v nizozemském Eindhovenu (skupina B). Skupina A se původně měla hrát v ukrajinském Doněcku, avšak z důvodu probíhající války s proruskými separatisty se Ukrajina vzdala pořadatelství.\n\nSkupiny A a B nebyly rovnocenné a mezi nimi se postupovalo a sestupovalo. V každé skupině hrálo 6 týmů, které se utkaly navzájem každý s každým. První dva týmy ze skupiny A postupily na Mistrovství světa v ledním hokeji 2016, poslední tým ze skupiny A sestoupil do skupiny B. První tým ze skupiny B postoupil do skupiny A I. divize, poslední tým sestoupil do skupiny A II. divize.\n\nSkupina A se hrála od 18. do 24. dubna 2015.\n\nSkupina B se hrála od 13. do 19. dubna 2015.\n\n\n"}
{"id": "1001219", "url": "https://cs.wikipedia.org/wiki?curid=1001219", "title": "Józef Zapłata", "text": "Józef Zapłata\n\nJózef Zapłata (5. března 1904, Jerka – 19. února 1945, Koncentrační tábor Dachau) byl polský katolický duchovní a člen Kongregace bratrů Nejsvětějšího srdce Ježíšova.\n\nNarodil se 5. března 1904 v Jerce. Základní školu navštěvoval v Turwi. Po vojenské službě byl dne 14. dubna 1927 vstoupil k Bratrům Nejsvětějšího srdce Ježíšova. Dne 8. září 1928 složil své sliby a věčné sliby 10. března 1938. Pracoval v kanceláři polského primase, v kurii arcidiecéze Poznaňské a nějaký čas byl mistrem noviců Kongregace bratrů Nejsvětějšího srdce Ježíšova.\n\nPo vypuknutí 2. světové války byl zatčen gestapem a uvězněn ve Fortu VII. Poté byl převezen do kláštera v Kazimierz Biskupi a v srpnu 1940 se dostal do Koncentračního tábora Mauthausen-Gusen.\n\nJeho posledním převezení bylo do Koncentračního tábora Dachau, kam přišel dne 8. prosince 1940 a byl zaregistrován s číslem 22099.\n\nZemřel dne 19. února 1945. Je dochováno mnoho svědectví o jeho smrti a jeho svatém životě.\n\nBlahořečen byl dne 13. června 1999 papežem Janem Pavlem II. ve skupině 108 polským mučedníku doby nacismu.\n\n"}
{"id": "1001221", "url": "https://cs.wikipedia.org/wiki?curid=1001221", "title": "Stráně nad Chomutovkou", "text": "Stráně nad Chomutovkou\n\nStráně nad Chomutovkou jsou přírodní památka ev. č. 5746 jihovýchodně od obce Velemyšleves v okrese Louny. Oblast spravuje Agentura ochrany přírody a krajiny ČR.\n\nChráněné území o rozloze 7,4 ha je rozdělené do dvou samostatných lokalit: první lokalita se nachází na severním okraji vesnice Truzenice v katastrálním území Velemyšleves a druhá lokalita se nachází v katastrálním území Minice, asi 500 m jihovýchodně od stejnojmenné vesnice.\n\nDůvodem ochrany je biotop úzkolistých suchých trávníků na jihozápadních stráních údolí Chomutovky. Cílem ochrany je omezení vývojových procesů v ekosystému formovaném přírodou i člověkem tak, aby byl udržen dobrý stav lokality. Obě části lokality mají podobný charakter xerotermních trávníků, které postupně zarůstají křovinami a náletovými dřevinami. Vyskytuje se zde hvědnice zlatovlásek, sesel fenyklový, kozinec dánský, jitrocel přímořský nebo smilka tuhá.\n\nPodloží lokality tvoří jezerní sedimenty, konkrétně písčité jíly miocénního uhlonosného souvrství. Půdu tvoří černozem luvická. Geomorfologicky území náleží do Krušnohorské soustavy, Podkrušnohorské oblasti, celku Mostecké pánve a podcelku Žatecké pánve.\n\n"}
{"id": "1001222", "url": "https://cs.wikipedia.org/wiki?curid=1001222", "title": "Heaven &amp; Earth (album, Yes)", "text": "Heaven &amp; Earth (album, Yes)\n\nHeaven & Earth je dvacáté první album britské rockové skupiny Yes. Vydáno bylo v červenci 2014 ve vydavatelství Frontiers Records. V britském žebříčku prodejnosti alb se umístilo na 20. příčce, což je nejvyšší pozice desky Yes od alba \"Talk\" (1994).\n\nSkupina jej nahrála mezi lednem a březnem 2014, produkce se ujal Roy Thomas Baker. Jedná se o první album Yes se zpěvákem Jonem Davisonem, který v sestavě nahradil Benoîta Davida, jenž s kapelou nazpíval předchozí studiové album \"Fly from Here\" (2011). Jako zvukový inženýr se na desce podílel Billy Sherwood, který byl členem Yes v letech 1994 a 1997–2000. Přebal alba je tradičně dílem výtvarníka Rogera Deana.\n\n"}
{"id": "1001223", "url": "https://cs.wikipedia.org/wiki?curid=1001223", "title": "Petr Matoušek (fotograf)", "text": "Petr Matoušek (fotograf)\n\nPetr Matoušek (27. červen 1867, Padařovice – 11. února 1951 Všeň) byl český úředník, vlastivědný pracovník a amatérský fotograf. Je znám jako autor dokumentace lidové architektury na Turnovsku a Českodubsku.\n\nVyučil se kupeckým příručím. Tato práce jej ale neuspokojovala a proto vystřídal řadu různých povolání. V roce 1894 získal místo úředníka na okresním hejtmanství v Turnově. Ve stejné době se přestěhoval spolu s rodiči do obce Mokrý. K jeho koníčkům patřil národopis. Sbíral lidové písně a další lidovou slovesnost, zabýval se rodopisem. Nejprve se pokoušel dokumentovat lidovou architekturu kresebně. Jeho pokusy – přes školení v kompozici a malířských technikách – jej ale neuspokojovaly.\n\nDíky náhodné koupi fotoaparátu se na přelomu 19. a 20 století začal věnovat fotografické dokumentaci lidové architektury. Po počátečních neúspěších, způsobených neznalostí fotografického řemesla, se jeho fotografiím později dostalo ocenění od Josefa Pekaře či Josefa Vítězslava Šimáka. Zpočátku se věnoval tehdy velmi polulární stereofotografii. Správa městského muzea v Turnově (jejíž členem byl od roku 1908) jej vyzvala, aby fotograficky zdokumentoval lidovou architekturu Turnovska a Českodubska. V roce 1925 požádal o předčasné penzionování, aby se mohl věnovat této práci. Vedle dokumentace architektury fotografoval i život obyvatel, dokumentoval hospodářství obcí, zpracovával rodokmeny.\n\nPoužíval stereofotoaparát a deskový fotoaparát formátu 9x12 cm.\n\nArchiv jeho negativů z let 1920 – 1930 (1 320 položek) byl zakoupen Muzeem Českého ráje v Turnově v roce 1936 a je rozdělen do osmi částí:\n\nTato sbírka byla později ještě doplněna fotografiemi z let 1930 – 1940.\n\nDále jsou jeho fotografie zastoupeny ve sbírkách Uměleckoprůmyslového muzea v Praze, muzea v Českém Dubě a ve sbírkách Okresního agrárního sdružení mládeže v Českém Dubě.\n\nPokusy vydat fotografie knižně nebyly úspěšné. Otiskl tak pouze dvě studie v časopisu \"Od Ještěda k Troskám\". Ostatní jeho stati zůstaly pouze v rukopisech.\n\n\n"}
{"id": "1001228", "url": "https://cs.wikipedia.org/wiki?curid=1001228", "title": "Jaroslav Dědič", "text": "Jaroslav Dědič\n\nMgr. Jaroslav Dědič (* 19. září 1972) je český novinář, od května 2014 do května 2015 předseda Rady České televize.\n\nVystudoval žurnalistiku na Univerzitě Palackého v Olomouci (získal tak titul Mgr.).\n\nPracoval pro Český rozhlas a následně do roku 2001 působil jako redaktor sportovní redakce v České televizi a rovněž uváděl publicistický pořad \"\"21\"\". Na krátký čas byl ředitelem marketingu v podniku ČKD Holding. Později pracoval v PR agentuře a jako tiskový mluvčí na Ministerstvu financí ČR v době, kdy byl ministrem Bohuslav Sobotka. V současnosti se živí jako konzultant v oblasti marketingu.\n\nV květnu 2009 byl zvolen členem Rady České televize (hlasovalo pro něj devět z deseti přítomných členů Volebního výboru Poslanecké sněmovny PČR). V lednu 2011 se stal místopředsedou Rady ČT, kterou pak z této funkce od března 2014 řídil po vypršení mandátu Milanu Uhdemu a dne 21. května 2014 byl zvolen řádným předsedou Rady České televize, když získal 14 hlasů z 15 možných (byl jediným kandidátem). Funkci zastával do 29. května 2015, kdy mu vypršelo první volební období.\n\nV květnu 2015 byl opět zvolen členem Rady České televize, hlas mu dalo 86 ze 152 přítomných zákonodárců. V červnu 2015 se stal místopředsedou rady.\n"}
{"id": "1001231", "url": "https://cs.wikipedia.org/wiki?curid=1001231", "title": "French Open 2014 – mužská čtyřhra", "text": "French Open 2014 – mužská čtyřhra\n\nDo soutěže mužské čtyřhry na pařížském grandslamu French Open 2014 nastoupilo šedesát čtyři párů. Obhájcem titulu bxla první dvojice světa amerických bratrů Boba a Mika Bryanových, kteří na Roland Garros vyhráli celkem dvakrát. Ve čtvrtfinále však nestačili na finalisty turnaje Marcela Granollerse s Marcem Lópezem.\n\nKaždý z vítězů do žebříčku ATP získal 2 000 bodů a dvojice si rozdělila částku 400 000 eur.\n\nSoutěž mužské čtyřhry vyhrál po třiceti letech francouzský pár, jenž tvořili jedenáctí nasazení Julien Benneteau a Édouard Roger-Vasselin. Ve finále zdolali španělské turnajové dvanáctky Marcela Granollerse s Marcem Lópezem po dvousetovém průběhu 6–3 a 7–6. Pro oba se jednalo o premiérové grandslamové finále i titul.\n\nV předchozích ročnících se 32letý Benneteau probojoval nejdále do čtvrtfinále a Roger-Vasselin pouze do druhého kola. Francouzi tak navázali na krajany Henriho Leconta a Yannicka Noaha, kteří Roland Garros vyhráli v roce 1984.\n\n Bob Bryan / Mike Bryan \"(čtvrtfinále)\n"}
{"id": "1001232", "url": "https://cs.wikipedia.org/wiki?curid=1001232", "title": "Podhorie (okres Banská Štiavnica)", "text": "Podhorie (okres Banská Štiavnica)\n\nPodhorie je obec na Slovensku v okrese Banská Štiavnica.\nRozprostírá se na úpatí Štiavnického pohoří. Patří do Chráněná krajinná oblast Štiavnické vrchy. V obci je římskokatolický kostel Návštěvy Panny Marie z roku 1718. Obcí protéká potok Teplá, který pramení pod Kautrínem.\n\nObec Podhorie vznikla z dvou katastrálních území - z Teplé a Žakýlu. Osada Žakýl se v písemných pramenech poprvé uvádí v roce 1352. jde o opis listiny krále Ľudovíta - majitele Šášovského panství. Osada Teplá se poprvé uvádí v listině z roku 1388, podle které ji \"Magister Frank\" dostal od Zikmunda Lucemburského do majetku.\n\nJméno obce Teplá pochází od teplého zřídla a od pramene této teplé vody vyvěrajícího na území obce. Teplá a Žakýl leží na společné hranici mezi \"tekovskou\" a \"hontianskou stolicou\" a na společné hranici mezi biskupstvím bansko-bystrickým a ostřihomským.\n\nV středověku obě osady patřily k Banské Štiavnici, posléze byly násilně připojeny k hradnímu panství Šášov.\n\nRoku 1509 došlo k prvnímu sloučení obcí pod společným rychtářem. Z tohoto období se zachovala i původní pečeť s vyobrazením sv. Jiřího na koni, zabíjejícího draka. Z této pečetě posléze vznikl současný obecní znak. Na pečeti se nachází tento text:\n\n„ SIGILUM REIGI TEBLA ET SCAGKIL 1509 “ (pečeť obcí Teplá a Žakýl 1509).\n\nOd roku 1662 Teplá a Žakýl patřily pod \"Komorské\" panství Šášov se sídlem v \"Ladomeri\", která byla součástí \"Banskej komory\" v Banskej Štiavnici. Po administrativně-územním dělení v letech 1849 - 1919 obce patřily do \"Tekovské župy\" a v letech 1923 - 1928 do Zvolenské župy. Obyvatelé Žakýl se zabývali rolnictvím, uhlířstvím, později povoznictvím, zatímco obyvatelé Teplé nejméně dřevorubectvím, což souviselo s rozvojem báňské těžby v Banské Štiavnici.\n\nPodhorie vzniklo v roce 1964 sloučením obou obcí.\n\nZa nejstarší historický nález lze považovat zbytky Žakýlského hradu, který leží severovýchodně od obce na tzv. \"Brezovom vrchu\". Z původního je tu dodnes zachovaný jen venkovní obranný val a podzemní (pivniční) prostor. Údajně pod hradem vedla \"Matejova cesta\", kterou se vozilo stříbro z Banskej Štiavnice do Kremnice. Žakýlský hrad, spolu se Sitnem, s hradem u Sklených Teplic, u Lovče a u Trubína byly postavené na ochranu štiavnických drahých kovů a všeho co s nimi souviselo. Žakýlský hrad obývali královští strážci - Sikuli, kteří se po jeho zániku v 13. století usadili pod hradem a vytvořili osadu Žakýl (Zekel - Sikul), která se nacházela asi 4 km od dnešní části obce Podhorie (část Žakýl).\n\nMezi nejvýznamnější osobnosti působící v obci patřil kněz, kulturní a osvětový pracovník, redaktor, vydavatel a publicista a v letech 1919 - 1926 předseda Matice Slovenské – František Richard Osvald. Jako kněz působil v Teplé a Žakýlu v letech 1880 - 1916, kde ho na místní faře často navštěvoval přítel, archeolog a botanik Andrej Kmeť.\n\nV r. 1905 bylo v obci pod jeho vedením odehráno divadlo ve slovenštině.\n\nNa místním hřbitově jsou pochovaní rodiče Františka Richarda Osvalda.\n\nOficiální stránky obce\n"}
{"id": "1001234", "url": "https://cs.wikipedia.org/wiki?curid=1001234", "title": "French Open 2014 – ženská čtyřhra", "text": "French Open 2014 – ženská čtyřhra\n\nDo soutěže ženské čtyřhry na pařížském grandslamu French Open 2014 nastoupilo šedesát čtyři párů. Obhájcem titulu byl třetí nasazená dvojice Rusek Jekatěrina Makarovová a Jelena Vesninová, jehož členky na předchozím ročníku Roland Garros získaly premiérovou grandslamovou trofej z ženské čtyřhry. Ve druhém kole však nestačily na reprezentantky francouzského tenisu Julii Coinovou s Pauline Parmentierovou.\n\nKaždá z vítězek do žebříčku WTA získala 2 000 bodů a dvojice si rozdělila částku 400 000 eur, poražený finálový pár pak poloviční finanční prémii.\n\nŽenskou deblovou soutěž ovládla nejlepší dvojice světa složená z čínské světové jedničky Šuaj Pchengové a tchajwanské druhé hráčky žebříčku Su-wej Sieové. Ve finále porazily druhý pár světa Saru Erraniovou s Robertou Vinciovou z Itálie po dvousetovém průběhu 6–4 a 6–1. Poražené vstoupily do zápasu lépe, když se ujaly vedení 3–1 na gamy. Erraniová si však následně prohrála třikrát podání. V druhé sadě šly do vedení italské vítězky z Roland Garros 2012 poměrem her 1–0. Poté však ztratily všech šest dalších gamů a dominantní hra Asiatek znamenala vyhraný duel. \n\nObě šampiónky získaly druhý grandslamový titul, když společně již vyhrály Wimbledon 2013. Pchengová na okruhu WTA Tour získala čtvrtou trofej v probíhající sezóně a celkově šestnáctou deblovou v kariéře. Pro Sieovou to bylo třetí turnajové vítězství v sezóně 2014 a úhrnem sedmnáctý turnajový triumf z ženského debla.\n\n Sie Su-wej / Pcheng Šuaj (vítězky)\n"}
{"id": "1001239", "url": "https://cs.wikipedia.org/wiki?curid=1001239", "title": "French Open 2014 – kvalifikace mužské dvouhry", "text": "French Open 2014 – kvalifikace mužské dvouhry\n\nKvalifikace mužské dvouhry French Open 2014 probíhala před zahájením hlavní soutěže. Postoupilo z ní šestnáct tenistů po výhrách ve třech kvalifikačních kolech.\n\n Paolo Lorenzi (kvalifikován)\n\n"}
{"id": "1001241", "url": "https://cs.wikipedia.org/wiki?curid=1001241", "title": "Národopisné muzeum Plzeňska", "text": "Národopisné muzeum Plzeňska\n\nNárodopisné muzeum Plzeňska je pobočkou Západočeského muzea v Plzni. Sídlí na východní straně náměstí Republiky v Plzni, v Gerlachovském a Chotěšovském domě, číslo popisné 13. Muzeum bylo otevřeno roku 1915. Expozice jsou věnovány každodennímu životu obyvatel Plzeňska od 15. až do 20. století.\n\nGerlachovský dům se v letech 1910 až 1912 diký úsilí plzeňského \"Kroužku přátel starožitností\" podařilo zachránit před demolicí. Bylo rozhodnuto, že zde bude zřízeno národopisné muzeum. Za tím účelem byla v roce 1911 založena \"Společnost pro národopis a ochranu památek v Plzni\". Již v roce 1912 byla uspořádána první národopisná výstava, zatím v prostorách Měšťanské besedy. Stavební úpravy Gerlachovského domu byly zahájeny v roce 1914, muzeum bylo provizorně otevřeno 28. září 1915. K definitivnímu otevření došlo až 4. dubna 1919. Ředitelem byl jmenován Ladislav Lábek, který v čele muzea vydržel dalších 44 let.\n\nExpozice utrpěly za druhé světové války, když byl do muzea dosazen německý správce. Řada umělecky hodnotných exponátů posloužila jako dary pro členy německé okupační správy. Po válce se však expozice podařilo znovu obnovit.\n\nPo únorovém převratu v roce 1948, kdy se k moci dostali komunisté, došlo ke sloučení plzeňských muzeí (Národopisné muzeum, Historické muzeum a Uměleckoprůmyslové muzeum) do jedné instituce s názvem Západočeské muzeum v Plzni. V 50. letech se uvažovalo o přestěhování expozic mimo Plzeň, v původních prostorách by vzniklo jakési „muzeum feudalismu“. K tomu však naštěstí nedošlo. Ladislav Lábek odešel z muzea v roce 1963, jeho následovníci však pokračovali po vytyčené cestě. Muzeum tak dodnes slouží svému původnímu účelu.\n\nNárodopisné muzeum Plzeňska je v současné době spravováno a provozováno národopisným oddělením Západočeského muzea v Plzni, p. o. Národopisné oddělení je jedním z deseti odborných oddělení Západočeského muzea v Plzni. Jeho pracovníci odborně zhodnocují a pečují o etnografickou podsbírku ZČM v Plzni, jejíž základ byl vytvořen na počátku 20. století prvním ředitelem Národopisného muzea Plzeňska, Ladislavem Lábkem. Etnografická podsbírka dnes čítá více než 77 tisíc inventárních čísel a řadí se tak mezi nejrozsáhlejší národopisné sbírky v ČR.\n\nSbírkové předměty etnografické podsbírky Západočeského muzea v Plzni, p. o. prezentuje národopisné oddělení zejména ve stálé expozici Národopisného muzea Plzeňska a na krátkodobých výstavách, instalovaných v téměř všech objektech Západočeského muzea. Nalézt je můžete ve stálé expozici hlavní budovy ZČM  v Kopeckého sadech 2, v Muzeu církevního umění plzeňské diecéze a zejména v plzeňském Muzeu loutek.\n\nNěkolik stovek předmětů z etnografické podsbírky krášlí také stálé expozice dalších muzeí a interiéry památkových objektů po celém území ČR, například stálou expozici Muzea Dr. Šimona Adlera na Dobré Vodě u Hartmanic. Ve spolupráci s jinými odbornými odděleními Západočeského muzea bylo v posledních letech připraveno také několik zahraničních výstav, prezentujících historii a tradiční lidovou kulturu města Plzně a širšího Plzeňska.\n\nNárodopisné oddělení Západočeského muzea v Plzni však nezpřístupňuje veřejnosti své sbírky pouze prostřednictvím stálých expozic a krátkodobých výstav. Po předchozím ohlášení mohou případní zájemci z řad odborné i laické veřejnosti v badatelských dnech využít také možnost navštívit osobně badatelnu Národopisného muzea Plzeňska a po splnění základních podmínek využít informace z unikátních (nejen) písemných a obrazových materiálů etnografické podsbírky.\n\nJako nedílnou součást prezentace etnografické podsbírky a celého Národopisného muzea Plzeňska připravují pracovníci národopisného oddělení každoročně několik doprovodných programů pro širokou veřejnost.\n\n\n\nPočátky tvorby sbírek Národopisného muzea Plzeňska překračují o mnoho let samotné zpřístupnění muzea širší veřejnosti a formální založení (v roce 1918) dokonce o několik desítek let. Základní sbírkový korpus pochází ze sbírky Ladislava Lábka (zakladatele muzea) a sbírky, shromažďované po dlouhá léta Kroužkem přátel starožitností pro Plzeň a okolí. Do současnosti se národopisnému oddělení Západočeského muzea v Plzni podařilo shromáždit rozsáhlý sbírkový fond, dokumentující život obyvatel Plzně a širšího Plzeňska. Národopisné muzeum Plzeňska zpřístupňuje své sbírky nejen skrze stálé expozice a krátkodobé výstavy, ale také badatelům z řad odborné i laické veřejnosti.\n\nBadatelské návštěvy je možno hlásit na tel. číslech: 378 370 201, 378 370 206, nebo prostřednictvím e-mailu: narodopis@zcm.cz.\n\n"}
{"id": "1001243", "url": "https://cs.wikipedia.org/wiki?curid=1001243", "title": "BDS-BUS", "text": "BDS-BUS\n\nBDS-BUS, s.r.o. je autobusový dopravce z Velké Bíteše se středisky ve Velké Bíteši a ve Znojmě. Zkratka v názvu je odvozena z názvu někdejší mateřské, nyní sesterské společnosti Bítešská dopravní společnost (BDS). Většinový podíl (99 %) v obou společnostech vlastní Ing. Miloslav Kliment (nar. 1958) z Velké Bíteše, menšinový 1% podíl Ing. Michal Kliment (nar. 1983) z Velké Bíteše. Obě společnosti mají společnou webovou prezentaci. Společnost provozuje 7 autobusových linek v okolí Velké Bíteše v Kraji Vysočina, asi 25 autobusových linek v rámci Integrovaného dopravního systému Jihomoravského kraje a v letech 2013 a 2014 zvítězila ve výběrových řízeních na desetileté provozování autobusové dopravy v oblastech Děčínsko a Litoměřicko od 1. ledna 2015 v nově zaváděném integrovaném systému Doprava Ústeckého kraje.\n\nBítešská dopravní společnost a její sesterská, původně dceřiná společnost BDS-BUS s.r.o. navazují na činnost někdejšího závodu 1009 Velká Bíteš národního podniku ČSAD. Dopravní závod podniku ČSAD Brno vznikl podle dostupných pramenů v roce 1950 a původně sídlil v objektu „U Svobodů“ na výpadovce na kopci směrem na Velké Meziříčí. Provozoval nákladní i autobusovou dopravu. Se zrušením okresu Velká Bíteš v roce 1960 byl zdejší dopravní závod změněn ze závodu na provozovnu spadající pod závod Velké Meziříčí.\n\nBÍTEŠSKÁ DOPRAVNÍ SPOLEČNOST, spol. s r.o., byla zapsána do obchodního rejstříku 9. července 1992, původně s oborem činnosti „opravy motorových vozidel“. Většinovým vlastníkem byl Ing. Miloslav Kliment, menší podíly vlastnilo dalších pět fyzických osob. V roce 1994 privatizovala provozovnu Velká Bíteš podniku ČSAD Žďár nad Sázavou. V únoru 1995 rozšířila svou činnost o provozování silniční dopravy a obchodní a zprostředkovatelskou činnost, v roce 1996 i o provozování cestovní kanceláře. Od 3. července 1996 byl jediným společníkem Ing. Miloslav Kliment, v prosinci 2007 převedl 1% podíl na Ing. Michala Klimenta.\n\n12. srpna 2008 rozhodla valná hromada o rozdělení společnosti BÍTEŠSKÁ DOPRAVNÍ SPOLEČNOST, spol. s r.o. odštěpením části podniku pro autobusovou dopravu a jejím sloučením se společností BDS-BUS, s.r.o. Ta byla založena v roce 1996 pod názvem Bohemian Express Company s.r.o. pro činnost cestovní kanceláře a zprostředkovatelskou činnost a v prosinci 2007 v předstihu přejmenována na BDS-BUS, s.r.o., než bylo 1. října 2008 zapsáno rozšíření činnosti na silniční motorovou dopravu osobní. Vlastníky byly původně polovičními podíly Gargano Travel Building, s.r.o., a BÍTEŠSKÁ DOPRAVNÍ SPOLEČNOST, spol. s r.o., v listopadu 1999 se jediným společníkem stala BÍTEŠSKÁ DOPRAVNÍ SPOLEČNOST, spol. s r.o. K 1. říjnu 2008 byla společnost přepsána přímo na Ing. Miloslava Klimenta a Ing. Michala Klimenta ve stejném poměru 99:1, v jakém vlastnili dosavadní mateřskou společnost.\n\nVedoucím osobní dopravy je Pavel Joch. Společnost má dvě organizační jednotky: středisko Velká Bíteš a středisko Znojmo. Od roku 2007 má společnost tři jednatele, z nichž každý je oprávněn jednat samostatně ve všech věcech.\n\nV souvislosti s výběrovým řízením na provozování autobusové dopravy v Libereckém kraji, v němž BDS–BUS, s. r. o. v listopadu 2013 podávala stížnost k Úřadu pro ochranu hospodářské soutěže, ač se sama soutěže nezúčastnila, a ÚOHS na základě tohoto podnětu soutěž nejprve předběžným opatřením pozastavil a poté zrušil, Krajské protikorupční pracoviště o. p. s. ve svém stanovisku k výběrovému řízení tvrdí, že BDS-BUS prokazatelně spolupracuje se stávajícím dodavatelem BusLine a. s.\n\nV roce 2014 provozuje společnost 32 regionálních autobusových linek v oblasti jižní Moravy:\n\nNeintegrované linky v okolí Velké Bíteše\n\nMeziregionální linky IDS JMK:\n\nRegionální linky IDS JMK:\n\nOd 1. ledna 2010 se BDS-BUS s.r.o. podílí se Znojemskou dopravní společností Psota v rámci IDS JMK na provozování městské autobusové dopravy ve Znojmě, kterou dosud provozovala společnost ČAS-SERVICE. Z pěti denních linek MHD, číslovaných 801–805, provozoval většinu spojů na lince 801 a po jednom páru spojů na linkách 803 (jeden pár spojů o sobotách a nedělích) a 804 (pod číslem 729804, jen jeden pár spojů v úseku mezi nádražím a nemocnicí o sobotách a nedělích), roce 2014 též jeden pár spojů v pracovní dny na lince 805/729805. Na nočních linkách 808 a 809 se nepodílí. Na lince provozoval dva nízkopodlažní autobusy Iveco Citelis 12M, z nichž jeden je s pohonem na CNG. Oba autobusy měly bílý nátěr, zatímco ZDS Psota měla své autobusy v celočerveném nátěru.\n\nBDS-BUS s.r.o. se účastnila výběrových řízení na provozování autobusové dopravy v Ústeckém kraji na 10 let od 1. ledna 2015 a zvítězila ve dvou oblastech:\n\nVozový park je tvořen převážně autobusy značek Karosa, Irisbus a Iveco. Web \"Seznam autobusů\" uvádí v květnu 2013 v evidenci 36 provozních autobusů tohoto dopravce, z toho 18 vozů Irisbus Crossway LE 12M, 9 vozů z řad Karosa C 900 a C 700, 2 vozy SOR CN 12, tři midibusy Iveco Stratos LE 37 (od června 2010 pro nově zaintegrované linky na Znojemsku), dva vozy Irisbus Citelis 12M (z toho jeden plynový) pro MHD Znojmo, 1 vůz Irisbus Crossway 10.6M a 1 vůz MAN Lion's Regio.\n\n"}
{"id": "1001244", "url": "https://cs.wikipedia.org/wiki?curid=1001244", "title": "Obléhání Plzně", "text": "Obléhání Plzně\n\nK obléhání Plzně došlo vícekrát:\n"}
{"id": "1001245", "url": "https://cs.wikipedia.org/wiki?curid=1001245", "title": "French Open 2014 – kvalifikace ženské dvouhry", "text": "French Open 2014 – kvalifikace ženské dvouhry\n\nKvalifikace ženské dvouhry French Open 2014 probíhala před zahájením hlavní soutěže. Postoupilo z ní dvanáct tenistek po výhrách ve třech kvalifikačních kolech.\n\n Irina-Camelia Beguová \"(kvalifikační kolo)\n\n"}
{"id": "1001247", "url": "https://cs.wikipedia.org/wiki?curid=1001247", "title": "Neotantra", "text": "Neotantra\n\nNeotantra, navatantra (sanskrt नव, \"nava\" – nový) či jednoduše tantrický sex, je moderní západní variací tantry související s novými náboženskými hnutími. V původní formě jsou tantrické sexuální praktiky nedílnou součástí širšího duchovního a filosofického směru tantrismu, esoterního proudu uvnitř hinduismu, jehož nauky a praktiky později pronikly také do indického buddhismu a způsobily vznik buddhistické tantry.\n\nTantrický sex je nazýván „cestou“ neboli „odrazovým můstkem“ pro „hledající“, v tantrickém buddhismu nazývané bódhisattva.\n\nSpojuje kult lidského těla s náboženstvím a erotikou. Podle znalců tohoto duchovního směru jde v hinduistickém tantrismu především o uctívání hadí síly, takzvané \"kundaliní\". Jejím zdrojem je sexuální spojení, při kterém dojde podle vyznavačů tantrismu k prolínání mužského a ženského principu, ale také lidské a kosmické energie. Má umožňovat jakési vyšší poznání a mystickou extázi.\n\nV jednom ze staroindických náboženských sloganů se prý praví, že buddhovství sídlí v ženském klíně. Jeho symbolem bývá lotosový květ. Sex provozovaný coby zdroj extáze hraje v některých hinduistických náboženských obřadech významnou roli.\n\nNejde jen o to, že se tantrický sex snaží dospět k vyvrcholení extrémně pomalu, aby se potřeby muže a ženy měly čas sladit. Jde také o to, že partneři vzájemně stupňují své vzrušení i touhu. Zvolna přecházejí od pohledů k dotykům, hlazení a něžnostem. Důležité je také vzájemné sladění dechu, emocí a vůbec duševního naladění.\n\nPři rituální souloži kladou vyznavači tantrického sexu důraz na to, aby při ní nedocházelo k výronu mužova semene. Tantrické techniky a obřady pak umožní, že pár díky tomu dosáhne opakovaných a často i stupňujících se orgasmů.\n\nStaroindické tantrické texty doporučují jako jeden ze způsobů, jak zabránit ejakulaci muže, silný stisk penisu. Nebo techniky, jak ovládat svěrače a svaly pánevního dna.\nZadržování mužského principu a stupňující se vzrušení přispěje pak k tomu, že partneři mají šanci dosáhnout jakéhosi vyššího vytržení mysli. Zmíněné texty kladou důraz také na pohodlí. Zpříjemní prodlužované spojení pohlavních orgánů. Z toho logicky plyne obliba různých poloh s ženou nahoře.\n\nNa prodlužování pohlavního aktu se ze starých asijských náboženství zaměřoval též čínský taoismus. Ten mimo jiné doporučoval, aby partnerka zabránila předčasnému výronu semene důrazným tlakem pěstí na hráz muže. Tedy na oblast mezi konečníkem a šourkem.\n\nTantrický přístup k sexu připomíná i jiná, novější technika soulože bez ejakulace, takzvaná \"karezza\". Propagovali ji hlavně stoupenci sekty Oneida, která působila v 19. století ve Spojených státech. Také v tomto případě měli milenci co nejdéle odkládat vyvrcholení.\n\nPodle \"karezzy\" je potřeba zůstat po zavedení penisu do pochvy v klidu a provádět nanejvýš pomalé frikční pohyby tak, aby nehrozil výron semene. Takové spojení by mělo trvat dostatečně dlouho, tedy alespoň jednu hodinu.\n\nMilenci se mazlí a mají dosáhnout oboustranné sexuální spokojenosti, i když se třeba k ejakulaci vůbec nedostanou. Pohlavní spojení skončí, pokud trvalo dostatečně dlouho, nebo když dojde k ochabnutí penisu. V podání některých autorů jde současně o spirituální a meditativní cvičení. Podobají se těm, která doporučuje tantrické náboženství.\n\nV moderní sexuologii se některé tantrické techniky nebo \"karezza\" mohou uplatnit při léčení předčasné ejakulace. Ta trápí hlavně řadu mladých mužů. Překotný výron semene někdy oddalují uvedené manévry. Ale také to, že se partneři víc soustředí na dlouho trvající prožitky splynutí a mazlení.\n\nZa Tantrické spojení mužské a ženské energie (takzvaný dvojitý plamen). Významným duchovní učitel, guru a mystik Osho neměl se sexuální povahou těchto nauk sebemenší problém a dokázal hovořit o tomto tantrickém spojení. Nemusí jít vždy jen o sexuální spojení. Energie mezi partnery víří, i když se nedotýkají. Může jít o masáže (třeba i celého těla), o vášnivé mazlení, hlazení a vlastně vše, co by partnerům bylo příjemné a blízké. Osho vždy zdůrazňoval, že toto spojení není jen pouhý sex. Sex by podle něj měl člověka vést „od nižšího k vyššímu, ze tmy do světla od reálného k reálnému“.\n\nProto v nadpisu není sex, nejde o sex, ale sdílení. Toto sdílení Osho popsal velmi důkladně, a odkazy na toto spojování lze najít i ve starých indických písmech od Véd, Upanišad, přes Mahábháratu, buddhistické texty, tantrické texty atd. Hlavním pojítkem mezi těmito spisy a Oshem je znatelný, neuvádějí to jako sex nebo soulož, ale jako ohromné sdílení energií.\n\nOsho uvádí že pokud milenci dokáží od začátku předehry která je velmi důležitá jak pro ženu tak i pro muže je důležité v mysli ve své vlastní mysli zůstat „pozorovatelem“. Jak by to v praxi vypadalo při milování tu nejsou dvě, ale čtyři osoby. „Žena a svědek uvnitř“, „muž a svědek uvnitř“. Také je důležité, že tito „svědci“ nemají žádné vibrace toho, co je dobré a co je špatné. Oba „pozorovatelé“ dělají to, co již vyplývá ze slova „pozorovatel“, nesoudí co muž dělá se ženou, ani co žena dělá s mužem, jen tiše pozoruje. Nevměšuje se do toho, co muž se ženou dělají, jen to vnímají a pozorují. Z vlastní zkušenosti vím, že to funguje, v sexu je cosi božského, a přesně jak Osho řekl, pochopení tantry (sexu) může být pro lidi v této době dosti zásadní. \n\n\n"}
{"id": "1001253", "url": "https://cs.wikipedia.org/wiki?curid=1001253", "title": "ZyXEL", "text": "ZyXEL\n\nZyXEL () je tchajwanská firma vyrábějící zejména síťový hardware, například modemy nebo směrovače. Byla založena v roce 1989 a jejím hlavním sídlem je Sin-ču na Tchaj-wanu. Své produkty distribuuje ve více jak 150 zemích světa na pěti kontinentech.\n\nFirma má přes 1500 zaměstnanců pracujících po celém světě.\n\nZnačnou část modemů vytváří jako OEM pro konkrétní poskytovatele internetového připojení. Spolupracuje s distributory, telekomunikačními společnostmi, poskytovateli internetového připojení (ISP) i s malými a středně velkými prodejci jejich produktů.\n\n1988 - Zyxel zakládá Dr. Shun-I Chu, začíná podnikat ve městě Taoyuan na Tchaj-wanu. Dr. Chu si pronajímá kancelář v Taoyuan jako svou laboratoř a vyvíjí analogový modem.\n\n1989 - Ředitelství firmy je založeno do Hsinchu Science Park, Tchaj-wan.\n\n1992 - Vytvořen světově první integrovaný čip hlas/fax/modem.\n\n1995 - Vytvořen světově první ISDN modem.\n\n2004 - Vytvořena světově první ADSL2+ gateway.\n\n2005 - Vytvořen světově první přenosný osobní firewall.\n\n2009 - Vytvořen světově první gigabitový prvek a řešení IPv6 pro Telco koncové přípojky.\n\n2010 - Připravena světově první studie o uhlíkové stopě na produktech VDSL2 CPE.\n\n2014 - Vytvořen světově první čip UMTS 802.11ac kompatibilní s mobilními zařízeními.\n\n2016 - Získáno ocenění pro firmu patříci mezi nejlepší světové značky z Tchaj-wanu.\n\n2017 - Keenetic byl představen jako samostatná značka.\n\n"}
{"id": "1001255", "url": "https://cs.wikipedia.org/wiki?curid=1001255", "title": "Miloslav Mečíř (1988)", "text": "Miloslav Mečíř (1988)\n\nMiloslav Mečíř (* 20. ledna 1988 Bratislava) je slovenský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do června 2014 šest titulů ve dvouhře a dva ve čtyřhře.\n\nNa žebříčku ATP byl ve dvouhře nejvýše klasifikován v listopadu 2013 na 206. místě a ve čtyřhře pak v listopadu 2010 na 282. místě.\n\nNa nejvyšší grandslamové úrovni debutoval v hlavní soutěži French Open 2014, kde zvládl kvalifikaci.\n\nVe slovenském daviscupovém týmu neodehrál do roku 2015 žádné utkání.\n\nJeho otcem je bývalý čtvrtý tenista světa Miloslav Mečíř, který se stal olympijským vítězem na Soulských hrách 1988.\n\nNa juniorském kombinovaném žebříčku ITF byl nejvýše klasifikován na konci března 2006, když mu patřila 83. příčka. V letech 2008, 2009 a 2010 vyhrál s oddílem TK Slovan Bratislava mistrovství smíšených družstev Slovenska.\n\nK sezóně 2014 se pohyboval výhradně na nižších okruzích ATP Challenger Tour a Futures. V kvalifikaci mužské dvouhry US Open 2013 skončil ve druhém kole na raketě Japonce Go Soedy. Na vídeňské události ATP Tour prošel tříkolovou kvalifikací Erste Bank Open. V prvním utkání hlavní soutěže pak zdolal 51. hráče žebříčku Pabla Andújara ze Španělska 7–5 a 6–4. V osmifinále však vypadl se zkušenou světovou dvanáctkou a druhým nasazeným Tommym Haasem po nezvládnutých koncovkách obou setů 5–7 a 6–7.\n\nV kvalifikaci French Open 2014 si postupně poradil se Španělem Enriquem Lópezem Pérezem, tureckým hráčem Marselem İlhanem a sedmým nasazeným Američanem Timem Smyczekem.\n\n"}
{"id": "1001262", "url": "https://cs.wikipedia.org/wiki?curid=1001262", "title": "Kamaldulská bible", "text": "Kamaldulská bible\n\nKamaldulská bible (v originále \"Swaté Biblia Slowénské aneb Pisma Swatého Částka I a II\") je historicky první překlad bible do slovenštiny (tzv. kamaldulská slovenština) z poloviny 18. století.\n\n\"Swaté Biblia Slowénské aneb Pisma Swatého Částka I, Která w sebe obsahuge Starého Testamenta Zákon, a Zákona Historiu: Pět knih Moyžjssowýcg, Knihi Yózue, Yudikum, Ruth, Kralowské, Paralipomenon, Ezdrassowe, Tobiassowe, Yudith, Ester, Yob, Žalmi Dawidowé, Knihi Prislow, Ekklesyastej, Pjsňe, Ssalomúnowé, Knihi Mudrosti, a Syrách; Částka II, Která v sebe obsahuge Prorokú, Knihi Machaběgské a celý Testament nowý\"\n\nBiblický překlad vznikl v prostředí mnichů kamaldulského řádu buď v Červenom Kláštore nebo v Nitře. Za autora, či jednoho z autorů, překladu je považován mnich Romuald Hadbávný. Překlad biblického textu vychází z latinského vulgátního textu s přihlédnutím k originálním jazykům a dřívějším překladům do češtiny a polštiny. Ve svém textu používá výrazy běžné hovorové řeči té doby s převažujícími západoslovenskými prvky a některými slovy, převzatými z tzv. kralické češtiny. Poznámkový aparát je v latině. Originál překladu pochází z doby před rokem 1756. Dochován je dvousvazkový přepis z let 1756-1760, uložený v archivu trnavského arcibiskupství. \n\nZačátkem 21. století byla v Německu pořízena dvousvazková faksimile.\n\n\n"}
{"id": "1001265", "url": "https://cs.wikipedia.org/wiki?curid=1001265", "title": "Mistrovství světa v ledním hokeji 2015 (Divize II)", "text": "Mistrovství světa v ledním hokeji 2015 (Divize II)\n\nII. divize Mistrovství světa v ledním hokeji 2015 se hrála v islandském Reykjavíku (skupina A) a v jihoafrickém Kapském Městě (skupina B). Obě skupiny se hrály od 13. do 19. dubna 2015.\n\nSkupiny A a B nebyly rovnocenné a mezi nimi se postupovalo a sestupovalo. V každé skupině hrálo 6 týmů, které se utkaly navzájem každý s každým. První tým ze skupiny A postoupil do skupiny B I. divize, poslední tým ze skupiny A sestoupil do skupiny B. První tým ze skupiny B postoupil do skupiny A, poslední tým sestoupil do III. divize.\n\n"}
{"id": "1001267", "url": "https://cs.wikipedia.org/wiki?curid=1001267", "title": "Mistrovství světa v ledním hokeji 2015 (Divize III)", "text": "Mistrovství světa v ledním hokeji 2015 (Divize III)\n\nIII. divize Mistrovství světa v ledním hokeji 2015 se hrála v tureckém İzmiru od 5. do 14. dubna 2015.\n\nV divizi III hrálo 7 týmů, všechny se utkaly každý s každým. První tým postoupil do skupiny B II. divize.\n\nV Mistrovství světa v ledním hokeji 2015 (Divize III) konaném v Turecku zvítězila Severokorejská hokejová reprezentace.\n\n"}
{"id": "1001269", "url": "https://cs.wikipedia.org/wiki?curid=1001269", "title": "Korana", "text": "Korana\n\nKorana je řeka v Bosně a Hercegovině a Chorvatsku. Pramení v oblasti Plitvických jezer, kde vytváří síť jezer a kaňonů. Teče zejména severozápadním směrem a ve městě Karlovac na území Chorvatska ústí do řeky Kupa. Dlouhá je 144 km a její povodí má rozlohu 2 595 km.\n\nU soutoku Slunjčice a Korany se nacházejí vodopády \"Rastoke\" a řeka tvoří hlavní zdrojnici jezer v Národním parku Plitvická jezera.\n"}
{"id": "1001271", "url": "https://cs.wikipedia.org/wiki?curid=1001271", "title": "Katedrála Narození Panny Marie (Sarajevo)", "text": "Katedrála Narození Panny Marie (Sarajevo)\n\nChrám Narození Přesvaté Bohorodičky je katedrála Srbské pravoslavné církve, která se nachází v centru hlavního města Bosny a Hercegoviny, Sarajevu. Patří mezi největší chrámy Srbské pravoslavné církve na Balkánském poloostrově.\n\nKatedrála začala být budována ještě v časech turecké okupace Bosny a Hercegoviny. Základní kámen katedrály byl položen v roce 1859 a stavba trvala téměř 11 let. Chrám byl vysvěcen dne 20. července 1872 na svátek svatého Eliáše (Ilji). Kompletně byla dokončena v roce 1874. Stavba byla financována z darů pravoslavných věřících z města, ale i z darů věřících obchodníků z Bělehradu, Terstu, Vídně či Dubrovníku. Během války v Bosně a Hercegovině byla poškozena a po válce v roce 1996 začala její obnova.\n\nKatedrála byla postavena podle projektu známého mistra ortodoxní architektury Andreje Damianova. Má tvar baziliky s třemi loděmi a pěti kupolemi. Její šířka je 22,5 metru a délka 37 metrů. Novobarokní zvonice má výšku 45 metrů. Ikony přinesl Archimandrite Sava Kasanović v roce 1873 z Ruska a jsou pozlacené.\n\n"}
{"id": "1001273", "url": "https://cs.wikipedia.org/wiki?curid=1001273", "title": "České studio (divadlo)", "text": "České studio (divadlo)\n\nČeské studio, byla divadelní společnost moderního směru založená v roce 1924 v Brně režisérem Vladimírem Gamzou.\n\nSpolečnost sestavil Vladimír Gamza ve spolupráci s Josefem Bezdíčkem, na kterého byla vystavena koncese. Patronem studia se stal bývalý dramaturg brněnského Národního divadla, básník a spisovatel Jiří Mahen. Soubor byl složen z 12 mladých herců, především absolventů pražské a brněnské konzervatoře (E. Hráská, I. Kubásková, J. Švabíková, V. Očásek a další). České studio se stalo putovním divadlem, působícím především na Moravě. Režiséry byli Gamza a Bezdíček. Gamza se snažil v souboru uplatňovat po ruském vzoru kolektivní metody tvůrčí práce. Ve studiu Gamza dovedl k realizaci i svůj umělecký zájem o jevištní konstruktivismus, v tu dobu uplatňovaný např. v Praze Jiřím Frejkou a jeho skupinou konzervatoristů. V tomto pojetí uvedlo studio například Langerovu \"Periferii\".\n\n\nPřestože České studio na konci roku 1924 nabízelo již 28 her, z toho 10 původních českých novinek, zaniklo po jedné sezóně působení. Gamza se ještě pokusil v červnu 1925 spojit České studio s divadelní skupinou E. A. Longena při Zöllnerově společnosti, nově vzniklý soubor byl pojmenován Sečesteal (zkratka slov „Spojené ensembly Českého studia E. A. Longena“). Zahájil činnost v Kolíně a působili v něm mj. E. A. Longen, X. Longenová, J. Bezdíček, V. Očásek, E. Hráská, I. Kubásková a S. Machov. Soubor měl na programu především hry Longenova repertoáru z Revoluční scény a Rokoka. Rozdílné temperamenty anarchistického Longena a niterně založeného Gamzy vedly k tomu, že skupina po několika týdnech zanikla. Po zániku souborů působil Gamza v letech 1925–6 v divadle na Kladně a na konci roku 1926 založil v Praze Umělecké studio.\n\n"}
{"id": "1001274", "url": "https://cs.wikipedia.org/wiki?curid=1001274", "title": "ND Mura 05", "text": "ND Mura 05\n\nNogometno Društvo Mura 05 byl slovinský fotbalový klub sídlící ve městě Murska Sobota. Klub byl založen v roce 2005, zanikl v roce 2013 po vyhlášení bankrotu.\n\n"}
{"id": "1001288", "url": "https://cs.wikipedia.org/wiki?curid=1001288", "title": "SS Milazzo", "text": "SS Milazzo\n\nSocietà Sportiva Milazzo byl italský fotbalový klub sídlící ve městě Milazzo. Klub byl založen v roce 1937. Po dlouhém období v nižších soutěžích postoupilo Milazzo v průběhu tří let z Promozione až do Lega Pro Seconda Divisione. V první sezóně v Lega Pro Seconda Divisione se hlavně díky dobré druhé polovině soutěže podařilo Milazzu skončit na třetím místě. Klub zanikl v roce 2013 kvůli své špatné finanční situaci.\n\n"}
{"id": "1001292", "url": "https://cs.wikipedia.org/wiki?curid=1001292", "title": "Gerhard Richter", "text": "Gerhard Richter\n\nGerhard Richter (* 9. února 1932, Drážďany) je německý malíř a vizuální umělec žijící v Kolíně nad Rýnem. Maluje obrazy abstraktní i hyperrealistické, odmítá tvořit jediným stylem. Často kombinuje malbu s fotografií. Roku 1995 získal Wolfovu cenu za umění, o dva roky později cenu Praemium Imperiale. Patří k nejdražším žijícím malířům.\n\nNarodil se v Drážďanech, otec byl učitelem, matka knihkupkyní (její otec byl pianista). V roce 1934 se jeho rodina přestěhovala do malého města Reichenau (dnes Bogatynia). Aby si udržel místo učitele, otec vstoupil do nacistické strany, Gerhard byl od roku 1942 členem nacistické dětské organizace Deutsches Jungvolk; otec však nikdy nebyl aktivním nacistou. \n\nBěhem druhé světové války byl otec povolán do Wehrmachtu, bojoval na východní i západní frontě, po válce byl v americkém zajetí, ze kterého se vrátil v roce 1946. V roce 1943 matka rodinu přeštěhovala do obce Waltersdorf (dnes součást Großschönau, na hranicích s Českou republikou). \n\nV roce 1948 ukončil Gerhard studia na vyšší obchodní škole v Žitavě. Během studia navštěvoval večerní kurzy malířství. Rok nato získal zaměstnání v tamní reklamní agentuře. Začal malovat plakáty pro komunistickou stranu, která byla tehdy na východě Německa (pozdější NDR) rozhodující silou. Tím se z něj stal profesionální grafik. V roce 1950 začal pracovat jako malíř kulis v městském divadle, byl však propuštěn, když odmítl vymalovat schodiště.\n\nPo propuštění z divadla podal v roce 1950 přihlášku ke studiu na Akademii v Drážďanech, byl však odmítnut kvůli buržoaznímu původu a bylo mu doporučeno pracovat pro státní společnost, čímž by zvýšil své šance k přijetí v budoucích letech. Začal proto pracovat jako malíř pro textilku v Žitavě. \n\nV roce 1951 byl již na Akademii v Drážďanech přijat, a proto se do rodného města přestěhoval. Ve škole, kde od roku 1953 studoval obor nástěnná malba, se seznámil se svou budoucí první manželkou Marianne (zvanou Ema). Roku 1956 školu absolvoval nástěnnou malbou s názvem \"Radost ze života\", umístěnou v Německém muzeu hygieny (Deutsche Hygiene-Museum) v Drážďanech. (Později, po Richterově emigraci z NDR, byla přemalována). Po vystudování, v letech 1957–1961, působil Richter jako asistent na akademii a maloval nástěnné malby na zakázku. \n\nJako režimní umělec měl Richter možnost cestovat do ciziny a poznávat nové směry, které se prosazovaly na tehdejší umělecké scéně. V roce 1959 navštívil v západoněmeckém Kasselu výstavu moderního umění documenta II, kde ho zvláště zaujaly obrazy Jacksona Pollocka a Ernsta Wilhelma Naye. Navštívil také Hamburk a Mnichov a několik dní pobýval v Paříži. Kromě toho ho jeho teta, žijící v západním Německu, zásobovala výstavními katalogy, kulturními časopisy a knihami o soudobém umění.\n\nV březnu 1961 spolu s manželkou emigroval. Nejprve sám cestoval jako turista do Sovětského svazu; vzal si sebou o trochu více zavazadel, které pak při návratu uložil na nádraží v Západním Berlíně. Poté se vrátil do Drážďan za manželkou, prodal svého trabanta a druhý den je kamarád odvezl do Berlína. Zde přejeli S-Bahnem do Západního Berlína, což bylo ještě tehdy možné, neboť berlínská zeď byla postavena až o dva měsíce později. Nemohl si tedy s sebou vzít ani žádné své obrazy, měl pouze album s jejich fotografiemi.\n\nV NSR se usadili v Düsseldorfu. Zde začal studovat na Kunstakademie Düsseldorf, kde získal dvouleté stipendium. Tato škola byla v té době líhní avantgardních umělců, proto si ji Richter vybral. Ve třídě, kterou vedla přední osobnost německého informelu Karl Otto Götz, se spřátelil se Sigmarem Polkem a Konradem Luegem-Fischerem. Později se k nim připojil i další německý malíř Blinky Palermo. Společně roku 1963 založili parodicky myšlenou uměleckou skupinu Kapitalistický realismus. Veřejnost v Düsseldorfu měla možnost shlédnout tvorbu skupiny hned v roce jejího ustavení, a to ve skladu obchodního domu s nábytkem Berges. Měla název \"Život s Popem. Demonstrace pro kapitalistický realismus\". Jak už název napovídá, byla skupina silně ovlivněna americkým a britským pop artem.\n\nRoku 1964 Richter studia na Akademii dokončil. V témže roce měl v galerii Alfreda Schmely v Düsseldorfu svou první samostatnou výstavu. Kritika ji přijala dobře. Svými fotografickými obrazy se Richter v Německu brzy prosadil. Roku 1967 získal v Recklinghausenu cenu Junger Westen, spojenou s finančním ohodnocením, a také se stal hostujícím docentem na Akademii v Hamburku. Jeho rostoucí – už i mezinárodní – renomé se projevilo v profesurách a hostujících profesurách na dalších pedagogických ústavech zaměřených na výtvarné umění: 1971 na düsseldorfské akademii (až do roku 1994), 1978 na Nova Scotia College of Art and Design v Halifaxu v Kanadě, 1988 na Städelschule ve Frankfurtu nad Mohanem. \n\nUž jako renomovaný výtvarník vystavoval v nejprestižnějších galeriích a výstavních akcích na světě: na Benátském bienále (poprvé 1972), Guggenheimově muzeu v New Yorku (poprvé 1969, kolektivní), documentě v Kasselu (poprvé 1972), Tate Gallery v Londýně (prvně 1991), Centre Georges Pompidou v Paříži (1977), Muzeu moderního uměn v New Yorku, Albertině ve Vídni a mnoha dalších. Roku 1973 prvně samostatně vystavoval v USA, a to v Reinhard Onnasch Gallery na Manhattanu.\n\nDcera Gerharda Richtera a jeho manželky Marianne jménem Betty se narodila v roce 1966. V roce 1982 se však manželé rozvedli. Ještě téhož roku si Richter vzal svou žačku, sochařku jménem Isa Genzken; manželství trvalo jedenáct let. Jeho třetí manželkou je od roku 1995 malířka Sabine Moritz (* 1969), jeho poslední žákyně před penzionováním. Pár má tři společné děti. Od roku 1983 žije Richter v Kolíně nad Rýnem.\n\n Richterova raná tvorba byla ovlivněna informelem. To byl umělecký směr vzniklý ve Francii po 2. světové válce. Jeho podstatou bylo, že odmítal všechny klasické formální a kompoziční principy stejně tak jako geometrickou abstrakci. Poté, co se seznámil s tvorbou Roye Lichtensteina, začal v roce 1962 malovat fotografické obrazy. Ty byly odvozeny z fotografií, samostatných i novinových, často s provokativními a nekonvenčními náměty. V polovině 60. let své tematické zaměření obohatil o předměty každodenní potřeby (např. lustr, držák na toaletní papír), zpracované v neosobním, iluzivním stylu. Ve 2. polovině 60. let, ve snaze vyloučit ze své tvorby subjektivitu, vytvářel obrazy, jejichž obsahem byly náhodně vybrané barevné pásky nebo čtverečky (\"192 barev\", 1966). Od konce 60. let přešel Richter k velice osobní formě abstraktního umění. Začal malovat monochromatické \"šedé obrázky\", které byly částečně odrazem jeho pocitů v době vietnamské války. Expresivní použití barvy v těchto pracích bylo později kombinováno s mnohem jasnější paletou v pracích jako \"Váza\" (1984). Ačkoli fotografie v této době nehrála u Richtera už žádnou přímou roli, některé jeho abstraktní kompozice byly odvozeny z velkých fotografií jeho vlastních menších náčrtů, opět kombinujících subjektivní vlastnosti malby s mechanickým procesem fotografie.\n\nRichter dokázal spojit technické schopnosti malíře s intelektuální přísností, které ho zařadily mezi nejinovativnější umělce poválečného období. K pochopení Richterova nezařaditelného, mnohovrstevnatého umění může napomoci jeho výrok o abstraktním umění: \"Abstraktní obrazy jsou fiktivní modely, protože znázorňují skutečnost, kterou ani nevidíme, ani nemůžeme popsat, na jejíž existenci můžeme ale usuzovat. Označujeme ji negativními pojmy: ne-známé, ne-pochopitelné, ne-konečné a líčili jsme ji už tisíc let v náhradních obrazech jako nebe, peklo, bohy a ďábly. Díky abstraktnímu malířství jsme si vytvořili lepší možnost přiblížit se k neviditelnému, nepochopitelnému, protože s naprosto přímou názorností, tedy všemi prostředky umění, líčí ´nic´.\"\n\nRoku 2012 se jeho abstraktní obraz z majetku hudebníka Erica Claptona prodal za 21,3 milionů liber, čímž se stal historicky nejdražším prodaným obrazem od žijícího umělce. V roce 2015 se jeho abstraktní obraz z roku 1986 prodal na aukci v Sotheby's za 30,4 mil. britských liber (asi 1,1 mld. Kč), čímž se zařadil mezi nejdražší žijící malíře.\n\nVe středu dne 8. března 2017 večer v Londýně na aukci byl prodán obraz \"Eisberg\" (Ledovec) za částku 20,4 milionů eur (v přepočtu asi 551,3 milionů korun). Jedná se o dosud nejdražší vydraženou krajinomalbu na světě. Olejomalba z roku 1982 o rozměrech 101 x 151 centimetrů zobrazuje vodní plochu s plujícím ledovcem. V roce 2006 byl v Drážďanech otevřen Archiv Gerharda Richtera.\n\nV České republice je trvale umístěn jeho obraz \"Strýček Rudi\" (\"Onkel Rudi\") z roku 1965, který v roce 1967 ještě jako ne příliš známý umělec daroval Památníku Lidice. Jde patrně o nejdražší dílo žijícího umělce v České republice. Roku 2011 vystavila Galerie Rudolfinum v rámci skupinové výstavy \"Já, bezesporu\" Richterových \"48 portrétů.\" V roce 2016 se začalo mluvit o Richterově pražské retrospektivě. Konala se v dubnu až září 2017. Pořadatel, Národní galerie Praha, ji neumístil do původně plánovaného Veletržního paláce, nýbrž do Paláce Kinských.\n\n\n\n"}
{"id": "1001325", "url": "https://cs.wikipedia.org/wiki?curid=1001325", "title": "FC Maramureș Universitar Baia Mare", "text": "FC Maramureș Universitar Baia Mare\n\nFotbal Club Maramureş Universitar Baia Mare byl rumunský fotbalový klub sídlící ve městě Baia Mare. Klub byl založen v roce 2010 jako pokračovatel slavného FC Baia Mare. Rozpuštěn byl v roce 2013 po sestupu z Ligy II.\n\n\n"}
{"id": "1001344", "url": "https://cs.wikipedia.org/wiki?curid=1001344", "title": "Romuald Hadbávný", "text": "Romuald Hadbávný\n\nRomuald Hadbávný, OSBCam.,mnich kamaldulského řádu, byl překladatelem, kterému se připisuje autorství, či alespoň podíl na prvním překladu Bible do slovenského jazyka – Bibli Kamaldulské.\n\nNarodil se v obci Jánovce v tehdejších Horních Uhrách, dnešním Slovensku. Vstoupil do řádu kamaldulů v Červenom Kláštore. Nabyl značného vzdělání a působil jako zapisovatel konventní kapituly. Tradičně se mu připisuje autorství tzv. Kamaldulské Bible, prvního překladu biblického textu do starého slovenského jazyka, blízkého \"\"kralické češtině\"\". Není jasné, zda je celý překlad jeho dílem, či zda se na něm pouze podílel spolu s jinými mnichy. Rovněž je mu připisováno autorství slovensko-latinského slovníku, který je prvním pokusem o kodifikovanou slovenštinu. Jinak není o Hadbávného životě známo mnoho. Zemřel ve svém klášteře v srpnu roku 1780.\n\n\n"}
{"id": "1001345", "url": "https://cs.wikipedia.org/wiki?curid=1001345", "title": "Riegerův model vývoje skupiny", "text": "Riegerův model vývoje skupiny\n\nRiegerův model vývoje skupiny je model skupinového vývoje, jehož autorem je Zdeněk Rieger, český psychoterapeut, který se zabývá výzkumem skupinové dynamiky. Model vychází z jeho dlouholeté praxe ve skupinové a rodinné psychoterapii.\n\nCelý model je popsán v jeho knize \"Loď skupiny: inspirace pro současné i budoucí lodivody ve skupinové terapii\". I když se jedná o model vytvořený na základě výzkumu psychoterapeutické skupiny, je přesto aplikovatelný na jakýkoliv typ skupiny, můžeme s jeho pomocí analyzovat i vývoj skupin na zážitkových kurzech, vývoj školních tříd i pracovních kolektivů. Procesy skupinové dynamiky se ve všech skupinách odehrávají podobně.\n\nRiegerův model je jeden z mnoha různých modelů skupinové dynamiky, které můžeme najít. V porovnání s modelem B. Tuckmana (nejznámější z modelů) je podrobnější. Zaobírá se detailně jednotlivými vývojovými fázemi psychoterapeutické skupiny. Tuckmanův model se zaobírá pěti fázemi vývoje skupiny, Rieger jich proti tomu popisuje sedm. Oba dva modely se však shodují na lineárním vývoji skupiny, tedy že vývoj postupuje stále kupředu, není možné, aby skupina nějakou fázi přeskočila, nebo se ve svém vývoji vracela.\n\nModel se skládá ze sedmi vývojových fází: \"rozhodování, orientace, sdružování, podléhání, konfrontace, objevování a uvolnění.\"\n\nTento model lineárního vývoje skupiny je možné kombinovat s nelineárním Třífaktorovým modelem Cassidové, který pokrývá způsoby skupinového řešení problémů.\n\n"}
{"id": "1001346", "url": "https://cs.wikipedia.org/wiki?curid=1001346", "title": "NK Ivančica", "text": "NK Ivančica\n\nNogometni klub Ivančica byl chorvatský fotbalový klub sídlící ve městě Ivanec. Klub byl založen roku 1934. Hřištěm klubu byl stadion s názvem Gradski stadion Ivanec s kapacitou 1 500 diváků. Klub zanikl po 79 letech existence v roce 2013.\n\n"}
{"id": "1001347", "url": "https://cs.wikipedia.org/wiki?curid=1001347", "title": "FC Fidene", "text": "FC Fidene\n\nFootball Club Fidene byl italský fotbalový klub sídlící v hlavním městě Řím. Klub byl založen v roce 1963. V létě 2013 klub nepodal přihlášku pro následující ročník Serie D a byl poté následně rozpuštěn.\n"}
{"id": "1001348", "url": "https://cs.wikipedia.org/wiki?curid=1001348", "title": "Lightning (konektor)", "text": "Lightning (konektor)\n\nLightning \"(česky Blesk)\" je výhradně digitální počítačová sběrnice, uvedená firmou Apple Inc. jako nástupce kombinovaného A/D 30-pinového konektoru, používaného pro připojení mobilních zařízení této firmy (iPhone, iPad, iPod) k hostitelskému počítači, externímu monitoru, fotoaparátu, nabíječce apod. \"Lightning\" je mnohem kompaktnější než jeho předchůdce, mezi jeho výhody také patří možnost vložit jej do zařízení z obou stran. Na trh byl uveden roku 2012 na iPhonu 5, poslední iPhone s 30pinovým konektorem byl model 4S.\n\nKonektor \"Lightning\" byl představen 12. září 2012. U všech později uvedených zařízení s iOSem nahrazuje starší 30pinový konektor.\n\nNa začátku června 2014 uvolnila firma Apple novou specifikaci programu \"Made-For-iPhone/iPad/iPod\", podle které počítá s tím, že by konektor Lightning mohla přizpůsobit i pro přenos audia (digitální stereo výstup a mono vstup, obojí na 48 kHz). Jelikož Apple o měsíc dříve koupil společnost Beats by Dr. Dre, která se výrobou sluchátek zabývá, lze předpokládat, že první sluchátka s konektorem Lightning budou této značky. K iPhonu 7 Apple kvůli absenci 3,5mm konektoru jack dodává sluchátka \"EarPods\" s konektorem Lightning. \n\n\"Lightning\" je 9pinový (8 kontaktů plus vodivý obal připojen na stínění) konektor, který přenáší digitální signál a elektrické napětí. Může být připojen do zařízení oboustranně. Apple nabízí redukce mezi ním a starším 30pinovým konektorem, nebo i mezi Lightning a Micro USB. \n\n\n\n\"Konektor Lightning mají všechna zařízení iPad mini.\"\n\n\n\n"}
{"id": "1001349", "url": "https://cs.wikipedia.org/wiki?curid=1001349", "title": "Obousměrné zpoždění", "text": "Obousměrné zpoždění\n\nObousměrné zpoždění ( ) v telekomunikacích je doba, která uplyne od vyslání signálu z jedné komunikující stanice na druhou po návrat potvrzení zpátky na první stanici.\n\n\n\nU síťových spojů, které mají velkou přenosovou kapacitu a velké obousměrné zpoždění, může být v každém okamžiku velké množství dat (rovné součinu přenosové rychlosti a zpoždění) „na cestě“. Takové linky nazývané vyžadují speciálně navržené protokoly. Příkladem je volba pro škálování TCP okénka.\n\nPro odhad obousměrného zpoždění se v TCP původně používal vzorec:\n\nKde α je konstantní váhový faktor (0 ≤ α < 1). Volba hodnoty α blízké číslu 1 způsobuje, že vážený průměr je imunní k rychlým změnám obousměrného zpoždění (pokud například došlo k velkému zpoždění posledního segmentu). Volba hodnoty α blízké číslu 0 způsobuje, že vážený průměr velmi rychle reaguje na změny zpoždění.\n\nTento vzorec upravuje Jacobsonův-Karelsův algoritmus pro předcházení zahlcení, který bere v úvahu také směrodatnou odchylku.\n\nVypočítané RTT se při příštím výpočtu použije jako Old_RTT.\n\n\n"}
{"id": "1001350", "url": "https://cs.wikipedia.org/wiki?curid=1001350", "title": "FC Delta Tulcea", "text": "FC Delta Tulcea\n\nFotbal Club Delta Tulcea byl rumunský fotbalový klub sídlící ve městě Tulcea. Byl založen v roce 2005, zanikl v roce 2013.\n\n\n\n"}
{"id": "1001351", "url": "https://cs.wikipedia.org/wiki?curid=1001351", "title": "ASD Casciana Pelli Sport", "text": "ASD Casciana Pelli Sport\n\nAssociazione Sportiva Dilettantistica Casciana Pelli Sport byl italský fotbalový klub sídlící ve městě Casciana Terme. Klub byl založen v roce 2011. V létě 2013 klub nepodal přihlášku pro následující ročník Promozione a byl poté následně rozpuštěn.\n"}
{"id": "1001352", "url": "https://cs.wikipedia.org/wiki?curid=1001352", "title": "Skalice (zámek)", "text": "Skalice (zámek)\n\nSkalice je zámek postavený ve stejnojmenné obci nedaleko Znojma. V současné době se v jeho prostorách nachází domov pro seniory. Objekt je chráněn jako kulturní památka České republiky.\n\nV roce 1624 byla obec Skalice prodána jejím majitelem Janem z Lipé, bítovské větvi pánu Jankovských z Vlašimi. První doklady o existenci skalického zámku jsou ve vrchnostenských účtech z let 1633 – 1657. Na místě dnešního zámku stála pravděpodobně tvrz, založená pravděpodobně v první polovině 16. století prvními příslušníky rodu Jankovských z Vlašimi na Skalici. Poloha Skalice měla pro Jankovské velkou výhodu. Nachází se nedaleko Brna, kam velice často páni z Vlašimi cestovali. Výstavbě zámku věnovali velkou péči. Původně se jednalo o jednopatrovou, čtyřhrannou budovu, která měla 25 místností (18 místností pro feudála, 7 pro sloužící). V roce 1736 zemřel poslední mužský člen rodu Jankovských (Maxmilián Arnošt II. z Vlašimi) a o majetek, jehož byla obec Skalice a zámek součástí, se strhly mezi příbuznými rody spory. Ty se vyřešily až v roce 1755 zásahem císařovny Marie Terezie, která dědictví uznala ve prospěch rodu Daunů.\n\nDo podoby ve které se nachází dnes, nechal zámek přestavět v letech 1831-1839 hrabě František Daun. Dal zbořit původní zámeckou kapli sv. Víta a znovu ji postavil a stavebně začlenil do severního křídla zámku, který úpravami získal empírový vzhled. Kolem šlechtického sídla vznikl zámecký park o rozloze 3 hektary. V zámeckém parku se nachází kamenná kašna se sousoším dvou delfínů, která pochází z druhé poloviny 18. století.\n\nRod Daunů vymřel roku 1904 po meči smrtí hraběte Otakara Dauna. Zámek s obcí zdědil rakouský rod Haugwitzů. Ti se ale o něj nestarali, jen pronajali statek, který se zde nacházel. Po vzniku Československé republiky se posledním šlechtickým vlastníkem stal baron Heinrich Barrata von Dragono. Nejednalo se o dobrého hospodáře. Díky finančním problémům přišel skoro o všechen majetek. Zůstal mu jen zámek, který byl roku 1945 zkonfiskován.\n\nBudova i s přilehlým parkem byl ve vlastnictví obce Skalice až do roku 1954, kdy se stala majetkem České katolické charity, ta zde zřídila Domov pro přestárlé ženy. V roce 1960 přechází správa zámku pod ONV – odbor sociálních věcí. Název ústavu je změněn na Domov důchodců. Další změna nastává roku 1993, kdy je zřízen právní subjekt Domov důchodců Skalice, zřizovatelem je Okresní úřad Znojmo.\n\nOd roku 2003 je zřizovatelem Domova důchodců ve Skalici krajský úřad Jihomoravského kraje. V lednu 2007 změněn název na Domov pro seniory Skalice, příspěvková organizace. V roce 2001 byla dokončena výstavba Provozní a obytné budovy a na konci roku roku 2007 byl přistavěn kuchyňský blok s dvoupodlažním pavilonem. Součástí úprav byla i modernizace budovy zámku, kde byl zřízen Domov pro seniory se zvláštním režimem.\n\nVeřejnost nemá do zámku umožněn přístup. Z veškerého vybavení se nic nezachovalo. Po konfiskaci bylo zařízení rozkradeno a rozebráno. Zámecký park je volně přístupný. Jeho dominantou je mohutný platan javorolistý měřící 35 metrů.\n\n\n"}
{"id": "1001353", "url": "https://cs.wikipedia.org/wiki?curid=1001353", "title": "Jiří Špét", "text": "Jiří Špét\n\nJiří Špét (25. září 1928 Praha – 29. květen 2012) byl český historik, muzeolog, pedagog, redaktor, dlouholetý člen Historického klubu a Společnosti přátel starožitností.\n\nV letech 1939 až 1947 studoval na žižkovském gymnáziu. V roce 1951 absolvoval na Filozofické fakultě Karlovy univerzity, obor čeština-dějepis. V následujícím roce obhájil svou disertační práci na téma \"Vědecké působení Antonína Rezka (Studie literárně historická)\". V průběhu let 1951 až 1962 byl středoškolským profesorem na školách v Damníkově, Chrudimi, Chotěboři a od roku 1954 Praze. V roce 1962 se stal odborným pracovníkem Muzea tělesné výchovy a sportu v Praze. V období 1963 až 1972 pracoval jako vědecký pracovník Národního muzea a zástupce ředitele Ústředního muzeologického kabinetu. V roce 1967 úspěšně obhájil svou kandidátskou práci. Od roku 1972 až 1990 působil na Ministerstvu kultury jako referent pro muzejnictví.\n\nVěnoval se také pedagogické činnosti v oboru muzeologie: v letech 1968 až 1990 vyučoval na pomaturitním studiu organizovaném Národním muzeem v Praze muzejnictví a konzervátorství, od roku 1975 až do roku 1995 přednášel na katedře muzeologie brněnské Masarykovy univerzity. Účastnil se též aktivně výuky v rámci Mezinárodní letní školy muzeologie (ISSOM). Neméně důležitá je i jeho spolková činnost, zejména v Historickém klubu, kde působil od roku 1949 do roku 1972, a to postupně jako knihovník, tajemník, jednatel a člen výboru, a dále ve Společnosti přátel starožitností, zde zastával v letech 1963 až 1988 funkci jednatele, člena výboru a místostarosty.\n\nŠpétova vlastní bibliografie, která čítá téměř 800 záznamů je obsažena v publikaci Jana Doláka a Marie Gilbertové: \"Historik Jiří Špét. Život a dílo\", jenž vydala Masarykova univerzita v Brně roku 2010.\n\nJako historik se již v počátcích své odborné činnosti zaměřil na dějiny českého dějepisectví druhé poloviny 19. století a 20. století, zejména se zabýval Antonínem Rezkem, Jaroslavem Gollem a tzv. Gollovou školou. V roce 1957 dokončil rukopis \"Dějiny Historického klubu v Praze\" věnovaný vývoji spolku v letech 1872 až 1955. Dějinám české historiografie a muzejnictví je zasvěcena i jeho kandidátská práce z roku 1967 \"Historická věda na univerzitě a Národní muzeum zejména v letech osmdesátých a devadesátých 19. století (Příspěvkyk dějinám české historiografie a muzejnictví)\". V následujícím období své tvůrčí činnosti se již plně věnoval správě muzejních sbírek, muzejní metodice a legislativě a vývoji českého muzejnictví. Špétův \"Přehled vývoje českého muzejnictví I. (do roku 1945)\" vyšel dvakrát (jednou v roce 1979, podruhé jej v roce 2003 vydala Masarykova univerzita), druhý díl zachycující vývoj muzejnictví v letech 1945-1988 nebyl již po listopadu 1989 distribuován. Další Špétovo dílo pod názvem \"Formování a rozvoj socialistického muzejnictví v ČSR: (1945-1985)\" se věnuje, jak již název napovídá, rozvoji československého muzejnictví období od 2. světové války do roku 1985 (vydalo Národní muzeum v roce 1988). V době svého působení na Ministerstvu kultury ČR na postu referenta pro muzejnictví se Špét zasloužil o vypracování nových směrnic pro správu, evidenci a ochranu sbírek v muzeích a galeriích \"(Správa, ochrana a evidence muzejních sbírek: výkladový komentář a doporučující pokyny ke Směrnicím pro správu, evidenci a ochranu sbírek v muzeích a galeriích\", vydalo Národní muzeum v roce 1984) a dále o legislativní opatření \"č. 390/1979 – Směry a vývoje dalšího rozvoje muzeí v ČSR\". Jiří Špét se jako redaktor podílel na časopisech a titulech: \"Dějepis (a zeměpis)ve škole\" (působil v redakční radě v letech 1954-1969/1970), \"Zprávy Společnosti přátel starožitností\" (1965-1978), \"Acta regionalia\" (1965-1974), \"Bibliografie muzeologické literatury\" (za léta 1963-1978) a \"Bibliographia museologica 1818-1967\" (vyd. 1968). Přispíval též do časopisu \"Práce z dějin Akademie věd\", který vydává Masarykův ústav a Archiv Akademie věd České republiky, v. v. i. (jedním z posledních byl vzpomínkově laděný příspěvek věnovaný Historickému klubu a osobnosti Jaroslava Werstadta nazvaný \"Historický klub za starostování Jaroslava Werstadta\", Práce z dějin Akademie věd, 2010, roč. 2, s. 13-28).\n\n\n"}
{"id": "1001354", "url": "https://cs.wikipedia.org/wiki?curid=1001354", "title": "Muzejní dokumentace", "text": "Muzejní dokumentace\n\nMuzejní dokumentace je organizovaným procesem zaznamenání informací, které předmět popisují a které předmět vyjadřuje. Data, která se zaznamenávají, jsou standardizovaná, aby co nejlépe poskytla přesný popis a co nejvíce informací o předmětu jak z profesionálního, tak vědeckého hlediska. S těmito informacemi by mělo být možné se s předměty lépe obeznámit, dále je studovat, ohodnotit, starat se o ně a zachovat je pro budoucí generace.\nDokumentace by měla být veřejná, ovšem s těmi omezeními, aby předměty, nebo sbírky nedošly k újmě. Rovněž je potřeba se zaměřit na etickou stránku a neobcházet zavedená data kvůli různým důvodům a snažit se zachovat veškerá data pro budoucí generace.\n\n\na) užší: je fixací informací sňatých ze sbírkového předmětu. Dokumentem je tedy přírůstková kniha, nálezový deník, atd.\n\nb) širší: je informace o nějakém jevu, skutečnosti (ne tedy o sbírkovém předmětu, jako v případě dokumentace užší) prostřednictvím samotného sbírkového předmětu. Dokumentem není tedy nálezový deník atd., ale sbírkový předmět samotný.\n\nPři vytváření dokumentace jsou formy a druhy dokumentace zvoleny tak, aby co nejvhodněji anotovaly výzkum a sladily zájmy základních vědních disciplín a muzeologie, které celým výzkumem procházejí.\n\nDokumentace zaznamenává variabilní povahu současnosti a je její materiální stopou, po čase se může stát součástí kulturního dědictví.\nJe nepsaným pravidlem, že dokumentaci vytváří každý profesionál nebo vědecký pracovník, který přijde do styku s objektem ať už při výzkumu, při běžné práci, či komunikaci, dle pravidel a nároků svého oboru.\n\nDokumentace musí být zálohovaná a manipulace s originály by měla být limitována, aby nedošlo k jejich poškození, ztrátě, či krádeži. Při použití moderních technologií už se dá tomuto lehce zabránit.\nDříve byla dokumentace zálohována na mikrofilmy, mikrofiše, video, audio pásky, filmy, slidy, CD a tak dále. \n\n\n\n\nDoprovodná dokumentace se skládá z:\n\n\nCo se týče archivace dokumentace, pokud dokumentace není digitalizovaná, je třeba se postarat, aby byla uložena v dobrých klimatických podmínkách, dobře přístupná, přenosná, data musí být lehce dohledatelná jak na originální dokumentaci, tak na zálohové. V podstatě je potřeba vytvořit dokumentaci „depozitární režim“.\n\nDále máme ještě v podstatě celek muzejní dokumentace, kde se nejedná pouze o primární, sekundární a doprovodnou, ale jedná se i o dokumentaci činnosti muzea, ať už ohledně výstav, expozic, styku s veřejností, marketing, či obyčejného chodu muzea.\n\n"}
{"id": "1001355", "url": "https://cs.wikipedia.org/wiki?curid=1001355", "title": "Štiavnické Bane", "text": "Štiavnické Bane\n\nŠtiavnické Bane jsou obec na Slovensku v okrese Banská Štiavnica v Banskobystrickém kraji.\n\nV roce 1648 zřídili v obci báňskou erární nemocnici při kostelu, kterou byla koncem 19. století přestěhována do Banské Štiavnice. Obec se do roku 1948 nazývala Piarg, od té doby nese svůj dnešní název.\n\nV obci je římskokatolický kostel sv. Josefa z roku 1734 a kaple sv. Jana Nepomuckého. Od roku 1995 je v obci zřízená městská památková rezervace.\n\n\n"}
{"id": "1001357", "url": "https://cs.wikipedia.org/wiki?curid=1001357", "title": "Pavel Rosa (lední hokejista)", "text": "Pavel Rosa (lední hokejista)\n\nPavel Rosa (7. červen 1977, Most) je český hokejista. Hraje na postu útočníka. Momentálně (2015) hraje za tým Orli Znojmo.\n\n\nV roce 1995 byl v druhém kole jako 50. celkově draftován týmem Los Angeles Kings. Celkem v National Hockey League odehrál 36 zápasů.\n\n"}
{"id": "1001358", "url": "https://cs.wikipedia.org/wiki?curid=1001358", "title": "Jeannie Longová", "text": "Jeannie Longová\n\nJeannie Longová-Ciprelliová (* 31. října 1958, Annecy) je francouzská závodnice v cyklistice. Více než třicet let patří mezi světovou špičku, startovala na sedmi olympiádách. Je třináctinásobnou mistryní světa a devětapadesátinásobnou mistryní Francie.\n\nV mládí soutěžila v alpském lyžování, stala se třikrát francouzskou akademickou mistryní. Koncem sedmdesátých let se začala věnovat cyklistice, dařilo se jí na silnici i na dráze. V roce 1987 byla zvolena nejlepší francouzskou sportovkyní roku. Je držitelkou Řádu Čestné legie i Řádu za zásluhy.\n\n\n"}
{"id": "1001359", "url": "https://cs.wikipedia.org/wiki?curid=1001359", "title": "IPhone 5", "text": "IPhone 5\n\niPhone 5 je smartphone od firmy Apple Inc., který byl představen jako nástupce modelu \"iPhone 4S\" (v pořadí se již jedná o 6. iPhone firmy Apple 4. generace iPhonu) 12. září 2012. Do prodeje se \"iPhone 5\" dostal 21. září 2012 (předobjednávky Apple přijímal od 14. září 2012). Prodej \"iPhone 5\" byl oficiálně ukončen 10. září 2013, tedy po necelém roce prodeje, kdy byl nahrazen modely \"5C\" / \"5S\" (starší model \"4S\" však v prodeji zůstal, spolu s novými modely). Jedná se o první iPhone, který používá konektor Lightning, místo staršího 30-pinového konektoru.\n\n\"iPhone 5\" je první iPhone, který má větší displej (konkrétně 4\"), než 3,5\", který měly všechny předchozí generace. Z toho důvodu narostly rozměry přístroje (do výšky), naopak šířka zůstala stejná. Pro srovnání rozměry v mm: model 4/4S: 115,2 × 58,66 × 9,3; model 5: 123,8 × 58,6 × 7,6.\n\nJako procesor byl použit \"Apple A6\" ARMv7 taktovaný na 1,02 GHz (ARM Cortex-A15 Dual Core – 2 jádra, grafický koprocesor PowerVR SGX543MP4, technologie 32nm), RAM byla oproti modelu \"4S\" zdvojnásobena na velikost 1 GB. Uživatelská paměť byla pevná (bez slotu pro paměťové karty), k dispozici byly velikosti 16, 32, a 64 GB.\n\nModel \"5\" byl tradičně k dispozici ve dvou barevných provedeních, tedy v černé a bílé barvě.\n\n\"iPhone 5\" byl dodáván s předinstalovaným operačním systémem iOS 6.0. Zařízení podporuje verzi iOS 10.3.1.\n\n"}
{"id": "1001360", "url": "https://cs.wikipedia.org/wiki?curid=1001360", "title": "František Hák", "text": "František Hák\n\nFrantišek Hák (27. května 1886, Studenec – 1. března 1974) byl český fotograf působící na Novopacku.\n\nPřibližně v roce 1908 si otevřel fotografický ateliér v Klášterní ulici (naproti lékárně). Provozoval obvyklý fotografický ateliér orientovaný na portrétní fotografii a na dokumentaci lokálních událostí. Na popud Aloise Boudy začal ve dvacátých letech dokumentovat lidovou architekturu. V této činnosti jej podporovalo Městské muzeum v Nové Pace, Okrašlovací spolek v Nové Pace a Okresní sdružení agrárního dorostu v Nové Pace. Rovněž pracoval jako dokumentarista Uměleckoprůmyslového musea v Praze. Dále jsou jeho fotografie ve sbírkách Etnologického ústavu AV ČR. Jedná se o 951 fotografií formátu 9×14 cm z let 1927 a 1928. Z dokumentace ale vyplývá, že fotografie pocházejí ve skutečnosti i z dřívějších let. Jejich nákup z prostředků Ministerstva školství a národní osvěty zorganizoval Zdeněk Wirth. Další Hákovy fotografie s touto tematikou vznikly během Zaměřovací akce České akademie věd a umění, která proběhla v letech 1941–1946 a kterou vedl jako předseda komise opět Zdeněk Wirth. Dnes je sbírka uložena v Generálním archivu AV ČR.\n\nVedle dokumentace venkovských stavení jsou na fotografiích zachyceny i městské domy z Nové Paky, Jilemnice a Lázní Bělohrad. Na snímcích jsou zachyceny i krajinné pohledy nebo na druhé straně detaily konstrukcí a výzdoby, sakrální a technické objekty (vodní a větrné mlýny).\n\nJeho synem byl fotograf Miroslav Hák.\n\n"}
{"id": "1001367", "url": "https://cs.wikipedia.org/wiki?curid=1001367", "title": "Břidlicový důl Penrhyn", "text": "Břidlicový důl Penrhyn\n\nBřidlicový důl Penrhyn se nachází v blízkosti obce Bethesda v severním Walesu. Koncem devatenáctého století šlo o největší břidlicový důl na světě. Hlavní jáma je téměř 1,6 km dlouhá a 370 m hluboká; v době největší slávy zde pracovalo více než 3000 zaměstnanců. Později byly otevřeny větší doly v Číně, Španělsku a Spojených státech amerických. Penrhyn je dodnes největším britským břidlicovým dolem, ale pracuje zde již jen kolem dvou set zaměstnanců.\n\nHistorie dolu Penrhyn sahá do sedmdesátých let osmnáctého století, kdy jej založil Richard Pennant, pozdější baron Penrhynský. Je však pravděpodobné, že se zde břidlice začala těžit již mnohem dříve, ale pouze v malém množství. \nZpočátku šlo pouze o důl pro nedaleké okolí, neboť zde nebyla vyvinuta dopravní infrastruktura; to se změnilo až zavedením železnice. Když byla v roce 1798 vystavěna železnice, začala se břidlice dovážet do přístavu Port Penrhyn nedaleko Bangoru. V devatenáctém století se důl Penrhyn spolu s dolem Dinorwic stal dominantním v celém velšském břidlicovém průmyslu.Důl Penrhyn byl významným místem v dějinách britského dělnického hnutí, kdy místní zaměstnanci požadovali lepší plat a bezpečnější pracovní podmínky. Vůbec první zdejší stávka trvala celých jedenáct měsíců proběhla v roce 1896. Druhá nastala dne 22. listopadu 1900 a trvala tři roky. Šlo o vůbec nejdelší spor v historii britského průmyslu.\n\nV letech 1964 až 2007 důl vlastnila společnost Alfred McAlpine, která m. j. dodávala břidlicovou krytinu pro Buckinghamský palác. V roce 2007 důl koupil za 31 miliónů liber irský podnikatel Kevin Lagan, majitel společnosti Lagan Group. Důl se tak stal součástí Laganovy Welsh Slate Ltd., do níž kromě dolu u Bethesdy náležejí ještě velšské břidlicové doly Oakeley v Blaenau Ffestiniog, dále Cwt-y-Bugail a Pen-yr-Orsedd. \n"}
{"id": "1001368", "url": "https://cs.wikipedia.org/wiki?curid=1001368", "title": "Afroamerické hnutí za občanská práva", "text": "Afroamerické hnutí za občanská práva\n\nAfroamerické hnutí za občanská práva bylo americké sociální hnutí zaměřené proti rasové segregaci a diskriminaci Afroameričanů ve Spojených státech amerických, působící v 50. a 60. letech 20. století. Jeho hlavním cílem bylo zrušení zákonů stanovujících rasovou segregaci a prosazení ústavních práv vztahujících se na Afroameričany.\n\nHnutí za občanská práva, které zaznamenalo svůj začátek v padesátých letech, prosazovalo nenásilné protesty, skrze které požadovalo rovná práva pro všechny černošské Američany. Jedním z největších vůdců tohoto hnutí byl Martin Luther King. Výsledkem tohoto hnutí bylo formální zrovnoprávnění Afroameričanů s bělochy.\n\nPři cestě autobusem v Montgomery v Alabamě 1. prosince 1955 se Rosa Parksová, aktivistka za práva Afroameričanů, odmítla vzdát svého místa v autobusu a uvolnit jej pro bílého pasažéra, čímž porušila právní předpisy o segregaci, které jí nařizovaly přenechat sedadlo v přední části autobusu bílým cestujícím. Rosa Parksová byla zatčena a usvědčena z porušení místních nařízení.\nJejích čin podnítil ostatní Afroameričany v Montgomery k bojkotu veřejné dopravy, který vešel do dějin jako bojkot autobusové dopravy v Montgomery a který odstartoval protesty za zrušení zákonů o segregaci ve veřejných zařízeních.\nBojkot se ukázal jako velmi účinný. Černošští občané Montgomery využívali společná auta, aby se dostali do práce, nebo chodili pěšky, čímž vyvinuli silný tlak na provozovatele městské dopravy.\n\nÚstavní soud v roce 1956 prohlásil segregaci ve veřejné dopravě za nezákonnou, a tím ukončil bojkot autobusové dopravy v Montgomery.\n\nMužem, který se ujal vedení celého bojkotu, byl kazatel Martin Luther King, jehož filozofie pasivního odporu a nenásilných protestů byla inspirována učením Mahátma Gándhího.\n\nV únoru 1960 zorganizovali černošští studenti univerzity v Greensboro v Severní Karolíně tzv. „stávku v sedě“ (anglicky \"sit-in\") v místím bufetu, který byl segregovaný. Studenti seděli v části pro bílé zákazníky, čímž nenásilně protestovali proti segregaci sedadel v restauracích. V následujících měsících se tento způsob pasivního protestu rozšířil do dalších měst jihu Spojených států, a přinutil tak mnoho vlastníků restaurací a bufetů k integraci jejich zařízení.\n\nProtesty v sedě nejenže zmobilizovaly velké skupiny Afroameričanů po celé zemi, ale vedly také k založení organizace \"The Student Nonviolent Coordinating Committee\" (SNCC), která organizovala protesty po celém jihu. Stávky v sedě si také získaly mnoho podporovatelů mezi bílými obyvateli žijícími na severu Spojených států.\n\nV roce 1961 černošští i bělošští studenti pracující pro \"Congress of Racial Equality\" (CORE) začali svůj způsob protestů, který nazývali \"Jezdci svobody\" (anglicky \"Freedom Riders\"). Cestovali autobusem po jihu Spojených států a pokoušeli se o zrušení rasové segregace na autobusových zastávkách. Na některých místech byly často tak brutálně napadáni ze strany bělošských občanů, že prezident Kennedy musel na místo poslat federální jednotky, aby zajistili pořádek, a nakonec vydal nařízení, které ukončilo segregaci na všech autobusových a vlakových zastávkách a ve vozech veřejné dopravy. Nápisy vylučující černošské obyvatelstvo z využívání veřejných zařízení musely být sundány, segregace na toaletách, v čekárnách a restauracích byla zrušena. V březnu 1961 prezident Kennedy podepsal \"výkonný rozkaz 10925\", kterým nařídil počátek afirmativní akce.\nDemonstrace za rovná práva Afroameričanů dosáhly svého vrcholu v srpnu 1963. Více než 200 000 demonstrantů se zúčastnilo akce \"Pochod na Washington za práci a svobodu\", jedné z největších demonstrací za občanská práva v celé národní historii. Protestující se shromáždili před Lincolnovým památníkem, aby byli svědky slavného proslovu Martina Luthera Kinga \"I Have a Dream\". Prezident Kennedy, který byl nejprve proti pochodu, nakonec vyjádřil svou otevřenou podporu.\n\nMasové protesty a demonstrace vedly v roce 1964 ke schválení Zákona o občanských právech (anglicky \"Civil Rights Act\"), který zaručoval všem rovné volební právo, zakázal diskriminaci na základě rasy, náboženství, pohlaví nebo národního původu, a podpořil tím i případné zrušení segregace ve školách.\n\nDalší \"Zákon o voličských právech\" z roku 1965 zaručoval federální ochranu všem černošským obyvatelům, kteří by chtěli uplatnit svoje voličské právo. Všechny praktiky užívané ke znemožnění černošským občanům volit, např. testy gramotnosti, znalost ústavy či „dobrá povaha“, se staly nezákonnými.\n\nZákon o imigraci a občanství (Immigration and Nationality Act) z roku 1965 zrušil etnické kvóty a povolil imigraci nebělochů do USA, a \"Zákon o spravedlivém bydlení\" (Fair Housing Act) z roku 1968 zakázal diskriminaci při poskytování bydlení či ubytování.\n\nMartin Luther King byl v roce 1964 oceněn Nobelovou cenou za mír, čímž se ve svých 35 letech stal nejmladším držitelem této ceny. Nobelova cena mu byla udělena za jeho vedení nenásilného odporu proti rasové diskriminaci.\n"}
{"id": "1001369", "url": "https://cs.wikipedia.org/wiki?curid=1001369", "title": "Prenčov", "text": "Prenčov\n\nPrenčov je obec na Slovensku v okrese Banská Štiavnica v Banskobystrickém kraji.\n\nObec Prenčov se nachází přibližně 15 km jižně od historického města Banská Štiavnica. Obec leží v Prenčovskej kotline, jižně od vrchu Sitno (1009 m n. m.), nejvyššího vrcholu Štiavnických vrchů.\n\nPrvní písemná zmínka o obci je z roku 1266 pod jménem \"Princh\".\n\nKaždoročně se od roku 2001 v Prenčově (a dalších obcích Mikroregionu Južné Sitno) konají kulturní slavnosti pod názvem \"Podsitnianske dni hojnosti\". Slavnosti jsou zaměřené na návrat k lidovým tradicím a zvykům.\n\nK příležitosti stému výročí úmrtí faráře Andreje Kmetě byl rok 2008 vyhlášen jako Rok Andreja Kmeťa. V obci se nachází památní tabule věnovaná jeho památce a v roce 1991 zde byla vybudována \"Pamätná izba Andreja Kmeťa\".\n\n\n"}
{"id": "1001370", "url": "https://cs.wikipedia.org/wiki?curid=1001370", "title": "Chráněná území v Peru", "text": "Chráněná území v Peru\n\nNárodní parky a další chráněná území v Peru vyjma několika, která jsou privátní či ve správě příslušné regionální vlády spravuje organizace El Servicio Nacional de Áreas Naturales Protegidas por el Estado (zkratka SERNANP), která spadá pod peruánské ministerstvo životního prostředí. Veškerá chráněná území v Peru zahrnují necelých 17 % rozlohy státu.\n\nKromě národních parků spravuje organizace SERNANP 63 dalších chráněných území.\n\nV jihoamerickém Peru se v roce 2016 nacházelo 14 národních parků. Jejich souhrnná rozloha dosahovala hodnoty 95 254 km² (pro porovnání rozloha České republiky činí 78 867 km²). Národní parky zahrnují různé ekosystémy – od tropických deštných pralesů až po vysokohorské suché oblasti. Mezi největší hrozby pro chráněná území patří změna využívání půdy, nelegální těžba dřeva, rybolov, pastevectví, hornictví, neudržitelný rozvoj turismu a nekontrolovatelná expanze zastavěného území.\n"}
{"id": "1001372", "url": "https://cs.wikipedia.org/wiki?curid=1001372", "title": "Eurytmie", "text": "Eurytmie\n\nEurytmie (z řečtiny, eu = dobře, krásně, rythmos = pravidelný rytmus), vykládána jako viditelná řeč nebo viditelný zpěv, je druhem pohybového umění. Často bývá eurytmie připodobňována k tanci. Jedním z hlavních argumentů proti tomuto připodobnění je tvrzení antroposofické společnosti, že tanec tělo vyčerpává a opotřebovává, zatímco eurytmie tělo omlazuje a regeneruje. Rozdílem mezi tancem a eurytmií se zabývá i Frans Carlgren, který poukazuje na to, že eurytmie na rozdíl od tance rozvíjí vůli člověka. \n\nEurytmie se nejprve vyvíjela čistě jako jevištní umění, až později od roku 1919 se stala součástí i waldorfské pedagogiky jako protiklad klasické tělovýchovy. Zatímco klasický tělocvik se orientuje na podávání výkonů při pohybu a staví na přirozené soutěživosti, eurytmie jako druh umění rozvíjí fantazii, empatii a vůli žáků. Podle Angeliky Storch, lektorky eurytmie ve waldorfských školách v Německu, tkví důležitost eurytmie právě v rozvíjení vůle a duševních kvalit žáků a oproštění od materiálna. Zjednodušeně by se její názor dal vysvětlit tím způsobem, že eurytmie nepřináší prakticky nic člověku, který ji provádí. Eurytmie nemá za úkol produkovat hmotné výrobky, ale naopak rozvíjí a podporuje duševní kvality a vůli. \n\nEurytmické pohyby jsou odvozené z pohybových forem, které vypracoval Rudolf Steiner na základě podstaty řeči a hudby, proto je eurytmie nazývána viditelná řeč – viditelný zpěv. Každá jednotlivá pohybová forma znázorňuje některou ze souhlásek, samohlásek nebo tón. Zatímco samohlásky vyjadřují vnitřní zážitky, pocity a nálady, souhlásky reagují na události ve vnějším světě. Nejčastěji se v eurytmii uplatňují pohyby rukou a paží, které doplňují pohyby ostatních orgánů – při eurytmii se tedy k vyjádření využívá celého lidského organismu.\n\nEurytmie byla formulována v roce 1911, kdy vdova přivedla svou dceru, Lory Smitsovou, která se zajímala o tanec, k rakouskému filozofovi Rudolfu Steinerovi. Kvůli smrti dívčina otce bylo nutné najít pro Lory kariéru. Steiner navrhl, aby dívka začala pracovat na novém umění pohybu. Ta tak začala studovat anatomii, aby mohla zkoumat lidský pohyb obsažený v řeckém sochařství a tanci a hledala pohyby, které by vyjadřovaly zvuky řeči.\n\nV těchto letech psal Steiner nová dramata pro vystoupení na Anthroposophical Society's summer gatherings a začátkem roku 1912 do těchto představení započal vkládat nová umění pohybu. Když se společnost rozhodla vybudovat nové umělecké centrum ve Švýcarsku, v Dornachu (později Goetheanum), vznikla malá divadelní skupinka, která nabízela každý týden představení rozvíjejícího se typu umění. Zodpovědná za řízení a školení tohoto souboru byla Marie Steiner-von Siversová, Steinerova manželka. Tento první soubor eurytmie v roce 1919 vyjel na své turné do Švýcarska, Německa a Nizozemska.\n\nV roce 1924 udělal Steiner dva intenzivní semináře eurytmie, přepisy jeho řeči během těchto seminářů byly publikovány.\n\nSoubory eurytmie ve Stuttgartu, Německu a v Goetheanum se brzy staly součástí kulturního života Evropy. Stuttgartský trénink a soubor, vedený Else Klinkovou, se musel v období nacismu ukončit svou činnost, krátce po skončení druhé světové války však začal znovu pracovat.\n\nSvobodová a Jůva (1996) rozdělují eurytmii na tři druhy – uměleckou, pedagogickou a léčebnou. Uměleckou eurytmii, kterou vytvořil Rudolf Steiner pro nadanou tanečnici Loru Smithovou, představují dramatická díla, vyprávění, hudební skladby a orchestrální díla. Pedagogická eurytmie vychází z umělecké, žák se pomocí ní učí pohybovat a orientovat v prostoru a snaží se pohyby těla vyjádřit svou duši. Léčebná eurytmie, využívána jako pohybová terapie, je oproti dvěma předchozím typům pozměněna k působení dovnitř a mohou ji vykonávat pouze speciálně vyškolení eurytmisté ve spolupráci s lékaři. \n\nPodstatou léčebné eurytmie jsou pohyby tradičně odpovídající hláskám a tónům, které zároveň souvisejí s pohyby probíhajícími v embryonálním vývoji člověka, v době raného dětství, ale i fyziologickým procesům probíhajícím v těle dospělého člověka. Léčebná eurytmie se využívá při onemocnění pohybového aparátu člověka, srdce a celého krevního oběhu, nervové soustavy nebo i při dětských vývojových poruchách. Nejčastěji se uplatňuje na klinikách, v sanatoriích, domovech pro seniory a v léčebně-pedagogických zařízeních.\n\n\"„Eurytmická práce na waldorfské škole zahrnuje široký rejstřík, od nejjednodušších rytmů a cvičení s tyčí v prvním roce až po náročná vystoupení na školním jevišti s lyrickým, dramatickým a hudebním představením.“\" (Carlgren, 1991, str. 79) Jako všemu i eurytmii se žáci učí postupně, nejprve si osvojují a učí se vyjádřit jednotlivé samohlásky, souhlásky a tóny. Poté ve vyšších ročnících objevují možnosti vlastního uměleckého tvoření a eurytmicky ztvárňují celé písně či příběhy.\n\nEurytmie ovlivňuje lidskou duši, tělo i mysl. Jednotlivé pohyby od žáků vyžadují naprosté soustředění, vzájemnou spolupráci a toleranci. Nejčastěji se na waldorfských školách uplatňuje eurytmie ve skupinové formě, což znamená, že neovlivňuje pouze duševní procesy a celkovou harmonii člověka, ale i jeho sociální vztahy s okolím. Značný vliv eurytmie na vztahy mezi žáky dokazují výpovědi jednotlivých žáků zveřejněné v časopise \"Člověk a výchova\" (2010, číslo 1, str. 16–17). Při eurytmických pohybech je podstatná vzájemná sladěnost členů skupiny, jejím cvičením žáci posilují vnímání sebe sama a vnímání ostatních, slouží také k hlubšímu vzájemnému porozumění žáků. Žáci vnímají eurytmii jako přínosnou i v rozvíjení prostorové představivosti, hudebních a pohybových schopnostech, cvičení paměti nebo zvyšování soustředěnosti v jiných předmětech, protože eurytmie je pro mnohé z nich příjemným oddychem a nabráním nových sil k dalšímu učení.\n"}
{"id": "1001374", "url": "https://cs.wikipedia.org/wiki?curid=1001374", "title": "Gap penalty", "text": "Gap penalty\n\n\"Gap penalty\" je pojem používaný v bioinformatice při sekvenčním alignmentu, tj. při srovnávání proteinových či nukleotidových sekvencí. Do češtiny jej lze přeložit jako „srážka za mezeru“.\n\nHodnoty \"gap penalty\" jsou vytvořeny proto, aby redukovaly skóre sekvenčního alignmentu, který je přerušen indely (inzercemi/delecemi). Hlavními prvky používanými k určování skóre alignmentu jsou shody a neshody v aminokyselinách nebo nukleotidech a právě \"gaps\" (mezery, díry).\n\nJako \"gap\" nebo mezeru můžeme označit nepřetržitý sled po sobě jdoucích indelů, tj. deletovaných/inzertovaných aminokyselin či nukleotidů v jedné nebo obou sekvencích alignmentu. Mezera může být rovněž tvořena jen jednou deletovanou/inzertovanou aminokyselinou či nukleotidem. Mezery pomáhají vytvářet alignmenty, které lépe odpovídají fundamentálním biologickým modelům a lépe zapadají do schémat, jejichž nalezení se ve smysluplných alignmentech očekává. Indely a tedy i mezery jsou v sekvenčním alignmentu reprezentovány pomlčkami. Délka mezery je určena počtem indelů.\n\nPři srovnávání sekvencí proteinů nebo DNA jsou obě sekvence seřazeny pod sebe a porovnány, aby bylo možné určit, zda spolu sdílejí signifikantně podobné úseky. Skóre alignmentu se přiděluje podle kvality shod a je snižováno srážkami za přítomné mezery. Při srovnávání proteinů se používá skórovací tabulka, která přiřazuje skóre všem možným párům aminokyselinových zbytků, tedy možným aminokyselinovým záměnám. Skóre pro záměnu podobných aminokyselin je kladné, pro záměnu rozdílných záporné.\n\nMezery jsou obvykle penalizovány pomocí lineární funkce, která přiřazuje počáteční srážku za samotnou existenci mezery (\"gap opening penalty\") a dodatečné srážky za rozšiřování mezery (\"gap extension penalty\"). Jakou hodnotu \"gap penalty \"je v té které skórovací tabulce nejlepší použít je stanoveno empiricky, hodnota je nejčastěji záporná, případně nulová.\n\nSkórovací tabulky, jako je například PAM nebo BLOSUM, se používají pro sekvenční alignment proteinů. Obecně platí, že pro zjišťování podobností mezi sekvencemi různého stupně odlišnosti se používají různé skórovací tabulky. Jedna tabulka může rozumně fungovat pro relativně širokou škálu evolučních změn. Tabulka BLOSUM-62 je jedna z nejlepších skórovacích tabulek pro rozpoznávání nízkých podobností mezi proteiny. Tabulky BLOSUM s vysokými čísly jsou navrženy pro srovnávání blízce příbuzných sekvencí (například BLOSUM-80), kdežto ty s nízkými čísly pro srovnávání vzdáleně příbuzných sekvencí (například BLOSUM-45, která je zároveň vhodná pro dlouhé alignmenty). Krátké alignmenty se snáze rozpoznávají pomocí tabulek s vyšší „relativní entropií\", než je u BLOSUM-62.\n\nBěhem replikace DNA je při duplikaci nukleové kyseliny replikační aparát náchylný ke dvěma typům chyb, a to inzercím a delecím jednotlivých nukleotidů, které lze souhrnně označit jako indely, protože při srovnávání příbuzných sekvencí si nemusíme být vždy jisti, zda došlo k deleci v první sekvenci nebo naopak k inzerci v sekvenci druhé. Obě možnosti se projeví jako mezera v jedné ze sekvencí.\n\nTyto posunové mutace při replikaci DNA mohou mít závažné biologické důsledky, protože mohou vést k inaktivaci nebo naopak zvýšené aktivaci cílového produktu genu, ve kterém k mutaci došlo. Když je do kódující sekvence DNA vložen (či z ní odebrán) jeden nebo dva nukleotidy, výsledkem je posun čtecího rámce, který může způsobit zařazení jiných aminokyselin nebo předčasné objevení terminačního kodónu a tím vyústit v nefunkčnost produkovaného proteinu. Důsledky indelů jsou často škodlivé a spojené s lidskými chorobami jako je rakovina. Ne všechny indely však vedou k posunu čtecího rámce. Pokud je vložena či odebrána trojice nukleotidů, k posunu čtecího rámce nedochází, výsledkem je však prodloužení nebo zkrácení proteinu, což také může mít vliv na jeho funkci.\n\nNejužívanější funkcí pro \"gap penalty\" je afinní \"gap penalty\". Afinní srážka za mezeru definuje základní lineární podobu funkce \"gap penalty\". Pro dané kombinace skórovacích metod a lineární funkce \"gap penalty\" parametry \"gap penalty\" zůstávají fixní při alignování různých pozic zbytků. Z tohoto důvodu má afinní \"gap penalty\" výhodu v jednoduchosti a snadném použití v dynamickém programování. Afinní \"gap penalty\" se skládá ze dvou částí: z počáteční srážky za samotnou existenci mezery (\"gap opening penalty) \"a dodatečné srážky za prodloužení mezery, která je závislá na délce mezery (\"gap extension penalty\").\n\nProfilové algoritmy alignmentů jsou velmi dobrými nástroji pro rozpoznávání homologie proteinů se zvýšenou přesností alignmentu. Profilové alignmenty jsou založeny na statistických profilech frekvencí indelů z mnohočetných sekvenčních alignmentů vytvářených vyhledáváním pomocí programu PSI-BLAST. Spíše než používání skórovacích tabulek k definování podobnosti párů aminokyselin, vyžadují profilové metody alignmentu skórovací funkci podle profilu dvojic vektorů, jejichž podobnost měří. Profilové alignmenty využívají funkce pro \"gap penalty\". Informace o mezeře je obvykle užita v podobě četnostních profilů inzercí a delecí, což je pro srovnávané sekvence specifičtější. Programy ClustalW a MAFFT užívají pro mnohočetné sekvenční alignmenty tento způsob určování \"gap penalty\". Užitím tohoto modelu může být zvýšena přesnost alignmentu, a to obzvláště pro proteiny s nízkou sekvenční identitou. Některé algoritmy pro profilový alignment také využívají jako jednu ze svých skórovacích funkcí informace o sekundární struktuře molekuly, což rovněž zvyšuje přesnost alignmentu.\n\nČíselné hodnoty \"gap penalty\" by měly být přiměřeně uzpůsobené tomu, aby umožnily pokračování načatého alignmentu i po objevení mezery v jedné ze sekvencí a aby zcela neodstranily skóre alignmentu předcházejícího mezeře. Pro přiřazování hodnot se používají tři způsoby:\n\nPráce s mezerami s sebou přináší několik problémů. Při práci s běžnými algoritmy se ukazuje, že není dostatek teoretických podkladů pro určení \"gap penalty \"funkce. Proto pro všechny možné alignmenty sekvencí musí být hodnota \"gap penalty\" stanovena empiricky (metodou „pokusu a omylu“). Některé typy \"gap penalties\" alignmentu dvou sekvencí, jako například afinní \"gap penalty\", jsou často implementovány nezávisle na typu aminokyselin v inzertovaných nebo deletovaných fragmentech či na chybějících koncích, navzdory tomu, že v oblastech mezer jsou zjevně preferovány specifické typy aminokyselinových zbytků. \n\nSekvenční alignment implikuje alignment odpovídajících struktur, ale vztah mezi strukturními rysy mezer v proteinech a jejich korespondujícími sekvencemi je jen málo známý. Proto je inkorporování strukturních informací do \"gap penalties\" složité. Některé algoritmy však používají predikované nebo skutečné informace o struktuře k přesnějšímu předpovídání umístění mezer. Avšak strukturu známe jen u malého množství sekvencí a ve většině problematických alignmentů figurují právě sekvence s neznámou sekundární a terciární strukturou. \n"}
{"id": "1001376", "url": "https://cs.wikipedia.org/wiki?curid=1001376", "title": "Pablo Zabaleta", "text": "Pablo Zabaleta\n\nPablo Javier Zabaleta Girod [pablo sabaleta] (* 16. ledna 1985, Buenos Aires, Argentina) je argentinský fotbalový obránce a reprezentant, od roku 2017 hráč anglického klubu West Ham United.\n\nV Argentině hrál za San Lorenzo de Almagro, odkud přestoupil v roce 2005 do španělského RCD Espanyol. V létě 2008 přestoupil do anglického Manchesteru City. V létě 2017 přestoupil v rámci Premier League do West Hamu United.\n\nReprezentoval Argentinu v mládežnických kategoriích.\n\nZabaleta byl členem argentinského mládežnického výběru do 20 let na Mistrovství světa U20 2003 konaném ve Spojených arabských emirátech, kde Argentina obsadila konečné čtvrté místo; a také na dalším turnaji v roce 2005 v Nizozemsku, kde tentokrát vyhrál s Argentinou zlato po finálové výhře 2:1 nad Nigérií.\n\nV roce 2008 byl v kádru argentinské reprezentace U23, která vyhrála zlatou medaili na Letních olympijských hrách 2008 v Číně po výhře 1:0 nad Nigérií.\n\nOd roku 2005 je členem národního týmu Argentiny.\n\nTrenér Alejandro Sabella jej vzal na Mistrovství světa 2014 v Brazílii. Ve finále s Německem Argentina prohrála 0:1 v prodloužení a získala stříbrné medaile.\n\n"}
{"id": "1001378", "url": "https://cs.wikipedia.org/wiki?curid=1001378", "title": "Lisjanského ostrov", "text": "Lisjanského ostrov\n\nLisjanského ostrov (\"Lisianski Island\") je korálový ostrov ležící 1676 km severozápadně od Honolulu, který je součástí amerického státu Havaj. Je zhruba dva kilometry dlouhý a kilometr široký. Ostrov se nazývá havajsky \"Papa‘āpoho\" (Plochý ostrov), nejvyšší bod leží 12 metrů nad mořskou hladinou. Objevil ho 15. října 1805 ruský námořní kapitán Jurij Fjodorovič Lisjanskij, podle něhož byl pojmenován. Ostrov je obklopen mělčinou \"Neva Shoals\" o rozloze 979 km², kterou Lisjanskij nazval podle své lodi \"Něva\". V roce 1857 Lisjanského ostrov zabralo Havajské království. Probíhala na něm těžba guána, od roku 1909 je chráněným územím. Na ostrově hnízdí četné druhy mořských ptáků, například vzácný buřňák boninský a kachna laysanská. U jeho pobřeží žije tuleň havajský. Kvůli absenci pitné vody je ostrov pro lidi neobyvatelný. Porost tvoří převážně svlačec \"Ipomoea indica\" a přítulnice \"Pisonia grandis\", břehy lemují písečné pláže.\n\n\n"}
{"id": "1001379", "url": "https://cs.wikipedia.org/wiki?curid=1001379", "title": "Antoni Świadek", "text": "Antoni Świadek\n\nAntoni Świadek (27. března 1909, Pobiedziska – 25. ledna 1945, Koncentrační tábor Dachau) byl polským katolickým knězem.\n\nNarodil se 27. března 1909 v Pobiedziske. Byl synem Władysława, koláře, a Władysławy. Navštěvoval gymnázium v Kępně, kde roku 1928 složil maturitní zkoušku. Po absolvování gymnázia se přihlásil do kněžského semináře v Poznani. Dne 10. června 1933 byl vysvěcen na kněze. V červenci 1933 se stal vikářem farního kostela v Bydhošti, kde zůstal až do svého zatčení v roce 1942.\n\nRoku 1937 mu byl také přidělen kostel Svatého Stanislava biskupa na předměstí Siernieczeku. Rád pracoval s dětmi a mládeží. Po invazi Německa do Polska v září 1939 se přihlásil jako kaplan do jednoho z polských oddílů, v němž zůstal až do porážky. Pak nějaký čas pracoval pro polské válečné zajatce, dokud se nevrátil do Bydhoště.\n\nDále se snažil pokračovat ve své pastorační činnosti. Navzdory nacistickému příkazu slavení všech liturgických obřadů v německém jazyce používal polský jazyk. V polštině také zpovídal a tajně připravoval děti k prvnímu svatému přijímání.\n\nČinnosti otce Antoniho si všimli Němci. V létě 1942 byl zatčen gestapem v Bydhošti. V říjnu stejného roku byl převezen do koncentračního tábora Dachau, kde byl zaregistrován s číslem 37193. Jako s knězem s ním bylo špatně zacházeno. Pracoval v komandech Bekleidungslager, později na tzv. plantážích. Na začátku ledna 1945 onemocněl tyfem. Tato nemoc byla příčinou jeho smrti. Zemřel 25. ledna 1945. Jeho tělo byla vhozeno do tzv. Totenkammeru, a poté byl pohřben do masového hrobu poblíž obce Deutenhofen.\n\nBlahořečen byl dne 13. června 1999 papežem Janem Pavlem II. ve skupině 108 polských mučedníků doby nacismu.\n\n"}
{"id": "1001380", "url": "https://cs.wikipedia.org/wiki?curid=1001380", "title": "Žďas", "text": "Žďas\n\nŽĎAS, a.s. je česká strojírenská společnost sídlící ve Žďáru nad Sázavou. Výroba byla zahájena v 27. srpna 1951, kdy došlo k odlití tradičního zvonu. V současné době zaměstnává firma okolo 2200 zaměstnanců. Tato akciová společnost byla součástí Železiarne Podbrezová Group. V roce 2016 bylo oznámeno, že o koupi společnosti má zájem čínská skupina CEFC. Koncem června 2016 bylo oznámeno, že Úřad pro ochranu hospodářské soutěže povolil prodej společnosti a do konce srpna by mělo dojít k převzetí společnosti čínskou společností.\n\nPředmět podnikání – vyrábí a dodává:\n\n\nSpolečnost Železiarne Podbrezová je integrovaným výrobcem oceli a ocelových bezešvých trubek, jejíž sídlo se nachází ve středu Slovenska, ve městě Podbrezová. Historie společnosti sahá až do roku 1840. Celková roční průměrná výroba činí 160 000 tun bezešvých ocelových trubek, čímž patří společnost k největším výrobcům v Evropě. Skupina ŽP Group sdružuje firmy na Slovensku, Španělsku a v České republice. Export je realizován do zhruba 50 zemí světa – skrze vlastní prodejní a marketingovou síť. Součástí skupiny je také výzkumno-vývojové centrum, které zaručuje rozvoj výrobků a výrobních technologií. Společnost vytváří své výrobky přímo nebo skrze své dceřiné firmy. Je zřizovatelem vlastní Soukromé střední odborné školy hutnické a Soukromého gymnázia.\n\nSvou environmentální politiku provádí společnost skrze své investice do technologií, které jsou šetrné k životnímu prostředí. Dalším krokem bylo zavedení environmentálního sytému řízení (EMS) podle ISO 14001:2004. Zda je tento systém funkční je kontrolováno externími audity, které jsou zde provozovány od roku 2006. EMS je částí integrovaného systému řízení ŽĎAS, a.s., do kterého také patří systém řízení jakosti dle EN ISO 18001:1999 (OHSAS).\n\nAkciová společnost ŽĎAS, a.s. také vynakládá velké úsilí co se týče hospodárného nakládání s odpady, kdy největší váhu klade na důkladné třídění odpadů na základě jejich nebezpečnosti a druhu, kde vznikly. Takto roztříděné odpady potom putují do specializovaných firem, kde jsou dále likvidovány nebo recyklovány. Značná část těchto nebezpečných odpadů je také určena ke spálení nebo umístění na řízené skládky. Celkově lze říci, že od počátku 90. let 20. století značně pokleslo množství produkovaných odpadů (zhruba 100 až 120 tisíc tun za rok na nynějších 20 až 25 tisíc tun).\n\nSpolečnost provádí a také zajišťuje opravy, montáže a demontáže, uvedení zařízení do provozu a jeho následné případné seřízení. Mezi uskutečněné projekty patří například: Středojemná válcovna Poldi Kladno, Středně profilová trať NH Ostrava Kunčice, dále pak válcovny v Íránu, Turecku, Rumunsku, Pákistánu a bývalé Jugoslávii.\n\nOpravy dílčích částí zařízení a výrobních linek jsou mnohdy vyvolány jejich nákladnou údržbou a nízkou výkonností, stejně tak jako vysokými požadavky na ekologii. Opravy tedy následně zahrnují:\n\n"}
{"id": "1001381", "url": "https://cs.wikipedia.org/wiki?curid=1001381", "title": "Heinrich Ferstel", "text": "Heinrich Ferstel\n\nHeinrich Ferstel ( \"Heinrich Freiherr von Ferstel\" – \"Heinrich svobodný pán z Ferstel\"; 7. července 1828 Vídeň – 14. července 1883 Grinzig u Vídně, dnes čtvrť v Dobling) byl rakouský architekt, který ovlivnil vídeňskou architekturu konce 19. století. Je považován za významného představitele historismu.\n\nJeho otec Ignaz Ferstel byl pražským bankovním úředníkem. Jeho talentovaný syn Heinrich se po určitém váhání mezi jednotlivými uměleckými obory rozhodl nakonec věnovat architektuře. Tu studoval na vídeňské umělecké akademii pod vedením Eduarda van der Nülla, Augusta Sicarda von Sicardsburg a dalších. Po několika letech, během nichž se odehrála i revoluce roku 1848, vstoupil do ateriéru svého strýce Stacheho, kde pracoval na votivním oltáři pro kapli sv. Barbory ve vídeňském svatoštěpánském dómě a také na obnově a výstavbě řady hradů, hlavně na území Čech. Podnikl studijní cesty po Německu, Belgii, Holandsku, Anglii a nakonec v roce 1855 do Francie. Při těchto studiích se utvářela jeho tendence k romantismu.\n\nPři pobytu v Itálii, kam byl poslán jako kvestor roku 1854, přeorientoval se na renesanční styl v architektuře a oblíbil si styl Donata Bramanteho. Začal používat polychromii za pomoci sgrafitové výzdoby a terakoty. Tento postup, převzatý z raně renesančního období uplatnil později na vídeňském muzeu užitého umění.\n\nJeště v Neapoli v Itálii roku 1855 získal, mezi 74 soutěžícími, vítěznou cenu, a s ní 4 000 zlatých, v soutěži o vídeňský kostel na Ringstraße (Votivkirche) ve stylu francouzské gotiky, jehož stavba se realizovala v letech 1856–1879. Odměna za toto vítězství vytvořila základ pro pozdější značné jmění, jímž disponoval. Po jeho smrti navrhl Sir Tatton Sykes tento kostel jako vzor pro novou westminsterskou katedrálu v Londýně.\n\nK dalším monumentálním Ferstelovým dílů tohoto období patří několik veřejných budov v centru Vídně i na jejím předměstí. V renesančním stylu to byla Rakousko-Uherská banka ve Vídni (1856–1860), dnes \"Palais Ferstel\". Při územním rozšiřování Vídně byl Ferstel spolu s Rudolfem Eitelbergerem přizván k podílu na rozvoji její architektury (rezidence vídeňského starosty a vídeňská směnárna v roce 1859). Ve stejném době své myšlenky realizoval i u celé řady soukromých obydlí a vil v Brně a ve Vídni.\n\nMezi důležitější projekty budov patří v jeho pozdějších letech (odhlédnuto od kostela Sv.Alžběty Uherské v Teplicích ve čtvrti Šanov \"(dříve Teplitz-Schönau)\", ve skutečnosti návrhy pocházející z dřívějších let) díla jako palác arcivévody Ludvíka Viktora a jeho zimní palác v Klessheim; palác knížete Jana II z Lichtenštejna v Rossau u Vídně, palác v Terstu, ale především Rakouské muzeum užitého umění ve Vídni (dokončené v roce 1871), s jeho impozantním arkádovým nádvořím. Dalším jeho vrcholným dílem je budova vídeňské univerzity (1871–1884). Je také autorem projektu rekonstrukce evangelického kostela Spasitele v Bílsku (1881–1882) v neogotickém stylu. Kvůli technické chybě v konstrukci budovy Reichstagu – berlínského Říšského sněmu však nezískal cenu. Roku 1866 by Ferstel jmenován profesorem na Polytechnické škole. V roce 1871 se stal hlavním vládním inspektorem veřejných prací a roku 1879 byl jmenován čestným občanem Vídně a povýšen císařem Františkem Josefem I. do šlechtického stavu (\"Freiherr\" – baron). Roku 1882 mu byla uděleno britské vyznamenání za architekturu Royal Gold Medal.\n\nŘadu let se osobně přátelil s Hermannem von der Hude (1830–1908), o jehož práci promluvil na shromáždění v berlínském klubu architektů 3. září 1883.\n\nRoku 1886 byla ve vídeňském 9. okrese Alsergrundu ulice, na níž stojí \"Votivkirche\", přejmenována na \"Ferstelgasse\". V roce 1980 byla jím postavená banka a burzovní budova na Ferstelův palác.\nFerstel byl ženat. Se svou ženou Lotte († 8. dubna), měl šest dětí. Žili ve venkovské vile v Grinzingu, který v té době ještě nebyl součástí Vídně. Byl pohřben na hřbitově v Grinzingeru (skupina MA, číslo 46) ve vyhraženém čestném hrobě. Jeho hrobka je postavena jako novogotická kaple. Nápis na náhrobní desce zmiňuje pouze jeho jméno a jeho manželky Lotte, rozené Fehlmannové. Nechal ji roku 1891 postavit jeho syn Max von Ferstel, rovněž architekt, radní a profesor na vídeňské technické univerzitě. Jsou zde pohřbeni i ostatní členové rodiny.\n\na další.\n\n\n\n"}
{"id": "1001383", "url": "https://cs.wikipedia.org/wiki?curid=1001383", "title": "Paměťový palác", "text": "Paměťový palác\n\nPaměťový palác je mnemotechnický systém sloužící k zapamatování většího množství pojmů pomocí jejich vybavování na určitém místě.\n\nTato metoda je známá také pod názvem „metoda tras“ nebo „metoda loci“ (v latině sg. locus, pl. loci = místo/místa). Metoda byla používána již řečníky ve starém Řecku. Básník Simonides z Keosu, jenž jediný přežil zřícení paláce, v němž se konala velká hostina, dokázal po paměti správně identifikovat mrtvoly s jinak příliš poškozenými těly pouze podle dříve zapamatovaného zasedacího pořádku (velká kniha technik). Nebo Cicero, který používal jako svoji paměťovou cestu Forum Romanum (část Říma).\n\nNejdříve je třeba si zvolit dobře známé místo, např. svůj pokoj, nebo cestu do práce. Dále tímto místem v mysli procházíme a ke každému jeho záchytnému bodu přidáváme po jednom pojmu/údaji, který si chceme uložit do paměti. Poté procházíme postupně místem a vybavujeme si přiřazené pojmy. \n\nPaměťového paláce vynikají zejména, když si potřebujeme zapamatovat dlouhou posloupnost (nesouvisejících) prvků, nebo časový sled událostí, např. důležitých bodů proslovu.\n\nJednotlivé pojmy se nám do paměti tím lépe vryjí, čím si je představíme bizarněji nebo jinak zajímavě, aby v paměti snáze utkvěly. Doporučuje se vymýšlet co nejkreativnější spojení míst a pojmů, nebát se sáhnout hluboko do fantazie k neskutečným výjevům, snáze se nám pak vybaví. K lepšímu vybavení vytvořených spojení pojmů a míst může dopomoci zapojení co nejvíce smyslů (představa vzhledu, zvuku, vůně, chuti, pocitu z doteku), čím jasnější představy, tím lépe. Dále je třeba představit si zapamatovávanou informaci co nejostřeji. Vybavit si celý obraz v mysli. Pokud si zapamatováváme malou věc, např. tužku, lépe se v paměti uloží, když si ji představíme hodně zvětšenou.\n\nTrasy pro zapamatování si vybíráme z nám velmi dobře známých míst. Může se jednat i o místa z minulosti (např. náš dětský pokoj, byt kde jsme dříve žili). Jako paměťové trasy nám mohou dále sloužit známé místnosti (v bytě, kde právě jsem, ve škole, v kině), cesty kudy chodíváme (do školy, cesta obvyklé procházky, cesta určitou částí města, zastávky MHD) nebo třeba trasa po lidském těle (hlava – krk – rameno – ruka…).\n\nBody na trase by měl ležet v přibližně stejné výšce za sebou, abychom při opětovném procházení trasy na některý nezapomínali. Body mohou ležet daleko i blízko, ale doporučuje se nedávat si víc jak tři body na jeden metr. Vhodnější je vybírat si větší výrazné předměty nebo výrazná místa, jenž mají na trase své pevné místo. Pokud si zvolíme drobnější předmět, obvykle se zapamatovává hůře, pomůže však když k němu máme nějaký hlubší citový vztah, ať už pozitivní či negativní (např malá porcelánová soška na poličce, kterou jsme dostali darem od kamarádky, ale vlastně se nám moc nelíbí).\n\nKdyž se něco v dříve naučené trase změní (např. zboří se dům na naší cestě do práce, která je jednou z našich dříve naučených paměťových tras), je na nás, zda si upravíme i svoji paměťovou trasu či budeme dále pracovat se starou verzí trasy.\n\nTrasy je vhodné vytvářet vždy v jednom směru od začátku do konce. Délku trasy je praktické mít nastavenou na počet dělitelný deseti, snáz se pak kontroluje, že jsme prošli všemi body. Když chceme některou trasu prodloužit, doporučuje se přidávat po desítkách bodů.\n\nPro zapamatování bodů na trase si je lze trénovat ve volných chvilkách, procházet si trasami v myšlenkách během volných chvil, např pří jízdě v MHD. Pokud nám některý bod trasy opakovaně vypadává z paměti, můžeme ho buď vypustit, nebo mu dodat více detailů, abychom si ho snáze zapamatovali. Časem se stává procházení trasy v paměti velmi plynulé, podobně jako např. dlouhý záběr kamery po bytě. Necvičený začátečník si zvládne během chvilky zapamatovat řadu 40 věcí.\n\n"}
{"id": "1001389", "url": "https://cs.wikipedia.org/wiki?curid=1001389", "title": "Periferní obrna lícního nervu", "text": "Periferní obrna lícního nervu\n\nPeriferní obrna lícního nervu je častým neurologickým onemocněním. Periferní paréza s sebou přináší významný deficit motorický, senzitivní a senzorický. Snížená až vymizelá funkce mimického svalstva přináší pacientovi estetický i funkční problém a výrazně zhoršuje kvalitu pacientova života. Včasné zahájení správné rehabilitace je u této problematiky stěžejní. Rehabilitace je individuálně přizpůsobená pacientům, pro co největší návrat funkčnosti orofaciální oblasti.\nLícní nerv, latinsky nazývaný \"Nervus facialis\" je VII. hlavový nerv. Používá se pro něj i název intermediofacialis, protože ho funkčně rozlišujeme na n. facialis a n. intermedius. Jedná se o motorický nerv inervující mimické svaly obličeje, měkkých pokrývek lebečních a zevního ucha, rovněž inervuje zadní bříško m. digastricus, m. stylohyoideus a m. stapedius. N. intermedius je smíšený nerv, má vlákna senzitivní, senzorická a parasympatická. Inervuje slzní žlázu, žlázky dutiny nosní, ústní a paranasálních dutin, také galanulu sublingualis a submandibularis.\n\nPříčiny periferní obrny lícního nervu mohou být různé. Velmi často se jedná o důsledky virových onemocnění, nejčastěji viru herpes simplex nebo herpes zoster; tyto jsou většinou doprovázeny herpetickou erupcí nebo bolestivostí v okolí ucha. Mezi bakteriálními infekcemi to je především lymská borelioza.\n\nObrna lícního nervu může být způsobena i traumatem. Nejčastěji se jedná o zlomeninu pyramidy. Příznaky posttraumatické léze mohou být patrné až několik dní po úrazu. Periferní léze lícního nervu se ve ¾ případů považuje za takzvanou Bellovu obrnu. Můžeme ji nazývat i idiopatickou nebo esenciální. Incidence Bellovy obrny je asi 20–30 případů na 100 000 obyvatel za rok. Etiologie není ještě zcela známa, ale jedná se zřejmě o mononeuritidu pravděpodobně virového původu.\n\nPrognóza je velmi závislá na rozsahu postižení. Bellova obrna mívá obvykle příznivou prognózu. Až 70–90 % případů se v průběhu 6 týdnů až 3 měsíců zcela upraví. Platí, že pokud je včasný nástup zlepšení a pozvolná progrese pokračuje i nadále, je možno předpokládat dobrou prognózu.\n\nKlinickým projevem periferní léze lícního nervu je především paréza mimických svalů. Tvář je postižena na stejné straně jako se nachází léze. Na pacientovi je viditelné vyhlazení vrásek jak na čele, tak u oční štěrbiny. Vzniká lagoftalmus a je patrný Bellův příznak. Není patrná nasolabiální rýha. Pokleslý ústní koutek vyvolává obtíže při pití, přijímání potravy a artikulaci.\nKlinické projevy periferní parézy se mohou lišit v závislosti na příčině. Bellovu obrnu pacient nejčastěji pociťuje po probuzení jako změnu v citlivosti v oblasti tváře. Parézy vyvolané virovou infekcí jsou často doprovázeny bolestivostí.\n\nChirurgická léčba vedoucí k obnově pohybů paretického obličeje se nazývá reanimace obličeje. Chirurgická léčba paretického obličeje je založena na operacích, pomocí kterých se upravuje klidové postavení tváře a případně i obnovuje pohyb v koutku, a dále na operacích, při kterých se koriguje lagoftalmus a pokles obočí.\n\nV ČR jsou při reanimaci paretického obličeje nejčastěji používány operace, které mají za cíl obnovit nervové zásobení (inervaci) mimických svalů. Jedná se tedy o operace na lícním nervu. Předpokladem dobrého výsledku je zachovalá funkčnost mimických svalů, které ale postupně ochabují, a to i přes správně vedené elekrostimulace.\n\nPokud tyto operace nejsou provedeny do 2 let od vzniku parézy, tak značně klesá i naděje na obnovu funkce mimických svalů, proto jsou tyto operace někdy kombinované s přenosem funkčního svalu z jiné lokality (např. z vnitřních stehem) pomocí tzv. mikrochirurgické techniky. Na výsledek operace se v těchto případech musí čekat, protože je závislý na rychlosti obnovy nervu, která je navíc značně zpomalená u starších nemocných. Obnova nervu však nemusí být dostatečná ani u mladších pacientů. Proto jsou tyto operace často kombinovány s tzv. pasivními závěsy, které vytváří stabilní (nehybnou) podporu pro klidové postavení tváře.\n\nPo více než dvou letech od vzniku obrny již není možná funkční obnova mimických svalů, protože mimické svaly při obrně lícního nervu postupně ztrácí své nervosvalové ploténky. Pro obnovu pohybu je proto třeba použít jiný sval se zachovanou funkcí. \n\nPohyb dolní čelistí je zajištěn žvýkacími svaly, největší podíl na pohybu dolní čelisti máji velký žvýkací sval (musculus masseter) a spánkový sval (musculus temporalis). Oba tyto svaly lze použít k obnově pohybu mimických svalů. Při jejich použití je jejich původní funkce nahrazena ostatními žvýkacími svaly. Po operaci je třeba se naučit ovládat úsměv pomocí žvýkacích svalů. Toto přeučení probíhá zpravidla rychle, protože je přirozené mít při úsměvu zuby u sebe. Navíc jsou v oblasti mozkové kůry centra pro ovládání mimických a žvýkacích svalů blízko sebe, což napomáhá vytváření nových spojení a to i ve vyšším věku. Výhodou těchto operací je, že je zachováno nervové zásobení vybraného žvýkacího svalu. Pohyb se tedy obnovuje brzy po operaci, protože není třeba čekat na regeneraci nervu tak, jak tomu je u řady jiných operací.\n\nReanimace obličeje technikou sesunu spánkového svalu představuje novou účinnou léčebnou strategii, pomocí které lze upravit klidové postavení tváře a současně obnovit pohyb v oblasti koutku. Principem operace je nahrazení nefunkčních mimických svalů funkčním spánkovým svalem. Spánkový sval se ale při operaci nepřenáší, ale „pouze“ se odpojí od svého úponu na dolní čelisti, a přesune se do oblasti nosoretní rýhy. Za tímto účelem se současně spánkový sval uvolňuje ze svého lůžka v oblasti spánkové krajiny a sesunuje se směrem dolů.\n\nOperace se provádí v celkové anestézii z přístupu ve vlasové části hlavy. Obličej tedy zůstává s výjimkou oblasti nosoretní rýhy bez jizev.\n\nObnova úsměvu u nemocných s obrnou obličeje je založena na operacích, které obnovují postavení ústního koutku a zlepšují tak klidovou symetrii obličeje, a na operacích, které obnovují aktivní pohyb obličeje při úsměvu – tzv. reanimace obličeje.\n\nRehabilitace pacienta začíná aplikací tepla na postiženou polovinu obličeje. Mohou být použity horké zábaly, solux nebo parafín. Zábaly se aplikují po dobu jedné hodiny dvakrát denně. Solux a parafín se nechá působit dvacet minut dvakrát denně. V akutním stádiu lze použít i jemnou masáž. Postupuje se vždy kraniálně, aby se vyvážil pokles v důsledku hypotonie svalů. Může se využít i jemné poklepávání pro tonizační účinek.\n\nV případě nalézání tuhého podkoží a kontraktur je nutné ruční uvolňování a protahovaní jednotlivých svalů. Ruční stimulace a reedukace se využívá u svalové síly 0–2. Při stimulaci je volena facilitační technika vibrací, která by měla sloužit k vybavení reflexního oblouku. Postupuje se od úponu k začátku ve směru kontrakce. Reedukace následuje bezprostředně po facilitaci. Pacient se snaží aktivně dopomáhat. Objeví-li se svalový záškub, začíná se s aktivním cvičením. Pacient procvičuje jednotlivé svaly. Je nezbytné dávat pozor, aby se neobjevily patologické synkinézy. Pacient cvičí pod dohledem terapeuta. Na domácí rehabilitaci je mu dána cvičební jednotka, kterou provádí před zrcadlem. Od svalové síly 4–5 lze dávat mírný odpor. V rehabilitaci periferní léze lícního nervu se používá i Vojtova metoda a Proprioceptivní neuromuskulární facilitace. Vhodná je metodika sestry Kenny.\n\nNezbytné je také dbát na režimová opatření. Pacientovi nesmí postižená část obličeje nikde prochladnout. Při spánku se postižené oko zalepuje, aby se zabránilo vysychání. Při mluvení si může přidržovat zdravou stranu lehce dvěma prsty, aby se nezvýrazňovala asymetrie.\nPokud ani po třech týdnech není patrná volní aktivita, je nutné zahájit elektrostimulaci. Aplikace se provádí podle výsledků I/t křivky, dokud není zřejmý aktivní pohyb. V případě těžkých lézí nervu, jako u posttraumatických a pooperačních stavů, je nezbytné zahájit elektrostimulaci ihned.\n\nPeriferní obrna lícního nervu je nezanedbatelné neurologické onemocnění. Postihuje pacienta významným motorickým deficitem na tváři, což má negativní vliv na kvalitu pacientova života. Správná léčba významně zlepšuje progresi onemocnění a zvyšuje kvalitu pacientova života.\n\n"}
{"id": "1001391", "url": "https://cs.wikipedia.org/wiki?curid=1001391", "title": "Alexandra Daddario", "text": "Alexandra Daddario\n\nAlexandra Anna Daddario (* 16. března 1986 New York) je americká herečka a modelka, známá rolemi Annabeth Chaseové z filmové série s Percym Jacksonem či postavou z první řady seriálu \"Temný případ\".\n\nNarodila se bývalému šéfovi NYPD a právničce Merril Lynch. Navštěvovala Brearley School, Professional Children's School a Marymount Manhattan College. Má maďarské,slovenské, irské a italské kořeny. Má dva sourozence, její bratr Matthew Daddario je taktéž herec.\n\nPrvní televizní role přišla v šestnácti letech, kdy hrála Laurie Lewis v seriálu \"All My Children\". Objevila se v několika seriálech a filmech. Zlom v kariéře nastal s rolí Annabeth Chase ve filmu \" \"v roce 2010. V roce 2011 získala roli Paige ve filmu \"Týden bez závazků\". V roce 2012 se objevila ve videoklipu skupiny Imagine Dragons k písničce „Radioactive“.\n\nV roce 2013 získala hlavní roli ve filmu \"Texaský masakr motorovou pilou 3D\" a znovu si zahrála roli Annabeth v pokračování filmu \"\". V roce 2014 získala roli ve filmu \"Burying the Ex\".\n\nV roce 2016 získala vedlejší roli ve filmu \"The Choice\", který se inspiroval novelou Nicholase Sparkse. S Kate Upton si zahrála v komedii \"The Layover,\" poté co nahradila Leu Michele. Získala hlavní roli ve filmu Pobřežní hlídka, ve kterém si znovu zahraje s Dwaynem Johnsonem. S Adamem DeVinem si zahraje v romantické komedii \"When We First Met\". Dále se připojila k obsazení filmu \"We Have Always Lived in the Castle\" jako Constance Blackwood.\n\n"}
{"id": "1001392", "url": "https://cs.wikipedia.org/wiki?curid=1001392", "title": "Jan Průcha", "text": "Jan Průcha\n\nJan Průcha (* 27. listopadu 1934 Praha) je vysokoškolský pedagog, zakladatel České asociace pedagogického výzkumu, působící v mezinárodních vědeckých organizacích a redakčních radách odborných časopisů.\n\nV roce 1992 se habilitoval na Karlově univerzitě pro obor pedagogika, jmenován profesorem pedagogiky byl v roce 1994. V roce 1995 mu byl udělen čestný doktorát Univerzitou v Turku (Finsko). Pracuje jako nezávislý expert a konzultant v oblasti pedagogické teorie a výzkumu, přednáší na českých i zahraničních univerzitách. Na rozdíl od tradičních teorií pedagogiky, které jsou ovládány normativním přístupem (tj. snahou předepisovat či doporučovat, jaká má výchova „správně“ být), ve svých pracích Průcha uplatňuje explanační přístup, tedy přístup hledající a objasňující.\n\nJan Průcha jakožto představitel moderní pedagogiky ve svých publikacích užívá a vysvětluje pojem \"edukační reality\", která je vyjádřena dalšími elementy, jako jsou edukační prostředí, edukační potřeby, edukační procesy a edukační konstrukty. Edukační realita má nahrazovat pedagogickou praxi, realitu, skutečnost aj. Podle Průchy (2009) je edukační realita „\"každá taková skutečnost (prostředí, situace, proces aj.), objektivně se vyskytující v lidské společnosti, v níž probíhají nějaké edukační procesy nebo jsou vyvíjeny, resp. fungují nějaké edukační konstrukty.\"“\n\nTerminologie:\n\nPublikace obsahuje informace o současném stavu a trendech v pedagogických vědách, jejich klíčové poznatky i otevřené otázky. Zaměřuje se také na výzkumné metody a informační prameny.\n\nZákladem výkladu v této knize jsou výzkumné nálezy a explanace (\"reseaech-based knowledge\") v termínech zahraničních vědců-pedagogů. Průcha pracuje s pedagogikou jako edukační vědou, setkáváme se zde s pojmy jako jsou edukace, edukant, edukátor, a také edukační realita, neboť se snaží popsat a vysvětlit reálné edukační procesy. Zabývá se také pedagogickým výzkumem – stavem pedagogického výzkumu v ČR, jeho strukturou a fungováním.\n\nJan Průcha, Jiří Mareš a Eliška Walterová vytvořili doposud nejkomplexnější přehled pedagogické terminologie a jejích definic. Slovník je neustále aktualizován, poslední aktualizace proběhla v roce 2013 a obsahuje více než 1500 hesel.\n\nPublikace vymezuje klíčové pojmy interkulturní psychologie a její vztahy k sociální psychologii, etnologii, sociologii, etnografii aj. Kniha se zabývá sociopsychologickým zkoumáním kultur, etnik, ras a národů. Srovnává jejich jednotlivé charakteristiky a zvláštní pozornost je věnována českému etniku. Následně se věnuje aplikaci interkulturní psychologie v edukaci a ve zdravotní péči.\n\nSrovnávací neboli komparativní pedagogika označuje jednak teorie, jednak výzkumné aktivity, které se zabývají zkoumáním charakteristik a fungováním vzdělávacích systémů různých zemí, jejich popisem, srovnáváním a hodnocením. Průcha v této knize tedy srovnává mezinárodní vzdělávací systémy. Zabývá se otázkami směřování vzdělávání ve světě nebo situací českého školství ve srovnání se zahraniční. Dále popisuje významné trendy, které určují podobu a výsledky vzdělávání v různých zemích od předškolního až po vysokoškolské a teoretický výklad doplňuje řadou příkladů a výsledků statistických výzkumů.\n\nPedagogická encyklopedie je první souborná encyklopedie v oboru vzdělávání po více než 60 letech, jedná se o reprezentativní dílo současné české pedagogiky a poskytuje systematický přehled základních složek vzdělávacího systému. Zabývá se poznatky o způsobech i produktech edukace, o populaci žáků, studentů i učitelů a objasňuje aktuální problémy vzdělávacího systému. Na jejím zpracování se podílelo více než 100 českých pedagogických odborníků.\n\nMonografie se zabývá fenoménem česká vzdělanost, vysvětluje, že fenomén vzdělanost má velmi komplikovanou povahu, jejímiž dílčími aspekty se zabývají některé vědecké disciplíny: historiografie, pedagogika, andragogika, demografie, sociologie, ekonomie, interkulturní psychologie. Každá z těchto disciplín poskytuje určitý pohled na problematiku vzdělanosti, ale dosud nedochází k syntéze poznatků. Text pracuje jak s teoretickými koncepcemi, tak využívá četné výzkumné poznatky.\n\n\n"}
{"id": "1001393", "url": "https://cs.wikipedia.org/wiki?curid=1001393", "title": "Novorusko (2014–2015)", "text": "Novorusko (2014–2015)\n\nNovorusko – Svaz lidových republik (, \"Novorossija – Sojuz narodnych respublik\", ), zkráceně Novorusko ( – \"Novorossija\", – \"Novorosija\"), je mezinárodně neuznaná konfederace vyhlášená 24. května 2014 na území Ukrajiny spojením Doněcké lidové republiky a Luhanské lidové republiky do jednoho společného celku. Původní plán koncepce Novoruska nezahrnoval jenom Donbas, ale i další oblasti jihovýchodu. V květnu 2015 oznámil předseda samozvaného novoruského parlamentu Oleg Carjov zastavení činnosti konfederačních orgánů v souladu s minskými mírovými dohodami. Doněcký „ministr zahraničí“ Alexandr Kofman řekl, že se projekt Novoruska nesetkal s dostatečnou odezvou obyvatelstva v ruskojazyčných regionech Ukrajiny. Rovněž byla pozastavena činnost společného parlamentu Novoruska, protože jeho existence byla v rozporu s minskými dohodami.\n\nObě samozvané republiky označuje Ukrajina za teroristické organizace a vede s nimi ozbrojený konflikt.\n\nOficiální název konfederace při jejím vzniku byl \"Svaz lidových republik\" (, \"Sojuz Narodnych respublik\"). V prvních zprávách ruská i ukrajinská média pro stát používala neformální označení \"Novorusko\" (, \"Novorossija\", resp. , \"Novorosija\"). Česká média pojmenovala stát kromě \"Novoruska\" v prvních zprávách také jako \"Nové Rusko\" (). Mediální označení státu odkazuje na jeho historické území z dob carského Ruska, tehdy zvané Novorusko (Nové Rusko, Novorossija).\n\nDne 15. července 2014 parlament Svazu lidových republik schválil změny Ústavního aktu, podle kterých se název konfederace změnil na \"Novorusko – svaz lidových republik\" ().\n\nNovorusko – svaz lidových republik bylo konfederativním svazem rovnoprávných republik, Doněcké a Luhanské. Zákonodárnou moc držel nominálně parlament Novoruska, do nějž bylo zvoleno 30 poslanců z každé republiky, v čele parlamentu stál předseda. Orgánem výkonné moci měla být vláda v čele s předsedou, v hypotetické vládě byly republiky zastoupeny stejným počtem reprezentantů.\n\nÚředními jazyky Novoruska byly jazyky republik, ze kterých se skládalo, jednacím jazykem jeho orgánů měla být ruština.\n\nSvaz lidových republik byl konfederativní stát složený ze dvou samostatných republik.\n\"Více informací v článku: Státní symboly lidových republik v Donbasu\"\n\nDne 27. června, den po ustavujícím zasedání svazového parlamentu, jeho předseda Carjov informoval o vyhlášení konkursu na návrhy dosud neexistujících státních symbolů Svazu – znaku, vlajky a hymny. Konkurzní komise 13. srpna jako vlajku vybrala černo-žluto-bílu trikolóru (s bílou nahoře; vychází z vlajky Ruska z let 1858–1883), s tím, že ji navrhne parlamentu ke schválení. Současně navrhla zástavu Ozbrojených sil Novoruska – ondřejský kříž v červeném poli. Zástavu schválil parlament 22. srpna 2014.\n\nDne 24. května 2014 podepsali v Doněcku Alexandr Jurjevič Borodaj, předseda doněcké vlády, a Alexej Karjakin, předseda luhanského parlamentu, dohodu o sloučení Doněcké a Luhanské lidové republiky do Svazu lidových republik. Současně byla, jako řídící orgán svazu, zřízena „Rada Svazu lidových republik“ (). Rada byla šestičlenná, měla po třech zástupcích z každé republiky. Doněckou lidovou republiku zastupovali Alexandr Borodaj, Denis Pušilin a Pavel Gubarev, Luhanskou lidovou republiku Valerij Bolotov, Alexej Karjakin a Oleg Carjov. Týž den v Doněcku proběhl sjezd společensko-politického hnutí \"Lidový front\" na němž se zástupci jižních a východních oblastí Ukrajiny spojili v usilování o federalizaci země. Nedlouho předtím, 22. května, ohlásil Pavel Gubarev vznik politického hnutí Novorusko s cílem vytvoření stejnojmenného státu. V anglojazyčných médiích z toho vznikla představa o federálním charakteru a názvu Novorusko pro konfederativní Svaz lidových republik.\n\nBez souvislosti se Svazem lidových republik se proruský ukrajinský aktivista Valerij Kaurov o měsíc dříve, tedy 21. dubna 2014, prohlásil prezidentem Oděské lidové republiky, jako části (budoucího) Novoruska. Učinil tak u příležitosti jedné z proruských demonstrací v Oděse, se kterou se z moskevské emigrace spojil po Skypu. Oděská lidová republika však fakticky nevznikla. Nicméně její „prezident“ Kaurov je od té doby občas vydáván za prezidenta Novoruska. Přitom funkce prezidenta v Novorusku – svazu lidových republik vůbec neexistuje.\n\nRada vypracovala návrh ústavy Svazu (Ústavní akt, ). Ústavní akt 24. a 25. června 2014 schválily parlamenty Doněcké a Luhanské republiky, které současně zvolily každá po 30 členech svazového parlamentu.\n\nDne 26. června 2014 se konalo ustavující zasedání svazového parlamentu, jeho předsedou se stal Oleg Carjov, prvním místopředsedou Alexandr Kofman, druhým Gennadij Cypkalov.\n\nDne 15. července 2014 parlament Svazu lidových republik schválil změny Ústavního aktu, včetně změny názvu konfederace, a zákony o práci parlamentu. Poté, co ukrajinská armáda dočasně obklíčila největší města v držení povstalců, rezignovali někteří vůdci lidových republik. 18. června 2014 odstoupil ze své funkce jeden ze členů svazové rady Denis Pušilin, 7. srpna pak premiér doněcké vlády Alexandr Borodaj a vůdce Luhanské lidové Republiky Valerij Bolotov. 14. srpna rezignoval také doněcký ministr obrany Igor Strelkov. V roce 2015 byla činnost parlamentu utlumena na základě mírové dohody z Minsku.\n\nSpojené ozbrojené síly Novoruska (rusky Объединённые Вооруженные Силы Новороссии), jsou ozbrojené skupiny dobrovolníků a milice, spjaté s nikým neuznaným bývalým státním útvarem Novorusko. Ukrajinská vláda, na jejímž území skupiny vznikly, je považuje za teroristické. Tyto skupiny vedou ozbrojený boj proti ukrajinskému státu a armádě.\n\nUvedeny jsou různé vojenské jednotky, které působily v Doněcké a Luganské lidové republice bez ohledu na jejich vztah k Novorusku a jeho ozbrojeným silám.\n\n\n\n\n\n\n\n"}
{"id": "1001394", "url": "https://cs.wikipedia.org/wiki?curid=1001394", "title": "Viktorie (rod)", "text": "Viktorie (rod)\n\nViktorie (\"Victoria\") je rod nižších dvouděložných rostlin z čeledi leknínovité (\"Nymphaeaceae\"). Zahrnuje 2 druhy obřích vodních bylin, pocházejících z Jižní Ameriky. Jsou to mohutné rostliny podobné leknínům s listy o průměru až přes 2,5 metru a velkými bílými až červenými vonnými květy, které dosahují průměru až 30 cm. Viktorie jsou pěstovány jako botanická rarita i v některých českých botanických zahradách.\n\nViktorie jsou mohutné a poměrně krátkověké vodní byliny, kořenící ve dně. Listy jsou plovoucí, dlouze řapíkaté, se štítnatou čepelí se zvednutým okrajovým lemem. Květní stvoly, řapíky, spodní strana listů i květní kalich jsou pokryty ostny. Na spodní straně listů je velmi výrazná vyniklá žilnatina, podepírající a zpevňující čepel listu. Květy mají průměr 23 až 30 cm, jsou dlouze stopkaté a otevírají se na noc. Kalich je složen ze 4 volných, zelených, kožovitých lístků. Kališní lístky jsou asi 12 cm dlouhé a 7 až 8 cm široké, slabě kýlnaté. U viktorie královské jsou celé ostnité, zatímco u viktorie Cruzovy jsou ostny pouze na jejich bázi. Koruna je složena z mnoha (asi 50 až 70) spirálně uspořádaných volných korunních lístků. Ačkoliv je v květech určitý gradient květních částí od kraje ke středu, korunní lístky jsou na rozdíl od květů leknínů jasně oddělené od staminodií a nepřecházejí v ně. Tyčinky jsou ploché a petaloidní (podobné korunním lístkům) až šídlovité, spirálně uspořádané, v počtu asi 150 až 200. Na rozdíl od většiny krytosemenných rostlin nejsou rozděleny na nitku a prašník. Na vnější i vnitřní straně pásma tyčinek je kruh sterilních tyčinek – staminodií. Semeník je spodní, srostlý ze 25 až 40 plodolistů, zapuštěný do dužnatého, miskovitého květního lůžka (receptákula). V semeníku je mnoho komůrek, odpovídajících plodolistům. Plodem je nepravidelně ostnitá bobule, nepravidelně pukající jak bobtnají míšky semen. Semena již po krátkém vyschnutí ztrácejí klíčivost.\n\nRod viktorie zahrnuje 2 druhy. Viktorie královská (\"Victoria amazonica\") roste ve stojatých a pomalu tekoucích vodách Amazonky a jejích přítoků. Druh viktorie Cruzova (\"V. cruziana\") je rozšířen jižněji a roste v chladnějším klimatu Argentiny a Paraguaye.\n\nKvěty viktorií se otevírají na noc a jsou opylovány hmyzem, který lákají silnou ananasovou vůní a dokonce i tvorbou tepla. Na pestících jsou škrobnaté výrůstky, poskytující potravu broučím opylovačům. Cizosprášení je upřednostňováno před samosprášením protogynií. První noci jsou květy bílé a funkčně samičí (netvoří pyl), druhé noci zcela změní barvu a jsou růžové až červené.\n\nViktorie je ve své domovině poměrně krátkověká, nikoliv však jednoletá rostlina. Ve sklenících mírného pásu ji vlivem nedostatku světla není možno udržet přes zimu a pěstuje se proto každoročně ze semen. Nevytváří oddenky nebo hlízy které by bylo možno přes zimu skladovat a na jaře opět vysadit.\n\nViktorie královská byla objevena v roce 1801 na řece Mamore v Amazonii českým misionářem Tadeášem Haenkem. Alexander von Humboldt nalezl v roce 1819 viktorii Cruzovu v Argentině a o 6 let později poslal do Evropy první podrobný popis a také semena této rostliny. Botanicky byla viktorie poprvé popsána v roce 1832 E. F. Poeppigem jako \"Euryale amazonica\". O 5 let později byla přeřazena botanikem Johnem Lindleyem do nového rodu \"Victoria\" a pojmenována na počest Královny Viktorie \"Victoria regia\", viktorie královská. Vzhledem k pravidlům botanické nomenklatury je platným názvem tohoto druhu \"Victoria amazonica\". Viktorie Cruzova byla popsána v roce 1840.\n\nV polovině 19. století bylo vícero pokusů o pěstování této velmi atraktivní rostliny pomocí oddenků či semen, které však skončily nezdarem. První úspěšné dovedení rostliny do květu se podařilo ve sklenících Duke's Garden v Anglii v roce 1849. Jeden z těchto prvních květů byl uříznut a předán jako dar Královně Viktorii.\n\nV roce 1961 bylo v Longwood Gardens v USA provedeno první úspěšné křížení obou druhů. Kříženec byl pojmenován \"Victoria\" 'Longwood Hybrid' a po obou rodičovských druzích podědil ty lepší vlastnosti. Vyznačuje se velkými listy s vysokým lemem a červenavým okrajem a snáší i chladnější klima. V roce 1999 se podařilo několik zpětných křížení s rodičovskými druhy a vznikl hybrid 'Adventure'.\n\nMezi oběma druhy viktorií nejsou výraznější rozdíly v morfologii. Viktorie královská má rozměrnější listy o průměru až 2,7 metru (ve sklenících 2,5 metru) s nižším okrajovým lemem a více červené. Viktorie Cruzova je drobnější, je však považována za atraktivnější. Má listy o průměru okolo 2 metrů s vyšší obrubou na okraji a zelenější.\n\n\nViktorie jsou pěstovány v botanických zahradách jako botanická rarita. V České republice je možno viktorii spatřit např. ve sklenících botanických zahrad v Praze Na Slupi, v Brně, v Liberci a v Olomouci.\n\n"}
{"id": "1001396", "url": "https://cs.wikipedia.org/wiki?curid=1001396", "title": "Józef Stanek", "text": "Józef Stanek\n\nJózef Stanek, S.A.C. (6. prosince 1916, Łapsze Niżne - 23. září 1944, Varšava) byl polský katolický kněz a člen kongregace pallotinů.\n\nNarodil se 6. prosince 1916 v Łapsze Niżne. Po maturitě roku 1935 na Collegium Marianum ve Wadowicích, vstoupil do noviciátu Společnosti katolického apoštolátu v Sucharach nad Notecią a v roce 1937 začal studovat v kněžském semináři v Ołtarzewě. Roku 1939 během evakuace semináře se dostal do sovětského zajetí, odkud utekl a vrátil se do Ołarzewa.\n\nPo absolvování filosofických a teologických studií byl roku 1941 vysvěcen ve Varšavě na kněze z rukou arcibiskupa Stanisława Galla.\n\nPo vysvěcení začal tajně studovat na katedře sociologie Varšavské univerzity a byl kaplanem tajné domácí armády. Dne 1. srpna 1944 se účastnil Varšavského povstání. Pomáhal raněným a umírajícím a civilnímu obyvatelstvu. V posledních dnech povstání odstoupil s možností přechodu pontonem na druhé straně Visly.\n\nBěhem pacifikace Czerniakówa byl zajat němci, a dne 23. září 1944 byl po mučení oběšen na vlastní štóle v ulici Solec ve Varšavě.\n\nDne 14. dubna 1945 bylo tělo otce Stanka exhumováno a pohřbeno v masovém hrobě na ulici Solec. Dne 4. března 1946 bylo tělo přeneseno na hřbitov Powązkowski.\n\nRoku 1994 na křižovatce ulic Wilanowskiej a Solec mu byl postaven pomník.\n\nBlahořečen byl dne 13. června 1999 papežem Janem Pavlem II. ve skupině 108 polským mučedníku doby nacismu.\n\n"}
{"id": "1001403", "url": "https://cs.wikipedia.org/wiki?curid=1001403", "title": "Viktorie (rozcestník)", "text": "Viktorie (rozcestník)\n\nJména Viktorie, Viktoria nebo Victoria, variace slova označujícího vítězství, mohou označovat:\n\n\n\n\n"}
{"id": "1001406", "url": "https://cs.wikipedia.org/wiki?curid=1001406", "title": "Franciszek Dachtera", "text": "Franciszek Dachtera\n\nFranciszek Dachtera (22. září 1910, Salno – 22. srpna 1944, Koncentrační tábor Dachau) byl polský katolický kněz.\nNarodil se 22. září 1910 v Salně. Byl synem učitele Leona Dachtera a Hilarie Karnowske. Základní školu navštěvoval v Wierzchucin Królewskim. Roku 1920 začal studoval na Vyšší chlapecké škole (poté fakulta), v Koronowě. Také se učil latinu otce Żelaznego, farního vikáře v Koronowě. Od roku 1922 se navštěvoval klasické gymnázium v Bydhošti. Byl aktivní v harcerství. V červnu 1928 vstoupil do Kněžského semináře v Hnězdně.\n\nDne 10. června 1933 byl vysvěcen na kněze kardinálem Augustem Hlondem. O dva dny později slavil svou primiční mši ve farním kostele Nejsvětější Srdce Ježíšova v Bydhošti. Od 1. července 1933 začal pracovat jako farní vikář ve farnosti Nejsvětější Panny Marie v Inowrocławi.\n\nV září 1935 začal učit náboženství na Městském gymnáziu Kupieckim v Bydhošti a do roku 1938 učil také na Veřejné odborné škole ve stejném městě. V září 1937 začal studovat církevní historii na Univerzitě Jana Kazimierza ve Lvově, absolvoval roku 1939 a získal magisterský titul z teologie.\n\nV srpnu 1939 byl jmenován administrátorem venkovské farnosti v Łubowě u Hnězdna. Vypuknutí 2. světové války mu zabránilo převzít tuto funkci. Byl jmenován kaplanem Velkopolského 62. pěšího pluku, se kterým v hodnosti kapitána šel na frontu. Dne 17. září 1939 byl během bitvy u Bzury zajat. Půl roku přebýval v zajateckém táboře Rothenburgu (vězeň číslo 176). Vzhledem k tomu, že německé orgány nerespektovaly zařazení vojenských kaplanů, tak s nimi důstojníci zacházeli jako se zločinci. Byl převezen do Koncentračního tábora Buchenwald (25. dubna 1940) a od 7. července 1942 byl v Dachau. Zde byl vězněm s číslem 31199. Během svého pobytu v koncentračním táboře ho vězňové nazývali „andělem”, vzhledem k veselému chování a duševní rovnováze i přes vyčerpávající práci, hlad a ponižování.\n\nV prosinci 1942 byl vybrán k tzv. lékařské zkušenosti. Vedl ji s velkou krutostí profesor Klaus Schilling. Nakazil se malárií, žloutenku a měl poškozená játra a slezinu. V nemocích a únavě zemřel dne 22. srpna 1944. Jeho tělo bylo spáleno.\n\nBlahořečen byl dne 13. června 1999 papežem Janem Pavlem II. ve skupině 108 polských mučedníků doby nacismu.\n\n"}
{"id": "1001407", "url": "https://cs.wikipedia.org/wiki?curid=1001407", "title": "CzechTrade", "text": "CzechTrade\n\nCzechTrade (plný název Česká agentura na podporu obchodu) je příspěvková organizace spadající pod Ministerstvo průmyslu a obchodu. Hlavním posláním agentury je podpora českých firem při podnikání na zahraničních trzích.\n\nPředchůdcem CzechTrade byl prvorepublikový Exportní ústav československý. \n\nSamotná agentura CzechTrade vznikla 1. května 1997 Rozhodnutím č.97/1997 ministra průmyslu a obchodu Vladimíra Dlouhého. \"Posláním agentury je poskytování informačních, poradenských a podpůrných služeb zaměřených na zlepšování výsledků zahraničního obchodu České republiky a exportních aktivit podnikatelských subjektů v zahraničí.\" Od roku 2000 můžou klienti CzechTrade využívat služeb zahraničních kanceláří. První kanceláře jsou zřízeny v Číně, Egyptě, Francii, Chorvatsku, Polsku, Španělsku, Ukrajině a Velké Británii. V roce 2014 má pobočky ve 40 zemích světa.\n\nAgentura působí jako servisní služba pro české exportéry. Její směr je zaměřen především na malé a střední podnikatele, kteří se na mezinárodních trzích hůře prosazují. CzechTrade nabízí těmto firmám především informace a znalosti o místním prostředí a podnikatelském sektoru. Dále mapuje a zajišťuje vhodné veletrhy. Pro klienty připravuje praktické programy, tréninky a kurzy na osvojení odborných znalostí nutných pro vstup na zahraniční trhy. \n\n\n\n\n"}
{"id": "1001410", "url": "https://cs.wikipedia.org/wiki?curid=1001410", "title": "Anglesey Coastal Path", "text": "Anglesey Coastal Path\n\nAnglesey Coastal Path je 200 kilometrů dlouhá stezka na pobřeží ostrova Anglesey v severním Walesu. Jde o součást cesty Wales Coast Path.\n\nCesta prochází podél pobřeží přes velkou část ostrova Anglesey. Jsou zde dvě výjimky; první je soukromé panství Plas Newydd a druhá kolem ústí řeky Afon Alaw mezi vesnicemi Llanfachraeth a Llanynghenedl. Stezka začíná a končí v obci Holyhead a podél ostrova prochází proti směru hodinových ručiček.\n\n"}
{"id": "1001411", "url": "https://cs.wikipedia.org/wiki?curid=1001411", "title": "Formy poradenské práce", "text": "Formy poradenské práce\n\nPodle kritéria počtu klientů se rozlišují základní formy poradenské práce na poradenství: \n\nIndividuální poradenství je založeno na vztahu klienta a poradce, který mezi sebou vytvoří. Tento vztah je založený na důvěře, pochopení a vzájemné akceptaci. Mezi výhody individuálního poradenství patří větší šance při zapojení klienta a větší důraz na jeho aktivitu, možnost konzultace a návrhů řešení jeho specifické situace. Nevýhodou se může stát vznik neprofesionálního vztahu. \n\nTato forma závisí na interakci mezi klienty a poradcem i mezi klienty samými. Skupina na své členy působí prostřednictvím vytvořených a přijatých skupinových norem a jejich nedodržování je skupinou sankcionováno. Účinnými technikami skupinového poradenství jsou přednáška, řízená diskuse, prezentace, skupinová práce, hraní rolí, brainstorming, případové studie (tj. kazuistika) a seznamovací hry. \n\nÚčinky skupiny na klienta jsou: zlepšení komunikace, komunikace citových prožitků, prožitek katarze (tj. vnitřní očista), korektivní rekapitulace prožitků, korektivní sociální zkušenost, schopnost přijímat odpovědnost, rozvoj sociálních dovedností, zkoušení nových forem chování, získávání informací a pocit sounáležitosti.\n\n\nSkupinové poradenství se liší mírou ovlivnění klientů poradce, mírou jeho zásahu do strukturace skupinových vztahů a mírou zapojení do skupinového dění. Podle toho se rozdělují role poradce:\n\nPoslední formou je hromadné poradenství, toto poradenství je orientováno na větší skupiny lidí, kterými nemusí být pouze klienti poradenství, ale také lidé z jejich nejbližšího sociálního okolí. Hlavním cílem tohoto poradenství je prostřednictvím podaných informací vyvolat změny v postojích, v chování, motivovat klienty a osoby jim blízké. Používá se zejména v preventivním intervenčním působení.\n\n"}
{"id": "1001412", "url": "https://cs.wikipedia.org/wiki?curid=1001412", "title": "Silnice II/104", "text": "Silnice II/104\n\nSilnice II/104 je komunikací II. třídy ve Středočeském kraji.\n\nJejí počátek je v obci Davle na levém břehu řeky Vltava. Mostem Vltavanů přes řeku se dostane na pravý břeh. Z údolí vystoupá poměrně rychle až do nadmořské výšky přes výše 300 metrů. Prochází postupně obcemi nebo osadami Sázava, Chlomek, Petrov a končí ve městě Jílové u Prahy. \nSpojuje mezi sebou silnice II/102 a II/105. Čerpací stanice je hned na začátku trasy v Davli. Silnice je dlouhá jen 8,5 km.\n"}
{"id": "1001414", "url": "https://cs.wikipedia.org/wiki?curid=1001414", "title": "Conwy (hrad)", "text": "Conwy (hrad)\n\nHrad Conwy ( \"Castell Conwy\") je středověké opevnění v obci Conwy na severním pobřeží Walesu. Byl postaven Eduardem I. během jeho dobývání Walesu v letech 1283 a 1289. Na jeho výstavbě se podílelo 1500 lidí a vznikal pět let. Byl postaven jako součást širšího projektu k vytvoření opevněného města Conwy, jehož celkové náklady činily 15 tisíc liber, což byla na svou dobu značná suma. Během následujících století hrál hrad důležitou roli v několika válkách. Odolal obléhání Madoga ap Llywelyna v zimě 1294 a 1295, sloužil jako dočasné útočiště pro Richarda II. roku 1399 a roku 1401 jej po několik měsíců držel velšský král Owain Glyndŵr.\n\nPo vypuknutí anglické občanské války v roce 1642 jej ovládala posádka loajální Karlovi I. a udržela jej až do roku 1646, kdy se vzdala parlamentním vojskům. Parlament poté rozhodl o částečném rozebrání opevnění, aby se zabránilo využití hradu k další revoltě. Roku 1665 byl hrad z velké části zničen a velká část stavebních materiálů byla rozprodána. Trosky hradu Conwy se v osmnáctém a devatenáctém století staly atraktivní destinací pro výtvarníky a ve druhé polovině devatenáctého století prošel velkou rekonstrukcí. V jedenadvacátém století se zřícenina hradu stala vyhledávanou turistickou destinací.\n"}
{"id": "1001416", "url": "https://cs.wikipedia.org/wiki?curid=1001416", "title": "Eduardo Chillida", "text": "Eduardo Chillida\n\nEduardo Chillida (10. ledna 1924, San Sebastián – 19. srpna 2002, San Sebastián) byl španělský sochař baskického původu. Byl nositelem Wolfovy ceny za umění (1985), Ceny prince Asturského (1987) i ocenění Praemium Imperiale (1991).\n\nZačínal jako fotbalový brankář klubu Real Sociedad, avšak zranění kolene ho přinutilo sportovní kariéru ukončit. Vystudoval poté architekturu na Madridské univerzitě (1943-1946). Roku 1947 se však rozhodl pro umění. Uměleckou kariéru se rozhodl začít v Paříži. Ve Francii pobýval až do roku 1955, poté se vrátil do rodného San Sebastiánu, kde žil až do smrti. Ve Francii sochal především z plastu. Po návratu do Baskicka se obrátil ke kovu a kameni. Jeho skulptury se nacházejí například před sídlem UNESCO v Paříži, před \"Meyerson Symphony Center\" v Dallasu nebo sídlem Světové banky ve Washingtonu. Věnoval se též knižním ilustracím a grafice.\n\n"}
{"id": "1001418", "url": "https://cs.wikipedia.org/wiki?curid=1001418", "title": "Portmeirion", "text": "Portmeirion\n\nPortmeirion je populární turistická vesnice v oblasti národního parku Snowdonia, které leží v hrabství Gwynedd v severním Walesu. Byla navržena a postavena sirem Bertramem Cloughem Williams-Ellisem (1883–1978) v letech 1925 až 1975 ve stylu italských vesnic. Jejím vlastníkem je charitativní nadace.\n\nVesnice spadá pod obec Penrhyndeudraeth a nachází se u ústí řeky Dwyryd, přibližně 3 km jihovýchodně od Porthmadogu a 1,6 kilometru od vlakového nádraží v Minfforddu.\n\nDnešní Portmerion bylo v 19. století přístaviště s kovárnou, využívané k přepravě břidlice. V roce 1925 koupil toto místo, podle svých slov zpustlý kus země, sir Clough Williams-Ellis za méně než 5 000 liber a nazval je \"Port Meirion –\" Port coby odkaz na jeho geografickou polohu a Meirion původně podle welšského hrabství Merionethshire (název byl po několika letech změněn do dnešní podoby).\n\nKromě kovárny (později \"White Horses\") zde stál jeden obytný dům (dnes hotel), domek zahradníka (\"Mermaid\") a stáje.\n\nBertram Clough Williams-Ellis byl jako architekt samouk. Architektonickou školu v Londýně navštěvoval pouhé tři měsíce. Rodinné sídlo \"Plas Brondanw\", na jehož vzhledu měl značný podíl, leží jen několik kilometrů od Portmerionu.\n\nZ obytného domu v Portmerionu vytvořil hotel a otevřel ho již v roce 1926. Myšlenkou vystavět zde vesničku podle italského vzoru se zabýval hned od počátku. Chtěl dokázat, že propojení nových staveb s původní přírodou nemusí být v rozporu. Podstatné pro něho bylo to, aby nové stavby – většinou v klasicistickém stylu – nepůsobily jako novostavby.\n\nHra s průhledy a osami je pro koncepci Portmeirionu charakteristická. Kromě budov, nových či přestavěných, je součástí vesničky, sloužící hlavně jako turistický cíl, loď \"Amis Réunis\", která tu poblíž ztroskotala a kterou nechal William-Ellis v podobě kamenného člunu zabudovat do pobřežní promenády před hotelem.\n\nPrvní stavební etapa skončila s počátkem druhé světové války. Pokračovala pak jen s přestávkami. Materiál ale mnohdy nebyl kvalitní, takže při renovaci v 80. a 90. letech musela být řada prvků zcela vyměněna. Přitom ztratil Pantheon svoji typicky zelenou barvu kupole z dřevěných došků, které byly nahrazeny měděnou krytinou. V průběhu padesátých let byl do vesničky zakázán vjezd automobilů, místní garáže byly přebudovány na obchůdky.Stavební činnost se uzavřela v r. 1976. Poslední stavbou, kterou tu Williams-Ellis realizoval, byla pokladna po pravé straně nového vstupu. V roce 1991 byla ještě postavena identická stavba po jeho levé straně. V roce 1981 vyhořel hotel, byl ale zrenovován v původním stylu a znovu otevřen v roce 1988.\n\nVětšina budov v Portmeirionu slouží k ubytování hostů, z velké části jako ubytování s vlastní obsluhou, jen některé z nich poskytují hotelový servis.\n\nPortmeirion se může pochlubit sbírkou rododendronů a návštěvník se tu setká i s exotickými rostlinami. Celá vesnička je jedním hotelovým zařízením, které je spravováno nadací. Je určeno hlavně stálejší klientele, běžným turistům je umožněn přístup za poplatek.\n\nHans Feibusch byl německý umělec židovského původu a s Williamem-Ellisem se přátelil. Před nacistickým pronásledováním utekl do Velké Británie a v roce 1938 zde získal státní občanství. Jeho malířské dílo pracuje zejména s mýtickými a náboženskými motivy a je k vidění v mnoha britských kostelích. V Pontmeirionu se setká návštěvník s jeho nástěnnými malbami na domech \"Anchor\", \"Arches\", \"Lady's Lodge\", na budově hotelu a uvnitř Pantheonu, stejně jako na klenbě v \"Gate House\".\n\n \"Text byl rozšířen podle verze na německé Wikipedii.\"\n"}
{"id": "1001427", "url": "https://cs.wikipedia.org/wiki?curid=1001427", "title": "Informační instituce", "text": "Informační instituce\n\nInformační instituce je instituce poskytující služby a produkty, které jsou zaměřeny a primárně souvisí s informacemi. Podle definice TDKIV – České terminologické databáze z oblasti knihovnictví a informační vědy je informační instituce: „\"Instituce, která ukládá, zpřístupňuje, zpracovává a zprostředkovává informace.\"“ V současnosti se vlivem technologií informace stává cenným artiklem, který má stálou hodnotu. Pojem informační instituce popisuje Jiří Cejpek ve své knize \"Informace, komunikace a myšlení\" jako obecný pojem, který zahrnuje jak tradiční knihovny a archivy, tak také informační instituce, jejichž nástup začal až v průběhu 20. století.\n\nNové typy informačních institucí vyvstaly zejména díky technologickému pokroku, který zásadním způsobem ovlivnil celou globální společnost, především pak díky automatizování rutinních činností pomocí výpočetní techniky a poskytování vzdáleného přístupu k datům pomocí celosvětové sítě internet. Vznikla tak např. dokumentační a bibliografická centra, informační střediska a informační centra, databázová centra, digitální knihovny aj. Tím se však rozhodně nedá upřít hodnota historicky významným zástupcům uchovávání a zprostředkování vědomostí celé společnosti, jakými jsou knihovny a archivy, které sbírají, uchovávají a samozřejmě zpřístupňují záznamy vědomostí nejen aktuální, ale i historické.\n\nInformačními institucemi jsou tedy především:\n\nArchivy, knihovny a jiné instituce jsou, jak již bylo výše předesláno, k tomu, aby sloužily jako místo zpracovávající, ukládající a poskytující informace koncovému uživateli nebo třetí osobě. Třetí osobou je míněna osoba, která si objedná jisté informace, které jí jiný jedinec prostřednictvím informační instituce obstará. Pro koncového uživatele je tedy informační instituce prostředek k naplnění jeho specifické informační potřeby. Jako prostředek ke zpřístupnění informací slouží kromě vlastních institucí různé nástroje, kterými jsou ony instituce vybaveny, ať už se jedná o různé informační služby či informační systémy. Problematikou vlastního vyhledávání informací se zabývá mnoho vědců, cílem je pochopit proces a složky informačního vyhledávání, jehož neoddělitelným prvkem je samozřejmě člověk. „\"Koncový uživatel, člověk v komunikaci s informačním systémem, či informační službou přímou či zprostředkovanou informační institucí nebo informačním specialistou, je středem celého problému, kolem kterého se odehrávají procesy vyhledávání informací\".“\n\nStejně jako jsou rozmanité druhy jednotlivých institucí, neméně rozmanitosti panuje i na poli označování pracovníků informačních profesí. Už se zdaleka nejedná pouze o knihovníky v tradičním slova smyslu, nýbrž se etabluje nový pojem jako informační pracovník. Informačních pracovníků je celá řada. V současnosti se klade velký zřetel na technické dovednosti a znalosti této profese. Nejen v ČR, ale celosvětově vznikají nové profese a pracovní zařazení. Vývoj informační vědy a knihovnictví je také reflektován v systému vzdělávání informačních pracovníků bez ohledu na to, zda se jedná o profese spojené s katalogizací, uchováváním informací (např. ve formě správy a uchovávání knihovního fondu či elektronické báze dat), poskytováním rešeršních služeb, poradenstvím, knihovnictvím až po datamining. Podle struktury a typu služeb, jež informační instituce poskytuje, může být její zaměstnanec označován nejen jako knihovník nebo pracovník archivu, ale také např. jako správce databáze, informační konzultant, katalogizátor aj.. Zpravidla se při svém zaměstnání informační pracovník nezabývá pouze jednou činností, nýbrž jich pokryje i více. Záleží ovšem na povaze a struktuře pracoviště, stejně jako na pozici, kterou v instituci zaujímá. Ani knihovny jako jedny z tradičních informačních institucí už neslouží pouze k půjčování knih, ale, jak uvádí Gorman a Crawford (ve své knize \"Future Libraries: Dreams, Madness & Reality\"), ale jako instituce, které skladují, šíří a zprostředkovávají k užívání nejen informace, ale především vědomosti, jež jsou v jejich záznamech ukryté.\n"}
{"id": "1001438", "url": "https://cs.wikipedia.org/wiki?curid=1001438", "title": "Karel Chotek (etnograf)", "text": "Karel Chotek (etnograf)\n\nKarel Chotek (12. června 1881, Praha – 24. září 1967, Praha) byl český etnograf a vysokoškolský pedagog.\n\nEtnografii studoval na Karlově univerzitě u profesora Lubora Niederla spolu s dalšími obory: historií, geografií a antropologií. Ve studiu pokračoval i na zahraničních univerzitách v Leidenu, Londýně, Paříži a ve Švýcarsku. Od roku 1906 byl členem Národopisné společnosti českoslovanské. Téhož roku otiskl v časopisu \"Český lid\" národopisnou studii \"Cerovo\". V roce 1912 se habilitoval na Karlově univerzitě pro obor všeobecný národopis. V roce 1915 otiskl v Národopisném věstníku českoslovanském studii \"Široký důl - Národopisná studie české vesnice\". V letech 1910-21 učil na gymnáziu v Ječné. V roce 1921 byl jmenován řádným profesorem na Univerzitě Komenského v Bratislavě, kde vedl národopisný ústav. V roce 1931 byl povolán na Karlovu univerzitu do Prahy. Mezi jeho žáky patřili Vilém Pražák, Emanuel Baláš nebo Ludvík Baran.\n\nBěhem okupace Československa pracoval se Zdeňkem Wirthem v Národopisné komisi při České akademii věd a umění.\n\nV roce 1945 se vrátil na Karlovu univerzitu, kde vedl národopisný seminář. Současně působil v letech 1947-1948 ve Státním fotoměřickém ústavu. V rámci spolupráce Národopisného semináře UK a Státního fotoměřického ústavu (SFÚ) proběhla v roce 1949\n\nV letech 1949 – 1951 se podílel na tzv. akci \"Z\" – záchranné dokumentární akci SFÚ. Z této akce jsou dochovány fotografie a negativy, které pořídil Karel Chotek. Během výzkumu v červenci a srpnu 1949 byly dokumentovány vybrané oblasti na Českomoravské vrchovině, okolí Kroměříže, moravsko-slovenského pomezí (Javorník, Lhotky). Na Slovensku to pak byly obce v okolí Púchova, Spišské Hanušovce, Stará Ľubovňa, okolí Prešova, Lopašov, Červený Kameň, Nižné Ružbachy, Očová, Dlhá Lúka, Nižný Mirošov, Hunkovce, okolí Banské Bystrice a Turčianského Svätého Martina. Zpráva o této cestě byla otištěna v Národopisném věstníku českoslovanském za léta 1948-1950 Sbírka 551 negativů byla z archivu SFÚ po jeho zrušení převedena do archivu Etnologického ústavu AV ČR.\n\n\n"}
{"id": "1001450", "url": "https://cs.wikipedia.org/wiki?curid=1001450", "title": "Kostel svatého Pavla (Ústí nad Labem)", "text": "Kostel svatého Pavla (Ústí nad Labem)\n\nKostel apoštola Pavla (také chrám apoštola Pavla či lidově Červený kostel) je evangelický kostel v Ústí nad Labem, nacházející se při křižovatce ulic Horova, Bratislavská a Churchillova, nese jméno svatého apoštola Pavla. O kostel, v němž probíhají pravidelné bohoslužby, se společně starají Českobratrská církev evangelická a Církev československá husitská. V roce 1998 byl Ministerstvem kultury prohlášen kulturní památkou.\n\nZákladní kámen byl položen 28. září 1904 a samotná výstavba probíhala do roku 1906, kdy byl kostel dokončen. Postaven byl v tehdy nejluxusnější ústecké ulici (dnes Churchillova) dle plánů lipského architekta Julia Zeissiga v novorománském slohu se secesními prvky. Stavbu financovaly rodiny místních podnikatelů, které se do Ústí v 19.století přestěhovaly z protestantských oblastí Německa (Fam. Wolfrum, Ludwig, Bornemann, Siegfried). Stavby se zhostila ústecká společnost Alwin Köhler & Co. (mezi její další realizace patřila například ústecká synagoga), a byla při ní použita progresivní technologie v podobě částečně předpjatých železobetonových příhradových nosníků systému Visintini (dle vynálezce vídeňského architekta Franze Visintiho), které zaklenuly 12,4 m širokou loď. Tyto nosníky se již v té době používaly pro stavbu železničních mostů, ale zde byly vůbec poprvé použity pro nosník klenby. Kostel je jednoduchou stavbou polokruhovou apsidou, půlkruhově zaklenutými okny a s věží vysokou čtyřicet metrů. Nad portálem je fronton a nad ním novorománské okno. Nad vchodem a bočních stěnách je dřevěná kruchta, na níž se nachází varhany z dílny Hermanna Euleho z Bautzenu (Budyšína). Oltář je z bílého mramoru. Interiéru vévodí socha žehnajícího Krista z karského mramoru (kopie sochy od Bertela Thorvaldsena z hlavního kodaňského chrámu). Stavba vyniká cihlově červenou fasádou, kvůli níž se kostelu apoštola Pavla začalo lidově říkat \"Červený kostel\". Navzdory všeobecně rozšířené domněnce však budova není z cihel, ale z betonu, na zdech jsou pouze nalepené červené kachlíky imitují cihly.\n\nKe sklonku druhé světové války byl kostel lehce poškozen spojeneckým bombardováním města a v důsledku výbuchu bomby přišel 17. dubna 1945 o všechna původní okna, jež zdobily výjevy ze života Ježíše Krista a apoštolů Petra a Pavla. Po válce byly všechny německé nápisy zabroušeny či zabíleny. Kostel od té doby spoluvlastní a spravují Českobratrská církev evangelická a Církev československá husitská. Mimo zimní měsíce, kdy se bohoslužby konají ve farních modlitebnách, v něm obě církve konají pravidelné nedělní bohoslužby (ČCE 9:30 a ČCsH v 15:00).\n\n"}
{"id": "1001458", "url": "https://cs.wikipedia.org/wiki?curid=1001458", "title": "Francis Joseph Cole", "text": "Francis Joseph Cole\n\nFrancis Joseph Cole (3. února 1872, Londýn, Anglie – 27. ledna 1959, Reading, Anglie) byl britský zoolog, profesorem na univerzitě v Readingu a také první předseda místní katedry zoologie. Je také zakladatel \"Muzea zoologie\", které vystavují jeho vlastní sbírky. Byl bibliofil, vlastnil přes 8000 publikací, které jsou dnes uloženy v \"Coleově knihovně\".\n\nNarodil se 3. února 1872 v Claphamu v Londýně, kde také navštěvoval základní školu spojenou s místním kostelem sv. Pavla a poté střední školu Sir Walter St John’s v Battersea. V obou těchto institucích nebylo neobvyklé používání dřevěné hůlky pro trestání neukázněných žáků. Poté co opustil střední školu se rozhodl, že se bude věnovat žurnalistice. Kromě toho, že ve škole vyhrál matematickou soutěž, měl také nadání pro psaní esejí a článků, a tak začal svou kariéru novináře v místních novinách v Claphamu. Poté pracoval také ve \"Fleet Street, Brightonu, East Grinsteadu\" a také \"Sussex Daily News\". Nebyl jako novinář šťastný a neustále usiloval o sebevzdělávání. Bral soukromé lekce chemie a učil se latinu a řečtinu na přijímací zkoušky na Oxford.\n\nV té době se také začal více zajímat o biologii, později zejména o zoologii, která jej fascinovala. J. G. Romanes, který ho učil zoologii, jej doporučil profesorovi Edinburské univerzity J. Cossar Ewartovi, u kterého se stal v roce 1892 asistentem. Dr. Romanes měl také podíl na tom, že byl přijat na Christ Church, kde měl být jeho asistentem výzkumu. Bohužel poté co Dr. Romanes onemocněl, musel Cole Oxford opustit. Od roku 1894 vyučoval zoologii na univerzitě v Liverpoolu, kde zůstal zde 12 let. Roku 1906 opustil Liverpool a stal se lektorem zoologie na univerzitě v Readingu. Toto oddělení bylo poměrně malé, ale pod jeho vedením se úspěšně rozrůstalo. Byl zde zvolen prvním předsedou katedry zoologie a toto místo si držel po dalších 33 let, než odešel do důchodu. Na univerzitě založil Muzeum zoologie, jehož základy postavil na vlastních sbírkách precizně vytvořených vzorků a sklíček.\n\nV době první světové války se pokoušel zapojit jako voják, ale armáda jej kvůli věku nepřijala - bylo mu již 42 let. Přesto po zbytek války pomáhal dělostřelectvu v Great Yarmouth zakreslováním pobřežních oblastí pro přesnější střelbu na námořnictvo. V roce 1939 v 67 letech odešel do důchodu z postu předsedy katedry zoologie a na jeho počest bylo jím založené muzeum přejmenováno na Coleovo muzeum zoologie. V důchodu pak strávil několik let připravováním katalogu své rozsáhlé sbírky knih a zároveň napsal jedno ze svých nejvýznamnějších děl \"History of comparative anatomy from Aristotle to the eighteenth century\" (\"Historie srovnávací anatomie od Aristotela po 18. století\" – překl. aut.). Roku 1958 vyšla jeho poslední publikace nazvaná \"Obiter Dicta Bibliographica\", která obsahuje historii Coleových úspěchů a neúspěchů při nakupování a sbírání knih do jeho soukromé knihovny. Francis Joseph Cole zemřel 27. ledna 1959 na opakovanou zástavu srdce.\n\nF. J. Cole měl velkou zálibu v přírodovědných knihách, zejména zoologických. Ve svých 17 letech začal kupovat knihy s touto tematikou a tento koníček mu vydržel po dalších téměř 70 let. Celý svůj život byl horlivých nákupcem knih a měl velmi rozsáhlou znalost této literatury. „Byl ve styku s prodejci knih z různých zemí světa.“ Ve svém spisu \"Obiter Dicta Bibliographica\" napsal že „každé ráno před I. světovou válkou dostával 5 i více katalogů knih z různých koutů Evropy.“. Za své knihy však díky dobrým stykům s prodejci nemusel platit vysoké částky, mnoho knih získal jen za zlomek ceny uváděné v knihkupectví. Např. za první edici Hookovy Mikrografie (\"Micrographia\") zaplatil pouze 2 libry, zatímco cena v obchodech se vyšplhala na £ 620. Díky takovéto podpoře mohla jeho sbírka knih dosáhnout několika tisíc jednotek, které byly uloženy u něj doma, kde byly přístupné studentům.\n\n„\"F. J. Cole nakupoval především práce ilustrující historii rané medicíny a zoologie a částečně také práce z oblasti srovnávací anatomie a reprodukční fyziologie. Evropské publikace jsou zde skvěle reprezentovány mezi svazky více než 1700 knih předcházejících roku 1851.\"“ Coleova osobní knihovna byla po jeho smrti vystavena v Coleově muzeu zoologie jako samostatná kolekce a čítá na 8000 prací. „\"Mezi nejvíce ceněné knihy patří první edice Darwinova O původu druhů (1859), první edice repliky Plinia Staršího Historia Naturalis (1472) a první edice knihy Systema naturae od Carla Linné.\"“ Dalším Coleovým velkým koníčkem byli samotní živočichové. Inspirován Darwinovou prací o kroužkovcích, přestavěl svoji ložnici na minilaboratoř a zkoumal červy. I tato Coleova záliba se později stala velmi podstatnou součástí Univerzity v Readingu, kde na svých sbírkách mikroskopických sklíček, které sám pečlivě vypracoval a skladoval, postavil základy Muzea zoologie. „\"Kolekce muzea však nevytvářel pouze Cole sám, díky své tvůrčí povaze vypracoval různé nápadité prostředky jak rozšířit muzejní sbírku. Povzbuzoval zahraniční návštěvníky i své studenty, aby ze svých výzkumných projektů a prázdnin vozily na Univerzitu zajímavé nálezy. V současné době si zřídka neporušená sbírka muzea zachovává status jedné z nejvýznamnějších a nejkompletnějších sbírek týkajících se srovnávací anatomie – studia rozdílů mezi zvířaty.\"\"\n\nVe svém volnu během prázdnin v Liverpoolu dosáhl v roce 1901 díky svému výzkumu titulu B.Sc. (tzn. \"Bachelor of Science\" – Bakalář vědy) na \"Jesus College v Oxfordu\". V roce 1902 byl oceněn hodnotnou cenou \"Rolleston Memorial Prize\" o kterou soutěží studenti Oxfordu a Cambridge. V roce 1908 mu byla udělena cena \"Neill Gold Medal\" a také \"Prize of the Royal Society of Edinburgh\" za jeho výzkum a články o morfologii sliznatek. O dva roky později získal na Oxfordu titul D.Sc. (tzn. \"Doctor of Science\" – Doktor věd). V roce 1926 byl zvolen členem \"Fellowship of the Royal Society\". Poté co roku 1939 opustil Univerzitu v Readingu mu byl o rok později udělen titul emeritního profesora (\"Professor Emeritus\").\n\nColeův přínos pro vědu obecně je velký, pro informační vědu a knihovnictví možná největší. Cole jako první, společně s Ealesovou, publikoval článek o bibliometrických patentech. Jako první se zabýval jejich uplatňováním na akademické práce. Ve své práci \"The history of comparative anatomy Part 1. A statistical analysis of the literature\" z roku 1917 se Cole a Ealesová zaměřují na myšlenku využití počtu publikovaných produktů věděckého výzkumu k měření aktivity v této oblasti.V publikaci se primárně zabývají otázkami patentu - komu udělovat, na jakém základu je udělovat, na jak dlouho - a mimo jiné také územní zařazení samotných děl. Toto dílo se stalo stěžejním pro oblast bibliometrie.\n\nF. J. Cole se tak stal „zakladatelem“ bibliometrie, která svůj název získala až v roce 1969, kdy jej zavedl Alan Pritchard.„Definice bibliometrie od Whitea & McCaina (1989): ,\"Bibliometrie je kvantitavní studie literatur, tak jak jsou reflektovány v bibliografiích. Jejím úkolem, neskromně velkým, je poskytnout vývojové modely vědy, technologie a vzdělanosti.\"’“\n\nFrancis Joseph Cole za svůj život napsal téměř stovku článků publikovaných v různých vědeckých i nevědeckých časopisech. Středem jeho výzkumu byla primárně zoologie, věnoval se však také literatuře a bibliometrii.\n\nNejvýznamnější Coloevou prací je kniha \"History of comparative anatomy from Aristotle to the eighteenth century\" (Historie srovnávací anatomie od Aristotela po 18. století – překl. aut.) z roku 1944 čítající 524 stran a shrnující dosavadní vědění v oblasti srovnávací anatomie. Při této práci čerpal Cole ze své sbírky knih věnujících se tomuto tématu,Dalším dodnes významným dílem je kniha \"Early Theories of Sexual Generation\" (1930 – Rané teorie pohlavního rozmnožování – překl. aut.), která v podstatě shrnuje první teorie pohlavního rozmnožování, od nalezení spermie a vajíčka, po teorii přirozeného oplodnění od Von Baera.\n\n"}
{"id": "1001460", "url": "https://cs.wikipedia.org/wiki?curid=1001460", "title": "Americké Panenské ostrovy na Letních olympijských hrách 2008", "text": "Americké Panenské ostrovy na Letních olympijských hrách 2008\n\nAmerické Panenské ostrovy se účastnily Letní olympiády 2008. Zastupovalo je 7 sportovců v 5 sportech. Americké Panenské ostrovy nezískaly žádnou medaili.\n"}
{"id": "1001461", "url": "https://cs.wikipedia.org/wiki?curid=1001461", "title": "Bermudy na Letních olympijských hrách 2008", "text": "Bermudy na Letních olympijských hrách 2008\n\nBermudy se účastnily Letní olympiády 2008. Zastupovalo je 6 sportovců ve 4 sportech. Bermudy nezískaly žádnou medaili.\n\n"}
{"id": "1001462", "url": "https://cs.wikipedia.org/wiki?curid=1001462", "title": "Julia Lee (herečka)", "text": "Julia Lee (herečka)\n\nJulia Lee (* 31. října 1975 Santa Fe, Nové Mexiko) je americká herečka.\n\nV televizi debutovala v seriálu \"Buffy, přemožitelka upírů\", kde si v letech 1997 a 1998 zahrála ve dvou epizodách Chanterelle/Lilly. Se stejnou postavou (tentokrát jako Anne Steeleová) se v letech 2001 a 2004 objevila v navazujícím seriálu \"Angel\". Dále se představila v seriálech \"Čarodějky\" a \"Free Ride\" a hrála ve filmech, jako jsou a \"Ophelia Learns to Swim\" (2000), \"Osamělý mstitel\" (2003), \"Satan\" (2003), \"Skřípění\" (2003) a \"The Hillside Strangler\" (2004).\n"}
{"id": "1001465", "url": "https://cs.wikipedia.org/wiki?curid=1001465", "title": "Stulík", "text": "Stulík\n\nStulík (\"Nuphar\") je rod nižších dvouděložných rostlin z čeledi leknínovité (\"Nymphaeaceae\"). Jsou to vytrvalé vodní byliny se žlutými květy a s listy podobnými leknínům. V České republice se vyskytují 2 druhy: stulík žlutý a stulík malý. Některé druhy se pěstují jako vodní okrasné rostliny či jako akvarijní rostliny.\n\nStulíky jsou vytrvalé vodní byliny s vidličnatě větveným plazivým oddenkem, kořenící ve dně. Listy jsou řapíkaté, jednoduché a celokrajné, s okrouhlou až čárkovitou, na bázi srdčitou čepelí. Žilnatina je primárně dlanitá a na rozdíl od leknínů nejsou postranní žilky pospojované sítí sekundárních žilek. Listy mohou být dvojtvárné, ponořené listy jsou krátce řapíkaté a tenké, zatímco plovoucí či vynořené listy jsou dlouze řapíkaté a tuhé. Květy plavou na hladině nebo vyčnívají z vody, jsou dlouze stopkaté, jednotlivé, oboupohlavné, pravidelné. Otevírají se ve dne. Kalich je vytrvalý a je složen z 5 až 9 nebo řidčeji až ze 12 lístků a funkčně nahrazuje redukovanou korunu. Z vnější strany je zelený nebo žlutý, na vnitřní straně žlutý až oranžový a často červeně žíhaný. Koruna je nenápadná, složená z mnoha spirálně uspořádaných lístků postupně přecházejících v tyčinky. Na vnitřní straně korunních lístků jsou okrouhlá nektária. Tyčinek je mnoho, mají řemenovité nitky a jsou přirostlé u báze semeníku. Semeník je svrchní, srostlý z většího počtu plodolistů a delší než okvětí. Blizny jsou přisedlé a srostlé v hladký nebo rýhovaný bliznový terč na vrcholu semeníku. Plodem je dužnatá zelená bobule se zachovalým bliznovým terčem. Plod je obklopen vytrvalým kalichem a dozrává na dlouhé stopce nad hladinou. Po dozrání opadává a puká na jednotlivé díly odpovídající plodolistům. Tyto díly posléze vyplouvají na hladinu i se semeny uloženými ve slizovité hmotě. Semena jsou vejcovitá, až 6 mm dlouhá, bez míšku.\n\nRod stulík zahrnuje v závislosti na pojetí druhů asi 10 až 18 druhů. Je rozšířen v mírném pásu severní polokoule s výjimkou jediného druhu, rostoucího i v tropické Americe. V České republice se stejně jako v rámci celé Evropy vyskytují 2 druhy stulíku: stulík žlutý a vzácně i stulík malý. Byl zjištěn i kříženec obou druhů, zvaný stulík prostřední (\"Nuphar x spenneriana\"). Areál obou evropských druhů přesahuje daleko do Asie a vyskytují se i v Číně. Nejvíc druhů stulíku se vyskytuje v Severní Americe (celkem asi 8). Jediný druh stulíku, \"Nuphar advena\", přesahuje i do tropické Ameriky (Mexiko a Kuba). V severní Africe (v Alžírsku) je zastoupen jediný druh, stulík žlutý, který sem přesahuje z Evropy.\n\nStulíky rostou ve stojatých nebo pomalu tekoucích sladkých vodách. Na rozdíl od leknínu stulíky většinou po vyklíčení ze semen rostou několik let jako ponořené rostliny a teprve potom se objevují na hladině a kvetou. Také v příliš rychle proudící vodě mohou mít i starší exempláře pouze podvodní listy.\n\nStulík malý (\"Nuphar pumila\") je kriticky ohrožený a vymírající druh květeny ČR. Vyskytuje se pouze na několika lokalitách v jižních Čechách a na přilehlém území jihozápadní Moravy. Je chráněn zákonem v kategorii C1. Některé lokality leží ve veřejnosti nepřístupné 1. zóně Národního parku Šumava. Stulík žlutý (\"Nuphar lutea\") je druh podstatně hojnější, přesto je veden v kategorii druhů vyžadujících další pozornost (C4).\n\nMladé semenáče různých druhů stulíku jsou pěstovány jako akvarijní rostliny. Za nejkrásnější druh je považován severoamerický \"Nuphar sagittifolium\", v Evropě se však objevuje vzácně. Z dalších druhů se pěstují oba evropské stulíky a asijský druh \"Nuphar japonicum\". Stulíky se pěstují též v bazénech a vodních nádržích jako okrasné rostliny.\n\n"}
{"id": "1001467", "url": "https://cs.wikipedia.org/wiki?curid=1001467", "title": "Vyrážečka", "text": "Vyrážečka\n\nVyrážečka (anglický termín je \"blocker\") je rukavice, kterou používají brankáři v ledním hokeji, inline hokeji a hokejbale. Nosí ji na dominantní ruce (ve které drží hokejku) a používají ji k odrážení puků či míčků. Na druhé ruce nosí tzv. lapačku.\n\nVětšina brankářů drží hokejku v pravé ruce (vyrážečku tedy mají na stejné ruce). Vyrážečka má měkkou dlaňovou část (kvůli držení hole), vnější část je tvořena zpevněným obdélníkem, který chrání ruku, zápěstí a část předloktí. Ten slouží k vyrážení toušů. V minulosti byl obdélník vyrážečky pro lední hokej plochý, v současné době se používá zakřivený (odráží tak puky mimo masku).\n\nZkušení brankáři v ledním hokeji dokáží vyrážečkou odrážet puky do rohů hrací plochy místo před sebe a tím minimalizují možnost opakované střely a inkasování gólu. Někteří brankáři s neortodoxním stylem používali pro přikrytí puku nejen lapačku, ale i vyrážečku (proslul tím např. český brankář Dominik Hašek).\n\nVyrážečka je součástí brankářské výstroje, mezi výrobce patří firmy Reebok, Vaughn, CCM, TPS, Sher-Wood, Bauer Hockey, Itech, Rey, Franklin a další.\n\n"}
{"id": "1001468", "url": "https://cs.wikipedia.org/wiki?curid=1001468", "title": "Confolens", "text": "Confolens\n\nConfolens je francouzská obec v departementu Charente v regionu Poitou-Charentes. Leží na řece Vienne. V roce 2011 zde žilo 2 676 obyvatel. Je centrem arrondissementu Confolens.\n\nObec se nachází asi 340 km jihozápadně od Paříže, 70 km jižně od města Poitiers, 60 km severo-východně od města Angoulême.\n\n\"Počet obyvatel\" \n\n\n"}
{"id": "1001476", "url": "https://cs.wikipedia.org/wiki?curid=1001476", "title": "Chabanais", "text": "Chabanais\n\nChabanais je francouzská obec v departementu Charente v regionu Poitou-Charentes. Leží na řece Vienne. V roce 2011 zde žilo 1 906 obyvatel. Je centrem kantonu Chabanais.\n\nObec se nachází asi 360 km jižně od Paříže, 85 km jižně od města Poitiers, 55 km severo-východně od města Angoulême.\n\n\"Počet obyvatel\" \n\n\n"}
{"id": "1001477", "url": "https://cs.wikipedia.org/wiki?curid=1001477", "title": "Radim Tesařík", "text": "Radim Tesařík\n\nRadim Tesařík (16. června 1974, Vsetín, Československo) je bývalý český hokejista. Hrál na postu obránce. Nejvíce titulů získal s týmem VHK ROBE Vsetín kam se v roce 2015 po odchodu z Extraligy vrátil aby klubu pomohl s návratem z 2.ligy zpět do profesionální soutěže (WSM ligy). V roce 2016 ukončil oficiálně kariéru a stal se členem vedení klubu Vsetína, kde působí doposud jako sportovní manažer (sezóna 2019/20)\n"}
{"id": "1001479", "url": "https://cs.wikipedia.org/wiki?curid=1001479", "title": "Martín Casariego Córdoba", "text": "Martín Casariego Córdoba\n\nMartín Casariego Córdoba (* 1962, Madrid, Španělsko) je španělský spisovatel, scenárista, novinář a herec. Narodil se v roce 1962 v Madridu do asturské rodiny. Umělecké sklony kolovali v rodině, jeho otcem byl významný španělský architekt druhé poloviny 20. století Pedro Casariego Hernández-Vaquero (1927–2002). Vystudoval historii umění na madridské univerzitě a v současné době působí jako profesor scenáristiky na literární škole Hotel Kafka v Madridu. Jeho bratři, Pedro Casariego (1955–1993) a Nicolás Casariego (1970) se vydali stejnou cestou a patří mezi populární španělské autory. Je ženatý s Marií Teresou Navarro s níž má dvě děti, syna Miguela (2004) a dceru Juanu (2006).\nPoprvé začal psát v 16 letech, ale jeho první publikované dílo vyšlo až v roce 1989, kdy se objevil jeho román \"Qué te voy a contar\". Za tento román obdržel svou první cenu \"Premio Tigre Juan\". Postupně následovala díla \"Algunas chicas son como todas\" (1992), \"Mi precio es ninguno\" (1996) a další. Pro děti a mládež začal psát v roce 1995, kdy vyšel jeho první román \"Y decirte alguna estupidez, por ejemplo, te quiero\" (1995). Zatím jeho poslední dílem pro mládež byl román \"Por el camino de Ulectra\" (2007), díky kterému se dočkal prvního ocenění za tento žánr, konkrétně mu byla uděla cena \"IV Premio Anaya de Literatura Infantil y Juvenil\". Od roku 2012 se společně s Martou Rivera de la Cruz věnuje transformování děl současných španělských autorů do elektronické podoby v edici Libr-e. Za tímto účelem vznikla internetová stránka \"Leer-E\", kde je možné si za malou částku stáhnout nejrůznější díla z beletrie, poezie, drama, ve formě elektronických knih. Jeho díla nejsou přeložena do češtiny. V překladu vyšel román \"Mi precio es ninguno\", a v němčině, dánštině a ruštině. Přeložen byl také román pro mládež \"Y decirte alguna estupidez, por ejemplo, te quiero\", který byl přeložen do němčiny a portugalštiny.\n\nSpolupracoval s předními španělskými periodiky \"Público\", \"ABC\", \"Diario 16\", \"El País\" a se španělským literárním časopisem \"Letras Libres\". Dva roky spolupracoval s časopisem \"El Mundo\". Přispíval také do zvláštní kulturní přílohy \"La Esfera\". Rok pracoval jako poradce pro časopis \"Marie Claire\", přispíval do rubriky \"Grandes Viajeros\" měsíčníku \"Spanorama\" a v letech 2007 až 2008 mu patřil týdenní sloupek \"De aquí para allá\" časopisu \"Público\".\n\nJe autorem mnoha scénářů, přičemž do filmové podoby přepsal i několik svých děl. Filmové zpracování na základě jeho vlastního scénáře se dočkali romány \"El chico que imitaba a Roberto Carlos\", který se do kin dostal pod názvem \"Tu que harías por amor\" (1999, režie Saura Medreno), nebo román \"Y decirte alguna estupidez, por ejemplo, te quiero\" (Antonio del Real, 2000), zfilmován pod stejným názvem. Dále scénář pro film \"Amo tu cama rica\" (1991, režie Emilio Martínez-Lázaro), ve kterém si sám zahrál jednu z vedlejších postav.\n\nProsadil se také jako režisér, když v letech 2001–2002 zrežíroval cyklus \"Del amor y la literatura\", pro který vybral osm jeho oblíbených románů. Do výběru se dostala díla jako např. \"Ostře sledované vlaky\" Bohumila Hrabala, \"Homo faber\" od Maxe Frische nebo \"Tichý Američan\" od Grahama Greena.\n\n\n\n\n"}
{"id": "1001480", "url": "https://cs.wikipedia.org/wiki?curid=1001480", "title": "Danka Kovinićová", "text": "Danka Kovinićová\n\nDanka Kovinićová (* 18. listopadu 1994, Podgorica) je černohorská profesionální tenistka. Ve své dosavadní kariéře vyhrála na okruhu WTA Tour jeden turnaj ve čtyřhře, když po boku Lichtenštejnky Stephanie Vogtové triumfovala na turnaji v rakouském Bad Gasteinu. V rámci okruhu ITF získala do května 2018 devět titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v únoru 2016 na 46. místě a ve čtyřhře pak v červnu téhož roku na 67. místě. Na juniorském kombinovaném žebříčku ITF nejvýše figurovala na počátku ledna 2012, když jí patřila 5. příčka. Trénuje ji Veljko Radojičić.\n\nStala se první černohorskou hráčkou, která se probojovala do čtvrtfinále dvouhry turnaje WTA Tour, když do této fáze pronikla na antukovém Budapest Grand Prix 2013. V ní nestačila na Jihoafričanku Chanelle Scheepersovou. Na nejvyšší grandslamové úrovni debutovala v hlavní soutěži French Open 2014, kde zvládla tři kvalifikační kola. V nich postupně vyřadila Francouzku Stéphanii Foretzovou Gaconovou, chorvatskou teenagerku Anu Konjuhovou a Češku Terezu Smitkovou.\nV juniorském tenise si zahrála finále čtyřhry na Australian Open 2012, když po boku Rusky Iriny Chromačevové jako nejvýše nasazené podlehly až v supertiebreaku americkým juniorským hráčkám Gabrielle Andrewsové a Taylor Townsendové.\n\nV černohorském fedcupovém týmu debutovala v roce 2011 utkáním základního bloku 3. skupiny zóny Evropy a Afriky proti Litvě, v němž vyhrála dvouhru i čtyřhru a pomohla k celkové výhře 3:0 na zápasy a následnému postupu do 2. skupiny euroafrické zóny 2012. Do roku 2019 v soutěži nastoupila k sedmnácti mezistátním utkáním s bilancí 12–3 ve dvouhře a 9–4 ve čtyřhře.\n\n"}
{"id": "1001482", "url": "https://cs.wikipedia.org/wiki?curid=1001482", "title": "Mansle", "text": "Mansle\n\nMansle je francouzská obec v departementu Charente v regionu Poitou-Charentes. V roce 2011 zde žilo 1 588 obyvatel. Je centrem kantonu Mansle.\n\nObec se nachází asi 370 km jihozápadně od Paříže, 80 km jižně od města Poitiers, 26 km severně od města Angoulême [1].\n\n\"Počet obyvatel\" \n\n\n"}
{"id": "1001485", "url": "https://cs.wikipedia.org/wiki?curid=1001485", "title": "Dyslalie", "text": "Dyslalie\n\nDyslalie je druh narušené komunikační schopnosti, kterou řadíme mezi poruchy artikulace. Vyznačuje se tím, že narušena je výslovnost jedné hlásky nebo skupiny hlásek mateřského jazyka, zatímco ostatní hlásky jsou vyslovovány správně, dle příslušných jazykových norem. Dříve byl mezi autory odborných publikací a logopedy v praxi běžně užívaný název patlavost. Z hlediska výskytu se jedná o nejčastěji se vyskytující druh narušené komunikační schopnosti. Dyslalie se v mluvené řeči projevuje jako vynechávání (delece) chybně vyslovovaných hlásek, nebo nahrazení (substituce) jinými (artikulačně podobnými) hláskami nebo jsou hlásky vyslovovány nepřesně (distorze).\n\nZ hlediska příčin si dyslalii můžeme rozdělit následujícím způsobem:\n\nChceme-li si rozdělit dyslalii z vývojového hlediska, pak období do 5 let označujeme za období fyziologické dyslalie. Mezi 5 a 7 rokem života dítěte se jedná o prodlouženou fyziologickou dyslalii a až po 7 roce hovoříme o pravé dyslalii. Dle rozsahu narušení artikulace rozlišujeme dyslalii mnohočetnou (dyslalia univerzalis), multiplex (gravis) a parcialis (levis, simplex). Poslední typ – dyslalii parcialis – ještě dělíme na typ monomorfní a polymorfní.\n\nPři diagnostickém procesu zachováváme všechny náležitosti logopedického vyšetření:\n\nPřičemž klademe důraz na:\n\nNaším základním cílem při diagnostice dyslalie je zjistit, zda je daná hláska (případně skupina hlásek – obvykle z jednoho artikulačního okrsku) artikulována chybně na začátku, uprostřed nebo na konci slov, případně samostatně. Na základě toho odlišujeme dyslalii hláskovou, slabikovou a slovní. A na základě artikulačního okrsku rozlišujeme dyslalii bilabiální, labiodentální, alveolární, palatální, velární, laryngeální a nazální. V rámci diferenciální diagnostiky si musíme dávat pozor, abychom dyslalii správně odlišili od symptomatických poruch řeči (doprovázejí jiné, dominující postižení) při sluchovém postižení, mentálním postižení nebo specifických poruch řeči při lehké mozkové dysfunkci a specifických poruchách učení. Dále rozlišujeme poruchy vyslovování při neurologických onemocněních, komolení a redukci slabik při breptavosti, nedbalou řeč či různé dialektové a žargonové odchylky a odchylky výslovnosti u dětí, které pocházejí z cizojazyčného prostředí.\n\nOblast terapie dyslalie spadá (stejně jako terapie ostatních narušených komunikačních schopností) do logopedické intervence, což je specifická činnost, kterou provádí odborník – logoped za účelem odstranění či zmírnění projevů a následků narušené komunikační schopnosti.\n\nPři terapii dyslalie dodržujeme následující zásady:\n\nHlásky vždy vyvozujeme individuálně, až následné procvičovací aktivity můžeme realizovat skupinově. Vždy postupujeme dle zásad vývojovosti – tzn. dle pravidel ontogenetického vývoje řeči u dětí. Chybně vyslovovanou hlásku nikdy neopravujeme, nýbrž vyvozujeme zcela nový zvuk. Zároveň při všech aktivitách posilujeme sebedůvěru dítěte (klienta). Vyvozujeme vždy a pouze jednu hlásku, vyhýbáme se nesnadným, složitým, neznámým slovům a jazykolamům. Mechanické pomůcky využíváme pouze v nezbytných případech.\n\n"}
{"id": "1001486", "url": "https://cs.wikipedia.org/wiki?curid=1001486", "title": "Bojan Spirkoski", "text": "Bojan Spirkoski\n\nBojan Spirkoski (* 22. dubna 1995) je severomakedonský fotbalový záložník a mládežnický reprezentant, momentálně hrající za český klub SK Sokol Brozany.\n\nJeho fotbalovým vzorem je Xabi Alonso.\n\nS fotbalem začínal v deseti letech ve fotbalové škole FC Champion, odkud v dorostu zamířil do týmu FK Horizont Turnovo. V roce 2012 přešel do druholigového makedonského celku FK 11 Oktomvri Prilep, kde si zahrál i za \"A\" tým.\n\nDíky kontaktům manažera Roberta Gorceskiho s jihlavským manažerem Josefem Jinochem zamířil v zimě 2013 do Vysočiny Jihlava na testy. Během nich svými výkony zaujal trenéry a na podzim téhož roku sem přestoupil. V Jihlavě nastupuje především v týmu staršího dorostu. Dne 19. května 2014 si ve 38. kole Juniorské ligy proti FK Dukla Praha (2:2) odbyl premiéru za juniorský tým Vysočiny, když v 72. minutě střídal Davida Klusáka. V létě se pak definitivně přesunul do juniorského týmu.\n\nV sezoně 2014/15 nastupoval za juniorský celek pravidelně, ať už v základní sestavě, nebo jako střídají hráč. První branky za juniorský tým se dočkal v 5. kole, když v 70. minutě souboje se Znojmem (2:2) vyrovnával na 1:1. Další branku přidal v domácím zápase 7. kola s Viktorií Plzeň (4:3), kterou ve 29. minutě vyrovnával na 2:2. Třetí a opět vyrovnávací gól vsítil v 71. minutě 12. kola se Zbrojovkou Brno a srovnával tak na konečných 3:3; čtvrtý pak ve 14. kole, když pomohl k výhře nad Varnsdorfem (5:1) – v 87. minutě zvyšoval už na 4:1. V domácím zápase 16. kola s Bohemians Praha 1905 poslal v 83. minutě Jihlavu do vedení 2:1, zápas ale skončil remízou 2:2. Další branky si schoval na 19. kolo, když dvěma góly pomohl k výhře Vysočiny nad Hradcem Králové (5:3). V zápase 25. kola s FC Viktoria Plzeň poslal v 71. minutě Vysočinu do vedení 3:2, utkání nakonec skončilo remízou (3:3).\nV zápase 4. kole na hřišti Slovácka (3:2) obdržel žlutou kartu. Druhou žlutou pak uviděl v 9. kole v zápase s FK Mladá Boleslav (2:1).\n\nCelkem v této sezoně odehrál za juniorský tým Vysočiny 20 zápasů, ve kterých vstřelil 6 gólů. V letní přestávce odešel na testy do Německa.\n\n"}
{"id": "1001487", "url": "https://cs.wikipedia.org/wiki?curid=1001487", "title": "Montembœuf", "text": "Montembœuf\n\nMontembœuf je francouzská obec v departementu Charente v regionu Poitou-Charentes. V roce 2011 zde žilo 674 obyvatel. Je centrem kantonu Montembœuf.\n\nObec se nachází asi 370 km jižně od Paříže, 95 km jižně od města Poitiers, 34 km severo-východně od města Angoulême [1].\n\n\"Počet obyvatel\" \n\n"}
{"id": "1001489", "url": "https://cs.wikipedia.org/wiki?curid=1001489", "title": "Florian Zapletal", "text": "Florian Zapletal\n\nFlorian Zapletal (10. června 1884, Bochoř – 16. října 1969, Praha) byl český historik umění, novinář a voják.\n\nNarodil se v rolnické rodině v Bochoři. První, čtvrtý a šestý ročník studoval na gymnáziu v Přerově. Maturoval v roce 1905 na gymnáziu v Místku. Poté se zapsal v oborech dějiny literatury a umění na Filozofickou fakultu Univerzity Karlovy, kde byl žákem Tomáše Garrigue Masaryka. V roce 1907 narukoval do Rakousko-uherské armády a vojenskou službu strávil v chorvatské Pule. Po návratu z armády pokračoval ve studiu dějin a teorie umění u Maxe Dvořáka na Vídeňské univerzitě. Studia dokončil na Karlově univerzitě u Otakara Hostinského. \n\nPo ukončení studií působil jako novinář v časopisech \"Obzor\" (Přerov), \"Pozor\" (Olomouc) a \"Čas\" (Praha). V roce 1914 byl povolán do armády a odeslán na východní frontu. Dne 14. listopadu 1914 přešel s celou jednotkou na ruskou stranu. Nejprve byl v zajateckém táboře v Nižném Novgorodě. Od roku 1915 pracoval jako hlavní redaktor časopisu \"Čechoslovák : věstník Svazu česko-slovenských spolků na Rusi\" v Petrohradu. Současně navštěvoval přednášky na Petrohradké univerzitě. V roce 1917 zde byl svědkem Říjnové revoluce. Přesídlil do Moskvy, kde na místo časopisu Čechoslovák začal vycházet \"Československý deník\".\n\nPo návratu do Československa byl v letech 1919-1921 poradcem pro vojenské věci guvernéra Podkarpatské Rusi v Užhorodě. Roku 1922 získal doktorát na brněnské Univerzitě. Později pak působil v různých funkcích jako historik a archivář na ministerstvech národní obrany (ředitel Vojenského archivu, 1926-1939) a školství a národní osvěty. V roce 1941 byl penzionován v hodnosti majora. Po roce 1945 působil jako správce fotooddělení Vojenského historického ústavu v Praze.\n\nPo jeho smrti v roce 1969 se sbírka jeho negativů dostala do Ústavu lidové kultury ve Stážnici a do Múzea ukrajinské kultúry ve Svidníku. Část dědictví zachránil Mykola Mušynka, část dědictví – především Zapletalovy rukopisy – však byly zničeny.\n\nZabýval se především dokumentací Rusínských kostelů – cerkví na Slovensku a na Zakarpatské Ukrajině. Kreslil je již v době své vojenské služby v této oblasti v roce 1914. Po skončení první světové války je pak začal dokumentovat fotograficky. Po skončení své funkce v roce 1921 zde trávil svou dovolenou v letech 1923 a 1925.\n\nSvé fotografie publikoval v časopisu Český lid v letech 1924 a 1925. Knižně se mu své fotografie vydat nepodařilo. Byly použity teprve po jeho smrti v publikaci:\n\n"}
{"id": "1001490", "url": "https://cs.wikipedia.org/wiki?curid=1001490", "title": "Stanisław Jerzy Lec", "text": "Stanisław Jerzy Lec\n\nStanisław Jerzy Lec (* 6. března 1909 narozen jako \"de Tusch-Letz\" Lvov, Polsko (dnes Ukrajina) - 7. května 1966, Varšava, Polsko) byl polský básník, aforista a satirik.\n\n\n\n\n"}
{"id": "1001491", "url": "https://cs.wikipedia.org/wiki?curid=1001491", "title": "Wang Mang", "text": "Wang Mang\n\nWang Mang (; 45 př. n. l. – 6. října 23), byl čínský politik konce dynastie Raná (Západní) Chan a od roku 9 n. l. první a jediný císař dynastie Sin.\n\nWang Mang byl synem Wang Mana (王曼), jednoho z bratrů císařovny Wang, manželky chanského císaře Jüan-tiho (vládl 48–33 př. n. l.). Matka Wang Manga se jmenovala Čchü (渠), její příjmení není známo. Narodil se roku 45 př. n. l., jeho otec záhy zemřel a Wang Mang byl závislý na podpoře svých příbuzných. Studoval konfuciánství, později ho císařovně Wang doporučil jeho strýc generál Wang Feng. Poté Wang Mang obdržel různé čestné úřady a roku 16 př. n. l. i titul markýze ze Sin-tu (信都侯). Na císařském dvoře získal pověst schopného a čestného muže a postupoval v úřadech, až roku 8 př. n. l. byl jmenován nejvyšším vojenským velitelem \"ta-s’-ma\" (大司馬, nejvyšší vojenský velitel byl nejvyšší úřade ve vládě říše Chan a už od roku 33 př. n. l. jej obsazovali Wang Mangovi strýcové).\n\nPo smrti bezdětného císaře Čcheng-tiho roku 7 př. n. l. nastoupil jeho synovec Aj-ti. Císařovna vdova Wang a rod Wang vůbec poté ztratil vliv ve prospěch klik matky a babičky nového císaře. Wang Mang přišel o úřad a roku 5 př. n. l. musel odejít do svého údělu, vrátit se mohl roku 2 př. n. l. Následující rok císař náhle zemřel a císařovna vdova Wang na trůn prosadila osmiletého Pching-tiho, přičemž Wang Mang se vrátil na post nejvyššího vojenského velitele. Roku 1 n. l. povýšil na císařského vychovatele \"tchaj-fu\" (太傅), to jest regenta za dětského panovníka. Současně obdržel vysoký a výjimečný titul vévoda z An-chan (安漢公). Roku 4 za císaře provdal svou dceru, ta se stala císařovnou. Roku 6 však císař Pching-ti náhle zemřel. Wang Mang se ve spolupráci s císařovnou vdovou Wang nechal jmenovat „úřadujícím císařem“ (\"ťia chuang-ti\", 假皇帝) a za nového panovníka vybral nejmladšího z v úvahu připadajících členů císařského rodu, jednoletého Liou Jinga (císař Žu-c’ Jing).\n\nZačátkem roku 9 se Wang Mang prohlásil císařem nové dynastie Sin. Po nástupu zavedl mnohostranné reformy, oficiálně zdůvodňované návratem k ideálnímu zřízení dynastie Čou. Provedl řadu změn v organizaci a pojmenování úřadů, změnil jména mnoha správních celků a měst.\n\nRadikální byly jeho ekonomické reformy snažící se ulehčit prostému lidu. Nařídil konfiskaci velkých panství a jejich rozdělení mezi nájemce a bezzemky rovným dílem, zakázal obchod s půdou i s otroky. Kvůli odporu velkostatkářů byly reformy roku 12 odvolány. Zavedl přímý státní dozor nad výrobou a prodejem soli, železa a kovů, alkoholu. Trhy pěti významných měst (Čchang-anu, Luo-jangu, Chan-tanu, Lin-c’ a Čcheng-tu) přísně kontrolovala vláda, úředníci sledovali ceny obilí a textilu, a tlumili jejich výkyvy – když byly ceny nízké, vykupovali zboží, v obdobích nedostatku je pak prodávali. Odpor obchodníků po čase přiměl císaře k odvolání změn. Pro řemeslníky a obchodníky zřídil desetiprocentní daň z příjmů, zavedl pokutu z neobdělávané půdy pro majitele pozemků. Neúspěchem skončilo zavedení nových peněz, které nezískaly důvěru. Podporu úředního aparátu podkopalo snížení, případně nevyplácení platů.\n\nK hospodářským potížím se po roce 11 přidaly i přírodní katastrofy, když se Žlutá řeka vylila z břehů a změnila tok. Na léta neštěstí a hladomorů rolníci od roku 17 reagovali vzpourami a povstáními, nejvýznamnější byly povstání Rudých obočí a povstání v horách Lü-lin. Roku 22 vojsko Rudých obočí porazilo císařskou armádu. Koncem roku se do čela povstalců z Lü-linu postavili někteří členové bývalého chanského císařského rodu Liou a začátkem roku 23 vyhlásili císařem obnovené říše Chan Liou Süana (císař Keng-š’-ti). V bitvě u Kchun-jangu rozdrtili armádu říše Sin a poté zaútočili na hlavní města Luo-jang a Čchang-an. Wang Mang zahynul v boji v Čchang-anu 6. října 23.\n\n"}
{"id": "1001499", "url": "https://cs.wikipedia.org/wiki?curid=1001499", "title": "Ons-en-Bray", "text": "Ons-en-Bray\n\nOns-en-Bray je francouzská obec v departementu Oise v regionu Hauts-de-France. V roce 2011 zde žilo 1 312 obyvatel.\n\nObec má rozlohu 13,95 km. Nejvyšší bod je položen 233 m n. m. a nejnižší bod 77 m n. m.\n\n\"Počet obyvatel\" \n\n"}
{"id": "1001505", "url": "https://cs.wikipedia.org/wiki?curid=1001505", "title": "Chameleon (album, Margaret Berger)", "text": "Chameleon (album, Margaret Berger)\n\nChameleon je debutové studiové album norské zpěvačky Margaret Berger. Bylo vydáno pod vydavatelstvím BMG Norsko dne 4. října 2004, pět měsíců poté, co se umístil na druhém místě v norském Idolu. Album dosáhlo čtvrté pozice ve \"Norwegian albums chart\". Album sice oficiálně neobdrželo fyzickou podobu, ale videoklip za píseň \"\"Lifetime Guarantee\"\" získalo ocenění \"Spellemannprisen\".\n"}
{"id": "1001509", "url": "https://cs.wikipedia.org/wiki?curid=1001509", "title": "Kamenica nad Cirochou", "text": "Kamenica nad Cirochou\n\nKamenica nad Cirochou ( ) je obec na Slovensku v okrese Humenné. V roce 2013 zde žilo 2 386 obyvatel. Počtem obyvatel jde o největší obec v okrese. Nachází se na východním Slovensku 7 kilometrů od města Humenné. Přes obec protékají řeky Cirocha a Kamenica, které se slévají přibližně 1 km za obcí.\n\nPůvodní obec nestála na současném místě, ale byla posunuta výrazně blíže k řece Ciroše. K přesunutí obce na současné místo došlo zřejmě pod vlivem častých povodní. První písemná zmínka o obci pochází z roku 1317, kdy ji král Róbert I. dal spolu s městem Humenné a jinými obcemi do daru rodu Drughetů za věrné služby panovníkovi. První známý název obce byl \"Kemence\" a zhruba od roku 1416 se v úředních záznamech obec objevuje jako \"Nagy Kemence\". Zámeček nacházející se v obci byl vybudován rodem Čákiů a po nich přebral tento zámeček rod Andrássyů, ze kterého pochází i poslední hrabě v obci Gejza Andrássy. Ten v roce 1925 odprodal část svých pozemků občanům a tak došlo k výraznému rozšíření obce. V roce 1933 převzala správu lesů a polních majetků státní správa právě od Gejzy Andrássyho. S tím se pojí vznik Vojenských lesů v obci a vybudování pily na elektrický pohon. Dřevo bylo z okolí do této pily svážené úzkokolejnou tratí, která jako jedna z mála plnila svou funkci až do roku 1991, kdy byla odstavena po nehodě. Dnes se už z ní zachovaly pouze torza kolejí na některých místech obce, které se dají najít jen pozorným okem.\n\nV bílém poli štítu ze zelené půdy po obou stranách vyrůstající dva zelené stromy s hnědými kmeny, ve středu pole lemeš a radlice černé barvy, umístěné v svislé poloze, obrácené k sobě.\n\n\n"}
{"id": "1001510", "url": "https://cs.wikipedia.org/wiki?curid=1001510", "title": "Vikingové (seriál)", "text": "Vikingové (seriál)\n\nVikingové (v anglickém originále Vikings) je irsko-kanadský televizní seriál scenáristy Michaela Hirsta produkovaný společností History. V Kanadě a ve Spojených státech měl úvodní díl seriálu premiéru 3. března 2013 na televizním kanálu History Channel. Druhá sezóna měla premiéru 27. února 2014, třetí série byla odvysílána v roce 2015 a čtvrtá řada je vysílána během roku 2016. 17. března 2016 oznámila stanice History Channel obnovení seriálu pro pátou sérii tvořenou dvaceti díly.\n\nSeriál je inspirován ságou o Ragnaru Lothbrokovi, farmáři a nadaném válečníkovi. Legenda praví, že Ragnar byl přímým potomkem Ódina, boha války a ochránce všech bojovníků. Hlavní hrdina touží překročit oceán a otevřít tak svému kmeni nový svět bohatství a půdy, avšak dlouho je pro svou ambiciózní ideu považován za bláhového snílka. Přes všechnu prolitou krev na plátně jsou Vikingové především příběhem pevného pouta mezi blízkými - mužem a ženou, dvěma bratry, rodinou a spolubojovníky.\n\nSeriál Vikingové je vysoce hodnocen jak na Česko-Slovenské filmové databázi, tak i na mezinárodní filmové databázi Internet Movie Database.\n\n"}
{"id": "1001511", "url": "https://cs.wikipedia.org/wiki?curid=1001511", "title": "Mírové náměstí (Ústí nad Labem)", "text": "Mírové náměstí (Ústí nad Labem)\n\nMírové náměstí (lidově \"Mírák\") v Ústí nad Labem je hlavní náměstí, nacházející se v centru města při ulicích Revoluční a Hrnčířská v městském obvodu Ústí nad Labem-město.\n\nNáměstí neslo historicky různé názvy. V letech 1850 až 1938 se jmenovalo Tržní náměstí, a to nejprve německy (1850–1933), a posléze česky Tržní náměstí (1933–1938). Následně, po odtržení Sudet a během druhé světové války, bylo přejmenováno na Náměstí SA (). Od konce války do roku 1952 neslo název Náměstí presidenta Beneše, a od roku 1952 se jmenuje Mírové náměstí.\n\nDnešní podoba Mírového náměstí není příliš stará, pochází z let 2005 - 2006, kdy se celé včetně mobiliáře rekonstruovalo. Povrch tvoří dlažba zaujímající téměř 23 000 m² z čediče prokládaná pásy z rožanské žuly. V severní části směrem k budovám paláce Zdar a České spořitelny je vysázeno 11 stromů různých druhů. V této části se zároveň nachází lavičky a fontány. Mezi nové budovy na náměstí vyplňující proluky vytvořené demolicemi v dobách normalizace patří především výrazný Palác Zdar, který zaujímá místo po budově soudu a restauraci Zdar, dále pak budovy bank a spořitelny v severozápadní části náměstí, kde také stojí sloup s plastikou svatého Antonína Paduánského.\n"}
{"id": "1001513", "url": "https://cs.wikipedia.org/wiki?curid=1001513", "title": "Vikev ptačí", "text": "Vikev ptačí\n\nVikev ptačí (\"Vicia cracca\") je víceletá bylina řazená mezi výběžkaté jeteloviny. Je velmi rozšířený druh rodu vikev a v přírodě České republiky je původní. Není považována za kulturní rostlinu a vědomě se nepěstuje. Je jedním z nejproměnlivějších druhů vikve a při přesném taxonomickém určení vznikají nejasnosti; je popsáno velké množství variet lišících se velikosti lístků, ochlupení, květenství, sytosti barev květů, jejich počtů a velkostí, jakož i celkové mohutnosti rostliny.\n\nRostlina je původní téměř v celé Evropě a dále přes oblast Kavkazu, západní Sibiř, Střední Asii, Čínu a Mongolsko až do Koreje a Japonska. Druhotně byla zavlečena do Severní Ameriky, Austrálie i na Nový Zéland. V České republice roste hojně, od nížin až do vysokých poloh.\n\nVyskytuje se v rozmanitém, většinou vlhkém až mokrém prostředí luk, pastvin, na lesních světlinách a pasekách, po okrajích lesů a křovin, na březích potoků a rybníků, po okrajích mokřadů a rašelinišť, stejně jako na rumištích i občas zamokřených náspech. Prospívá na půdách písčitých až jílovitých, snese i místa krátkodobě suchá, stejně jako plně osvětlená i v polostínu. Je středně náročná na zásobení půdy živinami.\n\nTento po několik let vytrvalý hemikryptofyt vytváří za příznivých podmínek porost podzemních výběžků a nadzemních olistěných lodyh o ploše několika čtverečních metrů. Z jara se vyvíjí poměrně pomalu a patří spíše k letním rostlinám, kvést začíná teprve od června a prvé plody dozrávají v druhé polovině srpna. Rostliny mají dobrou konkurenční schopnost, zaplňují horní patro porostu. Vyskytují se u nich na kořenových hlízkách bakterie, které jsou schopné vázat vzdušný dusík a obohacovat jím půdu.\n\nVytrvalá bylina s vystoupavými nebo popínavými lodyhami dlouhými až 150 cm. Vyrůstají z plazivého oddenku široce rozrostlého do stran v hloubce asi 15 cm. Hlavní kořen, na jehož odbočných kořenech bývají drobné, prstnatě dělené hlízky, vrůstá do hloubky až 40 cm. Lodyhy jsou hranaté, chudě větvené, poměrně tenké a chabé, někdy krátce chlupaté, u báze občas hnědé až černé a jsou řídce porostlé listy s drobnými, kopinatými palisty. Listy jsou sudozpeřené, složené ze čtyř až osmi párů krátce řapíčkatých, eliptických či podlouhlých lístků, velkých 3 až 30 ×1 až 6 mm s nápadnou špičkou. Vřeteno původně lichozpeřeného listu je na vrcholu zakončeno lístkem přeměněným v rozvětvený úponek, jimž obtáčejí sousední rostliny a přidržují se při růstu.\n\nNa jedné lodyze zpravidla vyrůstá, na stopce 5 až 10 cm dlouhé, více bohatých, hroznovitých květenství. Jednostranný, válcovitý nebo vejčitý hrozen, obvykle stejně dlouhý nebo delší než podpůrný list, bývá tvořen 20 až 40 modrofialovými, krátce stopkatými, šikmo svěšenými, nevonnými, oboupohlavnými květy. Mají zvonkovitý kalich asi 4 mm dlouhý, zelený nebo namodralý, do poloviny členěný v trojúhelníkovité cípy kratší nebo stejně dlouhé jako kališní trubka. Modrofialová, velmi vzácně bílá, koruna o velikosti 1 cm má vejčitou pavézu o stejné délce jako její nehet, křídla a člunek jsou kratší. V semeníku bývá pět až sedm vajíček. Květy rostlin pocházejících z teplejších míst jsou světlejší, než z chladnějších. Obsahující hodně nektaru a jsou opylovány hlavně čmeláky a včelami.\n\nExistují tři karyotypy vikve ptačí, diploidní 2n = 14, triploidní 2n = 21 a tetraploidní 2n = 28, které se morfologicky nedají spolehlivě odlišit.\n\nPlod je podlouhlý až čárkovitý, lysý, pukavý lusk, asi 20 × 5 mm velký s tupým zobánkem, z květenství se obvykle vyvinou jen dva až pět. Lusk obsahuje čtyři až deset kulovitých až vejčitých, hladkých, matných semen 3 mm velkých, nejčastěji tmavě hnědých, jednobarevných nebo černě skvrnitých s velkým pupkem. Semena obsahující tuky, bílkoviny a polysacharidy, pro lidi jsou považována za nejedlá. Přibližně ve 40 % mají tvrdé, nepropustné osemení, jsou tzv. fyzicky dormantní, jejich klíčení závisí nejen na teplotě a vlhkosti, ale i na abrazi horní vrstvy semen půdními částicemi.\nVikvi ptačí je vzhledem částečně podobná vikev tenkolistá odlišující se velmi úzkými lístky a květy s člunkem světlejším než pavéza. Vzhledově blízká je i vikev horská, lišící se tuhou přímou lodyhou, květenstvím kratším než podpůrný listy a tmavě fialovými, vonnými květy. Částečně podobná je i vikev chlupatá, která je zase celá pokrytá chlupy.\n\nNení považována za kulturní rostlinu, vědomě se nepěstuje a jako plevel se na orné půdě téměř neobjevuje. Při výskytu na kosené louce zvyšuje krmnou hodnotu zelené píce i sena, obsahuje hodně dusíkatých látek a je dobře stravitelná; po případné první seči obrůstá středně, po druhé již minimálně. Pastvu a sešlapávání nesnáší, dochází k polámaní křehkých lodyh. Je významná medonosná rostlina, při kvetení ji hojně navštěvují včely i motýli. Semena jsou oblíbenou potravou ptáků. Vikev ptačí je živnou rostlinou larev některých motýlů, např.: běláska hrachorového (\"Leptidea sinapis\"), běláska lučního (\"Leptidea juvernica\"), modráska ušlechtilého (\"Polyommatus amandus\"), ostruháčka ostružinového (\"Callophrys rubi\") a žluťáska čičorečkového (\"Colias hyale\").\n\n"}
{"id": "1001527", "url": "https://cs.wikipedia.org/wiki?curid=1001527", "title": "Blas de Lezo", "text": "Blas de Lezo\n\nDon Blas de Lezo y Olavarrieta (3. února 1689 – 7. září 1741) byl španělský šlechtic a admirál, jeden z největších námořních vojevůdců historie. Na jaře 1741 jakožto vojenský velitel Cartageny de Indias přinutil k ústupu desetkrát silnější britské invazní síly, čímž zajistil přežití španělského koloniálního impéria v Jižní a Střední Americe.\n\nJeho četná zranění, která ho postupně připravila o ruku, nohu i oko, mu u jeho podřízených vynesla přezdívky \"„Protéza“\" a \"„Půlčlověk“\".\n\nBylo po něm pojmenováno vícero španělských lodí. V současné době nosí jeho jméno fregata F103 třídy Álvaro de Bazán, z dřívějších lodí stojí za připomínku především první křížník třídy Blas de Lezo spuštěný na vodu v roce 1923 (potopil se po nárazu na útes v roce 1932).\n\n\n"}
{"id": "1001529", "url": "https://cs.wikipedia.org/wiki?curid=1001529", "title": "Jaroslav Horálek", "text": "Jaroslav Horálek\n\nJaroslav Horálek (10. listopadu 1954, Praha - 14. prosince 1991, Praha) byl český malíř, kreslíř a restaurátor.\n\nV letech 1970-1974 vystudoval Střední odbornou školu výtvarnou Václava Hollara. Poté v letech 1974-1980 absolvoval Akademii výtvarných umění v Praze v ateliérech Františka Jiroudka a Oldřicha Oplta. Jeho manželkou byla grafička Helena Horálková.\n\nZačátkem osmdesátých let vedl výtvarný kroužek dělníků v ČKD v Praze.\n\nV letech 1980 - 1984 pořádal spolu s Helenou Horálkovou, výtvarnicí Janou Skalickou a fotografem Jaroslavem Benešem neoficiální \"Výstavy na dvoře\" v domě, kde měli účastníci ateliéry.\n\nOd roku 1990 se podílel spolu s restaurátory Jiřím Látalem a Janem Turským na restaurování nástěnných maleb Josefa Váchala v Portmoneu v Litomyšli.\n\nV roce 1990 poprvé navštívil kraj Ardèche ve Francii. Pobýval v obci Mirabel, kterou navštěvují malíři a sochaři z okruhu Darmstädter Sezession. V roce 1991 se sem vrátil. Kvaše ovlivněné těmito návštěvami byly poprvé vystaveny až po jeho smrti.\n\nNa popud svého přítele Jaroslava Beneše experimentoval v osmdesátých létech s prošlými fotografickými deskami, na kterých vytvářel fotogramy a chemigramy. K těmto technikám se později už nevrátil.\n\n\n\n\n\n"}
{"id": "1001530", "url": "https://cs.wikipedia.org/wiki?curid=1001530", "title": "Juha Tiainen", "text": "Juha Tiainen\n\nJuha Pekka Antero Tiainen (5. prosince 1955 – byl finský atlet specializující se na hod kladivem, olympijský vítěz.\n\nSvého největšího úspěchu dosáhl na olympiádě v Los Angeles. Při neúčasti závodníků ze socialistických zemí, jejich státy tyto hry bojkotovaly, zvítězil v soutěži kladivářů výkonem 78,08 m. Při jiných mezinárodních soutěžích se mu nepodařilo postoupit mezi nejlepších osm závodníků. Šestkrát se stal mistrem Finska v hodu kladivem, jeho osobní rekord 81,52 m pochází z roku 1984.\n"}
{"id": "1001531", "url": "https://cs.wikipedia.org/wiki?curid=1001531", "title": "Andrej Abduvalijev", "text": "Andrej Abduvalijev\n\nAndrej Abduvalijev ( ; * 30. června 1966) je bývalý atlet specializující se na hod kladivem, olympijský vítěz a dvojnásobný mistr světa. Reprezentoval Sovětský svaz, Společenství nezávislých států, Tádžikistán a Uzbekistán (v letech 1997 až 2000).\n\nV 19 letech se stal juniorským mistrem Evropy v hodu kladivem. Vrcholnou formu měl na začátku devadesátých let 20. století – zvítězil na olympiádě v Barceloně v roce 1992 a stal se dvakrát mistrem světa v této disciplíně – v roce 1993 ve Stuttgartu a v roce 1995 v Göteborgu. Jeho osobní rekord je 83,46 m.\n\n"}
{"id": "1001533", "url": "https://cs.wikipedia.org/wiki?curid=1001533", "title": "Islámské bankovnictví", "text": "Islámské bankovnictví\n\nIslámské bankovnictví, na rozdíl od toho evropského, nepřetrhalo nebo nezastřelo vazby na tradiční morální, sociální a náboženské zásady, na první místo staví dobré mravy společnosti. Pro islámské finančníky platí, že veškeré finanční operace bank, ale i jiných prostředníků, musí být realizovány ze 100 % z vlastních rezerv. Není dovoleno používat peníze jako „potenciální“ kapitál, neboť islámské principy uznávají pouze aktuální cenu peněz, nikoliv tu budoucí.\n\nKaždá islámská banka má výbor složený ze zástupců bankovních úředníků a duchovních, kteří posuzují, zda jednotlivé obchody odpovídají liteře \"šaría\". Každý výbor si formuluje vlastní názor na přijatelnost konkrétního obchodu, což v praxi znamená, že konkrétní obchod může být jednou obchodní bankou schválen, ovšem druhou bankou posouzen jako neakceptovatelný.\n\nHlavní zásady islámského bankovnictví jsou určeny islámským právem. Islámské právo lze definovat jako soubor určitých norem, o nichž muslimové věří, že byly seslány Bohem. Tento vztah vychází z předpokladu, že Bůh stvořil vše, a proto mu také vše náleží. Islámské právo je často nazýváno jako právo „šaría“, což je v doslovném překladu životní cesta. Toto právo není vázáno pouze na jeden stát, ale je to právo společné lidem stejného vyznání, tedy muslimům. Jde jak o právní, tak i o morální systém. Islámské právo reguluje všechny oblasti lidského života. Vztahy věřících, vztahy člověka s Bohem, vztahy mezi lidmi navzájem, etiku, úpravu rodinných vztahů, dědictví, závazků, smluv.\n\nMezi primární prameny islámského práva patří Korán a Sunna. Korán je považován za svatou knihu a Sunna je sbírka příběhů Proroka Muhammada.\nIslámské finanční právo varuje před bohatstvím získaným nepoctivým způsobem bez vynaložení nějaké činnosti nebo na úkor ostatních. Finanční systém je založen na principu obchodování, tedy upřednostňuje obchod před půjčováním peněz. Půjčování na úrok není v souladu s islámským právem a bezúročné zápůjčky se uplatňují ve zcela specifických případech, například v oblasti charity.\n\nPři poskytování islámských finančních služeb není akceptovatelné, aby riziko ztráty nesla pouze jedna strana, zatímco druhá strana by pouze inkasovala zisk. Princip sdílení zisku a ztráty je vytvoření jakéhosi finančního partnerství mezi věřitelem a dlužníkem (i v případě, že jednou ze stran je banka).\n\nZakázané jsou takové transakce, kde se objevují prvky \"ribá, gharar\" a \"maisir\".\n\nZhruba 75 % islámských finančních operací je provedeno na principu \"murábaha\". Mezi další bankovní produkty patří \"mudáraba, mušáraka, idžára, istisna, sukuk\" a \"quard hasan\".\n\nNákup s odloženou splatností. Banka místo poskytnutí úvěru na nákup určitého produktu toto zboží sama koupí. Klient s ním pak smí disponovat, nicméně až do zaplacení kupní ceny včetně ziskové přirážky zůstává zboží v majetku banky.\n\nObdoba tichého partnerství či trustového financování. Jedna strana investuje do projektu celý kapitál, druhá pak know-how a manažera, který projekt řídí. Podle předem dohodnutého poměru si pak obě strany rozdělují zisk.\n\nPartnerství, kdy klient investuje svoje prostředky do nějakého podniku a proporcionálně (v závislosti na výši vloženého kapitálu) se podílí na zisku nebo ztrátě z dané investice. Je velmi podobná společnosti s ručením omezeným.\n\nForma leasingu. Banka sama nakoupí určité aktivum a posléze je s předem známou přirážkou na splátky pronajímá dlužníkovi. Po splacení přechází aktivum z majetku banky do vlastnictví klienta.\n\nSmlouva o dodání projektu na klíč. Používá se většinou ve stavebnictví, kde banka financuje developerské projekty. Po jejich dokončení je předá klientovi, který poté za předem dohodnutých podmínek splácí investice bance včetně odměny.\n\nIslámská obdobu dluhopisu. Jde o obchodovatelný „certifikát“, který zaručuje vlastnictví určité části podkladového aktiva.\n\nBezúročná půjčka klientovi, který se ocitl ve finanční tísni. Banka ji poskytuje obvykle proti zástavě a v některých případech si účtuje poplatky, které mají pokrýt náklady s půjčkou.\n\n"}
{"id": "1001535", "url": "https://cs.wikipedia.org/wiki?curid=1001535", "title": "Ruslan Rotaň", "text": "Ruslan Rotaň\n\nRuslan Petrovyč Rotaň (ukrajinsky Руслан Петрович Ротань; * 29. října 1981, Poltava, Ukrajinská SSR, Sovětský svaz) je ukrajinský fotbalový záložník a reprezentant hrající v klubu FK Dynamo Kyjev.\n\nJeho otec Petro Rotaň je bývalý sovětský fotbalista, hrál mj. za Vorsklu Poltava. Matka pochází z Černihivské oblasti nedaleko hranic s Běloruskem.\n\nNa Ukrajině hrál za FK Dněpr Dněpropetrovsk, s výjimkou let 2005–2008, kdy působil v Dynamu Kyjev, se kterým vyhrál Premjer-lihu (2007) i ukrajinský pohár (2006, 2007). S Dněprem se dostal do finále Evropské ligy 2014/15 proti španělskému týmu Sevilla FC, v němž jeho klub podlehl soupeři 2:3.\n\nPřed sezónou 2017/18 přestoupil do českého klubu SK Slavia Praha.\n\nV A-týmu ukrajinské reprezentace debutoval 12. 2. 2003 v tureckém Izmiru v přátelském utkání proti domácímu týmu Turecka (remíza 0:0). Zúčastnil se s ní mistrovství světa 2006 v Německu a mistrovství Evropy 2012 v Polsku a na Ukrajině.\n\nZúčastnil se domácího Mistrovství Evropy ve fotbale 2012, které Ukrajina spolupořádala s Polskem. Odehrál na turnaji pouze zápas 11. června proti Švédsku (výhra 2:1). Ukrajinské mužstvo skončilo se třemi body na nepostupové třetí příčce základní skupiny D.\n\nTrenér Mychajlo Fomenko jej zařadil do závěrečné 23členné nominace na EURO 2016 ve Francii.\n\n"}
{"id": "1001537", "url": "https://cs.wikipedia.org/wiki?curid=1001537", "title": "Euryale ferox", "text": "Euryale ferox\n\nEuryale ferox je rostlina z čeledi leknínovité (\"Nymphaeaceae\"), jediný zástupce rodu Euryale. Je to mohutná, leknínům podobná bylina s ostnitými plovoucími listy a bílými až fialovými květy. Pochází z Asie, kde je také pěstována pro škrobnatá semena.\n\n\"Euryale ferox\" je jednoletá nebo krátkověká vodní bylina se vzpřímeným krátkým oddenkem, kořenící ve dně. Listy jsou ponořené nebo plovoucí. Dospělé plovoucí listy jsou oválné až kulaté, štítnaté, celokrajné. Na líci jsou zelené, na rubu tmavě purpurové, se silně vyniklou žilnatinou. Na líci i na rubu jsou na primárních žilkách ostny. Listy mají průměr až 130 cm, řidčeji i více. Ponořené listy jsou bez ostnů, střelovité až eliptické, se srdčitou bází a jen 4 až 10 cm dlouhé. Květy mají průměr až 5 cm, jsou jednotlivé, na dlouhém ostnitém stvolu. Květy se otevíraji na hladině nebo pod ní. Kalich je vytrvalý, složený ze 4 volných zelených lístků, na vnější straně hustě ostnitý. Korunních lístků je mnoho a postupně přecházejí v tyčinky. Vnější korunní lístky jsou purpurově fialové, vnitřní jsou bílé. Tyčinky vyrůstají na vrcholu semeníku a jsou kratší než okvětí. Semeník je spodní, srostlý ze 7 až 16 plodolistů. Blizny jsou přisedlé a srostlé v bliznový terč na vrcholu semeníku. Plodem je kulovitá, temně purpurová, 5 až 10 cm dlouhá, nepravidelně pukající bobule, na povrchu pokrytá ostny. Semena jsou černá, hladká, 6 až 10 mm dlouhá a mají míšek.\n\nDruh je rozšířen v Asii od Indie a Číny po Japonsko, Indočínu (Vietnam, Korea, Myanmar) a ruský Dálný východ. Roste zejména v rybnících a vodních nádržích.\n\nRostlina je v Asii pěstována pro škrobnatá semena, která obsahují asi 76% sacharidů, 10% bílkovin a 0,1% tuku. Semena jsou také využívána v tradiční indické medicíně. Někdy se také pěstuje jako zajímavost ve sklenících botanických zahrad.\n\n"}
{"id": "1001540", "url": "https://cs.wikipedia.org/wiki?curid=1001540", "title": "John O'Shea", "text": "John O'Shea\n\nJohn Francis O'Shea (* 30. duben 1981, Waterford, Irsko) je irský fotbalista, momentálně hrající za Sunderland AFC a Irskou reprezentaci. S Manchesterem United se stal vítězem Ligy mistrů 2007/08 a čtyřnásobným mistrem Anglie.\n\nO'Shea podepsal profesionální smlouvu s Manchesterem United v 17 letech a svůj profesionální debut si odbyl v roce 1999 v Ligovém poháru proti Aston Ville ve Villa Parku při prohře 0:3.\n\nNásledovalo hostování v Bournemouthu a v belgickém klubu Royal Antverpy. Po návratu, v sezóně 2002-03, se stal členem prvního týmu United, kde dokazoval svoji univerzálnost, když hrával na pozici levého obránce, pravého obránce, stopera i středového záložníka.\n\nV sezóně 2003-04 se museli United obejít bez suspendovaného Ria Ferdinanda, poté co se v lednu nedostavil na dopingovou kontrolu a O'Shea ho tak musel nahradit na stoperskom postu. Pomohl tak United získat FA Cup po finálové výhře 3:0 nad Millwall.\n\nV sezóně 2004-05 neměl právě nejlepší formu a byl spojován s přestupem do Newcastlu nebo Liverpoolu. Světlým zábleskem ve zpackané sezóně bylo vítězství 4:2 na půdě Arsenalu, při kterém vstřelil O'Shea čtvrtý gól United přímo ze středu šestnáctky.\n\nPři zranění Garyho Nevilla v sezóně 2005-06 byl O'Shea opět první volbou do základní sestavy United. Byl kritizován pro nevýrazné výkony a byl jedním z hráčů, které kritizoval veterán Roy Keane v kontroverzním rozhovoru pro klubovou stanici MUTV.\n\n4. února 2007, během ligového utkání s Tottenhamem, O'Shea nahradil v bráně United brankáře Edwina van der Sara poté, co si Edwin zlomil nos a Manchester měl vyčerpány všechna střídání. V posledních minutách zápasu zabránil vstřelení branky svému reprezentačnímu spoluhráči Robbie Keanovi. Po této události skandovali fanoušci na jeho počest slova \"irská jednička\".\n\nO měsíc později si získal fanoušky poté, co v nastaveném čase vstřelil vítězný gól na Anfield Road Liverpoolu, když předtím vystřídal Wayna Rooneyho. Tento gól byl velmi důležitý na cestě za titulem v Premier League. Svůj tým také zachránil na konci sezóny proti Evertonu při výhře 4:2, když poslal do sítě míč vyražený brankářem po rohovém kopu Ryana Giggse. To byl snad rozhodující gól sezóny, protože Chelsea tehdy remizovala s Boltonem a nedokázala se už vrátit do hry o titul. Další gól vstřelil při prohře 2:1 proti Portsmouthu v období, kdy United měli hodně zraněných a O'Shea jako univerzál hrál na stoperskom postu. V této sezoně měl přesnost střel 100% a 80% jeho střel skončilo gólem.\n\nBěhem sezóny 2007-08 hrál O'Shea v útoku během zdravotních problémů ostatních hráčů. Poté co nastoupil v útoku, hrál v Manchesteru United už na všech postech. 23. listopadu 2007 prodloužil O'Shea smlouvu s Manchesterem do roku 2012. V průběhu sezóny naskakoval do zápasu mnohdy z lavičky a byl tak důležitým hráčem k cestě za Evropským double. Ve 4. kole Ligového poháru, při prohře 0:2 s Coventry City, měl O'Shea poprvé kapitánskou pásku na své ruce.\n\nV průběhu sezóny 2008-09 se stal O'Shea první volbou na post pravého obránce při zranění Garyho Nevilla a Wese Browna. 20. ledna 2009 vstřelil svůj první gól v sezóně proti Derby County v odvetě semifinále Ligového poháru. O'Shea nastoupil v základní sestavě ve finále Ligového poháru proti Tottenhamu a byl vystřídán Nemanja Vidičem v 76. minutě zápasu. United vyhráli 4:1 na penalty. 29. dubna 2009 vstřelil jediný gól v prvním zápase semifinále Ligy mistrů proti Arsenalu. United nakonec v součtu obou zápasů vyhráli 4:1. 20. května 2009, 7 dní před finále Ligy mistrů, O'Shea řekl, že chce hrát ve finále, hlavně pak co v minulé sezóně proseděl finále na lavičce náhradníků. Nakonec odehrál celý zápas, ale zápas United prohráli 0-2 proti Barceloně.\n\nO'Shea nastoupil na svůj 350 zápas jako kapitán týmu hned první zápas sezóny 2009-10 proti Birminghamu. V zápase chtěl zaznamenat gól po více než dvou letech, ale podařilo se mu to až 29. září 2009 v zápase proti Stoke City.\n\nDne 7. července 2011 podepsal O'Shea čtyřletou smlouvu se Sunderlandem, který vedl bývalý kapitán Manchesteru United Steve Bruce.\n\nNastupoval v dresu irské reprezentace U21.\n\nO'Shea nastoupil poprvé za A-tým irské reprezentace 15. srpna 2001 v Dublinu, když se dostal na hřiště v 84. minutě utkání proti Chorvatsku. Jeho premiéra se příliš nevydařila, v nastaveném čase daroval hostům penaltu, díky níž zápas skončil 2:2.\n\nVe svém 100. reprezentačním zápase ve třetím kole kvalifikace na EURO 2016 14. října 2014 vstřelil v nastaveném čase vyrovnávající gól na konečných 1:1 proti domácímu Německu, Irsko získalo ze tří zápasů 7 bodů a mělo tak dobrý start do kvalifikace.\n\n\"Zápasy hrané k 8. květnu 2011\"\n\nk roku 2013\n\n"}
{"id": "1001541", "url": "https://cs.wikipedia.org/wiki?curid=1001541", "title": "Jeging", "text": "Jeging\n\nJeging je obec v rakouské spolkové zemi Horní Rakousy, v okrese Braunau am Inn.\n\nK 1. lednu 2013 zde žilo 680 obyvatel.\n\n"}
{"id": "1001544", "url": "https://cs.wikipedia.org/wiki?curid=1001544", "title": "Kaple svatého Govana", "text": "Kaple svatého Govana\n\nKaple svatého Govana je kaple, která se nachází v St. Govan's Head, Pembrokeshire na jihozápadu Walesu.\n\nJe zabudována do stěny vápencového útesu, stavba měří 6,1 m × 3,7 m, má venkovní stěny postavené z vápence a skládá se z jedné místnosti. Většina kaple byla postavena ve třináctém století, ačkoli některé její části se datují už do šestého století, kdy Saint Govan, mnich, se přestěhoval do jeskyně, kde se nachází kaple. Jedna legenda naznačuje, že Saint Govan je pohřben pod oltářem kaple, která se nachází v východním konci budovy.\n\nPodél severní a jižní stěny jsou umístěny nízké kamenné lavice, a na západní straně se nachází nyní prázdný výklenek pro zvon. Břidlicová střecha je pravděpodobně z pozdější doby. Budova je přístupná z vrcholu útesu pomocí 52 schodů. Pověst říká, že člověk napočítá jiný počet schodů dolů než nahoru.\n"}
{"id": "1001545", "url": "https://cs.wikipedia.org/wiki?curid=1001545", "title": "Lannion", "text": "Lannion\n\nLannion je francouzská obec v departementu Côtes-d'Armor v regionu Bretaň. V roce 2011 zde žilo 19 920 obyvatel. Je centrem arrondissementu Lannion.\n\nMěsto se rozkládá na březích řeky Léguer, která teče pod městem asi devět kilometrů od ústí do Lamanšského průlivu.\n\n\"Počet obyvatel\" \n\n\n"}
{"id": "1001546", "url": "https://cs.wikipedia.org/wiki?curid=1001546", "title": "Nápomoc při rozhodování", "text": "Nápomoc při rozhodování\n\nNápomoc při rozhodování je jedním z podpůrných opatření při narušení schopnosti zletilého právně jednat. Jeho účelem je zajistit člověku s duševní poruchou dostatečnou míru možnosti svobodně jednat na základě jeho vůle a v rámci jeho možností, aniž by byly ohroženy jeho zájmy. Člověk, který poskytuje nápomoc při rozhodování se označuje jako \"podpůrce\", a ten, který pomoc přijímá, jako \"podporovaný\". \n\nNápomoc při rozhodování je poskytována na základě \"smlouvy o nápomoci\". Tato smlouva může být uzavřena jak v písemné, tak v ústní formě. V obou případech však musí být schválena soudem. Soud smlouvu neschválí, pokud zájmy podpůrce odporují zájmům podporovaného. \n\nZe smlouvy musí být zřejmé, co má a nemá podpůrce dělat, jak má jednat a poskytovat svou pomoc. Podpůrce se smlouvou o nápomoci zavazuje, že bude přítomen při právních jednáních podporovaného, poskytne mu potřebné údaje a bude mu nápomocný radami. \n\nPodpůrce má být podporovanému nápomocný při právním rozhodováním. Může se účastnit právních jednání podporovaného a pokud jsou v písemné formě, může k nim připojit svůj podpis s uvedením své funkce a popisem podpory, kterou dotyčnému poskytl. Podpůrce slouží jenom jako poradce a výpomoc, nikoli jako opatrovník. Může podporovanému poskytnout konzultace a řešit s ním jeho situaci. Sám nevyvíjí žádnou svévolnou aktivitu (nevyhledává podporovaného ani ho nepředvolává na konzultaci), vše je jen na podporovaném, na kterým záleží, zda své právo na konzultaci uplatní či nikoli. \n\nPodle § 47 odst. 1 občanského zákoníku se podpůrce nesmí na úkor podporovaného nijak obohacovat nebo ho nevhodně ovlivňovat při rozhodování. \n\nPodpůrce ztrácí své postavení právní mocí soudního rozhodnutí, ne dřív. Nápomoc při rozhodování je dobrovolná činnost, proto jestli některá strana bude chtít tento právní vztah ukončit, může podle § 48 občanského zákoníku podat návrh na odvolání odpůrce a soud má povinnost žádost respektovat. Pokud podpůrce poruší své povinnosti, může ho soud odvolat i bez návrhu.\n\n\n"}
{"id": "1001550", "url": "https://cs.wikipedia.org/wiki?curid=1001550", "title": "Sierra Maestra", "text": "Sierra Maestra\n\nSierra Maestra (\"hlavní pohoří\") je pohoří na jižním pobřeží východní části ostrova Kuba, západně od města Santiago de Cuba, jižně od měst Bayamo a Manzanillo. Je asi 240 km dlouhé a asi 30 km široké a na jižní straně prudce spadá do Karibského moře. Leží v provinciích Granma a Santiago de Cuba. Jeho částí je Národní park Sierra Maestra (\"Gran Parque Nacional Sierra Maestra\"), kde je také nejvyšší hora Kuby, Pico Turquino (1974 m n. m.)\n\nSierra Maestra byla útočištěm různých povstalců už od 16. století. Na úpatí Pico Turquino, v nepřístupné a řídce osídlené krajině, byl po celou dobu Kubánské revoluce hlavní štáb Fidela Castra, který se armádě nepodařilo objevit a zničit. Malý bunkr je dnes upraven jako muzeum.\n"}
{"id": "1001552", "url": "https://cs.wikipedia.org/wiki?curid=1001552", "title": "Lézardrieux", "text": "Lézardrieux\n\nLézardrieux je francouzská obec v departementu Côtes-d'Armor v regionu Bretaň. V roce 2011 zde žilo 1 591 obyvatel. Je centrem kantonu Lézardrieux.\n\nObec se nachází přibližně 400 km západně od Paříže, 130 km severo-západně od Rennes, 40 km severozápadně od Saint-Brieuc.\n\nObec se nachází na západním břehu ústí řeky Trieux.\n\n\"Počet obyvatel\" \n\n\n"}
{"id": "1001555", "url": "https://cs.wikipedia.org/wiki?curid=1001555", "title": "Krupanj", "text": "Krupanj\n\nKrupanj (v srbské cyrilici Крупањ) je město v srbském Mačvanském okruhu. Podle sčítání lidu z roku 2002 mělo 4912 obyvatel. \n\nKrupanj, který existoval jako osada již v 15. století se stal oficiálně městem na základě rozhodnutí Lidové skupštiny Socialistické republiky Srbsko dne 6. října 1946 (spolu s několika dalšími městy na západě republiky). Během druhé světové války poničili město Němci, kteří okupovali Nedićovo Srbsko. \n\nVe městě je dřevozpracující a papírenský průmysl (výroba obalů). V 60. letech se zde byl postaven textilní závod. V okolí města je rozvinuté zemědělství.\n\nKrupan se nachází na soutoku několika malých říček. V květnu 2014 při vydatných deštích bylo město těžce poničeno během povodní, když se tyto říčky rozvodnily. Značné škody rovněž způsobily i sesuvy půdy. Krupanj se řadil (spolu s Obrenovacem) k nejhůře postiženým místům během povodní. \n"}
{"id": "1001557", "url": "https://cs.wikipedia.org/wiki?curid=1001557", "title": "Krizová situace", "text": "Krizová situace\n\nKrizovou situací je dle § 2 písm. b) zákona č. 240/2000 Sb., o krizovém řízení a o změně některých zákonů (krizový zákon), a dle § 2 písm. b) zákona 239/2000 Sb., o integrovaném záchranném systému a o změně některých zákonů, \"„škodlivé působení sil a jevů vyvolaných činností člověka, přírodními vlivy, a také havárie, které ohrožují život, zdraví, majetek nebo životní prostředí a vyžadují provedení záchranných a likvidačních prací, narušení kritické infrastruktury nebo jiné nebezpečí, při nichž je vyhlášen stav nebezpečí, nouzový stav nebo stav ohrožení státu“\". Krize se v oxfordském slovníku definuje jako časové údobí s velkýmy potížemi, nebo velkým nebezpečím nebo s mimořádne dúležitými rozhodnutími. Krize se vyskytuje v místě a čase, což znamená, že krize mají rúzne charakteristiky a kladou rozdílne požadavky.V rámci časoprostorového vyjádření se vyskytují na určitém míste (rozmístnení infrastruktury, sídel), v určitém čase a míra rozsahu púsobení závisí na následném šíření jejich dúsledkú. Krizové situace lze znázornit jako rozhodovací situace s využitím základních otázek Kde (operační rozsah), Kdy (období), Co (činnosti, akce), Jak (zpúsob realizace). Ke zmíněným krizovým stavům je nutné ještě doplnit válečný stav, který je uveden v ústavním zákoně č. 1/1993 Sb., zákoně č. 241/2000 Sb., o hospodářských opatřeních pro krizové stavy, a v ústavním zákoně č. 110/1998 Sb. Pojem krizová situace je velmi důležitý pro krizové řízení, který je souhrnem řídicích činností orgánú krízového řízení zaměřených na analyze vyhodnocení bezpečnostních rizik a plánovaní, organizování, realizaci a kontrolu činností provádených v souvislosti s přípravou na krizové situace a jejich řešení, nebo ochranou kritické infrastruktury.\n\nTypy krizových situací lze rozdělit dle příčiny vzniku a to na krizové situace zapříčiněné člověkem - antropogenní a nebo krizové situace zapříčiněné přírodními vlivy - přírodní. Mezi antropogenní krizové situace patří provozní havárie a havárie spojené s infrastrukturou a dále pak vnitrostátní společenské, sociální a ekonomické krize. Přírodní krizové situace mají dvě zásadní podkategorie a to živelní pohromy a hromadné nákazy.\n\nV současné době existují 4 druhy krizových stavů:\n\nTento stav může vyhlásit kterýkoliv hejtman kraje nebo primátor (pro Prahu) a to tehdy jsou-li \"v případě živelní pohromy, ekologické nebo průmyslové havárie, nehody nebo jiného nebezpečí ohroženy životy, zdraví, majetek, životní prostředí, pokud nedosahuje intenzita ohrožení značného rozsahu, a není možné odvrátit ohrožení běžnou činností správních úřadů a složek integrovaného záchranného systému\". Doba po kterou může vyhlášený stav trvat je omezena na 30 dní, ovšem v případě potřeby a pádných důvodů je možno požádat vládu o její prodloužení.\n\nPokud důvody pro vyhlášení stavu nebezpečí nepominuly, naopak jejich intenzita přesáhne hraniční mez a již nesplňují kritéria pro stav nebezpečí je třeba vyhlásit vyšší stupeň ohrožení a to nouzový stav, ten vyhlašuje vláda \"v případě živelních pohrom, ekologických nebo průmyslových havárií, nehod nebo jiného nebezpečí, které ve značném rozsahu ohrožují životy, zdraví nebo majetkové hodnoty anebo vnitřní pořádek a bezpečnost.\" \n\nV případě, že je \"bezprostředně ohrožena svrchovanost státu nebo územní celistvost státu anebo jeho demokratické základy, je parlamentem České republiky vyhlášen stav ohrožení státu. Pro vyhlášení tohoto stavu je třeba, aby s jeho vyhlášením souhlasila nadpoloviční většina všech poslanců a nadpoloviční většina všech senátorů.\n\nJedná se o nejzávažnější stav. Je vyhlašován parlamentem České republiky v situaci, \"kdy je ČR napadena, nebo je-li třeba plnit mezinárodní smluvní závazky o společné obraně proti napadení.\"\n\nPři vyhlašování varovného signálu (Kolísavý tón sirény po dobu 140 vteřin), „Všeobecná výstraha“, bude následovat tísňová informace z hromadných informačních prostředků pro vyrozumění obyvatelstva  o hrozící nebo vzniklé mimořádné události.\n\nDosud vyhlašovaný signál (Přerušovaný tón sirény po dobu 1 minuty) zůstává v platnosti a slouží ke svolání jednotek požární ochrany.\n\nNepřerušovaný tón sirény trvá po dobu 140 vteřin\n\nOvěřování provozuschopnosti jednotného systému varování a vyrozumění \"Zkouška sirén\" se provádí zpravidla každou první středu v měsíci ve 12 hodin\n\n\n\n"}
{"id": "1001558", "url": "https://cs.wikipedia.org/wiki?curid=1001558", "title": "Šid", "text": "Šid\n\nŠid (v srbské cyrilici Шид) je město na západě srbské Vojvodiny, v Sremském okruhu. Podle sčítání lidu z roku 2002 mělo 16 311 obyvatel. \n\nMěsto se nachází v nadmořské výšce 104 m jako nejzápadnější na území Sremu v Srbsku. Nachází jižně od koryta Dunaje, jihozápadně od západního okraje pohoří Fruška Gora a severně od řeky Sáva. Okolí města je v Srbsku známé pěstováním vinné révy, obyvatelstvo je zaměstnáno v potravinářském průmyslu. \n\nMěsto vzniklo nejspíše během kolonizace Vojvodiny po ústupu Turků v 18. století. Byl součástí tzv. Vojenské hranice, tedy speciálního území, které se nacházelo na jižním pohraničí Habsburské monarchie s Osmanskou říší. Její součástí bylo město až do roku 1745. Poté bylo integrální součástí Rakouska a později Rakousko-Uherska. V roce 1773 získal Šid právo pořádat vlastní trhy a také získal statut města. \n\nObyvatelstvo je zde etnicky smíšené; přestože většinově zde žijí Srbové, lze se setkat v Šidu i s menšinami Chorvatů, nebo Slováků (tzv. Dolnozemští Slováci). \n\nAž do roku 1945 bylo město formálně součástí Chorvatska (i v rámci Království Jugoslávie). V roce 1921 mělo 5863 obyvatel. Během druhé světové války patřilo pod NDH a došlo zde k několika zločinům ustašovského režimu proti civilnímu obyvatelstvu. Po skončení války bylo stanoveno, že nová hranice mezi Chorvatskem a Srbskem povede západně od města Šid, a nedaleký Tovarnik bude už na chorvatském území. \n\nŠid je menším dopravním uzlem. Představuje poslední zastávku železničního i dálničního spojení Záhřeb-Bělehrad, které se nachází na území Srbska. Nachází se zde také severní konečná stanice trati Bijeljina–Šid. Jižně od města je vedena dálnice A1 spojující Záhřeb a Bělehrad. \n"}
{"id": "1001562", "url": "https://cs.wikipedia.org/wiki?curid=1001562", "title": "Polisportiva Adrano Calcio", "text": "Polisportiva Adrano Calcio\n\nPolisportiva Adrano Calcio byl italský fotbalový klub sídlící ve městě Adrano. Klub byl založen v roce 1998. V sezóně 2010/11 klub poprvé v historii postoupil z Eccellenzy do Serie D. V létě 2012 klub prodal licenci na Serii D klubu Comprensorio Normanno a poté byl následně rozpuštěn. Nejznámějším hráčem, který v klubu hrál byl nigerijský reprezentant Emeka Jude Ugali.\n\n"}
{"id": "1001564", "url": "https://cs.wikipedia.org/wiki?curid=1001564", "title": "Glen Scotia", "text": "Glen Scotia\n\nGlen Scotia je skotská palírna patřící společnosti Lomond Distillery. Produkuje se zde single malt skotská whisky – čistá sladová whiskey, produkt jedné palírny. Palírna se nachází ve městě Campbeltown. Campbeltown je malé město na západním pobřeží Skotska ve správní oblasti Argyll a Bute. Dalšími palírnami nacházející se v této oblasti jsou Springbank a Glengyle.\n\nV současné době patří tato palírna společnosti Loch Lomond Distillery Co Ltd. a je v provozu pouze tři měsíce ročně pod vedením zaměstnanců z palírny Springbank, která zdůrazňuje svou oddanost k oblasti Campbeltown. Produkčním manažerem je Ian MacAllister. Voda, která je pro výslednou chuť whisky velmi důležitá bere tato palírna z jezera Crosshill Loch.\n\nNejznámějšími produkty z této palírny jsou 12-, 14- a 17letá whiskey. Zajímavostí těchto láhví je to, že mají všechny stejnou etiketu a jejich stáří je napsáno pouze na obalu hrdla. Vedle toho palírna také produkuje 8letou a 21letou whiskey. V palírně se také plnily ročníkové 5- až 8leté Vintage Campbeltown Malt, 14letá Campbeltown Malt a 8letá vatted Royal Culross. Tyto whiskey jsou však poměrně vzácné, a proto také velmi drahé.\n\n"}
{"id": "1001565", "url": "https://cs.wikipedia.org/wiki?curid=1001565", "title": "Luděk Vejmola", "text": "Luděk Vejmola\n\nLuděk Vejmola (* 3. listopadu 1994 Vyškov) je český fotbalový brankář a bývalý mládežnický reprezentant, od roku 2016 hráč českého klubu FK Mladá Boleslav.\n\nS fotbalem začal v pěti letech ve Slavkově u Brna jako útočník. Jeho otec je bývalý dlouholetý brankář a tak ho to táhlo do brány. V roce 2004 přestoupil do tehdy prvoligového celku FK Drnovice, kde chytal v mládežnických celcích.\n\nPo krachu klubu v roce 2007 se celky Drnovic rozpadly a mládež přesunula do Vyškova. Vzápětí dostal nabídky od Brna a Slovácka, kam nakonec zamířil. Tady postupně prošel mládežnickými týmy a v sedmnácti letech poprvé nakoukl do vrcholového fotbalu, když chytal v MSFL. Následně trénoval i s \"A\" týmem, ale do hry se nezapojil.\n\nV létě 2013 se se Slováckem nedohodl na profesionální smlouvě a hledal si nové angažmá. Zájem o něj projevila prvoligová Vysočina Jihlava, kam nakonec po rozhovoru s Jaromírem Blažkem přestoupil. V Jihlavě začínal v juniorském týmu, kde se v brance střídal s mládežnickým reprezentantem Janem Kotnourem a občas také vypomáhajícím Janem Hanušem. Právě na úkor Kotnoura se v zimě 2014 posunul jako brankářská trojka do \"A\" týmu Vysočiny a dále chytal za juniorku, kde se střídal s Pavlem Soukupem. Přitom v zimě odešel na zkoušky do druholigové Vlašimi, kde jej zkoušel Vlastimil Petržela, ovšem z hostování nakonec sešlo. Po Blažkově zranění v zápase 20. kola s Teplicemi (1:1) se posunul do pozice brankářské dvojky. Od nové sezony se vrátil do pozice brankářské trojky v \"A\" týmu, zároveň se s Pavlem Soukupem střídal v brance juniorky.\n\nPřed svým odchodem na hostování do Kolína odchytal za jihlavskou juniorku 27 zápasů a připsal si 0 čistých kont.\n\nNa konci ledna 2015 odešel na hostování do druholigového celku FK Kolín, neboť v Jihlavě jej z pozice trojky vytlačil navrátivší se Kotnour.\n\nDo Kolína nejprve zamířil na testy. První zápas, do kterého zasáhl, byl zápas s FC Slovan Liberec (1:4) – odchytal celý první poločas, ve kterém dostal všechny 4 góly, a do druhého poločasu jej vystřídal David Čižinský. V rámci zimní přípravy se Kolín zúčastnil i Tipsport ligy, kde Vejmola chytal v zápasech s FC MAS Táborsko (1:5 – odehrál poločas, dostal 1 gól a střídal ho Josef Řehák) a FC Graffin Vlašim (0:4 – o poločase střídal Řeháka, dostal 2 branky).\n\nKromě Tipsport ligy si Kolín zahrál i Cobra Cup, kde na úvod podlehl i s Vejmolou v bráně Kladnu (1:4). V druhém utkání porazili juniorku Sparty (3:1), Vejmola tentokrát odchytal poločas, po němž ho střídal Zich. V dalším zápase s FC Graffin Vlašim (2:0) střídal o poločase Řeháka.\n\nVejmola odchytal za Kolín v podstatě všechny přípravné zápasy, v nichž se střídal s Čižinským, Zichem a především jeho náhradníkem, posilou z pražské Slavie, Řehákem.\n\nV úvodním ligovém zápase s MFK OKD Karviná (0:0) sice vychytal čisté konto, při jednom ze zákroků se ovšem zranil a o poločas musel být vystřídán. Zranění si nevynutilo delší léčbu a proto mohl nastoupit hned do dalšího zápasu s FK Baník Sokolov (0:3). První ligové výhry v dresu Kolína se dočkal až v pátém jarním kole v souboji s FK Baník Most 1909 (3:1).\n\nSvými výkony za Kolín si řekl o pozvánku do české reprezentace U20 proti Německu.\n\nCelkově za Kolín odchytal pouze 6 zápasů, do dalších ho nepustily problémy s tříselnou kýlou.\n\nByl členem českých mládežnických reprezentačních výběrů.\nTrenér Vítězslav Lavička jej zařadil v červnu 2017 do 23členné nominace na Mistrovství Evropy hráčů do 21 let v Polsku.\n\n"}
{"id": "1001566", "url": "https://cs.wikipedia.org/wiki?curid=1001566", "title": "APOP Kinyras Peyias FC", "text": "APOP Kinyras Peyias FC\n\nAPOP Kinyras Peyias FC (řecky: Αθλητικός Ποδοσφαιρικός Ομιλος Πέγειας Κινύρας) byl kyperský fotbalový klub sídlící ve městě Peyia. Byl založen v roce 2003. Zanikl v roce 2012 díky své finanční situaci.\n\n\n"}
{"id": "1001568", "url": "https://cs.wikipedia.org/wiki?curid=1001568", "title": "Kirchschlag in der Buckligen Welt", "text": "Kirchschlag in der Buckligen Welt\n\nKirchschlag in der Buckligen Welt je město v rakouské spolkové zemi Dolní Rakousy, v okrese Wiener Neustadt-Land. Žije zde obyvatel. \n\nStarostou od roku 2014 je Josef Freiler (ÖVP).\n\nPředchozí starostové byli:\n\n"}
{"id": "1001575", "url": "https://cs.wikipedia.org/wiki?curid=1001575", "title": "Pentre Ifan", "text": "Pentre Ifan\n\nPentre Ifan je starobylé panství poblíž vesnice Nevern v hrabství Pembrokeshire ve Walesu. Nachází se zde největší a nejzachovalejší neolitický dolmen ve Walesu.\n\nDolmen pochází přibližně z roku 3500 př.n.l. a pravděpodobně byl používán jako pohřebiště. Zachovalé kameny tvoří portál a hlavní komory hrobky, které byly původně zakryty velkým kamenným valem o rozměrech 36,6 m délky a 17 m šárky. Některé z kamenů po letech změnily svou polohu, ale sedm z nich zůstalo v původní poloze. Hlavní kámen je 5,1 metru dlouhý, jeho nejvyšší bod se nachází 5,1 metru nad zemí a jeho odhadovaná váha je 16 tun.\n\nArcheologické vykopávky se uskutečnily v letech 1936 a 1937 a znovu v letech 1958 a 1959. Oba výzkumy vedl William Francis Grimes.\n\nVlastníkem a správcem dolmenu je Cadw a nachází se přibližně sedmnáct kilometrů od Cardiganu.\n"}
{"id": "1001576", "url": "https://cs.wikipedia.org/wiki?curid=1001576", "title": "Alfons Maria Mazurek", "text": "Alfons Maria Mazurek\n\nAlfons Maria Mazurek, O.C.D. \"řeholním jménem\" Alfons Maria od Svatého Ducha (1. března 1891, Baranówka – 28. srpna 1944, Nawojowa Góra) byl polský katolický kněz a člen řádu Bosých karmelitánů.\nNarodil se 1. března 1891 jako Józef Mazurek. Byl synem Wojciecha a Marianny Goździówe. Po ukončení menšího semináře bosých karmelitánů ve Wadowicích a místního gymnázia v roce 1908 vstoupil do noviciátu v Czernej a přijal jméno Alfons Maria od Svatého Ducha. Studoval teologii a filosofii v Krakově, Linci, Vídni a tam v katedrále Svatého Štěpána přijal dne 16. července 1916 kněžské svěcení.\n\nByl profesorem a rektorem karmelitánského semináře a také ředitelem terciářů v klášteře ve Wadowicích. V roce 1930 byl jmenován převorem kláštera v Czernej. Roku 1936 se stal prvním vizitátorem karmelitánských terciářů v Polsku a roku 1937 pro ně napsal stanovy. Věnoval se rozvoji kostelních písní, některé nové také sám složil. Připravil pro tisk breviáře pro terciáře. Publikoval články v „Hlasu Karmelu”.\n\nByl zastřelen vojákem SS dne 28. srpna 1944 v Nawojowe Góre.\n\nBlahořečen byl dne 13. června 1999 papežem Janem Pavlem II. ve skupině 108 polských mučedníků doby nacismu.\n\n"}
{"id": "1001577", "url": "https://cs.wikipedia.org/wiki?curid=1001577", "title": "Hydrologická prognóza", "text": "Hydrologická prognóza\n\nHydrologická prognóza (předpověď) je vědecky opodstatněné stanovení vzniku nebo vývoje určitého hydrologického jevu na určitou dobu dopředu. \nPředpověď má charakter buď jen upozornění na možnost výskytu jevu (dané třeba začátkem tání sněhu) nebo je kvantifikována, tzn. popisuje dynamiku změny hydrologické veličiny (průtok, vodní stav). Předpovídá se s určitým časovým předstihem, rostoucí časoprostorový interval snižuje úspěšnost prognózy. Předpovědi pracují se statistickými závislostmi, běžně v přírodě je jev daný spolukombinací jevů (na 1 nezávislé vícero závislých proměnných) – je třeba sestavit hierarchii a kauzalitám přisuzovat váhy (máme základní příčinu a příčiny od ní odvozené)\n\nHydrometrické – vychází z parametrů říční sítě – na základě situace v horním úseku na profilu A (vodní stav, průtok) a znalosti chování říční sítě předpovídáme hydrometrické parametry v dolním profilu B\nHydrometeorologické - základními podklady jsou meteorologická měření v terénu, získáváme soubor meteorologických prvků\nHydrosynoptické - základem cirkulační faktory – postup frontálních systémů, modifikace orografií; řadí se dnes spíše do hydrometeorologie, používají se spíš k sezónním předpovědím\n\nPředpovědi dělíme do několika skupin. \nDvě hlavní jsou: pravděpodobnostní - není stanoveno přesné datum výskytu jevu a ani\nk němu nemusí dojít (např. pravděpodobnost dosažení Q100 v určitém profilu) a pozitivní - vychází ze známé příčiny a kauzalita musí mít následek – jev určitě nastane, je to typická hydrologická předpověď (určeno místo, čas výskytu a hodnota jevu)\n\nPodle časového horizontu předstihu jsou předpovědi:\nPředpovědi mohou být zaměřeny na předpovídanou veličinu - vodní stavy, průtoky, objemy povodňových vln…\n\nPředpovědi extrémů \n\nPředpovědi zpracovává ČHMÚ (RPP, CPP – skupina hydrologických předpovědí, vydávání výstrah\npřed nebezpečnými hydrologickými jevy) a výsledky přebírají podniky Povodí. Předpověď se upravuje pro potřeby hydrologických opatření a dále s ní pracují příslušné povodňové orgány vzhledem k povodňovým plánům a na různých úrovních.\nPřenos informací je dán vyhláškami MŽP, MZE, zákonem o vodách 254/2001 (Hlásná a předpovědní povodňová služba). \n\nPři rostoucích průtocích jsou informovány podniky Povodí a také integrovaný záchranný sbor (IZS) a povodňové komise povodňových orgánů na všech úrovních. Při mimořádně krizových situacích, kdy hrozí stav nouze či dokonce přírodní katastrofy, se schází bezpečnostní rada státu, které předsedá premiér; radě státu podléhají další výbory, např. výbor pro civilní nouzové opatření, který se zaměřuje na krizový management a má různé zástupce, z univerzit se zde podílí MU a JČU.\n\nDo hydrologických modelů vstupují kombinace různých faktorů:\na stálých fyzickogeografických charakteristik povodí:\nHYDROG je originální český Software vyvinutý v r. 1991 (profesor Starý – VUT Brno), který se používá na celém území ČR (částečněi v povodí Vltavy), je využit i v rakouské části povodí Dyje. Jde o srážkovoodtokový distributivní model (tj. snaží se povodí co nejlépe popsat), který je určen k simulaci povodňových událostí, operativní předpovědi průtoků a operativnímu řízení odtoku vody z vodních děl v letním i zimním půlroce.\n\nVstupní data: \"průtoky\"(síť vodoměrných stanic), \"srážky\" (kombinace srážkoměrných stanic a radarových odrazů), \"odtoky z nádrží\", v zimě navíc teplota vzduchu a sněhová pokrývka \nPovodí je schematizováno: toky jsou segmentovány a vyhraňují dílčí mezipovodí, celé povodí se pak nahradí orientovaným grafem s navěšenými plochami (mezipovodí), hranami (úseky toků) a vrcholy (hydrologické uzly). Pro plochy jsou determinovány další parametry (sklon, drsnost, vodivost). Každá z těchto ploch má stejný rovnoměrně rozdělený úhrn srážek, ke stávající síti stanic se přidávají stanice fiktivní pro rovnoměrné rozmístění bodových měření). \n\nPři předpovědi srážek se využije model ALADIN – lokální numerický model, jehož výstupy jsou počítány dvakrát denně na 48 hodin dopředu po 6-hodinových intervalech pro každou z 37 vymezených oblastí: teplota vzduchu, sumy srážek, pole větru a oblačnosti\nPředpověď manipulace na přehradách se vede podle předpokládané manipulace (ovšem s kontrolou, zda lze manipulační řád dodržet) s uvažováním hydraulických vlastností vody (dynamika odtoku dle výšky zvednutí výpustí a hladině vody v nádrži)\nTání sněhu je řešeno kalibrovaným stupeň-den modelem\nVýsledné předpovědi odtoků HYDROGEM jsou tedy výsledkem kombinace vstupních parametrů: hodinové měření srážek, teploty vzduchu a průtoků, týdenní měření sněhu, předpovědi odtoků z nádrží a 6-hodinových předpovědí srážek a teplot z modelu ALADIN\nPráce řídícího algoritmu: nejprve simulace chování systému v minulém období, začne se za setrvalých průtoků a v období beze srážek, simulace je ukončena v reálném čase a hydrolog může provést updating proměnných dle aktuálních měření a HYDROG může spočítat proměnné pro budoucí období.\n\nModel je postižen celou řadou nejistot: v naměřených hodnotách v terénu, v předpovídaných veličinách ALADINem i v samotném HYDROGu\n\nNETOPIL, Rostislav, Rudolf BRÁZDIL a Jaromír DEMEK. Fyzická geografie. I b. 1. vyd. Praha: Státní pedagogické nakladatelství, 1984. 272 s.\n\nKEMEL, Miroslav. Klimatologie, meteorologie, hydrologie. Vyd. 1. Praha: Vydavatelství ČVUT, 1996. 289 s. +. ISBN 80-01-01456-8. \nHydroekologické modelování : výzkum, praxe, legislativa a rozhodování. Edited by Šárka Blažková - Clair Stalnaker - Oldřich Novický. Praha: Výzkumný ústav vodohospodářský T. G. M., 1998. 70 s. ISBN 80-85900-18-1.\n\nDoplňkové materiály ČHMÚ a Povodí Moravy, s.p.\n"}
{"id": "1001578", "url": "https://cs.wikipedia.org/wiki?curid=1001578", "title": "Smoothie", "text": "Smoothie\n\nSmoothie je mixovaný nápoj s hlavní složkou tvořenou syrovým ovocem, nebo zeleninou (či kombinace obojího) a s dalšími možnými složkami jako jsou voda, led, mléčné produkty (mléko nebo jogurt) a sladidly (zejména med).\n\nToto „ovocné pyré“ konzumovali lidé ve Středomoří již po několik staletí, avšak ve Spojených státech se stalo běžným pokrmem až ve 20. století – poté, co byla vynalezena lednička a mixér. Do doby než byl vynalezen mrazák, lidé připravovali smoothies pouze z plodů, které byly v onu roční dobu k dostání (banány, ananasy a jahody), až poté se začalo přidávat ovoce jako borůvky, maliny, brusinky a granátové jablko. Ve 30. až 50. letech 20. století získávalo smoothie více a více příznivců, nicméně konzumaci tohoto nápoje nejvíce ovlivnila 60. léta, kdy se lidé začínali více zajímat o zdravou stravu a makrobiotiku. V této době toto „ovocné pyré“ získalo svůj název smoothie, což je v překladu podstatné jméno od „hladký“, „jemný“, „lahodný“, „příjemný“, „bez vláken“. Pojem \"smoothie\" se v minulosti používal pro mnohé produkty, jako pojmenování takovéhoto nápoje z celých plodů byl popularizován od 80. let. Postupem času rovněž vznikly různé obchodní řetězce specializované na prodej smoothies, jako první Smoothie King.\n\nK výrobě lze použít jeden či více druhů ovoce, je také možné připravit čistě zeleninový nápoj, nebo zkombinovat ovoce se zeleninou. Rovněž lze přidat mléko, či jogurt a připravit smoothie na způsob milkshake. Lze jej také přisladit cukrem, nebo zchladit kostkami ledu.\n\nSmoothies jsou oblíbené u lidí trpících nesnášenlivostí mléčných výrobků a u raw veganů – vitariánů, kteří konzumují pouze ovoce, zeleninu a ostatní rostlinné potraviny, které jsou syrové a u přípravy nepřesáhly teploty 42 °C. Raw vegani si smoothies nejčastěji přislazují čerstvými datlemi a přidávají do nápoje různé exotické ovoce – ať už chia semínka, agávový sirup, acai berry nebo nepražené kakao.\n\nNěkteré ovoce lze pouze odšťavnit odšťavňovačem, ale v podstatě na vše stačí obyčejný mixér. Na trhu je i speciální mixér, který se jmenuje Smoothie Maker, který je určen speciálně pro přípravu smoothie avšak se nijak zásadně neliší od běžných mixérů. Smoothie makery mají oproti běžným mixérům přizpůsobenou nádobu na mixování, která většinou slouží také k pití.\n"}
{"id": "1001579", "url": "https://cs.wikipedia.org/wiki?curid=1001579", "title": "Alexej Nikolajevič Krylov", "text": "Alexej Nikolajevič Krylov\n\nAlexej Nikolajevič Krylov (rusky \"\", 15. srpna 1864 v Simbirské gubernii – 26. října 1945 v Petrohradě v Sovětském svazu) byl ruský námořní inženýr, generálporučík ruského námořnictva, matematik v oboru aplikované matematiky a spisovatel.\n\nJeho otec, Nikolaj Alexandrovič Krylov, byl důstojníkem dělostřelectva v Krymské válce – ač z chudých poměrů, měl nárok na bezplatné státní vzdělání coby syn válečného veterána Alexandra Alexejeviče Krylova, zraněného účastníka bitev u Borodina a o Paříž.\n\nAlexej Nikolajevič nastoupil v roce 1878 na Kadetskou školu v Petrohradě, kterou dokončil s vyznamenáním v roce 1884. Pak pracoval v Ruském hydrografickém úřadě pod vedením Ivana Petroviče Kolonga na magnetické odchylce kompasů. V roce 1888 nastoupil na Nikolajevskou námořní akademii, kde studoval matematiku u Alexandra Nikolajeviče Korkina. Absolvoval v roce 1890 opět s vyznamenáním. Začal zde přednášet a zůstal zde pak dalších více než padesát let.\n\nV roce 1914 byl přizván do Ruské akademie věd (od roku 1916 měl plné členství) a také získal čestný doktorát Lomonosovovy univerzity.\n\nPři svém výzkumu byl Krylov činný v řadě různých oblastí, zkoumal například hydrodynamiku nebo Fourierovy řady. V roce 1931 napsal článek, kterým položil základy teorie Krylovových prostorů. Kromě toho například v roce 1915 pořídil první ruský překlad zásadního díla Isaaca Newtona: \"Philosophiæ Naturalis Principia Mathematica\".\n\nKrylovova dcera Anna se stala manželkou významného fyzika Pjotra Leonidoviče Kapicy.\n\nKrylovovo jméno nesou mj. Krylovovy prostory, kráter na měsíci a poloostrov v Antarktidě.\n\n"}
{"id": "1001580", "url": "https://cs.wikipedia.org/wiki?curid=1001580", "title": "František Stryjas", "text": "František Stryjas\n\nFranciszek Stryjas (26. ledna 1882, Popowo – 31. července 1944, Kalisz) byl polský katolický laik, katecheta a otec rodiny.\n\nNarodil se 26. ledna 1882 v Popowě. Jeho rodiče byli zemědělci. Oženil se s Józefou Kobyłkovou, s kterou měl sedm dětí. Po její náhlé smrti se oženil s Józefou Leimanovou. Před vypuknutím 2. světové války žila rodina v Trokomyśle. Když v roce 1941 v Chełmci a okolních obcí odváželi kněze do koncentračního tábora Dachau, Franciszek začal vyučovat náboženství. Vyučoval v soukromých domech a připravoval děti na první svaté přijímání. Byl zatčen nacistickou policií. Byl vězněn gestapem v Kaliszi, kde po deseti dnech mučení 31. července 1944 zemřel.\n\nBlahořečen byl dne 13. června 1999 papežem Janem Pavlem II. ve skupině 108 polských mučedníků doby nacismu.\n\n"}
{"id": "1001582", "url": "https://cs.wikipedia.org/wiki?curid=1001582", "title": "Llyfr Du Caerfyrddin", "text": "Llyfr Du Caerfyrddin\n\nLlyfr Du Caerfyrddin (anglicky \"Black Book of Carmarthen\", tedy černá kniha z Carmarthenu) je pravděpodobně nejstarší velšský rukopis napsaný ve velšském jazyce. Pochází přibližně z roku 1250 a jeho vznik je spojován s převorstvím svatých Jana Evangelisty a Teulyddoga v obci Carmarthen. V současné době je součástí sbírek Velšské národní knihovny, kde je zařazen pod katalogovým číslem NLW Peniarth MS 1. Kniha obsahuje sbírku básní různých kategorií. Jsou zde básně s náboženskými motivy a také ódy chvály a smutku.\n"}
{"id": "1001584", "url": "https://cs.wikipedia.org/wiki?curid=1001584", "title": "Výmarský ohař krátkosrstý", "text": "Výmarský ohař krátkosrstý\n\nVýmarský ohař je robustní, statný lovecký pes německého původu. Přezdívá se mu také \"šedý duch\" pro jeho zbarvení srsti. Je velmi inteligentní a temperamentní.\n\nPrvní známí čistokrevní výmarští ohaři byli odchování velkovévodou Karlem Augustem z Výmaru koncem 18. století. Panství bylo obklopeno hustými lesy bohatými na zvěř jako jsou jeleni, divočáci, medvědi a vlci. Myslivec objevil velkého šedého psa a cítil, že by ho ocenil při svých lovech jako pomocníka.\n\nV roce 1897 byl založen německý chovatelský klub výmarských ohařů, který si vytkl za cíl chovat tyto psy podle přísných pravidel. Členové klubu se velmi snažili zabránit tomu, aby toho psa vlastnil kdokoliv, protože podle nich průměrný lovec není schopný ocenit vynikající kvality jejich oblíbeného plemene.\n\nV roce 1935 sestavily německý a rakouský klub oficiální plemenný standard výmarského ohaře. Slavný rakouský odborník na lovecky využitelné psy Ludwig von Merey von Kapos Mere s pomocí majora Roberta A. D. Herberta dokončili tento standard a chovali výmarské ohaře s přízviskem z v. d. Wulssriede. Herbertova oddanost plemeni byla tak věhlasná, že se mu začalo říkat \"otec výmaranů\".\nDnešní výmarský ohař stále vykazuje mnoho schopností, které z něj udělaly legendu mezi lovecky využitelnými psy. Má obrovskou výdrž se zvláštní vášní k vyhledávání a sledování stopy. Výmarani jsou mimořádně oddaní a mohou být ochranářští ke svým majitelům a majetku. Jsou také nebojácní, sebevědomí a velmi energičtí. Proto se nehodí pro začínající nebo nezkušené majitele. Jako většina velkých loveckých psů potřebuje spoustu pohybu a musí být pod dozorem, aby nedošlo k nežádoucímu vyhledávání zvěře. Každý, kdo není schopný vychovat toto plemeno, by se měl rozhodnout raději pro nějaké méně čilé.\n\nVýmarský ohař je přirozeně hlučný, což vyžaduje výcvik k poslušnosti, nejlépe je začít co možná nejdříve, aby bylo jeho chování pod kontrolou. Výcvikové metody musí být pevné, ale jemné, protože je výmaran také velmi citlivý.\n\nVzhledem k energičnosti tohoto plemene se většinou chová na zahradách, ale čím dál více se tento pes chová i vevnitř. Pokud má hodně pohybu a majitel mu věnuje každý den dostatek času, není to problém.\nZemě původu: Německo\n\nPoužití: Všestranný lovecky upotřebitelný pes (ohař)\n\nKlasifikace FCI: Skupina 7 Ohaři, sekce 1,1 Kontinentální ohaři, typ braka. S pracovní zkouškou.\n\nCelkový vzhled: Středně velký až velký lovecký pes. Účelný pracovní typ, krásného vzhledu, šlachovitý, se silným osvalením. Samčí popřípadě samičí typ musí být výrazně odlišeny.\n\nDůležité proporce:\nSrst:\n\nBarva: Stříbrná, srnčí nebo myší šeď, jakož i přechody mezi těmito barevnými odstíny. Hlava a uši jsou většinou mírně světlejší. Bílé znaky jsou přípustné pouze v nepatrné míře na hrudi a na prstech. Příležitostně se středem hřbetu táhne více či méně výrazný tmavý \"úhoří pruh\". Psi s vysloveně červenožlutým \"pálením\" smějí dostat nejvýše známku \"Dobrý\". Hnědé pálení je závažnou vadou.\nVelikost a hmotnost:\nChování/charakter: Mnohostranný, snadno ovladatelný lovecký pes, s vyrovnanou povahou a vášní pro lovecké upotřebení, se systematickým a vytrvalým vyhledáváním, nikoli však nadmíru temperamentní. Čich pozoruhodné kvality. Ostrý na škodnou a kořistnický, též ostražitý, ne však agresivní. Spolehlivý ve vystavování a při práci ve vodě. Pozoruhodná tendence k práci po střelbě.\n\nNejčastější nemoci výmarských ohařů jsou:\n"}
{"id": "1001585", "url": "https://cs.wikipedia.org/wiki?curid=1001585", "title": "Joseph Pilates", "text": "Joseph Pilates\n\nJoseph Hubertus Pilates (9. prosince 1883 Mönchengladbach – 9. října 1967 New York) je považován za zakladatele cvičení, které se podle něj také jmenuje \"pilates\". Díky dobrým znalostem anatomie a různých druhů sportů vymyslel cviky, které pomohly a stále pomáhají mnoha lidem. Díky těmto cvikům je možné nejen hubnout, ale hlavně zpevňovat celé tělo.\n\nJoseph Pilates se narodil roku 1883 v Německu. Jako malý chlapec trpěl chronickým astmatem, rachitidou a dalšími chorobami. Právě tyto nemoci byly tím, co ho hnalo k tomu, aby pracoval na svém těle a kondici. Nechtěl být těmito nemocemi poražen. Proto se věnoval gymnastice, šermu, boxu, plavání, potápění a lyžování. Výsledkem bylo, že Pilates měl už ve 14 letech vypracované tělo.\nOn ale dále poznával nové sporty jako je jóga a Tchaj-ťi, které zároveň studoval. Obdivoval především koncentraci při cvičení a úlohu dechu, která byla velmi důležitá. Díky všem informacím, které postupně získával, vymýšlel nové cviky a pohyby, které byly založené především na důsledné kontrole těla.\nPozději v roce 1912 se přestěhoval do Anglie. Ze začátku si tady vydělával díky různým činnostem – byl boxerem, vystupoval v cirkuse a také učil detektivy sebeobraně. Za 1. světové války byl převelen do vojenského tábora v Lancasteru a poté i na ostrov Man. Tady pracoval jako ošetřovatel a učil ostatní lékaře tělesné zdatnosti. Do povědomí lidí se dostal především díky tomu, že žádný z jeho pacientů neumřel na chřipkovou epidemii, která v té době zabila tisíce lidí.\nPo válce se krátce vrátil do Německa, ale již v roce 1925 se přesunul do Ameriky, konkrétně do New Yorku. Při plavbě na lodi navíc potkal svou budoucí manželku Claru. S ní pak později v New Yorku založil studio, ve kterém vyučovali právě jeho metodu, které říkal \"Contrology\". Tato metoda se zaměřovala na ovládání svalů myslí. Cviky byly orientované na posturální svaly, které pomáhají držet tělo vyvážené a také poskytují podporu páteři.\n\nJoseph Hubertus Pilates zemřel v New Yorku v roce 1967 ve věku 83 let.\n\nJoseph Pilates během svého života publikoval celkem 2 knihy. První z nich se jmenovala \"Tvé zdraví: Nápravný systém cvičení - revoluce na celém poli tělesné výchovy\" (anglicky A Corrective System of Exercising That Revolutionizes the Entire Field of Physical Education) a byla vydána v roce 1934. Jeho druhá kniha vyšla v roce 1945, tedy o celých 11 let později. Její název byl \"Návrat k životu díky kontrologii\" (anglicky Return to Life through Contrology). Vhodné je také zmínit, že za svůj život získal celkem 26 patentů na stroje, které používal při cvičení.\n\nZa jeho přímé následovníky jsou považováni: Lolita San Miguel, Eve Gentry, Kathy Grant, Bob Seed, Ron Fletcher, Carola Trier, Romana Kryzanowska.\n\nMnoho citátů, které pronesl Joseph Pilates, není v České republice známo, nejsou tedy ani přeložené. Většina uvedených citátů je tedy v angličtině, aby nedošlo ke komolení významu.\n\n\"\"Musím mít pravdu - nikdy jsem nepotřeboval aspirin, nikdy jsem se nezranil. Celá země, všichni na světě by měli cvičit mojí metodu. Byli by spokojenější.\"\"\n\"„Po deseti lekcích se budete lépe cítit, po dvaceti lekcích budete lépe vypadat, po třiceti lekcích budete mít nové tělo.“\"\n\"„Physical fitness is the first requisite of happiness. Our interpretation of physical fitness is the attainment and maintenance of a uniformly developer body with a sound mind fully capable of naturally, easily, and satisfactorily performing our many and varied daily tasks with spontaneous zest and pleasure.“\"\n\"„The acquirement and enjoyment of physical well-being, mental calm and spiritual peace are priceless to their possessors if there be any such fortunate living among us today.“\"\n\"„If your spine is inflexibly stiff at 30, you are old. If it is completely flexible at 60, you are young.“\"\n\"„Ideally, our muscles should obey our will. Reasonably, our will should not be dominated by the reflex actions of our muscles.“\"\n"}
{"id": "1001588", "url": "https://cs.wikipedia.org/wiki?curid=1001588", "title": "Tzerili", "text": "Tzerili\n\nTzerili (Cerili) (: წერილი) je gruzínská rocková hudební skupina. \n\nSkupina byla založena v roce 1995 stojí na dvojici Gia Toidze a Levan Svanidze. Původní název Amorali (amorální) byl v roce 2001 změněn na Tzerili (psaní)\n\nSkupina byla založena v roce 1995 v Tbilisi pod názvem Amorali (ამორალი). Vedla dvojice Toidze a Svanidze byly dalšími členy skupiny kytarista Kote Kalandadze a bubeník Datuna Toidze. \n\nV roce 1996 skupina vystoupila na festivalu Margarit s písní \"Icekve čemtan (tanči semnou)\" a po úspěchu v roce 1997 natočila první album \"Udziro gza (bezedná cesta)\" společně se saxofonistou Sandro Kapanadzem. Skupina vystupovala pod názvem Amorali až do roku 1999, kdy se rozpadla.\n\nV roce 2001 Gia Toidze s Levan Svanidzem skupinu obnovili pod názvem Tzerili. V roce 2005 vydali album Schivi (paprsek). V roce 2009 následovalo album \"Am kalakši (v tomto městě)\". V roce 2014 vyšlo třetí album \"Dangreul sachlši (v rozbitém domě)\".\n\n\n\n"}
{"id": "1001590", "url": "https://cs.wikipedia.org/wiki?curid=1001590", "title": "Reuven Feuerstein", "text": "Reuven Feuerstein\n\nReuven Feuerstein ( ), (21. srpna 1921 – 29. dubna 2014) byl izraelský klinický, vývojový a kognitivní psycholog, známý především svou teorií o modifikovatelnosti inteligence, která říká: \"\"(inteligence) není fixní, ale lze ji měnit\"\". Feuerstein byl zakladatelem mezinárodního centra The International Center for the Enhancement of Learning Potential (ICELP) v Jeruzalémě v Izraeli.\n\nReuven Feuerstein se narodil jako jedno z devíti dětí v chudé židovské rodině v Botoşani v Rumunsku. Mladý Feuerstein byl silně ovlivněn svým otcem, který pracoval jako poradce židovské obce v Botoşani. V letech 1940 až 1944 studoval učitelství a pedagogiku na univerzitě v Bukurešti. Svá studia však musel přerušit v důsledku nacistické invaze do Rumunska. Nastoupil na roční nucené práce do pracovního tábora v Transylvánii a po propuštění pracoval jako poradce a učitel židovských dětí zasažených nacistickou perzekucí.\n\nV roce 1944 byl nucen uprchnout z Rumunska a vydal se do Palestiny. Usadil se v kibucu, kde po následující čtyři roky pracoval s dětmi zasaženými holokaustem, dětmi přicházejícími ze Sovětského svazu a kulturně deprivovanými dětmi z Persie a Maroka, kterým pomáhal začlenit se do nové kultury. Období strávené v kibucu bylo klíčové pro rozvoj Feuersteinovy teorie o modifikovatelnosti inteligence. Zde si poprvé položil otázku, jakým způsobem lze měnit lidské bytosti, a začal prozkoumávat velkou otázku modifikovatelnosti jedince. Byl to počátek dlouhé kariéry, v níž se Feuerstein zaměřil na psychologické a vzdělávací potřeby imigrantů, uprchlíků a jinak znevýhodněné populace.\nPo čtyřech letech strávených v izraelském kibucu, v roce 1948, se Reuven Feuerstein vrátil do Evropy, aby zde dokončil studium psychologie. Vzápětí mu však byla diagnostikována tuberkulóza a byl mu doporučen pobyt v sanatoriu. Jeho obě plíce byly zasaženy a švýcarští odborníci jej prohlásili za nevyléčitelně nemocného. Vydal se tedy hledat své poslední útočiště do sanatoria ve švýcarských Alpách. Nějaký čas strávený léčbou a blízkost smrti ale Feuersteina naučila, že síla lidské víry a přesvědčení je obrovská. Rozhodl se a věřil, že se uzdraví, a jak sám řekl \"„...neuposlechl jsem své doktory a šel jsem studovat a pracovat.“\"\n\nZačal tedy studovat na Ženevské univerzitě u André Reye a Jeana Piageta, kde navštěvoval přednášky takových osobností jako byl např. Karl Jaspers nebo Carl Gustav Jung a získal titul z obecné a klinické psychologie. V roce 1970 získal doktorát z vývojové psychologie na Sorbonně. O této době později prohlásil: \"„Poznal jsem podstatu lidské modifikovatelnosti a překročil ji, abych nastínil obrysy teorie, která se později stala známou jako teorie Strukturální kognitivní modifikace.“\"\n\nV padesátých a šedesátých letech působil Reuven Feuerstein jako ředitel psychologických služeb mladé Aliji (židovské imigrace do Izraele) v Evropě. V této funkci byl zodpovědný za umisťování potenciálních emigrantů do různých vzdělávacích programů v Izraeli. To mu pomohlo ke zjištění, že při předložení standardních testů inteligence židovským dětem z Maroka, vedly si tyto děti chabě. Když však byly provázeny těmito testy zprostředkovatelem, jejich výkony se dramaticky zlepšily. Tato zkušenost přiměla doktora Feuersteina zpochybnit dosavadní názory na stabilitu inteligence a předpokládal, že kulturní rozdíly ve stylu učení jsou onou zásadní otázkou. Vyvinul nové metody hodnocení a učební pomůcky, které se zaměřovaly na kognitivní flexibilitu a opíraly se o tuto schopnost.\nToto období bylo rovněž určující pro Feuersteinovu hypotézu potenciálu pro změnu u více limitovaných dětí. Zjistil, že klíč ke smysluplnému předávání instrukcí všem dětem leží ve zprostředkování. Zpočátku aplikoval svou metodu a nástroje na děti s Downovým syndromem, později ji rozšířil na lidi zasažené mrtvicí, mozkovou obrnou, trpící demencí, autismem aj. Jeho institut Center of the Enhancement of Learning Potential (ICELP; Mezinárodní centrum pro zvýšení učebních schopností) v Jeruzalémě nejen spolupracuje s lidmi z celého světa, ale také školí terapeuty a školitele své metody v mezinárodním prostředí. V 80. letech rozšířil svou metodu také pro využití v komerčním, vládním i vojenském prostředí. Metoda je používána k trénování zaměstnanců v Číně, Indii, Jižní Americe, Africe a Kanadě.\n\nV roce 1992 mu byla udělena Cena Izraele za oblast sociálních věd a roku 2012 byl nominován na Nobelovu cenu míru. Byl profesorem pedagogické psychologie na Bar-Ilanově univerzitě a na Univerzitě Vanderbilt.\n\n"}
{"id": "1001592", "url": "https://cs.wikipedia.org/wiki?curid=1001592", "title": "Autobusová doprava Podbořany", "text": "Autobusová doprava Podbořany\n\nAutobusová doprava s.r.o. Podbořany je dopravce z Podbořan, zabývající se převážně autobusovou dopravou, v minulosti též nákladní dopravou. Od poloviny 90. let zajišťoval místní autobusovou dopravu na Podbořansku, provozoval i několik dálkových linek. V období 2007–2014 zajišťoval na objednávku Ústeckého kraje základní dopravní obslužnost v oblastech Podbořansko a Podbořany–Žatec. Od roku 2015 neprovozuje žádnou veřejnou linkovou dopravu. Společnost založil a zpočátku z poloviny, později většinově vlastnil Svjatoslav Parpel, od roku 2011 je vlastníkem MSB INVEST s.r.o. se sídlem v Brně, kterou většinově vlastní Ing. Marcel Smejkal z Brna.\n\nFirma byla zapsána do obchodního rejstříku 1. června 1994 a od té doby nebyla přejmenována, dvakrát však změnila své sídlo v rámci Podbořan (původně Smetanova 670, od října 1997 Husova 522, od března 2002 Dělnická 946). Předmětem podnikání byla od počátku silniční motorová doprava, v roce 2008 byla do obchodního rejstříku jako další činnost zapsána též správa a údržba nemovitostí.\n\nPůvodně bylo vlastníky 5 fyzických osob, z nichž Svjatoslav Parpel vlastnil poloviční podíl a další 4 společníci (Josef Šváb, Václav Stropnický, Václav Mareš a Eva Škodová, od roku 2004 Linhartová) po osminovém podílu. V červnu 1996 přešel podíl Josefa Švába na Svjatoslava Parpela a ten tak získal většinový podíl. 6. června 2003 přešel podíl Svjatoslava Parpela na Bohumilu Parpelovou, 29. ledna 2008 na Radku Janáčkovou a v listopadu 2010 zpět na Bohumilu Parpelovou. Na přelomu let 2008 a 2009 prošla společnost insolvenčním řízením. 7. ledna 2011 se stoprocentním vlastníkem stala britská společnost TBK (LONDON) LIMITED a 20. ledna 2011 přešlo vlastnictví na společnost MSB INVEST s.r.o. se sídlem v Brně, jednatelem se stal Tomáš Dolejší. Společnost MSB IVEST s.r.o. původně stoprocentně vlastnil Ing. Marcel Smejkal z Brna, nedlouho před akvizicí Autobusové dopravy Podbořany od něj získala 20% podíl Dagmar Smejkalová Nowaková z Náměšti nad Oslavou.\n\nZástupcem společnosti Autobusová doprava s.r.o. Podbořany při jednání o výstavbě autobusového nádraží v Podbořanech byl Jiří Vařil, který se dříve specializoval například na podnikání v daňových rájích a byl známý též jako klíčová postava společností s nejasnými vlastníky, ČSAD Semily a.s. a BusLine a.s., a jako zástupce ZVV Property Investment, napojené na ruského podnikatele Vladimira Zubkova. V roce 2013 bylo angažmá Jiřího Vařila důvodem ke zpochybňování výběrových řízení na autobusovou dopravu v Libereckém kraji, protože dlouhodobě působí na návrh KSČM ve výboru krajského zastupitelstva pro dopravu, a také ke zpochybňování údajně nevýhodné objednávky autobusové dopravy u BusLine jako subdodávky pro Dopravní podnik měst Liberce a Jablonce nad Nisou (Vařil působí na návrh ODS v dopravní komisi jabloneckého zastupitelstva).\n\nV březnu 2014 byla jako ředitelka společnosti zmiňována Radka Janáčková.\n\nJiž od svého vzniku společnost provozuje linkovou i smluvní autobusovou dopravu. Linkovou dopravu provozovala zejména v okolí Podbořan a Žatce, dříve též v Karlových Varech nebo Chomutově, v minulosti provozovala i přímé spojení okresu Louny s Prahou. Od podzimu 2011 provozovala linku Praha–Podbořany. V letech 1995–2006 se společnost zabývala i nákladní dopravou.\n\nV roce 2006 Autobusová doprava s.r.o. Podbořany zvítězila ve výběrovém řízení Ústeckého kraje na provozování autobusové dopravy v závazku veřejné služby v oblastech Podbořansko a Podbořany–Žatec na období 2007–2014. Tato zakázka představovala 5 % rozsahu autobusové dopravy objednávané Ústeckým krajem.\n\nPro výběrové řízení v roce 2013 na zajišťování autobusové dopravy v letech 2015–2024 byly oblasti Podbořansko a Podbořany–Žatec sloučeny do jedné oblasti Podbořansko. Ta byla soutěžena v rámci druhé etapy soutěží. Výběrové řízení pro Podbořansko bylo vyhlášeno v květnu 2013. Vyhodnocení zadávacího řízení oblastí Děčínsko a Podbořansko bylo podle usnesení z listopadu 2013 odloženo z důvodu přezkumu podnětu ze strany BusLine u Úřadu pro ochranu hospodářské soutěže. Roční výkon v oblasti Podbořansko byl ve výběrovém řízení vyčíslen na 900 000 km, tj. předpokládaná hodnota veřejné zakázky na 10 let na 286 mil. Kč. 21. srpna 2013 byla za vítěze vybrána Autobusová doprava s.r.o. Podbořany se základní cenou 24,28 Kč/km.\n\nKvůli řízení u Úřadu pro hospodářskou soutěž nemohl kraj s Autobusovou dopravou Podbořany uzavřít vysoutěženou smlouvu. Kraj proto na dobu 2 let uzavřel pro tuto oblast smlouvu se společností BusLine a. s. Autobusová doprava s.r.o. Podbořany během prosince 2014 fakticky ukončila provoz i na své jediné dálkové lince. V roce 2015 tak neprovozuje žádnou veřejnou linkovou dopravu.\n\nV roce 2017 firma zvítězila ve výběrovém řízení na provozování dopravy v Jihomoravském kraji, oblast Znojemska, na období od 10. 12. 2017 do prosince roku 2027. \n\n\n\nNa lince 560901 do Prahy platí jiný ceník než platil na ostatních, místních linkách. Například pro pásmo 91–100 km platilo v roce 2014 na regionálních linkách základní cena 116 Kč (ceník platný od 1. 8. 2013), ale na lince do Prahy 90 Kč (ceník platný od 12. 9. 2011). Pro pásmo do 4 km platilo na regionálních linkách základní jízdné 11 Kč, na pražské lince 8 Kč. Na regionálních linkách platí též turistické síťové jízdenky Labe-Elbe.\n\nWeb Seznam autobusů eviduje u společnosti Autobusová doprava s.r.o. Podbořany ke květnu 2014 celkem 15 provozních autobusů. Z toho je 6 vozů SOR C 10,5, 1 vůz SOR CN 10,5, 5 vozů řad Karosa C 934 a Karosa C 935, 1 vůz Mercedes-Benz Intouro a 2 vozy Isuzu Turquoise class II Interurbano. Typickým firemním nátěrem je bílá barva s pruhy ve dvou odstínech zelené, uplatněná na vozech Karosa, novější autobusy jsou však jednobarevné, a to vozy SOR 10,5 bílé (jeden žlutý), vozy Isuzu zelené a Mercedes-Benz Intouro šedý.\n\nV červenci 2013 navrhla Autobusová doprava s.r.o. Podbořany městu Podbořany, že zde vybuduje na svém pozemku v sousedství stávajícího autobusového nádraží nové a menší autobusové nádraží s modernějším zázemím namísto stávajícího nadměrně velikého a chátrajícího, patřícího městu. Argumentoval přitom nižšími náklady na údržbu. Zastupitelstvo města návrh těsnou většinou schválilo a stanovilo podmínky, například nepřetržité zpřístupnění jiným dopravcům, opravu komunikací, informační centrum, bezbariérové toalety, zazelenění atd. Část zastupitelů vyjádřila obavu, že město ztratí kontrolu nad autobusovou dopravou. Stávající areál dopravce má být rozdělený na dvě části. Uzavřená část bude i nadále sloužit jen pro potřeby AD Podbořany, druhou část bude tvořit prostor s autobusovým nádražím, otevřený všem dopravcům. V čekárně mají být k dispozici k nahlédnutí noviny a časopisy, k dispozici má být nápojový automat, dětský koutek s hračkami a výtvarnými potřebami.\n\nPodle původních plánů mělo být nové autobusové nádraží uvedeno do provozu na podzim 2014, podle informace z března 2014 má být otevřeno do konce roku 2014.\n\nStaré autobusové nádraží, patřící městu, by mohlo zaniknout, pokud se nové osvědčí. Uvažuje se například o jeho přeměně v parkoviště nebo obchodní centrum, tržnici či skate park. Starosta Radek Reindl preferuje zřízení parkoviště s tím, že pokud by s novým, soukromým autobusovým nádražím byly sebemenší problémy, město by mohlo obnovit původní autobusové nádraží.\n\n"}
{"id": "1001596", "url": "https://cs.wikipedia.org/wiki?curid=1001596", "title": "Balázs Kiss", "text": "Balázs Kiss\n\nBalázs Kiss (* 21. března 1972, Veszprém) je maďarský atlet, olympijský vítěz v hodu kladivem z roku 1996.\n\nNejvětšího úspěchu dosáhl na olympiádě v Atlantě v roce 1996, kde zvítězil v soutěži kladivářů hodem 81,24. Celkem čtyřikrát startoval v hodu kladivem na světových šampionátech, vždy však skončil pod stupni vítězů. Má jednu medaili z mistrovství Evropy – před domácím publikem vybojoval v Budapešti v roce 1998 stříbrnou medaili. Jeho osobní rekord v hodu kladivem je rovných 83 metrů (z roku 1998). Sportovní kariéru ukončil v roce 2004.\n\n"}
{"id": "1001598", "url": "https://cs.wikipedia.org/wiki?curid=1001598", "title": "Problémové vyučování", "text": "Problémové vyučování\n\nProblémové vyučování je jednou z nejefektivnějších metod, které u žáků podporují rozvoj myšlení, schopnosti řešit problémy a překonávat obtíže. Od ostatních vyučovacích metod se liší především tím, že na začátku nemáme všechny potřebné informace k úspěšnému vyřešení problému. Metoda je využívaná v podstatě při každé vyučovací hodině na všech typech škol. Problémové vyučování je možné využít ve všech předmětech, nejvíce se však hodí do předmětů, které vychází z přírodních věd (fyzika, chemie, biologie, matematika).\n\nTomášek a Potužníková charakterizují problémovou úlohu takto: \"Řešení problémových úloh představuje schopnost jednotlivce využívat kognitivní procesy k řešení reálných mezipředmětových situací, v nichž není okamžitě zřejmý způsob řešení a které ani typem gramotnosti, ani obsahem nespadají pouze do oblasti matematiky, přírodních věd nebo čtení.\"\n\nIdeální problémová úloha vychází z reálné situace a žáci ji řeší na základě experimentu nebo vyhledávání informací. Při řešení těchto úloh se z žáků stávají skuteční vědci, odborníci a badatelé. Učitelé vedou žáky k samostatnému uvažování, vyhledávání informací z různých zdrojů a vyvozování závěrů.\n\nU teoretických problémů je organizace a příprava méně náročná a to jak z časového hlediska, tak z materiálního hlediska (vystačíme si s pomůckami jako je tužka a papír). Žáci využívají jednoduchých myšlenkových operací.\n\nPraktické řešení problémů je mnohem náročnější na pomůcky a především na aktivitu a fyzickou činnost žáků.\n\nJedná se o nejobtížnější fázi celého procesu. V této fázi si žáci uvědomí existenci nějakého konkrétního problému. Úkolem učitele je vymezit problém tak, aby žáky zaujal a motivoval je k jeho řešení.\n\nV této fázi dochází ke zjišťování podstatných faktů a vztahů mezi nimi. Hledáme souvislosti daného problému.\n\nV podstatě plynule navazuje na předchozí fázi. Na základě zjištěných faktů vymezíme otázky, na které hledáme odpověď.\n\nJedná se o nejdůležitější a nejcennější fázi. Je nutná maximální soustředěnost a aktivita žáků (posluchačů). V této fázi hledáme vhodné metody, postupy a cesty, které povedou k vyřešení problému. Výzkumy uvádí, že na tvorbu hypotéz a přemýšlení o nich by měli mít žáci (posluchači) alespoň 10 minut.\n\nV této fázi se opíráme o analytické, logické a kritické myšlení. Našim úkolem je zjistit, jestli vedou zvolené cesty a metody k řešení problému. V případě, že žádná z hypotéz nevede k řešení problému, vrací se žák (posluchač) k formulování nových domněnek.\n\nJe výsledkem správně stanovené hypotézy. V této fázi jet také důležité ověření hypotéz.\nDidakticky významné nejsou pouze zdařilé pokusy, ale naopak i ty nezdařilé jsou z výchovného a vzdělávacího hlediska významné. Jde o to, že při nezdařilém pokusu jsou žáci vedeni a motivováni k hledání nových metod a postupů, jak úkol vyřešit. Problémové vyučování podněcuje žáky k hledání, zkoumání, uvažování a k dalšímu vzdělávání. Problémové vyučování se používá také pro zpestření výuky. Můžeme řešit buď jednotlivé problémové úlohy nebo zadat přímo badatelské projekty. Největším a nejužitečnějším rozdílem oproti klasické výuce, procvičování učiva a drilování je téměř 100% úspěšnost v zapamatování si poznatků, které jsou navíc ve většině případů trvalé. Velkou nevýhodou je časová náročnost, protože jednotlivé fáze, které jsou popsány výše, nelze přeskočit ani uspěchat.\n\n\n\nProblémové vyučování je využíváno ve výuce fyziky, pozornost mu věnuje již jeden z tvůrců české didaktiky fyziky Emil Kašpar (1907 - 1998). Didaktik fyziky Ivo Volf definoval řešení problémové úlohy takto:\n\n1. Formulace problému\n\n2. Analýza podmínek vyplývajících z úlohy, analýza vlastních znalostí\n\n3. Formulace hypotézy o řešení\n\n4. Ověření, zda je hypotéza oprávněná\n\n5. Formulace výsledku a jeho zvážení s ohledem na vybrané vstupní údaje\n\nPodle Volfa se tento postup se používá (vědomě či nevědomě) jako strategie u každé obtížnější fyzikální úlohy. Ve fyzikálních soutěžích (Fyzikální olympiáda, FYKOS) se vyskytují převážně problémové úlohy. Volf píše: \"Některé úlohy vyžadují spojit vědomosti z několika částí fyziky, jiné je možné řešit jenom tehdy,když se uváží informace z techniky nebo z dalších přírodovědných disciplín. (...) nelze jen vybrat vhodný fyzikální vztah a \"zbavit se\" problému.\"\n\n\n"}
{"id": "1001599", "url": "https://cs.wikipedia.org/wiki?curid=1001599", "title": "Charles Frazier", "text": "Charles Frazier\n\nCharles Frazier (* 4. listopadu 1950, Asheville) je americký spisovatel historických románů. V roce 1997 obdržel National Book Award za svůj román Cold Mountain. Zfilmován byl pod stejným názvem roku 2003 režisérem Anthony Minghellem, v českých kinech běžel pod názvem \"Návrat do Cold Mountain\".\n\nNarodil se v Asheville v Severní Karolíně. Později vystudoval University of North Carolina. Na University of South Carolina získal doktorát z angličtiny v roce 1986.\n\n"}
{"id": "1001600", "url": "https://cs.wikipedia.org/wiki?curid=1001600", "title": "Sociální ekonomie", "text": "Sociální ekonomie\n\nPojem sociální ekonomie poprvé použil hrabě du Buat-Nançay v díle „Eléments de la politique ou recherche sur les vrais principes de l’économie sociale“ (Prvky politiky a výzkumu skutečných principů sociální ekonomiky) v roce 1773. Historicky následovala tzv. světská normativní větev a v ní celá řada badatelů (Heinrich Dietzel, Adolph Wagner, Friedrich Wieser, Gustav Cassel, Alvin S. Johnson), kteří ve svých dílech použili pojem sociální ekonomie. Ve všech případech jde jen o otázku názvu. Obsah jejich díla, i když takto nazvaného, sociální ekonomii neodpovídá.\n\nExistuje také náboženská normativní větev. Ta se snaží o spojení ekonomie s křesťanskou morálkou. Zde lze nalézt jak kleriky, tak laiky. Prvními zástupci náboženské normativní větve jsou Francouzi Charles de Coux a Alban de Villeneuve-Bargemont, na něž navazují, Auguste Ott a Pierre-Guillaume-Fréderic Le Play a Španěl Ramon Dionisio La Sagra. Za základní zdrojové texty náboženské větve sociální ekonomie lze označit encykliky papežů Lva XIII. \"Rerum novarum\" (1891), a Pia XI. \"Quadragesimo Anno\" (1931).\n\nNa počátku 80. let 20. století viděl jistý potenciál sociální ekonomie, jak způsobit revoluci v ekonomické vědě, R. J. Stephens. Ani on, ani sociální ekonomie však nebyla k tomuto kroku připravena.\n\nVýsledek veškerých snah o pokrok v sociální ekonomii v posledních více než 200 letech lze shrnout do pouhých dvou vět, cituji: „současnou sociální ekonomii nelze zařadit jako samostatný směr ekonomického myšlení. Sociální ekonomie představuje odlišný přístup k ekonomii, ač v současné době nemá vlastní ucelený teoretický systém“ (J. Dušková 2009).\n\nJako základní příčinu dosavadních neúspěšných snah o rozvoj discipliny lze označit zejména tu skutečnost, že sociální ekonomie se dosud zabývala jen sociální ekonomikou, tj. konkrétními subjekty. Navíc subjekty situovanými na periferii společnosti. Lze to doložit na práci W. M. Duggera a z našich badatelů O. Čepelky. Výrazným rysem Duggerovy definice sociální ekonomie je omezení na problémy znevýhodněných osob. Podobně práce O. Čepelky se soustřeďuje na výrazně menšinový segment společnosti. V daném případě segment sociálně ohrožené skupiny obyvatelstva. cesta k poznání základních principů sociální ekonomie nevede přes sociálně vyloučené a ohrožené skupiny obyvatelstva. Jedná se zde dokonce o pohled, který přímo znemožňuje poznání obecných principů a následně skutečných problémů a rizik, kterým aktuálně musí čelit tzv. sociálně vyspělá společnost.\n\n"}
{"id": "1001601", "url": "https://cs.wikipedia.org/wiki?curid=1001601", "title": "Friedrich Waidacher", "text": "Friedrich Waidacher\n\nFriedrich Waidacher (* 15. září 1934, Štýrský Hradec) je rakouský muzeolog, vysokoškolský pedagog, jazzový bubeník, pozounista a skladatel.\n\nV rodném Štýrském Hradci vystudoval gymnázium a obchodní akademii, 1954–64 studoval na tamní univerzitě enografii, folkloristiku, filozofii, psychologii a dějiny umění. Živil se jako obchodník, jazzový hudebník či produkční v Rakouském rozhlasu. Po získání doktorátu nastoupil v roce 1965 do Štýrského zemského muzea Joanneum ve Štýrském Hradci (nyní Universalmuseum Joanneum), jehož byl v letech 1977–94 ředitelem. V letech 1987–94 byl lektorem muzeologie na Mezinárodní letní škole muzeologie v Brně, od r. 1993 působil např. na univerzitách ve Vídni, Štýrském Hradci, Basileji, Kremsu, Karlsruhe či Záhřebu. V roce 2002 byl jmenován honorárním profesorem všeobecné muzeologie na univerzitě ve Štýrském Hradci, jedná se o první profesuru udělenou v tomto oboru na německojazyčných univerzitách.\n\nDo svého penzionování v roce 1994 působil v mnoha oborových organizacích, byl prezidentem Rakouského národního výboru ICOM (1992–94), členem International Committee for Architecture and Museum Techniques (ICAMT), členem komise ceny Evropské muzeum roku (European Museum of the Year), člen představenstva Rakouského muzejního spolku. Kromě svého pedagogického působení také pracuje jako muzejní poradce a konzultant na volné noze.\nJe autorem množství článků v odborných periodikách věnujících se muzeologii, v počátcích kariéry i folkloristice či jazzové hudbě. Jeho nejvýznamnějším dílem je Handbuch der Allgemeinen Museologie (vydaná také v roce 1999 v Bratislavě jako Príručka všeobecnej muzeológie). V ní představil muzeologický systém, ve kterém všeobecná muzeologie zahrnuje jakožto dílčí disciplíny metamuzeologii, historickou muzeologii, teoretickou muzeologii a aplikovanou muzeologii. Podstatou všeobecné muzeologie je její interdisciplinarita.\n\nÚlohou metamuzeologie je osvětlovat vědecko-teoretický přístup muzeologie a její cíle, metody a výsledky normativně posuzovat a kriticky hodnotit.\n\nHistorická muzeologie si klade diachronicko-časové, lokální, modální a kauzální otázky, tedy na čas, místo a podmínky objevení se muzeálního fenoménu.\n\nTeoretická muzeologie má v muzejnictví pozici základní vědy. Chce zobrazit výsledky odvozené ze sbírání, opisu a uspořádání faktů. Jejími dalšími disciplínami jsou teorie selekce, tezaurace, komunikace a institucionalizace. Teoretická muzeologie není na rozdíl od metamuzeologie normativní. Je deskriptivní, otevřená, je možno ji doplňovat, korigovat a vyvrátit.\n\nAplikovaná muzeologie vytváří předpoklady pro přenesení muzeologické teorie na konkrétní skutečnost celého muzejnictví. Zaměřuje se na to, aby sestavila všeobecné principy postupů a pravidel, které by měly umožnit záměrné a ověřitelné uplatňování poznatků teoretické muzeologie v muzejní praxi.\n\nWAIDACHER, Friedrich. Gefäßhafnerei im Bundesland Steiermark vom 16. bis zum 20. Jahrhundert. Judenburg 1963.\n\nWAIDACHER, Friedrich - GRÄF, Walter. Einführung in die Museumskunde. Graz 1987.\n\nWAIDACHER, Friedrich. Appearance and content: A museum addict's observations and reflections. ICOM News 44, 1991, č. 3, s. 9–10.\n\nWAIDACHER, Friedrich. Dealing with tourists. Museum News 52, 1992, č. 1, s. 3–5.\n\nWAIDACHER, Friedrich. Museologie und ihre Stellung im System der Wissenschaften. Neues Museum 5, 1995, č. 3, s. 83-91.\n\nWAIDACHER, Friedrich. Museologie – Traum und Wirklichkeit. Museumskunde 61, 1996, č. 2, s. 165–170.\n\nWAIDACHER, Friedrich. Museologie: Helferin der Literatur? In: Dichterhäuser im Wandel, Christiane Kussin (ed.). Berlin 2001, s. 7–17.\n\nWAIDACHER, Friedrich. Geschichte und Geschichten: Über die Darstellung von Vergangenem im Museum. In: Focus Austria, Siegfried Beer (ed.). Graz 2003.\n\nWAIDACHER, Friedrich. Museologie – knapp gefasst. Wien 2005.\n\n"}
{"id": "1001602", "url": "https://cs.wikipedia.org/wiki?curid=1001602", "title": "Seznam dílů seriálu 2 Socky", "text": "Seznam dílů seriálu 2 Socky\n\nToto je seznam dílů seriálu \"2 Socky\". Americký sitkom \"2 Socky\" vytvořili Michael Patrick King a Whitney Cummings pro televizi Warner Bros. Pojednává o dvou spolubydlících dívkách s finančními problémy.\n\n<onlyinclude></onlyinclude>\n\n"}
{"id": "1001610", "url": "https://cs.wikipedia.org/wiki?curid=1001610", "title": "Lukáš Wagenknecht", "text": "Lukáš Wagenknecht\n\nLukáš Wagenknecht (* 24. září 1978 Pardubice) je český ekonom a státní úředník, který je od října 2018 senátorem za obvod č. 23 – Praha 8 za Českou pirátskou stranu. Od února 2014 do června 2015 byl prvním náměstkem ministra financí ČR pro oblast finančního řízení a auditu.\n\nWagenknecht spoluzaložil think tank Centrum of Excellence for Good Governance v roce 2012 a od ledna 2018 přispívá do Neovlivní.cz, společnost jenž zveřejňuje investigativní žurnalistiku. V červenci 2017 založil s Lukášem Pečeňou společnost Good Governance s.r.o., za účelem financování stejnojmenného think tanku.\n\nJako externí odborník přednáší interní audit na VŠE v Praze.\n\nV letech 1997 až 2002 vystudoval postupně bakalářský a navazující magisterský obor hospodářská politika a správa na Fakultě ekonomicko-správní Univerzity Pardubice a získal tak titul Ing.\n\nNásledně v letech 2003 až 2006 působil na Ministerstvu vnitra ČR, kde se jako úředník zabýval interním auditem. Později přešel do soukromé sféry a do konce roku 2007 pracoval pro společnost Foxconn, v níž se věnoval internímu auditu, systému řízení kvality a výrobě ICT.\n\nJeho pracovní kariéra pokračovala v letech 2007 až 2009 na Regionální radě regionu soudržnosti Střední Čechy, kde byl vedoucím odboru interního auditu a měl na starosti i problematiku fondů Evropské unie. V letech 2009 až 2013 působil opět v soukromém sektoru, a sice ve společnosti Deloitte, kde se jako manažer zabýval vnitřním kontrolním systémem, Evropskou unií, manažerskou kontrolou a auditem.\n\nV roce 2013 byl pak krátce zaměstnán v Dopravním podniku hl. m. Prahy jako vedoucí odboru interního auditu. Upozornil na nesrovnalosti v interních systémech, ředitel Ďuriš jej ještě ve zkušební době odvolal. V roce 2015 obdržel \"Cenu za odvahu\" Nadačního fondu proti korupci.\nV zimním semestru 2018 přednáší předmět \"Interní audit\" na Fakultě financí a účetnictví VŠE v Praze.\n\nDne 3. února 2014 jej tehdejší ministr financí Andrej Babiš jmenoval svým 1. náměstkem pro oblast finančního řízení a auditu. Nastupoval jako odborník hnutí ANO na potlačení korupce, v té době s další silnou osobností Simonou Hornochovou. V červnu 2015 jej ministr z funkce náměstka odvolal, podle rozhovoru s Wagenknechtem za spory s tehdejší ministryní pro místní rozvoj Karlou Šlechtovou za kritiku jejího tendru na monitorovací systém evropských fondů. Ministr mu údajně nabízel náhradní místo politického náměstka, s jehož existencí se Wagenknecht nikdy nestotožnil.\n\nPozději v roce 2018 Wagenknecht poskytoval rozhovory, v nichž ministrovu kauzu Čapí hnízdo považuje za dotační podvod.\n\nV roce 2018 byl kandidátem Pirátské strany na senátora za volební obvod č. 23 – ten zahrnuje území městských částí Praha 8, Březiněves, Ďáblice, Dolní Chabry, Čakovice a Letňany. Se ziskem 18,15 % hlasů vyhrál první kolo voleb a ve druhém kole se utkal s nestraníkem za TOP 09 a hnutí STAN Pavlem Dunglem. Toho porazil poměrem hlasů 54,45 % : 45,54 % a stal se nejmladším senátorem. Ještě v říjnu 2018 se stal členem senátorského Klubu pro liberální demokracii – SENÁTOR 21.\n\nV roce 2019 Wagenknecht vede trestní oznámení za Pirátskou stranu vůči společnosti ČEZ kvůli nákupu a následnému prodeji bulharské černouhelné elektrárny Varna, jež dle žalobců vedly ke ztrátě zhruba 8,5 miliardy korun ze státních financí.\n\nV roce 2019 Wagenknecht zahájil právní žalobu u Evropského soudního dvora ohledně údajného střetu zájmu a dotačního podvodu předsedy vlády Andreje Babiše a holdingu Agrofert. Pirátská strana také podala žalobu v ČR po tom, co Wagenknecht upozornil na „možné podezření o porušení povinnosti při správě cizího majetku, zneužití pravomoci úřední osoby nebo spáchání dotačního podvodu“, kterou se následné vyšetřuje Národní centrála proti organizovanému zločinu (NCOZ).\n\nV lednu 2020 inicioval Wagenknecht a nezisková organizace Transparency International - Česká republika podněty na podání správní žaloby ohledně možného střetu zájmů premiéra Babiše kvůli jeho vlivu na média skrze mediální dům MAFRA patřící holdingu Agrofert, který vydává prominentní deníky Mladá fronta DNES a Lidové noviny.\n\nNa žádost Wagenknechta iniciovala irská Evropská ombudsmanka Emily O'Reilly vyšetřování ke střetu zájmů Babiše a Agrofertu. To vedlo v únoru 2020 ke zveřejnění dopisu německého evropského komisaře Günthera Oettingera Babišovi z roku 2018, ve kterém Oettinger deklaruje potřebné kroky, které by Babiš měl vykonat, aby předešel svému střetu zájmů.\n\n"}
{"id": "1001611", "url": "https://cs.wikipedia.org/wiki?curid=1001611", "title": "Fryné", "text": "Fryné\n\nFryné (také Phryné, \"Φρύνη\") byla proslulá hetéra žijící ve 4. století př. n. l.. Narodila se ve městě Thespie okolo roku 390 př. n. l., od sedmdesátých let 4. století př. n. l. žila v Athénách. Její původní jméno bylo Mnésareté, přezdívku \"Fryné\" (ropucha) dostala pro svou bledou pleť. Athénaios o ní napsal, že byla modelem Praxitelovy sochy Afrodity Knídské a Apellova obrazu \"Afrodita Anadyomené\". Její úspěchy se staly předmětem závisti a byla obžalována pro nemravné chování. Před soudem ji hájil řečník Hypereidés. Když mu došly argumenty, strhl ze své klientky šaty. Soudci byli tak oslněni její krásou, že ji okamžitě osvobodili. Fryné byla údajně tak bohatá, že v roce 336 př. n. l. zaplatila opravu thébských hradeb, které zničil Alexandr Veliký.\n\nCamille Saint-Saëns o ní napsal operu \"Fryné\", jedna pasáž Gounodovy opery \"Faust\" se jmenuje \"Tanec Fryné\". Podle jejího jména vznikl výraz \"fryna\" jako básnické označení svůdné ženy — viz Gellnerův verš \"„Já nehledal jsem vilnou Frynu pro flirt a k ukrácení dne.“\"\n\n\n"}
{"id": "1001613", "url": "https://cs.wikipedia.org/wiki?curid=1001613", "title": "Ivan Padělek", "text": "Ivan Padělek\n\nIvan Padělek (10. prosince 1974, Jihlava, Československo) je český hokejista. Hrál na postu útočníka. Jeho bratrem je hokejista Aleš Padělek.\n\n"}
{"id": "1001614", "url": "https://cs.wikipedia.org/wiki?curid=1001614", "title": "Zrození kliniky", "text": "Zrození kliniky\n\nZrození kliniky je kniha, kterou napsal francouzský filozof Michel Foucault (1926-1984). Kniha je označována jako pokračování Foucaultovy knihy \"Dějiny Šílenství\", zároveň také tvoří přechod k jeho pozdějším dílům, především dílu \"Slova a věci\". Kniha vyšla ve Francii poprvé v roce 1963 u nakladatelství Presses Universitaires de France pod názvem Naissance de la clinique.\n\nFoucault se v této knize zaměřuje na období přelomu 18. a 19. století, kdy se medicína postupně ustanovuje jako věda. Zaměřuje se zde především na zásadní okamžik v dějinách západní medicíny, kdy vzniká moderní klinika. V knize nejde o dějiny medicíny, ale Focault zde analyzuje smysl a strukturu klinické zkušenosti, které se utvářela právě v 18. století.\n\nV tomto období 18. století dochází v medicíně k různým mutacím a proměnám. Do oblasti zájmu se dostává tělo, které má být zkoumáno a mapováno. Lékařské znalosti se začínají zaměřovat na přesnost, která byla dříve výsadou matematiky. Lékaři začínají popisovat nové jevy, které do této chvíle nepopsal nikdo. Foucault nám chce v této knize ukázat původ našich současných představ o zdraví a nemoci, o životě a smrti.\n\n\n„Tato kniha pojednává o prostoru, řeči a smrti, pojednává o pohledu.“ \nPřed velkými objevy 19. století, v rámci lékařství, se proměnila systematická forma diskursu lékařské zkušenosti. Foucault se v knize Zrození kliniky věnuje právě tomuto a chce se pokusit o analýzu tohoto diskursu. V tomto období dochází k nástupu kliniky, která je novým průřezem mezi vnímatelným a viditelným. S objevením kliniky jako nové struktury se mění otázka „Co je vám?“, kterou se zahajoval rozhovor mezi lékařem a nemocným v 18. století, na otázku „Kde vás to bolí?“. V této nové otázce můžeme vidět celý princip diskursu kliniky a její hru. V této chvíli se mezi označujícím a označovaným mění vztahy na všech úrovních lékařského diskursu. \n\nFoucault se ve zrození kliniky obrací k jakési formě strukturalismu, snaží se zde nalézt nevyslovenou strukturu, která je základem praktik, diskursu nebo percepční zkušenosti. V této knize se také Foucault vzdaluje od svého dřívějšího zkoumání sociálních praktik. Kniha zrození kliniky je považována za Foucaultův extrémní příklon ke strukturalismu, přesto nebyl Foucault nikdy zcela strukturalistou. Nehledá totiž atemporální struktury, avšak tvrdí, že archeologie může odhalit hloubkové struktury, které jsou základem medicíny i jiných disciplín, které se zabývají studiem lidské bytosti. \n\nFoucaultovým záměrem v této knize je být historický a zároveň i kritický. Pojednává se zde o vývoji lékařského pozorování a jeho metodách pouze v průběhu necelého století. Historický podklad je zde tedy značně omezený. Toto období je ovšem podle Foucaulta důležité z toho důvodu, že je okamžikem, ve kterém bolest, nepřirozenost a smrt přichází na světlo a začíná se zkoumat. Lékaři přistupují k předmětu svého zkoumání s nezaujatým pohledem a kvůli němu samotnému. Podle Foucaulta se tedy v tomto období mění formy viditelnosti. Foucaultovi zde jde však pouze o oblast medicíny a o způsob, jakým se strukturovalo v průběhu několika let poznání nemocného jedince. Medicína je důležitá při vytváření věd o člověku. Zároveň medicína ukazuje člověku jeho konečnost, smrt je stále označována jako hranice, kterou si každý člověk nese v sobě. Analýza pojmů a pátrání po jejich kořenech a podmínkách vzniku se neobjevuje pouze ve \"Zrození kliniky\", ale i v dalším Foucaultově dílu, kterým jsou \"Dějiny šílenství\".\n\n"}
{"id": "1001616", "url": "https://cs.wikipedia.org/wiki?curid=1001616", "title": "Cattani", "text": "Cattani\n\nCattani je brněnská restaurace specializovaná převážně na italská jídla, především na domácí těstoviny. V současné době má v Brně dvě pobočky, na adrese Veveří 6 a Josefská 2.\n\nBistro Cattani bylo otevřeno v prosinci roku 2011 na ulici Veveří. Jeho zakladatelé jsou provozní brněnské kavárny Spolek Kamil Novotný a Dan Jílek. Kamil Novotný měl v plánu založit si vlastní podnik už léta. K realizaci však došlo právě až koncem roku 2011. Podnik, který zpočátku měl ambice být pouze samoobslužným „fastfoodem“ se brzy změnil podle poptávky zákazníků do současné podoby. Kvůli stálé obsazenosti a vysokému zájmu se „těstovinárna“ Cattani v dubnu 2014 rozrostla o další pobočku, dvoupatrovou provozovnu v Josefské ulici.\n\nNázev Cattani je odvozen nejspíše ze jména Inspektor Corrado Cattani je hlavní postavou italského více než padesátidílného seriálu \"Chobotnice\". Postava je známá také kvůli oblíbené hře nazývané \"Městečko Palermo\" nebo \"Mafia\", ve které předem určení mafiáni snaží „vyvraždit“ poklidné občany italského města Palerma.\n"}
{"id": "1001620", "url": "https://cs.wikipedia.org/wiki?curid=1001620", "title": "Zdeněk Skořepa", "text": "Zdeněk Skořepa\n\nZdeněk Skořepa (10. srpna 1976, Duchcov, Československo) je český hokejista. Hrál na postu útočníka.\n\n"}
{"id": "1001621", "url": "https://cs.wikipedia.org/wiki?curid=1001621", "title": "Smite", "text": "Smite\n\nSmite je hra o více hráčích (multiplayerová hra) vytvořená americkou společnosti Hi-Rez Studios. Hra běží na platformě Microsoft Windows/Mac, PS4, Xbox One a Nintendo Switch. Oficiální vydání plné verze proběhlo 25. března 2014.\n\nNezávislá společnost zabývající se vývojem počítačových her. Sídlo společnosti je v Alpharettě ve státě Georgia, USA. Společnost byla založena roku 2005 dvojicí Erezem Gorenem a Toddem Harrisem. První hra, kterou studio vydalo, nese název Global Agenda. Jednalo se o multiplayerovou hru, která pravděpodobně nastartovala úspěšnou kariéru této firmy. Následně společnost vydala hry s názvy Tribes Universe a Tribes: Ascend; opět se jedná o multiplayerové hry. Smite a jejich další hra Paladins patří mezi hry, které Hi-Rez věnuje největší péči.\n\nJedná se o titul vydaný studiem Hi-Rez, vydaný roku 2014. Hra se stala velmi populární, funguje na principu MOBA (Multiplayer Online Battle Arena) čili v překladu: jedná se o arénu, kde spolu s ostatními hráči bojujete mezi sebou a zároveň mezi počítačem ovládanými monstry či vojáky. V posledních letech se v oblasti herního průmyslu stala MOBA velmi oblíbenou (podobné tituly: Dota 2, League of Legends atd.). Hru řadíme do kategorie Free to play.\n\nHra Smite má několik herních módů, které můžete hrát.\n\n\n\n\n\n\n\n\n\n\n\n\n\nTím výčet herních módů zdaleka nekončí, Smite jich nabízí opravdu mnoho, které se den ode dne mění. Navíc nabízí i ligu, které se po dosažení maximální herní úrovně můžete účastnit a s trochou štěstí se zviditelnit v herním světě.\n\nVe hře Smite se nachází 5 herních rolí, které můžeme zastupovat v jednotlivých zápasech. Každý bůh má právě jednu roli, která mu je přidělena na základě jeho vzhledu či historického podkladu. (příkladem může být půvabná Afrodita - bude spíše kouzelnicí v lehké róbě, než válečnicí v plátové zbroji).\n\n\n\n\n\n\n"}
{"id": "1001622", "url": "https://cs.wikipedia.org/wiki?curid=1001622", "title": "Šunrjú Suzuki", "text": "Šunrjú Suzuki\n\nŠunrjú Suzuki ( / ; 18. května 1904 - 4. prosince 1971) byl japonský zenbuddhista, Sótó zen mnich, který uplatňuje neformální přístup, klade důraz na zdravý rozum a zen objasňuje pomocí příkladů z běžného života.\n\nDo USA přišel z Japonska v roce 1958. Byl znám jako popularizátor zenbuddhismu v USA a pro založení prvního buddhistického chrámu mimo Asii.\n"}
{"id": "1001625", "url": "https://cs.wikipedia.org/wiki?curid=1001625", "title": "Surdická čísla", "text": "Surdická čísla\n\nSurdické číslo (někdy také označované jako číslo dvojrodé) je každé číslo ve tvaru formula_1, kde formula_2 jsou nezáporná racionální čísla a kde formula_3 není druhou mocninou žádného racionálního čísla. Například číslo formula_4.\n\nSurdické výrazy jsou reálná čísla ve formě dvojčlenu, kdy jeden člen je racionální a druhý je druhou odmocninou. Tato čísla bývají zpravidla kořeny kvadratických rovnic s celočíselnými koeficienty. Úpravou odmocnin ze surdických čísel se zabýval indický matematik Bháskara II. z 12. století. Ten odvodil vzorce, které někdy nazýváme Bhaskarovými vzorci.\n\nBhaskarovy vzorce jsou velice užitečné, proto byly dříve i součástí středoškolských učebnic. Přestože nabízejí velice elegantní možnost úpravy, tak je \"nelze\" použít na každou odmocninu ze surdického čísla.\n\nOdmocnina ze surdického čísla je speciální příklad tzv. vnořené odmocniny (anglicky \"nested radical\"). \n\nPro libovolná kladná reálná čísla formula_2 taková, že formula_6 platí:\nNa první pohled je získaný vztah ještě složitější, než samotná odmocnina, přesto někdy může tento vztah převést některé odmocniny na mnohem jednodušší tvar. Dokázat tento vzorec lze jednoduše umocněním obou stran rovnice.\n\nTento vzorec však zjednoduší výraz formula_7 pouze tehdy, pokud je výraz formula_8 racionální.\n\nJelikož použitím vzorce (1) může vzniknout součet, nebo rozdíl dvou odmocnin ze surdických čísel lišících se pouze znaménkem, tak je výhodné si odvodit i vzorec pro zjednodušení tohoto součtu, nebo rozdílu:\n\nV oboru reálných čísel řešte kvadratickou rovnici:\nformula_9 \nPřípadné iracionální kořeny zapište v jednoduchém tvaru bez odmocnin iracionálních čísel.\n\nVypočteme diskriminant\n\nformula_10\n\nJelikož diskriminant je surdické číslo formula_11, tak odmocninu musíme upravit použitím Bhaskarova vzorce:\n\nformula_12\n\ntakže kořeny:\n\nformula_13\n"}
{"id": "1001626", "url": "https://cs.wikipedia.org/wiki?curid=1001626", "title": "Tinpots diktatury", "text": "Tinpots diktatury\n\nPojem tinpots zavedl ve své knize \"The political economy of dictatorship\" kanadský ekonom, specializující se na veřejnou volbu, Ronald Wintrobe. Charakterizuje diktatury, v nichž vláda nenarušuje tradiční styl života jejího obyvatelstva, nicméně obyvatelstvo je utlačováno, avšak pouze do míry, která je potřebná k udržení moci a profitování z monopolizace politické moci. \n\nZjednodušeně lze říci, že vládcům v těchto tradičních autokraciích jde převážně o vlastní blaho a nemají zájem na masivním utlačování obyvatelstva. Zároveň od nich nevyžadují vysokou oddanost. Zlepšení ekonomické situace v těchto režimech přispívá k uvolnění represe. Rozdíl oproti totalitě je v míře represe, neboť totalitní vůdci se snaží o maximalizaci moci nad svým obyvatelstvem. Tinpot diktátor a totalitní diktátor jsou dle Wintrobeho dva extrémní případy. Většina světových diktátorů však byla směsicí těchto dvou přístupů. \n\nPojem může být ještě blíže vysvětlen na příkladu uvedeném Philipem Verwimpem v jeho článku \"The political economy of coffee, dictatorship, and genocide\". Pokud by byl diktátor tinpot, optimální cena prodávaného zboží by byla taková, aby maximalizovala diktátorův příjem z daní. Jedinou podmínkou by pak bylo, aby si zachoval minimální úroveň moci (užitím loajality a represe). Na druhou stranu, pokud by se jednalo o totalitního diktátora, maximalizoval by pouze svou moc a nezajímal se o soukromou spotřebu. \n\nDalší rozlišení uvedl Wintrobe na příkladu ekonomických změn. Pokles ekonomické výkonnosti povede tinpots diktátora k tomu, že zvýší represi vůči svému obyvatelstvu. Oproti tomu totalitní diktátor tuto míru represe sníží.\n\nDiktátor může použít dva nástroje, kterými si za jeho vlády udržuje politickou moc nad obyvatelstvem. Jsou jimi politická represe a loajalita obyvatelstva. \n\nReprese může být použita různými způsoby, například omezováním občasných práv, omezováním svobody slova a tisku, omezováním práv opozice, anebo přímým zákazem politických stran a skupin, které vystupují proti vládě. Toto omezování musí být následně kontrolováno a nedodržování sankciováno. Čím více diktátor využívá represi vůči svému obyvatelstvu, tím více je nucen se obávat jejich reakce. Řešením je pak ještě větší represe, neboť protidiktátorské kroky jsou účinné a nebezpečné pro diktátora pouze v případě, kdy se opoziční skupiny mohou organizovat a tak se společně snažit o jeho sesazení, neboli, masy jsou hrozbou pro demokracii, pouze když jsou politicky aktivní (Lipset, 1981, s. 79). Při zvýšení represe je však nutné přenést část diktátorovy moci i na policejní složky nebo jinou mocenskou skupinu, která represi provádí. To však může být pro diktátora další skrytou hrozbou. Jedinou možnost, kterou pak diktátor má, aby si uchoval loajalitu těchto složek, je snažit se je přeplatit do takové výše, aby byli motivování k dodržení vládcových příkazů. Příkladem může být vláda Stalina, který tuto situaci řešil tím, že udržoval své podřízené (v tomto případě velitele tajné policie) v obavách, neboť je po čase likvidoval. Dalším způsobem je možnost rozvíjet konkurenci mezi výkonnými orgány a tím zajistit efektivitu provádění vládcových příkazů.\n\nLoajalitu a oddanost svých podřízených si diktátor udržuje především prostřednictvím distribuce rent. V tomto případě samozřejmě nedochází ke stejné situaci i v demokracii, kdy je loajalita voličů získávána především plněním politických slibů a vytvářením prosperujícího prostředí pro vlivné skupiny. Distribuce je tedy hlavním nástrojem pro získání loajality. Techniky jako je akumulace loajality (Octavianus), výkon dozoru (Mobutu) a užití byrokratické konkurence k vytvoření strachu (Stalin) zvyšují bezpečnost diktátora stejně jako jeho moc. Další strategie, které umožňují diktátorovi zvýšit jeho bezpečnost, jsou již na úkor jeho moci.\n\nDo této kategorie lze zahrnout vojenské diktatury, dále pak sultanismus, patrimonialismus. Wintrobeho model také ukázal, proč mají vojenské režimy (tedy jako poddruh tinpot režimu) často velmi krátkou životnost a jsou nestálé, neboť moc bývá většinou předána do rukou lidu za méně než pět let vlády. Příklady tinpots režimů mohou být dynastie rodiny Somoza v Nikaragui, dynastie rodiny Pahláví v Íránu či Ferdinand Marcos na Filipínách.\n\n"}
{"id": "1001627", "url": "https://cs.wikipedia.org/wiki?curid=1001627", "title": "Poruchy chování", "text": "Poruchy chování\n\nChování je způsob, jakým se jedinec projevuje navenek, tedy to, co ostatní vidí a vnímají. Každá společnost má své hodnoty, vzorce a normy, na základě kterých se hodnotí, jaké chování je slušné anebo vhodné. Chování jedince je ovlivněno také výchovou, tj. během jeho vývoje. V určitých vývojových obdobích může docházet k různému chování, které lze ale považovat vzhledem k určitému vývojovému období za přirozenou součást vývoje jedince. Pokud toto chování není usměrňované vhodnými způsoby, může přerůst v poruchu chování.\n\nPoruchou chování se rozumí jen negativní (pozorné/tj. ne ty pozitivní) odchylky chování jedince od normy, kterou je to, co jako běžné hodnotí a očekávají jiné osoby a skupiny. Poruchou chování je tedy takové chování, které porušuje sociální normy (dobré mravy, platný oprávněný právní řád včetně zákonů, n/etiketu, ...).\n\nVágnerová charakterizuje poruchy chování jako \"„odchylky v oblasti socializace, kdy jedinec není schopen respektovat normy chování na úrovni odpovídající jeho věku, eventuálně na úrovni svých rozumových schopností.“\"\n\nDle Klímy jsou poruchy chování charakteristické takovými \"„projevy jedince, které se vymykají přiměřenému chování dané věkové a sociokulturní skupiny.“\"\n\nPoruchy chování se často dělí podle různých kritérií, a to především:\n\n\nDisociální chování – nepřiměřené, nespolečenské chování, jehož projevy jsou krátkodobé, typické pro určité věkové období a které se dá zvládnout přiměřenými pedagogickými postupy. Jde o chování, které je na hranici normy a neškodí okolí. Patří sem neposlušnost, vzdorovitost, negativismus, lži, kázeňské přestupky proti školnímu řádu apod. Často se jedná o projevy chování typické pro dané vývojové období anebo se jedná o průvodní jev jiného primárního postižení (LMD, neuróza apod.). Často jde o chování přechodné, které vymizí samo nebo za pomoci odborníků. \n\nAsociální chování – patologické chování, které je v rozporu s morálkou a sociálními normami dané společnosti, ale zatím ovlivňuje pouze samotného jedince. Patří sem záškoláctví, alkoholismus, toxikomanie, demonstrativní sebepoškozování, tabakismus, gamblerství, jiné typy závislostí apod. Náprava jedince vyžaduje speciálně pedagogický přístup (poradenství, ústavní péče, terapeutické komunity apod.).\n\nAntisociální, tj. protispolečenské chování – chování, které kromě morálních a sociálních norem porušuje i normy právní. Toto chování už nepoškozuje jen jedince, ale i jeho okolí. Často navazuje na chování asociální. Patří sem krádeže, vandalismus, loupeže, sexuální delikty, únosy, vydírání, zabití, vraždy, terorismus, podvody, organizovaný zločin (zločinná spolčení) atd., přičemž se nejčastěji děje opakovaně, tj. dlouhodobě, organizovaně, více, či méně systematicky a obsahuje kombinace trestných činů. Náprava jedince se uskutečňuje prostřednictvím ústavní péče (školská zařízení nebo vězení).\n\n6-15 let\nToto období je pro jedince velmi náročné, začíná nástupem do školy a končí pubertou. Dítě se nástupem do školy musí neustále přizpůsobovat, podřizovat, začleňovat, a u některých dětí se může objevit strach ze školy, učitele, spolužáků, což může vést až k záškoláctví, neposlušnosti, vyrušování anebo lžím apod. V období puberty dochází u jedince k fyzickým a psychickým změnám, které mohou mít vliv na dětskou delikvenci, jejíž znakem je skupinovost, spontánnost, malá připravenost a promyšlenost. \n\n15-18 let\n\nV tomto období se formují hlavní rysy osobnosti. Dochází k sociálním změnám. Dochází k vytváření part, které silně jedince ovlivňují \"(k tomu viz Syndrom skupinového myšlení (Groupthink))\", stejně jako jeho vrstevníci. U těchto jedinců dochází k trestným činům, jako je násilí proti jednotlivci či skupině, výtržnictví, opilství, rozkrádání anebo neoprávněné užívání motorového vozidla apod. \n\n18 let a dále\n\nPatří sem jedinci s opakovanou trestnou činností.\n\nToto hledisko se více používá u mládeže a dospělých než u dětí, neboť jejich osobnost se ještě utváří. \n\nKlasifikace dle Kalibána (1978):\n\nV současné době je preferována klasifikace Vocílky (1994), který člení problémové jedince s poruchami chování podle převládající složky osobnosti dělí na osoby\n\n\nMezi hlavní příznaky LMD pro vznik poruch chování patří zejména\n\n\nPro tyto jedince je důležitý především\n\n\n"}
{"id": "1001628", "url": "https://cs.wikipedia.org/wiki?curid=1001628", "title": "Nicholas Negroponte", "text": "Nicholas Negroponte\n\nNicholas Negroponte (* 1. prosince 1943, Spojené státy americké) je řecko-americký architekt. Dostalo se mu toho nejlepšího vzdělání. Architekturu studoval na Massachusettském technologickém institutu. Je zakladatelem a emeritním předsedou MediaLabu a také založil asociaci OLPC (One Laptop Per Child).\n\nNegroponte si uvědomal svůj dar, jež dostal od školních institutů, které navštěvoval. Dostalo se mu totiž toho nejlepšího vzdělání, navštěvoval Choate Rosemary Hall, Exeter, Yale a MIT. Na Massachusettském technologickém institutu začal studovat architekturu se zaměřením na počítačem podporovaný design; v roce 1966 zde získal magisterský titul a pokračoval v postgraduálním studiu. Negroponte tvrdil, že počítače dokonale spojují dvě hlavní oblasti zájmů, tedy umění a vědu.\n\nV roce 1992 se Negroponte podílel na vzniku známého amerického časopisu \"Wired\". Po několik let pak do časopisu přispíval, stejně jako Bruce Sterling, Marshall McLuhan, William Gibson, atd. Své sloupky, jejichž častým tématem bylo \"\"Move bits, not atoms\"\", v roce 1995 rozpracoval a vznikla tak kniha \"Being Digital\". V knize Negroponte popisuje digitální technologie a jejich možnou budoucnost. Analyzuje výhody a nevýhody různých technologií a snaží se předpovídat, jakou cestou se bude vývoj technologií ubírat. Jeho víra v technologii, v digitalizace a jeho vize, že digitální technologie budou pozitivně ovlivňovat budoucí životy všech lidí (ať už jde o noviny, zábavu nebo sex), jej řadí mezi techno-optimisty.\n\nNicholas Negroponte je spoluzakladatelem a čestným ředitelem Mediální laboratoře (Media Laboratory) při Massachusettském technologickém institutu v americké Cambridge. Laboratoř je určena k řešení problémů v oblastech digitálního videa a multimédií. Studenti a zaměstnanci zde mají připravené zázemí, pro práci s technologiemi (elektrotechnika, informatika) i pro práci v oblasti sociologie nebo hudby.\n\nPo absolvování MIT byl Negroponte průkopníkem na poli \"computer-aided\" designu, tedy v oblasti, ve které jsou vytvářeny softwarové nástroje, např. pro architekty nebo designéry. V roce 1968 také založil Architecture Machine Group na MIT. Tato prakticky i teoreticky zaměřená skupina byla odpovědná za mnoho radikálně nových přístupů k vzájemnému propojení člověka a počítače.\n\nO svém vzdělání mluví Nicolas Negroponte jako o velkém štěstí. Děkuje rodičům, že mohl studovat a že mohl cestovat a poznávat svět. Možná díky jeho vzdělanosti mu nebylo lhostejné, co se děje za hranicemi jeho země a jak (ne)funguje vzdělávací systém v zemích třetího světa. „\"Je klidně možné, že v naší společnosti je jen velmi málo dětí neschopných učení, zato hodně míst a prostředí, kde je učení nemožné. Počítače tuto situaci mění – tím, že nám umožňují oslovit děti, jimž vyhovují nejrůznější způsoby studia a poznávání\".“\n\nTak vznikl projekt One Laptop Per Child. Jde o nevýdělečnou iniciativu, která distribuuje laptopy do zemí třetího světa. Nicolas Negroponte dokonce v roce 2005 opustil kvůli pozici předsedy v projektu OLPC svoje dosavadní místo ředitele Media Labu na MIT. Důležité je, že OLPC není počítačový projekt, ale jde o projekt vzdělávací, který se řídí pěti základními principy:\n\n\n"}
{"id": "1001632", "url": "https://cs.wikipedia.org/wiki?curid=1001632", "title": "Frank Zane", "text": "Frank Zane\n\nFrank Zane (* 28. června 1942 Kingston, Pensylvánie) je bývalý americký kulturista. Už ve škole se chtěl stát učitelem, což se mu později vyplnilo. Přestože postava Franka Zana neoplývala velkým množstvím svalové hmoty, i tak se stal ikonou světové kulturistiky. V dnešní době obrovských objemů se jeho popularita ještě zvyšuje.\n\nFrank Zane poprvé zavítal do posilovny v době kdy navštěvoval střední školu a systematicky začal trénovat v 17 letech.V době kdy začal posilovat měřil 179 centimetrů a vážil pouhých 65 kil. Jeho kariéra byla plná prohraných soubojů a ze začátku nic nenaznačovalo, že by se měl stát kulturistickým šampiónem.\n\nSvých prvních závodů se zúčastnil v roce 1961. Jednalo se o soutěž Mr. Pennsylvania na které skončil na posledním, 17. místě. O rok později už se mnohem lépe připravený zúčastnil lokální soutěže Mr. Keyton, kterou se mu podařilo vyhrát. V roce 1963 se na stejné soutěži umístil na druhém místě.\n\nPravidelně se účastnil soutěže nazvané muž měsíce v časopise Strength&Health, kterou se mu po několika neúspěšných pokusech podařilo vyhrát. To ho ještě víc podpořilo v jeho úsilí. V roce 1965 vyhrál Frank svou první větší soutěž. Jednalo se o soutěž Mr. Sunshine State. Po tomto úspěchu už se začínal řadit mezi světovou špičku.\n\nStejný rok se na soutěži Mr. Universe IFBB střetnul s absolutním šampionem té doby Sergio Olivou, který ho porazil. Prohra Franka motivovala k ještě ještě tvrdší přípravě. Svou výbornou formu potvrzoval vítězstvím na Mr. America v roce 1966 a dvou následujících letech. Další triumfy ho čekaly na soutěži Mr. World v roce 1969 a Mr. Universe v letech 1970 a 1972.\n\nNa nejvyšší soutěži, kterou byla soutěž Mr. Olympia se Frankovi nedařilo porážet tehdejší špičky světové kulturistiky Arnolda Schwarzeneggera a Sergia Olivu. V roce 1972 byla soutěž Mr. Olympia poprvé rozdělena na dvě váhové kategorie. V roce 1974 soutěžil v lehčí váhové kategorii o první místo s Frankem Columbem. Z toho souboje vyšel jako poražený. Ve dvou následujících letech končí Frank v lehčí váhové kategorii na čtvrtém a druhém místě.\n\nRok 1977 je pro soutěž Mr. Olympia velkým zvratem, protože ze soutěžního pódia odchází Franco Columbo, Arnold Schwarzenegger i Lou Ferrigno, naprostá špička tehdejší doby. Po odchodu těchto ikon světové kulturistiky už se soutěže nezúčastňuje nikdo, s kým by si Frank neuměl poradit a odnáší si v letech 1977, 1978 a 1979 naprosté vítězství této soutěže.\n\nV roce 1980 si vítězství odnáší Arnold, který se do soutěže vrátil a na Franka zůstává až 3 místo. V roce 1981 se Frank soutěže nezúčastnil a v letech 1982 a 1983 skončil na druhém a na čtvrtém místě. V roce 1983 se soutěže Mr. Olympia zúčastnil naposledy. V tento rok současně oznamuje ukončení své soutěžní kariéry.\n\nI po skončení soutěžní kariéry se Frank motá okolo kulturistiky. Začíná vydávat svůj čtvrtletní časopis Building of Body. Vydává také mnoho knih týkajících se kulturistické stravy a tréninku.\n\nFrank byl přezdíván The chemist, což v češtině znamená chemik. Tuto přezdívku získal jednak kvůli svému vzdělání, a také kvůli tomu, že měl neobyčejnou oblibu v požívání kulturistických suplementů.\n\nFrank se nevymykal jen svou postavou, ale i stylem tréninku. Tvrdil, že po několika letech cvičení by se mělo naprosto upustit od obecných pouček o trénování a jednoduše naslouchat svému tělu a podle toho trénovat. Každé ráno začínal meditací, která ho měla připravovat na pozdější trénink. Tvrdil, že polovina úspěchu při cvičení je dána duševní koncentrací.\n\nZane je jedním ze tří lidí na světě, kterým se podařilo porazit Arnolda Schwarzeneggera v kulturistické soutěži. Je jedním z mála úplných vítězů soutěže Mr. Olympia, kteří vážili pod 200 liber. Frankovi se podařilo vyhrát téměř všechny důležité kulturistické soutěže, které v jeho době existovaly.\n\n"}
{"id": "1001638", "url": "https://cs.wikipedia.org/wiki?curid=1001638", "title": "Oniománie", "text": "Oniománie\n\nOniománie, také shopaholismus, je závislost na nakupování, která se stala fenoménem současné doby a počet lidí s touto závislostí neustále stoupá. \n\n\"„Chorobná touha po nakupování je medicínsko-psychologicky označována jako oniománie, v masových médiích se setkáváme spíše s relevantním pojmem shopaholismus.“\" (Sekot, 2010)\n\n\"„Pro patologické nakupování je charakteristické nutkání a silná touha nakupovat a tzv. tahy. Mezi jednotlivými „tahy“ jsou přestávky, a to v rozpětí od několika dní, týdnů, případně i delší.“\" (Pokorný, 2003)\n\nTakové patologické nákupní tahy vedou často k finančním problémům a zadlužení. Patologicky nakupující člověk navštěvuje obchody, aniž by věděl, co chce koupit a zda vůbec to, co kupuje, potřebuje. Shopaholik ztrácí schopnost uvážlivé a smysluplné formy pořizování věcí. Uspokojení z nakoupeného předmětu v něm nejprve způsobuje uklidnění a následně pokles úzkosti. Poté se u něj začnou objevovat pocity viny, hněvu, smutku či apatie. Zboží, které shopaholici nakoupí, někam ukládají, schovávají, jelikož je nepotřebují. (Pokorný, 2003)\n\nMnoho návštěvníků velkoobchodů ani nechce utratit za svůj nákup mnoho peněz, avšak obří nákupní střediska dobře znají psychologii nakupujících a mají připraveno mnoho triků a postupů, jak upoutat jejich pozornost (např. umístěním zboží, velkými nákupními vozíky, cenovými bombami atd.). (Sekot, 2010)\n\n\nU této závislosti jasně převažují ženy nad muži. Přičemž tendence chorobně nakupovat se zvyšuje především ve stresových situacích. (MÜHLPACHR, 2008)\n\n\"„Psychologové uvažují o některých faktorech, které mohou náchylnost k chorobnému nakupování zesilovat. Tak se uvažuje o velkém rozporu mezi tím, jak se člověk vnímá a jak by se chtěl vnímat (rozpor mezi reálným a ideálním).“\" (Nešpor, 2007)\n\nNapříklad mladí muži, kteří mají malé sebevědomí, nejsou si příliš jisti v mužské roli, mohou si tyto nedostatky kompenzovat nakupováním výrazně mužských předmětů – zbraně, sportovní potřeby, elektronika atd. V tomto případě se jedná o posílení nízkého sebevědomí prostřednictvím hmotných předmětů. Ženy nejvíce utrácí za předměty související s jejich sebeobrazem - oblečení, módní doplňky, kosmetika, šperky. \n\nZajímavé je také zjištění, že sklon k těmto problémům má jasně sezónní charakter, nejsilnější bývá v zimním období. (Nešpor, 2007)\n\nCo se týče léčby patologického nakupování, stejně jako u jiných závislostí je třeba nejprve zjistit a popsat spouštěče návykového chování a následně hledat cesty, jak přerušit chod myšlenek, chování, emocí, které vedou k návykovému chování. Využívá se různých postupů zaměřených na sebeovládání. Důležité je zaměřit se na posilování sebevědomí. Hlavní léčba spočívá v dlouhodobé psychoterapii, kdy se pacient znovu učí zacházet s penězi a postupně je vystavován rizikovým situacím (např. návštěvám velkoobchodů), dokud si není jistý, že to zvládne. \n\nSvůj význam může mít také vytvoření realistického splátkového kalendáře, racionální přístup k zvládání finančních problémů a splácení dluhů, učit se různé způsoby, jak zvládat stres a úzkosti a to za pomoci relaxačních technik aj. (Nešpor, 2007)\n\nPatologické nakupování může být stejně jako jiné závislosti spojeno s velkými pocity viny a zahanbení. Je důležité, aby člověk trpící touto závislostí měl možnost o svých problémech mluvit, našel pochopení, podporu a dostal i nějaká doporučení, jak problém překonat. (Sekot, 2010)\n\n"}
{"id": "1001641", "url": "https://cs.wikipedia.org/wiki?curid=1001641", "title": "Moravskoslezská fotbalová liga 1993/94", "text": "Moravskoslezská fotbalová liga 1993/94\n\nV soubojích třetího ročníku Moravskoslezské fotbalové ligy 1993/94 se utkalo 16 týmů každý s každým dvoukolovým systémem podzim–jaro. Tento ročník začal v srpnu 1993 a skončil v červnu 1994.\n\nByla to poslední sezona, v níž se za vítězství v utkání udělovaly 2 body, od následujícího ročníku 1994/95 je vítězství v utkání ohodnoceno třemi body (za remízu je stále 1 bod) – což platí pro všechny soutěžní úrovně od nejnižší až po nejvyšší. Do II. ligy postoupily první dva celky, tři poslední sestoupily (oddíly FK ČSA Karviná a FK Baník 1. máj Karviná se po sezoně sloučily, viz níže).\n\n\nNejlepším střelcem sezony se stal útočník Slovácké Slavie Uherské Hradiště Petr Podaný, který soupeřům nastřílel 29 branek (viz rekordy MSFL).\n\nPoznámky:\n\nZkratky:\n\n\n"}
{"id": "1001647", "url": "https://cs.wikipedia.org/wiki?curid=1001647", "title": "Moravskoslezská fotbalová liga 1994/95", "text": "Moravskoslezská fotbalová liga 1994/95\n\nV soubojích čtvrtého ročníku Moravskoslezské fotbalové ligy 1994/95 se utkalo 16 týmů každý s každým dvoukolovým systémem podzim–jaro. Tento ročník začal v srpnu 1994 a skončil v červnu 1995.\n\nDo II. ligy postoupila prvá dvě mužstva, poslední dvě sestoupila do Divize E.\n\n\nNejlepším střelcem sezony se stal útočník Tatranu Poštorná Radek Šindelář, který soupeřům nastřílel 17 branek.\n\nPoznámky:\n\nZkratky:\n\n\n"}
{"id": "1001649", "url": "https://cs.wikipedia.org/wiki?curid=1001649", "title": "Seán O'Casey", "text": "Seán O'Casey\n\nSeán O'Casey, irsky Seán Ó Cathasaigh, původním jménem John Casey (30. březen 1880 Dublin – 18. září 1964 Torquay) byl irský spisovatel a dramatik. Proslul svými realistickými dramaty a autobiografickými románovými příběhy z chudinských čtvrtí Dublinu. Svá díla psal anglicky.\n\nNarodil se v protestantské rodině. Jeho otec zemřel, když mu bylo šest. Po otcově smrti žila rodina ve velké chudobě. Do školy chodil jen tři roky, pracovat začal ve čtrnácti. Pracoval na železnici a zúčastnil se mj. irské železniční stávky roku 1911, po níž byl dlouho nezaměstnaný.\n\nRoku 1906 vstoupil do nacionalistické organizace Keltská liga (Conradh na Gaeilge) a Irské republikánské bratrství (Bráithreachas Phoblacht na hÉireann). Naučil se irsky a poirštil své jméno na Seán Ó Cathasaigh. Roku 1914 se stal generálním tajemníkem Irské republikánské armády (Arm Cathartha na hÉireann). Zároveň byl výrazně levicově orientovaný, pracoval v irských odborech. Ovlivnil ho irský labouristický vůdce Jim Larkin.\n\nNacionalistické a socialistické hnutí bylo v Irsku propletené, ale okolo roku 1914 v něm začaly převažovat nacionální síly, což O'Caseye zklamalo a z hnutí se stáhl, takže se neúčastnil Velikonočního povstání roku 1916.\n\nPoté, když se stáhl z politiky, začal se více věnovat dramatu. Napsal několik her, ale ty začaly v irském prostředí narážet. Některé byly odmítány nacionalistickými kruhy. Vrchol přišel roku 1926, kdy představil tragikomedii \"The Plough and the Stars\" (\"Pluh a hvězdy\"), která pojednávala o Velikonočním povstání. Irské národní divadlo v Dublinu Abbey Theatre ji odmítlo hrát a označilo ji za urážku irských národních hrdinů. (Spoluzakladatelem a spoluředitelem divadla byl William Butler Yeats.)\n\nDo značné míry pod tlakem nacionalistů odjel O'Casey roku 1926 do Anglie, kde žil do konce života. Definitivně se rozhodl zůstat v Anglii natrvalo poté, když Abbey Theatre odmítlo roku 1929 jeho protiválečné drama \"The Silver Tassie\". V době, kdy byly O'Caseyovy hry v Irsku zakázány, Samuel Beckett ze solidarity s O'Caseyem nedovolil, aby byly hrány v Irsku jeho hry.\n\nV Anglii se oženil s herečkou a pozdější spisovatelkou Eileen Carey, rozenou Eileen Reynolds, která později používala matčino dívčí příjmení Carey (2. prosince 1903 Dublin – 9. dubna 1995 Londýn). Měli dva syny (Breon, Niall) a dceru Shivaun. Niall zemřel na leukémii před svými 21. narozeninami v roce 1957. Shivaun se starala o divadelní společnost O'Casey v New Yorku, která produkovala O'Caseyovy hry a autobiografická díla.\n\n\n\n"}
{"id": "1001660", "url": "https://cs.wikipedia.org/wiki?curid=1001660", "title": "Putování tučňáků", "text": "Putování tučňáků\n\nPutování tučňáků (francouzsky La Marche de l'Empereur, francouzská výslovnost: [lamaʁʃ dəlɑpʁœʁ]) je francouzský celovečerní dokumentární film režírovaný Lucem Jacquetem. V hlavních rolích jsou tučňáci císařští, kteří putují cestou plnou nástrah, aby donesli potravu svým mláďatům, a tak bojovali o přežití vlastního druhu.\n\nNatáčení probíhalo v průběhu jednoho roku okolí francouzské základny Dumont d'Urville v Adélině zemi.\nNa podzim všichni dospělí tučňáci (staří pět a více let) opouští oceán, jejich normální stanoviště a putují do vnitrozemí, hnízdiště svých předků. Tam se tučňáci účastní námluv a jsou-li úspěšné, vylíhne se mládě. Pro přežití mláděte musí v průběhu následujících kritických měsíců oba rodiče podstoupit několik namáhavých a nebezpečných cest mezi oceánem a hnízdištěm.\n\nNa natáčení soundtracku se podílela francouzská umělkyně Émilie Simon, která vydala své stejnojmenné album \"La Marche de l'Empereur\".\n"}
{"id": "1001661", "url": "https://cs.wikipedia.org/wiki?curid=1001661", "title": "Moravskoslezská fotbalová liga 1995/96", "text": "Moravskoslezská fotbalová liga 1995/96\n\nV soubojích pátého ročníku Moravskoslezské fotbalové ligy 1995/96 se utkalo 16 týmů každý s každým dvoukolovým systémem podzim–jaro. Tento ročník začal v srpnu 1995 a skončil v červnu 1996.\n\nBěhem podzimu byl ze soutěže vyloučen klub FK VTJ PARES Prušánky, čímž se stal prvním sestupujícím, jeho výsledky byly anulovány a soutěž byla dohrána s 15 účastníky. Do II. ligy postoupil vítěz a mimořádně také devátý tým tabulky, FK PS Přerov.\n\nPo odstoupení FC Union Cheb z I. ligy po konci ročníku 1995/96 bylo 3. volné místo v nejvyšší soutěži nabídnuto 3. týmu II. ligy 1995/96, jímž byl poštorenský Tatran. Jihomoravský klub se postupu vzdal a postoupili tak Bohemians Praha z místa čtvrtého. Jimi uvolněné místo ve II. lize zaujal klub FK PS Přerov a jím uvolněné místo v MSFL 1996/97 zaujal AFK VMG Kyjov.\n\nKrom Prušánek nesestupoval nikdo další.\n\n\nNejlepším střelcem sezony se stal útočník Nové huti Ostrava Rostislav Pikonský, který soupeřům nastřílel 16 branek.\n\nPoznámky:\n\nZkratky:\n\n"}
{"id": "1001663", "url": "https://cs.wikipedia.org/wiki?curid=1001663", "title": "IPhone 5C", "text": "IPhone 5C\n\niPhone 5C je smartphone od firmy Apple Inc., který byl představen jako nástupce modelu \"5\" (v pořadí se již jedná o 7. iPhone, 4. generace iPhonu), společně s iPhonem 5S, 10. září 2013. Do prodeje se \"iPhone 5C\" dostal 20. září 2013. Na rozdíl od všech svých předchůdců, je model \"5C\" nabízen v pěti barevných provedeních (ve žlutém, růžovém, zeleném, modrém a bílém).\n\nVzhledově se model \"5C\" liší od svých předchůdců, zejména tím, že na jeho výrobu byl použit polykarbonát, místo obvyklého hliníku a skla, a byl nabízen v pěti barevných provedeních, na rozdíl od obvyklých dvou barev (černé a bílé).\n\nHardwarová konfigurace \"iPhone 5C\" vychází z výbavy jeho předchůdce, o rok staršího modelu \"5\". Jako procesor byl použit \"Apple A6\" ARMv7 taktovaný na 1,3 GHz (ARM Cortex-A15 Dual Core – 2 jádra, grafický koprocesor PowerVR SGX543MP4, technologie 32nm), RAM byla (stejně jako v případě modelů \"5\" a \"5S\") 1 GB. Uživatelská paměť byla pevná (bez slotu pro paměťové karty), k dispozici byly velikosti 8, 16 a 32 GB.\n\n\"iPhone 5C\" byl dodáván s předinstalovaným operačním systémem iOS 7.0 a podporuje také iOS 10.3.3\n\n"}
{"id": "1001664", "url": "https://cs.wikipedia.org/wiki?curid=1001664", "title": "Moravskoslezská fotbalová liga 1996/97", "text": "Moravskoslezská fotbalová liga 1996/97\n\nV soubojích šestého ročníku Moravskoslezské fotbalové ligy 1996/97 se utkalo 16 týmů každý s každým dvoukolovým systémem podzim–jaro. Tento ročník začal v srpnu 1996 a skončil v červnu 1997.\n\nBěhem podzimu ze soutěže odstoupil klub FC Alfa Valašské Klobouky, čímž se stal prvním sestupujícím, jeho výsledky byly anulovány a soutěž byla dohrána s 15 účastníky. \n\nDo II. ligy postoupil vítěz, Valašské Klobouky se přihlásily do okresních soutěží a do Divize E sestoupil TJ ŽD Bohumín.\n\n\nNejlepším střelcem sezony se stal útočník Baníku Ratíškovice Karel Kulyk, který soupeřům nastřílel 23 branky.\n\nPoznámky:\n\nZkratky:\n\n\n"}
{"id": "1001666", "url": "https://cs.wikipedia.org/wiki?curid=1001666", "title": "QM/MM", "text": "QM/MM\n\nQM/MM metody jsou metody molekulového modelování, které v sobě kombinují sílu kvantově mechanických výpočtů spolu s efektivností molekulárně mechanických simulací. Počátky vývoje QM/MM sahají do 70. let 20. století. Autory jsou Michael Levitt a Arieh Warshel, nositelé Nobelovy ceny za chemii v roce 2013. \n\nZákladní koncepce metody tkví v tom, že studovaný systém rozdělíme na dvě části, přičemž vnitřní část (primární subsystém) je popsána na vysoké úrovni kvantové teorie (QM) a jeho okolí pomocí molekulové mechaniky (MM). Metody kvantové mechaniky jsou založeny na řešení Schrodingerovy rovnice a jsou velmi výpočetně náročné. Metody se dále dělí na ab initio a semiempirické metody. Kvantově mechanické metody jsou velmi přesné, co se týče popisu systému a jejich velkou výhodou je, že se dají použít ke studiu reaktivity. Díky jejich náročnosti je jejich použití značně limitováno (malé molekuly). Naproti tomu metody molekulové mechaniky využívají velké množství aproximací a staví na klasické Newtonově mechanice. Molekulová mechanika se hodí k popisu energie a geometrie velkých systémů (biopolymery), ztrácíme ale informaci o elektronech, tudíž nelze studovat chemické reakce. \n\nPři tvorbě QM/MM modelu systému musíme vzít do úvahy 3. kritéria:\n1. velikost QM systému a MM okolí a reprezentace interakcí mezi nimi\n\n2. úroveň teorie QM (ab initio, semiempirické metody)\n\n3. robustní sampling konformačního prostoru\n\nMezi QM a MM subsystémem existuje množství interakcí a pokud chceme reálný obraz systému, musíme tyto interakce brát v úvahu a náležitě je popsat. Interakce můžeme rozdělit na vazebné (natahování vazeb, ohýbaní vazeb) a nevazebné (elektrostatické a van der Waalsovy síly). Dobře ošetřit vazebné interakce (stanovit hranice mezi subsystémy) a popsat jejich nevazebné interakce (hlavně elektrostatické síly) tvoří hlavní problém, se kterým se musíme vypořádat při tvorbě QM/MM modelu našeho systému. \n\nElektrostatické síly na úrovni molekul vznikají mezi dvěma opačnými náboji (plus a mínus). Můžeme je popsat pomocí Coulombova zákona. Jejich působení klesá s druhou mocninou vzdálenosti atomů. V praxi se jedná o velké číslo a fakt, že jeden atom interaguje na velké vzdálenosti se všemi ostatními značně komplikuje výpočet. Tyto síly jsou patrné až na vzdálenost 20 Angstromů, což je obrovská vzdálenost. Existují dva hlavní způsoby jak ošetřit elektrostatické interakce mezi QM a MM subsystémem. Opět se jedná o kompromis mezi výpočetní náročností a přesností popisu našeho systému. Mechanické schéma (mechanical embeding) popisuje elektrostatické interakce na úrovni molekulové mechaniky. Využívá model rigidních atomových bodových nábojů. Nutno podotknout, že kvantová chemie bodové náboje nezná, tudíž se jedná o velkou aproximaci. Druhé schéma, elektrostatické, využívá k popisu elektrostatických interakcí kvantovou mechaniku. Bodové náboje se inkorporují do Hamiltonového operátoru jako jednoelektronový člen. Elektrostatické schéma je více využíváno v praxi.\n\nV mnoha případech se nemůžeme vyhnout umístění hranice mezi MM a QM subsystémem přímo v kovalentní vazbě (enzymy, polymery) nebo v iontové vazbě (katalýza v pevném stavu). Pokud roztrhneme vazbu, vznikne nám částice s nepárovým elektronem (radikál), což by nám mohlo dělat problémy během výpočtu. Existují dvě strategie jak tento problém vyřešit: link atom a frozen orbital. Link atom zavádí na rozhraní, kde je roztržená vazba přídavný atom (nejčastěji vodík), který nepárový elektron vyruší. Frozen orbital zavádí orbitaly, které jsou pak vynechány z výpočtu (frozen). Oba dva postupy nám poskytují lepší výsledky, než kdybychom nechali na rozhraní radikály. Vazba, kterou vede hranice by měla být nepolární. Dobrým případem je jednoduchá vazba uhlík-uhlík. Doporučuje se umístit vazbu min. 3 vazby daleko od vazby, kde probíhá přenos elektronů.\n\nQM/MM výsledky mohou být použity jako startovní pro Monte Carlo a molekulárně dynamické simulace. Cílem takovýchto simulací je vzorkování konfiguračního prostoru (nalezení optimální geometrie) a výpočet termodynamických vlastností. \n\nHlavní doménou aplikace QM/MM metod je studium enzymatických reakcí. Aktivní místo enzymu je modelováno jako primární subsystém, kde probíhá enzymová katalýza. QM/MM se dále využívá k výpočtu NMR parametrů nebo výpočtu energie UV/VIS spekter. Metody lze rovněž použít v kombinaci s molekulovým dockingem. Zajímavou aplikací QM/MM je studium zeolitů. Zeolity jsou krystalické mikroporézní pevné látky, které se skládají z tetraedrických jednotek SiO. Zeolity jsou využívány coby katalyzátory chemických reakcí. Druhů komerčně využívaných zeolitických struktur je několik. QM/MM simulace slouží k predikování toho, jak může daná struktura zeolitu ovlivnit jeho katalytické vlastnosti. Mezi známé reakce, které zeolity katalyzují, patří krakování.\n"}
{"id": "1001668", "url": "https://cs.wikipedia.org/wiki?curid=1001668", "title": "John B. Keane", "text": "John B. Keane\n\nJohn Brendan Keane (21. července 1928, Listowel - 30. května 2002, Listowel) byl irský spisovatel, autor románů, divadelních her, básní a esejů. Jedna z největších postav irské literatury 20. století.\n\nV 50. letech vystřídal několik zaměstnání a kariéru spisovatele začal v roce 1959 divadelní hrou \"Sive\", která vyhrála irskou amatérskou soutěž. Ve svém rodném městečku vlastnil hospodu, ve které i psal. S manželkou Mary O'Connorovou měl čtyři děti. Zemřel po dlouhém boji s rakovinou v roce 2002.\n\nVe své tvorbě se věnoval zejména každodennímu životu běžných irských lidí. Byl čestným členem Royal Dublin Society, prezidentem irského PEN klubu, zakládajícím členem Society of Irish Playwrights, členům Aosdána a irské politické strany Fine Gael. \n\nV televizní anketě Největší Ir, kterou uspořádal roku 2010 irský veřejnoprávní vysílatel (televizní i rozhlasový) Raidió Teilifís Éireann, skončil ve finálové čtyřicítce.\n\nDivadelní hry\n\n\nRomány\n\n\nEseje\n\n\n"}
{"id": "1001670", "url": "https://cs.wikipedia.org/wiki?curid=1001670", "title": "Max Bill", "text": "Max Bill\n\nMax Bill (22. prosince 1908, Winterthur – 9. prosince 1994, Berlín) byl švýcarský architekt, sochař a designér, představitel Curyšské školy konkrétního umění.\n\nV letech 1924 až 1927 se vyučil jako stříbrník na Uměleckoprůmyslové škole v Curychu. Už roku 1925 byl jako sedmnáctiletý pozván na Mezinárodní výstavu moderního výtvarného umění v Paříži, kde na něj silně zapůsobila díla Le Corbusiera nebo K. S. Melnikova. 1927/1928 studoval na Bauhausu v Dessau, kde tehdy působili například Albers, Kandinskij, Klee a Moholy-Nagy.\n\nOd roku 1929 působil jako architekt, od roku 1932 také jako malíř, grafik a designér. Roku 1931 se oženil a s hudebnicí B. Spoerri měl syna Jakoba. Byl členem různých uměleckých skupin a roku 1936 definoval cíle „konkrétního umění“, jehož se stal představitelem. Po nástupu nacismu v Německu pomáhal ohroženým antifašistům k útěku a brzy v 50. letech se angažoval v ochraně životního prostředí. V roce 1944/1945 začal učit na uměleckoprůmyslové škole v Curychu a spřátelil se také s F. Kupkou. Od roku 1951 spoluzakládal Vysokou školu designu v Ulmu, navrhl její budovu a v letech 1953 až 1956 byl jejím prvním rektorem. 1957 se vrátil do Curychu a v letech 1967 až 1974 působil na Vysoké škole výtvarných umění v Hamburku. V letech 1955, 1959 a 1964 se zúčastnil výstavy Documenta v Kasselu.\n\nV letech 1961-1968 byl nestranickým členem zastupitelstva města Curychu a v letech 1967-1971 poslancem Švýcarské národní rady. Od roku 1974 žil s historičkou umění A. Thomasovou, s níž spolupracoval a s níž se po smrti své ženy roku 1991 oženil. Zemřel na berlínském letišti.\n\nNejznámější plastiky Maxe Billa jsou masivní geometrické objekty z náročných materiálů (leštěná žula, leštěný kov), technicky dokonale provedené a komponované do architektur a veřejných prostranství. Řada z nich byla představena na souborné výstavě v Praze v květnu 1987. Působivé jsou i jeho štíhlé obelisky, kovové nebo betonové a pestře pomalované.\n\nZ jeho designů se proslavila tzv. „ulmská stolička“ pro rozmanité použití, která se stále vyrábí, nebo střízlivé, technicky čisté hodinové ciferníky.\n\n\nJsou po něm pojmenována náměstí v rodném Moosseedorfu a v Oerlikonu u Curychu.\n\n\n"}
{"id": "1001675", "url": "https://cs.wikipedia.org/wiki?curid=1001675", "title": "Athenagoras I.", "text": "Athenagoras I.\n\nAthenagoras I., narozen jako Aristokles Spyrou (6. dubna 1886, Vasilico u Ioánniny, Osmanská říše, dnes Řecko – 7. července 1972, Istanbul, Turecko) byl v letech 1948 až 1972 ekumenickým patriarchou konstantinopolským, a to 268. v pořadí.\n\nAristokles se narodil do rodiny albánského původu v oblasti Epirus, která tehdy patřila Osmanské říši, dnes Řecku. Byl synem vesnického lékaře. Matka mu zemřela, když mu bylo 13 let.\n\nStudoval v semináři na tureckém ostrově Heybeliada. V roce 1922 byl zvolen metropolitou Korfu.\n\nV roce 1938 se Athenagoras stal občanem USA. Dne 1. listopadu 1948 byl zvolen patriarchou konstantinopolským. V lednu následujícího roku letěl funkci převzít do Istanbulu osobním letadlem amerického prezidenta Harryho Trumana.\n\nV roce 1964 se v Jeruzalémě sešel s papežem Pavlem VI. Cílem tohoto historického setkání bylo překonat Velké schizma, obnovit komunikaci mezi katolickou a pravoslavnou církví. Jeho výsledkem byla společná deklarace, která byla 7. prosince 1965 najednou čtena na zasedání Druhého vatikánského koncilu a zvláštním ceremoniálu v Istanbulu.\n\nDne 6. července 1972 byl Athenagoras hospitalizován kvůli zlomenině kyčle. Zemřel následujícího dne, příčinou však bylo selhání ledvin. Bylo mu 86 let.\n\n"}
{"id": "1001676", "url": "https://cs.wikipedia.org/wiki?curid=1001676", "title": "Moravskoslezská fotbalová liga 1997/98", "text": "Moravskoslezská fotbalová liga 1997/98\n\nV soubojích sedmého ročníku Moravskoslezské fotbalové ligy 1997/98 se utkalo 16 týmů každý s každým dvoukolovým systémem podzim–jaro. Tento ročník začal v srpnu 1997 a skončil v červnu 1998.\n\nDo II. ligy postoupil vítěz, poslední dvě mužstva sestoupila do Divize D 1998/99.\n\n\nNejlepším střelcem sezony se stal útočník Baníku Ratíškovice Petr Zemánek, který soupeřům nastřílel 24 branky.\n\nPoznámky:\n\nZkratky:\n\n\n"}
{"id": "1001678", "url": "https://cs.wikipedia.org/wiki?curid=1001678", "title": "IPhone 5S", "text": "IPhone 5S\n\niPhone 5S, stylizováno jako iPhone 5s, je smartphone od firmy Apple Inc., který byl představen jako nástupce modelu \"5\" (v pořadí se již jedná o 7. generaci iPhonu), společně s iPhonem 5C, 10. září 2013. Do prodeje se \"iPhone 5S\" dostal 20. září 2013. Nástupcem \"iPhone 5S\" je trojice modelů iPhone 6, iPhone 6 Plus a iPhone SE, který má stejné tělo ale novější hardware z iPhone 6S\n\nOproti předchozím generacím se stal model \"5S\" prvním modelem, který kromě klasické černé (resp. šedé) a bílé barvy nabízel ještě ve zlatém provedení.\nVzhledově vychází model \"5S\" z modelu \"5\". Mezi prakticky jediné změny, které jsou na pohled vidět, patří odlišné odstíny barev (např. šedá, tzv. \"space grey\", na místo černé, či dvojitý blesk, místo klasického na zádech přístroje, a dále pak Touch ID, které bylo u modelu \"5S\" použito poprvé v historii).\n\nJako procesor byl použit \"Apple A7\", spolu s pohybovým koprocesorem \"Apple M7\", RAM měla stejnou velikost jako v případě modelů \"5\" a \"5C\", 1 GB. Uživatelská paměť byla pevná (ve velikostech 16, 32 a 64 GB), slot pro paměťové karty není k dispozici.\n\n\"iPhone 5S\" byl dodáván s předinstalovaným operačním systémem iOS 7.0 a podporuje také iOS 12, který je nejnovější verzí operačního systému iOS.\n\n"}
{"id": "1001679", "url": "https://cs.wikipedia.org/wiki?curid=1001679", "title": "Veřejná knihovna v Pej-tchou", "text": "Veřejná knihovna v Pej-tchou\n\nVeřejná knihovna v Pej-tchou v Pej-tchou v Tchaj-peji je pobočkou Tchajpejské veřejné knihovny. Je to první zelená knihovna postavená na Tchaj-wanu. Zároveň se jde o nejvíce ekologickou stavbu na ostrově. V roce 2011 ji navštívilo téměř 600 000 lidí. Podle internetového magazínu Flavorwire se je knihovna v Pej-tchou jednou z pětadvaceti nejkrásnějších knihoven světa.\n\nStará budova knihovny byla otevřena v roce 1987. Bohužel kvůli špatně zvoleným stavebním materiálům musela být v roce 1990 uzavřena. V roce 2002 byla zbourána a začala se plánovat výstavba budovy nové. Nakonec bylo vybráno architektonická firma Bio Architecture Formosana - architekti Kuo Ying-Chao a Chang Ching-Hwa. Nová knihovna byla oficiálně otevřená 17. listopadu v roce 2006. Od té doby získala mnoho pozitivních ocenění a přilákala obrovské množství návštěvníků.\nKnihovna se stala nositelkou diamantového certifikátu EEWH (Ecology, Energy Saving, Waste reduction and Health) pro instituce šetrné k životnímu prostředí. Splňuje devět indikátorů zelených budov: biodiverzita, zeleň, šetrné hospodaření s vodou, šetření energií, redukce vypouštění CO2, redukce odpadů při konstrukci, environmentální kvalita interiéru, efektivní využití odpadků a odpadních vod, půdní obsah vody – půda úspěšně zadržuje vodu.\nDesign zelené budovy je založený zejména na vzájemném vztahu mezi lidmi, budovou a životním prostředím. Nezbytné bylo pro architekty zachovat čtyři důležité aspekty typické pro zelené budovy místo, čas, činnost (působení) a psychologii.\nPodle architektů byla budova navržena tak, aby „dýchala“, zanechávala co nejmenší ekologickou stopu a dokonale splynula s okolním prostředím.\n\nStřecha knihovny je pokryta zeminou, která poskytuje přirozenou termoregulaci. Zemina na 637 m2 kromě tepelné izolace, zachycuje i dešťovou vodu, která se používá například k zavlažování květin i na sociálních zařízeních. Část střechy je pokryta fotovoltaickými články, které převádí sluneční energii na elektřinu.\nV exteriéru i v interiéru knihovny dominuje dřevo. Je překvapivé, že dřevo, použité na výstavbu knihovny pochází z lesů Severní Ameriky. Na Taiwanu je zákaz těžby dřeva a použití dřeva z deštných pralesů by se neslučovalo s celkovou myšlenkou ekologické koncepce knihovny. Dalšími materiály použitými na výstavbu budovy jsou štěrk, ocel a recyklované materiály (například keramické dlaždice na stěnách). Podle architektů je knihovna v Pej-tchou specifická, protože by měla být budovou, kterou si přijde návštěvník nejen prohlédnout, ale i zažít - zažijete vztah mezi člověkem a prostředím, který nebude zprostředkovaný jen zrakově. \nVeškerý nábytek v knihovně je ze dřeva. Specifické je použití nízkých regálů, které se podpořit otevřenost celého prostoru. Z tohoto důvodu je v knihovně i minimum dalšího mobiliáře.\n\nBudova má tři patra. Všechna nadzemní patra mají kryté balkony s možností venkovního čtení za každého počasí. Interiér knihovny se snaží, stejně jako exteriér, o sepětí s přírodou. Knihovna má velká okna poskytující dostatek přirozeného světla, která se mohou otevírat a slouží tedy jako přirozená ventilace. Díky tomu se může omezit využívání klimatizace nebo náhradních osvětlení.\nFond knihovny obsahuje kolem 63. 000 knih. V přízemí knihovny najdeme dětskou čítárnu, the Story-telling room, výstavní prostor a multimediální místnost. V prvním patře se nachází informace, studovna periodických publikací, počítačová studovna a čítárna. Nejvyšší patro obsahuje kromě čítáren i kolekce věnované lokální historii. Knihovna také vlastní rozsáhlou sbírku věnující se ekologii a ochraně přírody.\n\nKnihovna je situována přímo v parku s horkými prameny. Kromě této instituce zde můžeme najít i Muzeum horkých pramenů, Muzeum lidového umění nebo Kulturní centrum Ketagalan. Lokalita je snadno dostupná veřejnou dopravou, což by mělo veřejnost navádět k tomu, aby omezila v okolí používání aut.\n"}
{"id": "1001680", "url": "https://cs.wikipedia.org/wiki?curid=1001680", "title": "Enlli", "text": "Enlli\n\nOstrov byl významným náboženským místem od dob, kdy zde v roce 516 postavil svatý Cadfan klášter. Ve středověku šlo o významné poutní místo a počínaje rokem 1212 zde byla pravidelně pořádána pouť augustiniských kanovníků. V roce 1537 byl klášter zrušen a jeho budovy Jindřichem VIII. zbořeny. Ostrov však nadále zůstal poutním místem. Ostrov je znám pro své zastoupení divoké zvěře a drsné scenérie. V roce 1953 zde byla založena observatoř pro pozorování ptactva a to především kvůli své poloze, která se nachází na důležité migrační trase ptactva. Evropskému významu se ostrovu dostalo díky hnízdištím ptáků \"Puffinus puffinus\" a \"Pyrrhocorax\" a stejně také pro stanoviště vzácných rostlin.\n"}
{"id": "1001684", "url": "https://cs.wikipedia.org/wiki?curid=1001684", "title": "Vlasta Winkelhöferová", "text": "Vlasta Winkelhöferová\n\nVlasta Winkelhöferová (* 15. ledna 1932 v Praze) je česká japanoložka, překladatelka a autorka. \nPo absolvování oboru japanologie-koreanistika na Filozofické fakultě Univerzity Karlovy v Praze roku 1955, zde působila též zprvu jako asistentka, později již jako odborná asistentka se zaměřením na moderní japonskou literaturu, moderní jazyk a folklór. V době normalizace nuceně odešla, aby zakotvila na Orientálním oddělení Státní jazykové školy v Praze.\n\nMimo vlastní tvorby, která často vznikla jako reakce na pobyty v Japonsku, přeložila do češtiny celou řadu děl japonských prozaiků a dramatiků moderní doby (Šóhei Óoka, Džuničiró Tanizaki, Jasunari Kawabata, Kenzaburó Óe, Jukio Mišima, Haruo Umezaki aj.).\n\nVlasta Winkelhöferová je členkou následující sdružení (v abecedním pořadí): \"European Association for Japanese Studies\", České orientalistické společnosti, Obce překladatelů a Obce spisovatelů. Byla také členkou poradního sboru (Rady) organizace \"The Asiatic Society of Japan\".\n\nZa svou knihu \"Dějiny odívání – Japonsko\" byla v roce 1999 vyznamenána Hlávkovou cenou. V roce 2012 pak byla oceněna Řádem vycházejícího slunce se zlatými paprsky a rozetou, což je druhé nejvyšší vyznamenání Japonska udělované cizincům.\n\n\n\n"}
{"id": "1001685", "url": "https://cs.wikipedia.org/wiki?curid=1001685", "title": "Moravskoslezská fotbalová liga 1998/99", "text": "Moravskoslezská fotbalová liga 1998/99\n\nV soubojích osmého ročníku Moravskoslezské fotbalové ligy 1998/99 se utkalo 16 týmů každý s každým dvoukolovým systémem podzim–jaro. Tento ročník začal v srpnu 1998 a skončil v červnu 1999.\n\nDo II. ligy postoupil vítěz, sestoupila poslední dvě mužstva.\n\n\nNejlepším střelcem sezony se stal (stejně jako v předešlém ročníku 1997/98) útočník Baníku Ratíškovice Petr Zemánek, který soupeřům nastřílel 18 branek.\n\nPoznámky:\n\nZkratky:\n\n\n"}
{"id": "1001688", "url": "https://cs.wikipedia.org/wiki?curid=1001688", "title": "Frida (film)", "text": "Frida (film)\n\nFrida je americko-kanadský film z roku 2002, který zachycuje profesní a soukromý život surrealistické mexické malířky Fridy Kahlo, kterou hraje Salma Hayek. Jejího manžela Diega Riveru ztvárnil Alfred Molina. Film režírovala Julie Taymor.\n\nFilm začíná těsně před nehodou Fridy Kahlo, kterou utrpěla ve věku 18 let, když se trolejbus srazil s autobusem, ve kterém jela. Fridu probodla kovová tyč a následky zranění, tedy chronické bolesti, ji trápily po celý zbytek jejího života. Její otec jí přináší plátno, na kterém začíná malovat. V průběhu filmu se objevují scény, ve kterých se prolínají skutečné Fridiny obrazy s realitou.\n"}
{"id": "1001691", "url": "https://cs.wikipedia.org/wiki?curid=1001691", "title": "Moravskoslezská fotbalová liga 1999/00", "text": "Moravskoslezská fotbalová liga 1999/00\n\nV soubojích devátého ročníku Moravskoslezské fotbalové ligy 1999/00 se utkalo 16 týmů každý s každým dvoukolovým systémem podzim–jaro. Tento ročník začal v srpnu 1999 a skončil v červnu 2000.\n\nBěhem podzimu odstoupil ze soutěže klub FK HK Přerov, čímž se stal prvním sestupujícím, jeho výsledky byly anulovány a soutěž byla dohrána s 15 účastníky. Do II. ligy postoupila prvá dvě mužstva, sestoupila kromě Přerova další dvě mužstva z chvostu tabulky.\n\n\nNejlepším střelcem sezony se stal útočník Roman Sedláček, který soupeřům nastřílel celkem 19 branek (16 za Holici, 3 za FC Zeman Brno).\n\nPoznámka:\n\nPoznámky:\n\nZkratky:\n\n\n"}
{"id": "1001692", "url": "https://cs.wikipedia.org/wiki?curid=1001692", "title": "Bryn Celli Ddu", "text": "Bryn Celli Ddu\n\nBryn Celli Ddu je pravěké naleziště na ostrově Anglesey na severu Walesu. Nachází v blízkosti vesnice Llanddaniel Fab. Jeho název znamená „kopec ve tmavém háji“. Naleziště bylo v roce 1699 vypleněno a v letech 1928 až 1929 archeologicky zkoumáno. Během období neolitu stál kamenný kruh a henge na tomto místě. Byly zde nalezeny spálené části malých lidských kostí z oblasti ucha. Kameny byly v mladší době bronzové odstraněny a byl zde postaven průchodový hrob jako vrchol na středu henge.\n"}
{"id": "1001694", "url": "https://cs.wikipedia.org/wiki?curid=1001694", "title": "Autobusy Kavka", "text": "Autobusy Kavka\n\nAutobusy KAVKA, a.s. je autobusový dopravce z Mostu. Do obchodního rejstříku byl zapsán 30. března 2006. Vydáno bylo 200 ks kmenových akcií na jméno v listinné podobě ve jmenovité hodnotě po 10 000 Kč, jejichž vlastníci nejsou v obchodním rejstříku uvedeni. Předsedou tříčlenného představenstva je od vzniku společnosti Karel Kavka (nar. 1964) z Mostu. Živnost Karel Kavka - KAVKA (IČ 40241271) byla zaregistrována v roce 1991. Do 1. srpna 2006 provozoval autobusovou dopravu Karel Kavka jako živnostník, akciová společnost se stala jeho jediným nástupcem. Dopravce je členem sdružení ČESMAD BOHEMIA.\n\nZpočátku zajišťoval Kavka dopravu pro zájezdy do evropských států a do mořských letovisek pro cestovní kanceláře. Postupně na základě úspěchu ve výběrových řízeních i přímého oslovení ze strany průmyslových podniků začal zajišťovat zaměstnaneckou dopravu do průmyslových oblastí Mostecka a Chomutovska z měst Mostu, Litvínova, Chomutova, Jirkova, Teplic, Loun a Žatce. Dlouhodobě dopravce nabízí poskytování neveřejné dopravy různého typu.\n\nV první polovině 90. let zahájil veřejnou linkovou dopravu na trase Litvínov – Komořany – Ervěnice. V roce 1994 zahájil veřejnou linkou dopravu na trase Most – Plzeň a v roce 1997 na trase Litvínov – Most – Louny – Praha, poté na linkách Jirkov – Chomutov – Louny – Praha a Podbořany – Žatec – Postoloprty – Louny – Praha, to vše na vlastní náklady bez dotací.\n\nV roce 2009 zahájil dopravu na komerčních veřejných linkách Most – Bílina – Teplice a Most – Praha, Ládví, v roce 2013 na linkách Podbořany – Žatec – Louny – Praha a Teplice – Lovosice – Praha, v roce 2014 na linkách Litoměřice – Praha a Most – Libochovice – Budyně nad Ohří – Roudnice nad Labem – Praha. \n\nV souvislosti s dopravní krizí v Ústeckém kraji zajistila společnost náhradní dopravu v oblasti Lounsko-západ, kde následně získala licence na dané linky platné do 2. června 2007. \n\nSpolečnost Autobusy Kavka a.s. zaslala v červnu 2010 ministerstvu vnitra návrh na zahájení sporného řízení z rámcové smlouvy o závazku veřejné služby ve veřejné linkové dopravě k zajištění dopravní obslužnosti v oblasti Litvínovsko, uzavřené s Ústeckým krajem dne 12. dubna 2007 ohledně tvrzené prokazatelné ztráty ve výši 546 718,30 Kč s příslušenstvím. Ministerstvo vnitra 8. července 2010 usnesením postoupilo návrh k vyřízení ministerstvu dopravy, to však usnesením z 25. října 2010 vrátilo věc k rozhodnutí zpět ministerstvu vnitra. V roce 2011 se ministerstvo vnitra obrátilo ohledně určení kompetence ve sporech týkajících se dvou dopravců (Autobusy KAVKA a. s. a Autobusy Karlovy Vary a.s.) obrátilo na soud. Nejvyšší správní soud určil jako příslušné k rozhodnutí ministerstvo vnitra.\n\nV následujícím výběrovém řízení na sedmileté provozování autobusové dopravy do roku 2014 sice v oblasti Lounska neuspěla (umístila se ve výběrovém řízení jako třetí), ale vyhrála ve výběrovém řízení v oblasti Litvínovsko v rozsahu 8 linek, což představovalo 3 % rozsahu autobusové dopravy objednávané krajem.\n\nMostecký deník přinesl počátkem září 2007 zprávu, že lomští občané protestovali u své radnice proti krajem zvolenému dopravci. Lidé si stěžovali na nedodržování jízdního řádu, vynechávání autobusů, nadjíždění jízdního řádu až o 10 minut, na nevhodné vozy, které nejdou větrat, třesou se a mají nedostatečnou kapacitu pro kočárky atd. Starosta Lomu Josef Nétek přiznal, že ani vedení města není z volby dopravce nadšené, a přislíbil vyvolat jednání s krajem o změně dopravce. Majitel společnosti Karel Kavka byl výtkami překvapen a uvedl, že žádnou oficiální výtku neobdrželi a že jeho firma je jedním z mála dopravců, kteří splňují podmínky kraje co se týče stavu autobusů, takže se odebrání licence nebojí.\n\nVe výběrových řízeních Ústeckého kraje na desetileté provozování dopravy v letech 2015–2024 společnost Autobusy Kavka nezvítězila v žádné oblasti.\n\nDálkové a komerční linky:\n\nJsou zmiňovány též linky, zřejmě již zaniklé, které v květnu 2014 nejsou obsaženy v CIS JŘ: \n\nOd listopadu 2007 do roku 2008 provozoval dopravce 4 linky do průmyslové zóny TRIANGLE u Žatce:\n\nZákladní dopravní obslužnost v oblasti Lounsko-západ od září 2006 (v rámci krize krajské dopravy) do června 2007, kdy oblast na 7 let dostal nový dopravce BusMat plus s.r.o.:\n\nZákladní dopravní obslužnost oblasti Litvínovsko (2007–2014):\n\nLinka 561741 Žatec – Kounov byla k 3. červnu 2007 nahrazena linkou 562741 dopravce Karel Matyáš - BUSMAT.\n\nPro jednotlivé komerční linky jsou stanoveny samostatné ceníky podle kilometrických pásem, přičemž společný ceník pro linky 570673 a 570919 navíc obsahuje pro některé relace odchylky od kilometrického tarifu. V pásmech do 20 km se ceníky dálkových linek počátkem roku 2014 shodují. \n\nNa linkách ZDO oblasti Litvínovsko platí jednotný tarif dopravce, neintegrovaný s tarify jiných dopravců, se zvýhodněním plateb čipovou kartou. Základní jízdné dle ceníku platného od 1. srpna 2013 činí například pro pásmo 0–4 km 11 Kč, pro pásmo 18–20 km 30 Kč, pro pásmo 91–100 km 116 Kč. \n\nV roce 1999 zavedl dopravce elektronický odbavovací systém. Od roku 2002 či 2005 lze v autobusech Kavka používat čipové karty ve funkci elektronické peněženky. Při platbě čipovou kartou se uplatňuje snížené jízdné (na komerčních linkách cca o 5 %, na linkách ZDO o 10 %), na pěti dálkových komerčních linkách do Prahy je navíc každá desátá jízda ve zvoleném úseku zdarma na základě tzv. komerční slevy, pokud od první jízdy neuplyne více než 60 dní. Takových úseků si cestující může zvolit zároveň až 8. V dubnu 2014 bylo na linkách 570922 a 580913 zavedeno časově zvýhodněné zpáteční jízdné. \n\nRezervace míst na pět dálkových linek do Prahy je možná zdarma přes internet, nejsou k ní vyžadovány žádné osobní doklady ani registrace. \n\nTelefonické informace poskytuje dopravce v pracovních dnech od 6 do 18 hodin, během letních prázdnin jen do 15 hodin. Informační kanceláře má společnost v Litvínově a v Mostě. Litvínovské je otevřeno po pět pracovních dní v týdnu od 6:30 do 15 hodin, mostecké vyřizuje agendu čipových karet jen po tři dny v týdnu 5 hodin denně. Vynechání spoje (zpoždění nad 15 minut) je možno hlásit v blíže nespecifikované pracovní době pomocí SMS na dispečink.\n\nVozy na linkách 570673 a 570919 z Litvínova a Mostu do Prahy jsou vybavena WiFi pro internetové připojení.\n\nWeb Seznam autobusů eviduje u dopravce Autobusy Kavka v květnu 2014 celkem 28 provozních autobusů. Z toho 8 vozů Karosa C 934, 2 vozy Karosa C 954, 1 vůz Karosa C 955, 2 vozy Karosa Axer 12M C 956, 1 vůz Karosa LC 936, 2 vozy Irisbus Crossway 12.8M, 1 vůz Irisbus Arway 12M, 4 vozy Irisbus Midway 9.7M, 1 vůz MAN Lion´s Star, 2 vozy Isuzu Turquoise class II Interurbano, 1 minibus Mercedes-Benz Sprinter 518 CDI, 2 minibusy Iveco Stratos (LE 37 a L 27) a 1 minibus Ford Transit 420 L. Množství autobusů, zejména značky Karosa řad 700 a 900, včetně několika kloubových, již bylo vyřazeno.\n\n"}
{"id": "1001695", "url": "https://cs.wikipedia.org/wiki?curid=1001695", "title": "Běšický chochol", "text": "Běšický chochol\n\nBěšický chochol je evropsky významná lokalita a přírodní rezervace na severozápadním břehu vodní nádrže Nechranice v katastrálním území Tušimice a Březno u Chomutova v okrese Chomutov. Důvodem ochrany území je výskyt xerotermních trávníků, lesostepních pastvin a světlých doubrav s výskytem vzácných druhů rostlin a zvířat.\n\nZe zvláště chráněných druhů rostlin a živočichů, uvedených v předmětu ochrany rezervace, žije na Běšickém chocholu silná populace ohroženého roháče obecného a na jižních svazích nepočetná populace ještěrky zelené. Obnažené výchozy jílů západně od Čachovického vrchu poskytují životní prostor kriticky ohroženému jitrocelu přímořskému a v otevřené krajině s křovinami a remízky byl zaznamenán také kriticky ohrožený strnad luční.\n\nChráněné území bylo poprvé vyhlášeno nařízením Okresního úřadu v Chomutově dne 4. května 2002 jako přírodní rezervace \"Běšický a Čachovický vrch\" s rozlohou 24,72 ha. Tato rezervace byla nařízením Rady Ústeckého kraje ke dni 22. února 2012 zrušena a zároveň nahrazena přírodní rezervací \"Běšický chochol\" o rozloze 30,66 ha. Přírodní rezervace je v Ústředním seznamu ochrany přírody evidována pod číslem 2258. Spravuje ji Krajský úřad Ústeckého kraje.\n\nPřírodní rezervace s rozlohou 30,6586 hektarů se nachází v katastrálních územích Tušimice a Březno u Chomutova. Zaujímá úzký pás podél severního břehu nechranické nádrže v nadmořské výšce 270–350 metrů. Překrývá se s evropsky významnou lokalitou Běšický chochol a malá část (0,046 hektaru) také s ptačí oblastí Nádrž vodního díla Nechranice s celkovou rozlohou 11,915 km². Chráněnými biotopy jsou polopřirozené suché trávníky a facie křovin na vápnitých podložích, panonské šípákové doubravy a lokalita výskytu roháče obecného \n\nNa západě rezervaci vymezuje kuželovitý vrch Běšický chochol (350 metrů) a na východě Čachovický vrch (313 metrů). Oba bazanitové vrchy jsou z geologického hlediska nejvýchodnějšími kopci Doupovských hor. Vznikly na vulkanickém příkrovu v hrásti Střezovského hřbetu, který je vypreparován z mladších miocénních sedimentů. Běšický chochol je dvojvrší, jehož nižší vrchol se nazývá Skřivánek. Pod vulkanickým příkrovem se v oblasti Čachovického vrchu nachází cenomanské pískovce a slepence a pod nimi ještě starší kaolinicky zvětralé ruly. V okrajové části území, na břehu Nechranické nádrže, se vyskytují zbytky hrubozrnných pyroklastik. V geomorfologickém členění Česka leží lokalita v Mostecké pánvi, konkrétně v podcelku Žatecká pánev a okrsku Čeradická plošina.\n\nPřevažujícími typy půd jsou černozemě modální a karbonátové ze spraší a fluvizem modální. Díky vulkanickým horninám jsou zdejší půdy minerálně bohaté a úrodnější, ale také sušší. Zdejší rostlinná společenstva patří mezi teplomilná a živinově náročnější.\n\nV rámci Quittovy klasifikace podnebí se chráněné území nachází v teplé oblasti T2 s průměrnou roční teplotou asi 8 °C a ročním úhrnem srážek 450–500 milimetrů. Léto je zde dlouhé, teplé a suché, zatímco zima krátká, mírně teplá a suchá až velmi suchá. Malé množství srážek je způsobené polohou rezervace ve srážkovém stínu Krušných a Doupovských hor. Voda z rezervace odtéká do vodní nádrže Nechranice, a patří tak k povodí Ohře.\n\nVe fytografickém členění Česka Běšický chochol patří do oblasti termofytika a v něm do fytogeografického okresu Doupovská pahorkatina.\n\nBěšický vrch porůstají teplomilné doubravy svazu Převažujícím druhem je dub zimní který je doplněn vzácnějším dubem mnohoplodým a v minulosti také dubem šípákem Z dalších stromů na vrchu hojně roste jeřáb břek a hrušeň polnička V keřovém patře převládají růže hlohy trnka obecná ptačí zob skalník celokrajný a zimolez obecný \n\nZ travin převládá lipnice hajní a válečka prapořitá Vzácněji se objevuje strdivka zbarvená Kromě nich v bylinném patře roste řimbaba chocholičnatá černýš hřebenitý a svízel sivý Ze vzácných druhů na Běšickém chocholu žije bělozářka liliovitá lilie zlatohlavá modřenec tenkokvětý zvonek klubkatý , jetel alpínský a koniklec luční český Na jedné ze světlin roste populace kavylu Ivanova kavylu sličného a malá populace silně ohroženého kavylu tenkolistého Pouze na návrší Skřivánek se vyskytuje ohrožená třemdava bílá Na lesních lemech ji doplňují smldník jelení čistec přímý růže galská prasetník plamatý hrachor panonský chlumní a hadí mord španělský Na okrajích polí rostou také plevele zanesené na území Česka neolitickými zemědělci. Patří k nim dejvorec velkoplodý pravý voskovka menší sveřep japonský a hlaváček letní který se zde vyskytuje také ve žlutokvěté variantě.\n\nVegetace na Čachovickém vrchu je odlišná a podobá se stepím Českého středohoří. Zejména na jižním svahu převládají úzkolisté stepní trávníky svazu na které ve spodní části navazují erozní rýhy ve starém hliníku. Rýhy jsou porostlé nálety břízy bělokoré ale na exponovaných světlinách roste jitrocel přímořský brvitý a dále ostřice drobná a kozinec dánský \n\nDominantními druhy stepních trávníků na Čachovickém vrchu jsou lipnice úzkolistá kostřava žlábkatá kostřava walliská ostřice nízká kavyl Ivanův pravý kavyl vláskovitý a vousatka prstnatá V pozdním jaře rozkvétá kozinec bezlodyžný a na místech s narušeným drnem vzácně roste trýzel rozkladitý a tařinka horská pravá Běžnější jsou další stepní druhy jako řebříček štětinolistý pelyněk pontický trýzel škardolistý divizna brunátná a objevuje se také koniklec luční český nebo sesel fenyklový \n\nPřírodní rezervace je významná výskytem řady ohrožených druhů obratlovců. Zejména ptáci jsou zastoupeni řadou druhů, které lokalitu navštěvují nebo na ní hnízdí. Z kriticky ohrožených ptáků byli pozorování orel mořský strnad luční a koroptev polní Silně ohrožené druhy zastupuje krahujec obecný krutihlav obecný konipas luční žluva hajní pěnice vlašská dudek chocholatý a na březích vodní nádrže pisík obecný Z ohrožených druhů ptáků se vyskytují jestřáb lesní rorýs obecný výr velký vlaštovka obecná ťuhýk obecný ťuhýk šedý slavík obecný a lejsek šedý \n\nZ ostatních ohrožených a silně ohrožených obratlovců v rezervaci žije ropucha obecná slepýš křehký ještěrka obecná ještěrka zelená užovka obojková užovka podplamatá bělozubka bělobřichá a veverka obecná \n\nBezobratlé zastupuje otakárek fenyklový Na Čachovickém vrchu byli na stepních a lesostepních stanovištích mimo jiné nalezeni pavouci listovník stepní (\"Thanatus atratus\"), slíďák Schmidtův (\"Alopecosa schmidti\"), skálovka suchomilná (\"Gnaphosa opaca\"), \"Tapinocyba biscissa\" a \"Xysticus acerbus.\"\n\nChráněné území se nachází mezi vodní nádrží Nechranice a areálem elektrárny Tušimice II. Od elektrárny vede silnice k chatové osadě Tušimice, ze které je rezervace přístupná (chaty v severní části osady sousedí s její hranicí).\n\n"}
{"id": "1001696", "url": "https://cs.wikipedia.org/wiki?curid=1001696", "title": "Moravskoslezská fotbalová liga 2000/01", "text": "Moravskoslezská fotbalová liga 2000/01\n\nV soubojích desátého ročníku Moravskoslezské fotbalové ligy 2000/01 se utkalo 16 týmů každý s každým dvoukolovým systémem podzim–jaro. Tento ročník začal v sobotu 29. července 2000 a skončil v sobotu 16. června 2001.\n\nDo II. ligy postoupil vítěz, sestoupila poslední tři mužstva.\n\n\nNejlepším střelcem sezony se stal útočník Kunovic Jan Obenrauch, který soupeřům nastřílel 16 branek.\n\nPoznámky:\n\nZkratky:\n\n"}
{"id": "1001699", "url": "https://cs.wikipedia.org/wiki?curid=1001699", "title": "Ivan Eklind", "text": "Ivan Eklind\n\nIvan Henning Hjalmar Eklind (15. října 1905 Stockholm – 23. července 1981 Stockholm) byl švédský fotbalový rozhodčí. \n\nEklind řídil zápasy na Mistrovství světa ve fotbale 1934 (tehdy mu bylo 28 let), Mistrovství světa ve fotbale 1938 a Mistrovství světa ve fotbale 1950.\n\nPři mistrovství světa v Itálii 1934 vedl Eklind semifinálový zápas, v němž domácí porazili tým Rakouska (zvaný \"Wunderteam\") 1:0. Eklindovi bylo vytýkáno, že před italským gólem přehlédl postavení mimo hru a faul na rakouského brankáře. Přesto byl pověřen rozhodováním finálového zápasu mezi Itálií a Československem, protože původně nominovaný Švýcar René Mercet nadržoval Italům ve čtvrtfinále proti Španělsku ještě výrazněji. Ve finálovém utkání, které Italové vyhráli nad Československem v prodloužení 2:1, přehlédl Eklind řadu nečistých zákroků domácích hráčů. \n\nEklind byl některými pozorovateli obviněn, že jak semifinálový, tak finálový zápas mistrovství roku 1934 řídil podle instrukcí italského fašistického diktátora Benita Mussoliniho, který ho před semifinálovým zápasem přijal ve své lóži. Původně rakouský, později československý fotbalista Josef Bican tvrdil až do své smrti v roce 2001, že rozhodčí Eklind byl Mussolinim podplacen.Jiní pozorovatelé Eklinda omlouvali tím, že se na jeho chabých výkonech a sporných rozhodnutích podepsala nezkušenost (v osmadvaceti letech byl nejmladším sudím, který kdy pískal finále MS) a extrémní vedro, na které údajně nebyl zvyklý.\n\n\n"}
{"id": "1001700", "url": "https://cs.wikipedia.org/wiki?curid=1001700", "title": "Moravskoslezská fotbalová liga 2001/02", "text": "Moravskoslezská fotbalová liga 2001/02\n\nV soubojích jedenáctého ročníku Moravskoslezské fotbalové ligy 2001/02 se utkalo 16 týmů každý s každým dvoukolovým systémem podzim–jaro. Tento ročník začal v sobotu 4. srpna 2001 a skončil v sobotu 22. června 2002.\n\nDo II. ligy postoupila první dvě mužstva, poslední dvě sestoupila do Divize E a soutěž opustil taktéž třináctý FC Biocel Vratimov, který se přihlásil do I. A třídy Moravskoslezského kraje - sk. B (6. nejvyšší soutěž).\n\n\nNejlepším střelcem sezony se stal Marek Hošťálek z FK Bystřice pod Hostýnem, který soupeřům nastřílel 17 branek. O druhou příčku se podělili Roman Hendrych z Dolních Kounic a Luboš Knoflíček z Tatranu Poštorná, kteří soupeřům nastříleli po 15 brankách.\n\nZdroj: \nPoznámky:\n\nZdroj: \n\n"}
{"id": "1001702", "url": "https://cs.wikipedia.org/wiki?curid=1001702", "title": "Candlelight", "text": "Candlelight\n\n„Candlelight“ (do češtiny přeloženo jako \"Světlo svíčky\") je píseň maďarské zpěvačky Csézy. Je obsažena na albu \"Szívverés\". Píseň reprezentovala Maďarsko na Eurovision Song Contest 2008 v srbském Bělehradě. Maďarská verze písně se nazývá „\"Szívverés\"“ (Tlukot srdce).\n\nDne 8. února 2008 byla vybrána prostřednictvím maďarského národního výběru \"Eurovíziós Dalverseny 2008\" zpěvačka Csézy, reprezentantka Maďarska na Eurovision Song Contest 2008 v Bělehradě, s maďarskou verzí „\"Szívverés\"“.\n\nPíseň napsali Imre Mózsik a Viktor Rakonczai, který reprezentoval Maďarsko na Eurovision Song Contest 1997 jako člen skupiny V.I.P.\n\nPíseň soutěžila ve 2. semifinále, 22. května 2008 a vystoupila jako patnáctá v pořadí (po reprezentantce Gruzie, Dianě Gurtské s písní „\"Peace Will Come\"“ a před reprezentantkou Malty, Morenou a písní „\"Vodka\"“). Písni se nepodařilo zajistit místo ve finále a umístila na posledním místě se šesti body.\n\nDalším maďarským zástupcem byl Zoli Ádok s písní „\"Dance With Me\"“.\n"}
{"id": "1001703", "url": "https://cs.wikipedia.org/wiki?curid=1001703", "title": "Moravskoslezská fotbalová liga 2002/03", "text": "Moravskoslezská fotbalová liga 2002/03\n\nV soubojích dvanáctého ročníku Moravskoslezské fotbalové ligy 2002/03 se utkalo 16 týmů každý s každým dvoukolovým systémem podzim–jaro. Tento ročník začal v sobotu 10. srpna 2002 a skončil v sobotu 21. června 2003.\n\nDo II. ligy postoupil vítěz a mimořádně i juniorka 1. FC Brno ze třetího místa (druholigový SK LeRK Prostějov sestoupil ze II. ligy 2002/03, přihlásil se do Divize D 2003/04 a rezerva Baníku postup odmítla), sestoupila poslední dvě mužstva.\n\n\nNejlepším střelcem sezony se stal (stejně jako v předešlém ročníku MSFL 2001/02) útočník FK Bystřice pod Hostýnem Marek Hošťálek, který soupeřům nastřílel 18 branek.\n\nPoznámky:\n\nZkratky:\n\n"}
{"id": "1001706", "url": "https://cs.wikipedia.org/wiki?curid=1001706", "title": "Nan-jüe", "text": "Nan-jüe\n\nNan-jüe (; ) byl v letech 207–111 př. n. l. starověký jüesko-vietnamsko-čínský stát rozkládající se v čínských provinciích Kuang-tung a Kuang-si a na severu dnešního Vietnamu. Jeho hlavní město Pchan-jü (Phiên Ngung) leželo na místě dnešního Kantonu, metropole Kuang-tungu. Založen byl čínským generálem Čao Tchuoem, který velel čchinské armádě kontrolující zmíněný region. Zanikl, když byl dobyt vojsky říše Chan vyslanými císařem Wu-tim.\n\nKrálovství Nam Việt, resp. Nan-jüe, vzniklo roku 204 př. n. l. při rozpadu čínské čchinské říše, ve které od roku 209 př. n. l. probíhala protičchinská povstání. Na jihu říše Čchin, v dnešních čínských provinciích Kuang-tung a Kuang-si velel čínským vojskům generál Čao Tchuo, který krátce předtím, roku 214 př. n. l. dobyl dotyčné území osídlené jüeskými kmeny a roku 207 př. n. l. i vietnamský stát Âu Lạc v dnešním severním Vietnamu. \n\nČao Tchuo po zániku říše Čchin roku 206 př. n. l. ovládl její jižní oblasti a roku 204 př. n. l. se prohlásil císařem říše Nan-jüe. Po několika letech, roku 196 př. n. l. Čao Tchuo uznal formální svrchovanost nové čínské říše Chan s titulem krále (\"wang\"). Po nástupu císařovny Lü k moci v říši Chan vztahy s Nan-jüe nabyly nepřátelský charakter a Čao Tchuo se opět prohlásil císařem. Až nový chanský císař Wen-ti (vládl 180–157 př. n. l.) dokázal urovnat vzájemné vztahy, přičemž se Čao Tchuo ve stycích s Chany vzdal císařské hodnosti. \n\nVládní a administrativní systém byl vybudován podle čínských zvyklostí, země byla podle čínského způsobu rozdělena na komandérie a okresy. Hlavním městem státu bylo Pchan-jü (vietnamsky Phiên Ngung) na místě pozdějšíhoho Kantonu. Původní čchinské elity čínského původu se mísily s jüeskými náčelníky a vytvořili tak smíšenou vládnoucí vrstvu.\n\nVztahy s Chany se za vlády chanského císaře Wu-tiho opět zhoršily a nakonec roku 111 př. n. l. chanská vojska Nan-jüe dobyla. Obsazené území bylo rozděleno na devět komandérií, spojených v kontrolní okruh Ťiao-čou.\n\n"}
{"id": "1001708", "url": "https://cs.wikipedia.org/wiki?curid=1001708", "title": "Diego Godín", "text": "Diego Godín\n\nDiego Roberto Godín Leal (* 16. února 1986, Rosario, Uruguay) je uruguayský fotbalový obránce a reprezentant, který v současnosti hraje za italský klub Inter Milán. Účastník Mistrovství světa 2010 v Jihoafrické republice a Mistrovství světa 2014 v Brazílii.\n\nDiego Godín hrál v Uruguayi za kluby Defensor Sporting (v mládežnických týmech), CA Cerro a Nacional Montevideo. V srpnu 2007 přestoupil do Španělska do klubu Villarreal CF, kde podepsal pětiletý kontrakt. V srpnu 2010 přestoupil do prvoligového klubu Atlético Madrid, zde podepsal rovněž pětiletou smlouvu. S Atléticem nasbíral řadu trofejí na domácí i evropské scéně, vyhrál např. Evropskou ligu 2011/12, Superpohár UEFA 2010 a 2012 a Copa del Rey 2012/13.\n\nVe finále Ligy mistrů 2013/14 proti Realu Madrid musel skousnout porážku 1:4 po prodloužení, Atlético vedlo jeho brankou z 37. minuty, kdy hlavičkou překonal špatně vyběhnuvšího gólmana Realu Ikera Casillase, ale vyrovnávající branku na 1:1 Atlético dostalo ve třetí minutě nastavení (hlavička Sergia Ramose). Stal se však v sezóně vítězem Primera División 2013/14.\n\nV A-týmu Uruguaye debutoval Godín 26. října 2005 v přátelském zápase proti Mexiku (porážka 1:3).\n\nZúčastnil se jihoamerického turnaje Copa América 2007 ve Venezuele (vyřazení Brazílií v semifinále) a Mistrovství světa 2010 v Jihoafrické republice, kde tým Uruguaye obsadil konečné čtvrté místo.\n\nTrenér Óscar Tabárez jej nominoval i na Mistrovství světa 2014 v Brazílii. Ve třetím zápase Uruguaye v základní skupině D proti Itálii, kde šlo mezi těmito týmy (a bývalými světovými šampiony) o přímý postup do osmifinále, vstřelil vítězný gól. Docílil jej ve výskoku zády po centru ze strany. Uruguay zdolala soupeře z Apeninského poloostrova nejtěsnějším výsledkem 1:0 a postoupila do další fáze turnaje.\n\n"}
{"id": "1001712", "url": "https://cs.wikipedia.org/wiki?curid=1001712", "title": "Moravskoslezská fotbalová liga 2003/04", "text": "Moravskoslezská fotbalová liga 2003/04\n\nV soubojích třináctého ročníku Moravskoslezské fotbalové ligy 2003/04 se utkalo 16 týmů každý s každým dvoukolovým systémem podzim–jaro. Tento ročník začal v neděli 10. srpna 2003 kompletním 1. kolem a skončil v neděli 20. června 2004 zbývajícími čtyřmi zápasy 30. kola.\n\nDo II. ligy postoupil vítěz, sestoupila poslední dvě mužstva.\n\n\nNejlepším střelcem ročníku se stal Martin Guzik, který soupeřům nastřílel 18 branek (10 branek na podzim 2003 za Kroměříž, 8 na jaře 2004 za Bystrc). Druhé místo obsadil Roman Přibyl ze Znojma se 16 góly.\n\nPoznámka:\n\nPoznámky:\n\nZkratky:\n\n"}
{"id": "1001713", "url": "https://cs.wikipedia.org/wiki?curid=1001713", "title": "Ta-jüan", "text": "Ta-jüan\n\nTa-jüan (, doslova \"Velká Jüan\") byl starověký středoasijský stát v Sogdianě, tedy ve Ferganské kotlině, připomínaný v čínských pramenech od 3. století př. n. l. do 4. století.\n\nNejstarší zmínka o zemi Ta-jüan pochází z roku 201 př. n. l. Zemi popsal Čang Čchien, vyslanec čínské říše Chan, který ji navštívil kolem roku 130 př. n. l., a jeho několik následovníků, jejichž informace převzali autoři čínských historických spisů \"Zápisky historika\" a \"Kronika Chanů\".\n\nČínské zdroje popisují Ta-jüan jako zemi s množstvím opevněných měst (více než sedmdesáti) osídlených europoidním národem o několika desítkách tisíců hlav, dovedných jezdců, ale i zemědělců, řemeslníků a milovníků vína. Metropolí země byl Kuej-šan (貴山), dnešní Chudžant. Řemeslníci a vinaři byli pravděpodobně potomci řeckých kolonistů usazených ve Alexandrii Eschaté (Chudžantu) Alexandrem Velikým roku 329 př. n. l. Podle některých historiků je i sám čínský název země Ta-jüan jen přepisem názvu Iónové, který byl asijským označením pro Řeky vůbec. Osídlenci prosperovali pod vládou Seleukovců a řecko-baktrijských králů, dokud nebyla kolem roku 160 př. n. l. země obsazena Saky, kočovníky íránské jazykové skupiny, a vzápětí od Baktrie izolována po vpádu Jüe-č’ů, kteří se kolem roku 155 př. n. l. pod tlakem Wusunů přesunuli ze Sedmiříčí (severně od Ferganské kotliny) na Amudarju.\n\nČíňané si zvláště cenili místních „krev potících“ koní. Císař Wu-ti byl po počátečních neúspěších schopen roku 101 př. n. l. dosadit v Ta-jüanu poslušného panovníka. Poté se rozvinul obchod jak s koňmi, tak dálkový se západnějšími zeměmi po Hedvábné stezce. Čínské styky s Ta-jüanem měly historický význam jako první kontakt Číny se západní kulturou.\n\nZačátkem 4. století Ta-jüan zanikl.\n"}
{"id": "1001716", "url": "https://cs.wikipedia.org/wiki?curid=1001716", "title": "Mary Petersová", "text": "Mary Petersová\n\nMary Elizabeth Petersová (* 6. července 1939 Merseyside) je bývalá britská atletka, olympijská vítězka v pětiboji.\n\nPoprvé startovala na olympiádě v Tokiu v roce 1964, kde v pětiboji skončila čtvrtá. O čtyři roky později v Mexiku obsadila deváté místo. Jejím největším úspěchem bylo vítězství v pětiboji na olympiádě v Mnichově v roce 1972.\n"}
{"id": "1001720", "url": "https://cs.wikipedia.org/wiki?curid=1001720", "title": "Dotazníkové šetření", "text": "Dotazníkové šetření\n\nDotazníkové šetření je jedna z kvantitativních metod výzkumu veřejného mínění, která je hojně využívána v sociologii. Tato metoda se také často používá i v dalších oborech např. v psychologii, kulturní a sociální antropologii, managementu, marketingu, prognostice, demografii a v poradenství.\n\nVýzkumy prováděné pomocí dotazníkovému šetření se dají měřit sociologické jevy a také jejich analýzu za použití matematických modulů a statistických technik. Dotazníky jsou zaslány či sděleny ústně vybrané skupině lidí. Díky této metodě je možné sesbírat velké množství dat s méně podrobnými informacemi. Tyto informace mohou být aplikovány na širší okruh lidí.\n\n\n\n1. Formulace výzkumného problému a definování cílů výzkumu\n\n2. Rozhodnutí o cílové populaci a výběrové metodě = stanovení reprezentativního vzorku\n\n3. Rozhodnutí o způsobu sběru dat (ústně, telefonicky, zaslání dotazníků, online –email, internetové dotazníky)\n\n4. Návrh výzkumného nástroje – dotazník, formuláře, záznamové archy \n\nÚvod dotazníku musí vždy obsahovat oslovení respondenta, představení organizátora výzkumu a také obecné představení tématu výzkumu. Dále by mělo následovat ujištění o anonymitě dat a uvedení způsobu, jakým s nimi budeme nakládat – např. zda slouží pouze pro výzkumné účely či na jejich základě zlepšíme produkt. Záhlaví by mělo být zakončeno instrukcemi k vyplnění dotazníku. Instrukce by se měly nacházet v pravidelných intervalech v celém dotazníku, napomáhá to udržení kontaktu s respondentem a minimalizuje to chybu špatným vyplněním dotazníku.\n\nNásledují samotné otázky. Jejich řazení bývá od jednodušších po ty složitější, případně od konkrétnějších po ty abstraktnější.Otázky mají odpovídat záměru výzkumné akce a metodologickým pravidlům formulace. Mají být uspořádány do přehledného a přirozeného celku.\n\nDotazník má začínat zajímavými a jednoduchými otázkami, na které respondent snadno nalezen odpověď. Další otázky mohou být méně zajímavé a již více soustředěné na samotný výzkum. Následují otázky citlivé a osobní (včetně osobních údajů) a na konec se dávají otázky choulostivé. \n\nPokud pracujeme s polytomickými otázkami (mají více variant odpovědi) je nutné rozhodnout se, zda zařadím variantu nevím, či tuto možnost vůbec neuvedeme. Důvodem k tomu může být potřeba zaznamenání konkrétního názoru, ovšem ve chvíli, kdy respondent opravdu odpověď nezná a je nucen odpovědět může dojít ke zkreslení dat.\n\nDotazník by měl být uzavřen několika jednoduchými otázkami a poděkováním respondentovi. Mohou se zde objevit i údaje ohledně publikování výsledků šetření.\n\nJelikož není možné zkoumat celou populaci, vybírá se tzv. reprezentativní vzorek. To je menší část skupiny, která má být zkoumána. V případě, že je vzorek vybrán\ndobře, dá se výsledek šetření zobecnit na celou populaci. \n\nReprezentativní vzorek \n\nVybrání toho správného vzorku lidí je velmi složité. Skupina vybraných lidí musí být typická pro celou populaci. \n\nDo tohoto reprezentativního vzorku by se měl moci dostat každý. Proto je součástí reprezentativního vzorku, také vzorek náhodný. Výzkumný tým vybere část skupiny náhodně, např. tím, že každému dá číslo a každá osoba s číslem 10 je zahrnuta do výzkumu. \n\nPohodlné vzorkování\n\nVzorek se shání podle ochoty dotazovaných, tj. ve skupině dotazovaných je každý, kdo je ochotný zúčastnit se dotazníkového šetření. Taková metoda výběru vzorku se používá často při výzkumu sociálních skupin. Výsledky nemusejí být přesné.\n\na) Otázkám na citlivé téma – patří sem otázky osobní, na témata, která nejsou jednoznačně přijímaná ve společnosti. Můžeme je obejít tak, že se například ptáme na všeobecnou situaci, na to zda se s tím respondent setkal (Opisují žáci ve vaší třídě?). Další možností je uvedení většího množství odpovědí, ze kterých respondent vybere ty, které se ho týkají. \n\nb) Otázky požadující informaci – je nutné se ujistit, že respondent je nositelem dané informace. Děti například většinou nevědí tolik věcí o svých rodičích, jako je např. výška jejich platu. Respondenti mají tendenci odpovídat i na otázky, na které neumí odpovědět, a dochází ke zkreslení dat. \n\nc)Otázky operující s časem – ideální jsou otázky na současnost. Minulost si lidé nemusí pamatovat, je tedy potřeba vnímat odpovědi jako spíše orientační. Odpovědi týkající se budoucnosti lze vnímat jako zjištující připravenost k akci. \n\nTento typ dotazníku má pevně danou strukturu – pevně daný seznam otázek, na které respondenti odpovídají pevně danými odpověďmi ( ano/ne/ nevím x velmi pravděpodobně/ pravděpodobně/ nepravděpodobně/ velmi nepravděpodobně). Výhoda tohoto typu je,že data z těchto dotazníků mohou být snadno sečtena a porovnána. Nevýhoda standardizovaného dotazníku je omezený rozsah platnosti odpovědí. Ty mohu také být zavádějící\n\nOtázky jsou vytvořeny tak, že se dotazující mohou vyjádřit svými vlastními slovy. Výzkumný tým získá podrobnější data. Výhoda otevřených otázek je, že odpovědi jsou snáze prozkoumatelné. Nevýhoda je dána velkou obtíží při statistickém porovnání dat. \n\nV dotazníku tohoto typu se nacházejí jak standardizované otázky, tak otevřené otázky. Tento dotazník je používaný hlavně při výzkumu relevantních témat.\n\n\n\n\nMezi výhody dotazníkového šetření patří především nízká časová a finanční náročnost. Výzkum může být prováděn i malým počtem výzkumníků, přesto však umožní získání dat i od velkého množství lidí. Pro respondenty je důležitá relativně vysoká míra anonymity a časová nenáročnost. Výsledky jsou vysoce reprezentativní i pro zbytek populace (či specifické skupiny) a lze je statisticky zpracovat. Dotazník navíc může být použit i opakovaně pro srovnávací šetření. Odpovědi z dotazníkového šetření jdou kvantifikovat a analyzovat.\n\nNevýhodou dotazníků je možnost vysokého zkreslení ze strany respondentů. Respondenti sdělují pouze svůj\nindividuální pohled na danou situaci (např. na své chování), mohou se pokusit vykreslit se v lepším světle či na otázky odpovědět lživě.Přesnost šetření je pochybná, protože je malé procento zodpovězených otázek, a tak jsou výsledky výzkumu často založeny jen na ½ původního vzorku.\" \"\n\n"}
{"id": "1001729", "url": "https://cs.wikipedia.org/wiki?curid=1001729", "title": "Moravskoslezská fotbalová liga 2004/05", "text": "Moravskoslezská fotbalová liga 2004/05\n\nV soubojích čtrnáctého ročníku Moravskoslezské fotbalové ligy 2004/05 se utkalo 16 týmů každý s každým dvoukolovým systémem podzim–jaro. Tento ročník začal v sobotu 14. srpna 2004 úvodními čtyřmi zápasy 1. kola a skončil v pátek 17. června 2005 zbývajícím zápasem 30. kola (SK Hranice – FK Bystřice pod Hostýnem 3:0).\n\nDo 2. ligy postoupila prvá dvě mužstva, sestoupilo poslední mužstvo tabulky.\n\n\nNejlepšími střelci ročníku se stali útočníci Tomáš Řehák z Uničova a Aleš Chmelíček z Bystřice pod Hostýnem, kteří soupeřům nastříleli shodně 19 branek.\n\nPoznámky:\n\nZkratky:\n\n"}
{"id": "1001739", "url": "https://cs.wikipedia.org/wiki?curid=1001739", "title": "Aktivní politika zaměstnanosti", "text": "Aktivní politika zaměstnanosti\n\nAktivní politika zaměstnanosti má obrovský význam, protože omezuje nezaměstnanost a podporuje rovnováhu práce ve státě. Důležitým úkolem politiky zaměstnanosti ve vztahu k nezaměstnaným je financování nástrojů a jiných opatření zejména rizikovým skupinám nezaměstnaných na trhu práce. Existuje aktivní a pasivní politika zaměstnanosti. Aktivní politika zaměstnanosti se snaží omezovat nezaměstnanost, zatímco pasivní politika zaměstnanosti tlumí následky, díky vyplácení podpor v nezaměstnanosti.\n\nAktivní politika zaměstnanosti v České republice je vymezena v Zákoně o zaměstnanosti č. 435/2004 Sb. Aktivní politiku zaměstnanosti zajišťuje Ministerstvo práce a sociálních věcí České republiky a jednotlivé úřady práce.\n\n\nRekvalifikací je myšleno získání nové kvalifikace nebo zvýšení, rozšíření či prohloubení dosavadní kvalifikace. Rekvalifikace se realizuje na základě písemné dohody mezi Úřadem práce a zájemcem o zaměstnání, je-li to nutné pro jeho uplatnění na trhu práce. Za účastníka úřad práce hradí veškeré náklady rekvalifikace a může mu poskytnout příspěvek na úhradu nutných nákladů spojených s rekvalifikací, které účastník prokáže.\n\nCelková finanční částka, kterou může úřad práce vynaložit na zvolenou rekvalifikaci jednoho uchazeče o zaměstnání nebo zájemce o zaměstnání, nesmí v období tří po sobě následujících kalendářních let ode dne prvního nástupu na zvolenou rekvalifikaci přesáhnout částku 50 000 Kč.\n\nInvestiční pobídka je hmotná podpora, která je vydána zaměstnavateli za účelem vytvoření nového pracovního místa nebo je určená pro rekvalifikaci či školení jeho stávajících zaměstnanců. Zaměstnavateli je poskytnuta investiční pobídka, jestliže vytvořil nová pracovní místa v územní oblasti, ve které je průměrná míra nezaměstnanosti za dvě ukončená pololetí přecházející datu předložení záměru zaměstnavatele získat investiční pobídky nejméně o 50 % vyšší než průměrná míra nezaměstnanosti v ČR. To samé platí i o rekvalifikaci či školení zaměstnanců.\n\nVeřejně prospěšné práce jsou pracovní příležitosti, které jsou pouze časově omezené. Tyto práce spočívají v údržbě veřejných prostranství, úklidu a údržbě veřejných budov a komunikací nebo jiných obdobných činnostech ve prospěch zejména obcí nebo státních či jiných obecně prospěšných institucí. Zaměstnavatel může tyto práce vytvořit na nejdéle dvanáct po sobě jdoucích kalendářních měsíců a to i opakovaně.\n\nÚřad práce může zaměstnavateli poskytnout peněžní příspěvek na tyto pracovní příležitosti. Výše příspěvku může být až do výše skutečně vynaložených prostředků na mzdy a platy na zaměstnance umístěného na tyto práce, včetně pojistného na sociální zabezpečení a pojistného na veřejné zdravotní pojištění.\n\nSpolečensky účelná pracovní místa zřizuje nebo vyhrazuje zaměstnavatel na základě dohody s úřadem práce a obsazuje je uchazeči o zaměstnání, kterým nelze zajistit pracovní uplatnění jiným způsobem. Úřad práce může poskytnout příspěvek na společensky účelná pracovní místa. V případě, že má být zřízeno více než pět pracovních míst, musí si úřad práce zajistit odborný posudek.\n\nVýše příspěvku může být až do výše skutečně vynaložených prostředků na mzdy a platy na zaměstnance umístěného na tyto práce, včetně pojistného na sociální zabezpečení a pojistného na veřejné zdravotní pojištění. Příspěvek může být poskytován maximálně po dobu dvanácti měsíců.\n\nPřeklenovací příspěvek může úřad práce poskytnout osobě samostatně výdělečně činné na základě dohody. Toto slouží zejména na úhradu provozních nákladů, za provozní náklady se považuje nájemné, náklady na dopravu a náklady na opravu a údržbu. Příspěvek může být poskytnut nejdéle po dobu pěti měsíců a výše příspěvku je maximálně 0,25 násobku průměrné mzdy za první až třetí čtvrtletí předcházejícího kalendářního roku.\n\nPříspěvek na zapracování může úřad práce poskytnout zaměstnavateli na základě dohody, v případě, že zaměstnavatel přijímá do pracovního poměru uchazeče, kterému musí věnovat zvýšenou pozornost. Příspěvek na zapracování se poskytuje maximálně po dobu tří měsíců a měsíční příspěvek na jednu fyzickou osobu, může činit maximálně polovinu minimální mzdy.  \n\nPříspěvek při přechodu na nový podnikatelský program může poskytovat úřad práce na základě dohody, v situaci, kdy zaměstnavatel přechází na nový podnikatelský program a tudíž nemůže svým zaměstnancům zabezpečit práci v rozsahu stanovené týdenní pracovní doby. Příspěvek může sloužit jako částečná náhrada mzdy. Tento příspěvek může zaměstnavatel od úřadu práce dostávat maximálně šest měsíců a může činit nejvýše polovinu minimální mzdy. \n\nPříspěvek na dopravu zaměstnanců je poskytován úřadem práce pouze v případě, že zaměstnavatel zabezpečuje každodenní dopravu do zaměstnání a ze zaměstnání a zároveň není-li doprava hromadnými prostředky prokazatelně provozována vůbec.\n"}
{"id": "1001740", "url": "https://cs.wikipedia.org/wiki?curid=1001740", "title": "Tonička Bolavá", "text": "Tonička Bolavá\n\nTonička Bolavá (v originále Tiffany Aching) je postava z knih Terryho Pratchetta, žijící na Zeměploše. Je protagonistkou románů \"Svobodnej národ\", \"Klobouk s oblohou\", \"Zimoděj\", \"Obléknu si půlnoc\" a \"Pastýřská koruna\" (poslední román Terryho Pratchetta), které tvoří vzájemně navazující sérii právě o Toničce.\n\nTonička je nejmladší z čarodějek Zeměplochy. Navzdory tomu, že vyrostla na Křídě, která je sotva tvrdší než jíl (čarodějky potřebují tvrdou půdu - ale Pazourek jí nahrazuje), je velmi dobrou čarodějkou. V devíti letech zachránila svého bratra Čestmíra a baronova syna Rolanda před jezerní obludou a královnou víl za pomocí pánvičky a vlastní hlavy. V jedenácti letech složila pendul, „porazila“ Zlojroj a popovídala si se Smrtěm. Ve třinácti porazila Zimoděje a odvrátila led a sníh od celé Křídy. V osmnácti (spolu s dalšími čarodějkami) porazí elfy a mj. se snaží převychovat (svrženou a vyhnanou) královnu víl, která je však později zabita jedním z elfů, kteří se vzbouřili.\n\nTonička pochází z chudé farmářské rodiny, má šest starších sester a mladšího brášku Čestmíra. Dělá výborný domácí sýr a tvaroh a umí utlouct máslo lépe než její matka.\n\nTonička má hnědé vlasy i oči (hnědé jako země). Většinou na sobě mívá světle modré či světle zelené šaty, na nohou nosívá pevné hnědé boty a na hlavě - pro ostatní neviditelný - špičatý klobouk s nebeskou oblohou. Nerada se obléká do černého.\n\nCelé Toniččino jméno je Marie Antoaneta. Ona sama už od dětství tušila, že život s takovým jménem nebude právě jednoduchý. Pojmenována byla po obou svých babičkách, ale všichni jí odjakživa říkají Tonička.\n\nJe vnučkou babičky Bolavé, čarodějky z Křídy. Stejně jako babička Bolavá je pevně spjatá z krajinou svého původu, má křídu v kostech. Do svých devíti let přečetla celý babiččin slovník, protože jí nikdo neřekl, že se to od dětí jejího věku nečeká. Občas má trochu problém s výslovností některých složitých slov, jelikož nepřišla do kontaktu s nikým, kdo by je vyslovit uměl. Ve volných chvílích ráda navštěvuje potulné učitele, aby se dozvěděla něco nového, nebo lechtá pstruhy a pozoruje, jak se smějí.\n\nNa přechodnou dobu byla keldou klanu Nac Mac Fíglů, kteří ji od té doby nespouštějí z dohledu (ani když si to přeje), nazývají ji \"naša malá bosorbaba\" a jsou pro ni ochotni položit život. Zvlášť blízký vztah k ní má \"Velkej chlap\" Rob Kterýten.\n\nV jedenácti letech odešla v doprovodu čarodějky slečny Klíšťové z domu do učení ke slečně Rovnovodovážné. Na rozloučenou dostala od Rolanda přívěsek koně ze stříbra - ne jak kůň vypadá, ale co kůň je. Přívěsek se později stal součástí jejího pendulu a pomohl jí postavit se zlojroji i Zimodějovi.\n\nTonička s sebou vždycky nosí kousek provázku.\n\nTonička má ještě další - pro běžné lidi znepokojující - vlastnost, tzv. Třetí myšlenky. První myšlenky jsou obyčejné, každodenní a má je každý z nás. Druhé myšlenky mají lidé, kteří přemýšlí rádi. Jde o myšlenky, jak a o čem přemýšlíme. Třetí myšlenky pozorují svět a myslí si samy pro sebe; naslouchat jim umí právě čarodějky.\n\nBabička Bolavá (za svobodna Marie Stejskalová) bydlela se svými dvěma psy Hromem a Bleskem v domečku na kolečkách v kopcích, nazývaných „Důliny“. Moc nemluvila, chovala na pastvinách ovce, vše léčila terpentýnem (a nadávkami) a všude okolo ní byla vždy cítit vůně tabáku Šťastný námořník. Toničku nazývala „moje malá džigit“. Ve starém jazyce pastevců to znamenalo číslovku dvacet a Tonička byla jejím dvacátým vnoučetem. Všichni lidé v okolí se vždy chovali tak, jak jim babička Bolavá ukázala a s vědomím toho, že je z kopců stále pozoruje. Když zemřela, bylo Toničce sedm let.\n\n\n\n"}
{"id": "1001741", "url": "https://cs.wikipedia.org/wiki?curid=1001741", "title": "Nigella Lawson", "text": "Nigella Lawson\n\nNigella Lucy Lawson (* 6. ledna 1960 Londýn) je známá britská novinářka, autorka řady kuchařek, moderátorka několika televizních pořadů o vaření. Její rodiče Nigel Lawson a Vanessa Lawson patří mezi známé osobnosti Velké Británie. Otec působil v politice a rodina její matky vlastnila potravinářskou společnost Lyons Coffee House. Proslavila se především svými televizními pořady, které z ní udělaly celosvětově známou a oblíbenou kuchařku a v současné době se vysílají v mnoha zemích světa. Mezi její nejznámější televizní kuchařské show patří Nigella Bites, Nigella Christmas Kitchen a Nigella’s kitchen. První kuchařku vydala v roce 1998 a do roku 2013 vydala už deset knih. Obdržela řadu ocenění, mezi něž patří například British Book Award (získala ocenění autorky roku) nebo WH Smith Book Awards za lifestylovou knihu roku. Je vdova a má dvě děti.\n\nNigella Lawson se narodila 6. ledna 1960 v Londýně. Její otec Nigel Lawson byl ministrem financí v době vlády Margaret Thatcherové, kdy vystupoval za konzervativní stranu. Působil také jako novinář. Její matka Vanessa Lawson, rozená Salmon, která zemřela na rakovinu v roce 1985 byla známou dědičkou řetězce restauraci a hotelů Lyons Coffee House. Nigella pochází ze čtyř dětí, měla jednoho bratra a dvě sestry. Jedna z jejích sester, Thomasina, zemřela v roce 1993 na rakovinu prsu. \n\nV dětství se Nigella potýkala s řadou problémů, což mnozí přičítají jejímu komplikovanému vztahu s matkou, o kterém se několikrát zmínila v rozhovorech pro britská média. Zároveň byla ale také značně introvertní. V době základní školní docházky vystřídala během devíti let devět různých škol. Podařilo se jí ale nakonec vystudovat univerzitu v Oxfordu, obor středověké a moderní jazyky. Po vysoké škole působila v řadě médií jako novinářka. Při práci žurnalistiky v The Sunday Times se sblížila se svým kolegou Johnem Diamondem a vzala si ho v roce 1992 v Benátkách. Mají spolu dvě děti – dceru Cosimu Thomasinu a syna Bruna Paula. Její manžel onemocněl rakovinou a umíral v době, kdy opustila práci novinářky a sklízela první úspěchy jako autorka kuchařek. O svém boji s rakovinou hrtanu psal pravidelný sloupek do novin a Nigellu se podle jejích slov snažil do poslední chvíle podporovat. Zemřel v roce 2001. Devět měsíců po smrti manžela začala žít s jeho kamarádem, sběratelem umění, reklamním magnátem a jedním z nejbohatších mužů Velké Británie Charlesem Saatchim. Vzali se v roce 2003. V roce 2013 novináři z magazínu Sunday People zveřejnili fotografii, na které Saatchi drží Lawsonovou v restauraci Mayfair za krk patrně v průběhu hádky. Tentýž rok v červenci se manželé rozvedli.\n\nV současné době Nigella Lawson pracuje pro televizní kanál ABC jako producentka a zároveň porotkyně kuchařské soutěže The Taste.\n\nPo vystudování univerzity v Oxfordu začala v polovině osmdesátých let pracovat jako novinářka pro konzervativní magazín The Spectator. Nejprve zde psala knižní recenze, později sloupky hodnotící restaurace. Od roku 1986 působila jako literární editorka v The Sunday Times. Zde se seznámila se svým manželem, který jí poradil, aby začala psát o jídle a vaření. Postupně se tedy věnovala kulinářské tematice a psala pro média jako The Daily Telegraph, The Evening Standard, The Observer, The Times Magazíne a sloupky o jídle psala do známého časopisu Vogue. Pouhé dva týdny pracovala pro rádio The Talk Radio. \n\nK psaní kuchařek se rozhodla poté, co podle svých slov na jedné párty viděla plakat hostitelku kvůli pokaženému dezertu. První kniha jí vyšla v roce 1998 pod názvem How to Eat: Pleasures and Principles of Good Food (Jak jíst). Kniha se stala bestsellerem a prodalo se jí více než 300 000 výtisků. O dva roky později vydala další úspěšnou kuchařskou knihu Jak se stát domácí bohyní (How to Be a Domestic Goddess: Baking and the Art of Comfort Cooking), která se zaměřovala především na pečení. Mezi lety 2001 a 2012 vydala dalších osm kuchařek. \n\nOd roku 1999 měla vlastní televizní kuchařský pořad Nigella Bites, na který navázaly další úspěšné pořady, které se vysílaly po celém světě. V České republice se například objevil její pořad Nigella vaří rychlovky (Nigella Express). Nejnověji zasedla v porotě britské kuchařské soutěže The Taste, která zatím nebyla odvysílána. Za své knihy i televizní pořady obdržela řadu ocenění.\n\n"}
{"id": "1001742", "url": "https://cs.wikipedia.org/wiki?curid=1001742", "title": "Glynis Nunnová", "text": "Glynis Nunnová\n\nGlynis Leanne Nunnová (* 4. prosince 1960 Toowoomba, Queensland) je bývalá australská atletka, olympijská vítězka v sedmiboji.\n\nNa prvním mistrovství světa v Helsinkách v roce 1983 skončila v sedmiboji sedmá. O rok později měl sedmiboj premiéru na olympiádě. V Los Angeles zvítězila v osobním rekordu 6390 bodů. Zároveň obsadila páté místo v běhu na 100 metrů překážek.\n\n"}
{"id": "1001745", "url": "https://cs.wikipedia.org/wiki?curid=1001745", "title": "Hugo Iltis", "text": "Hugo Iltis\n\nHugo Iltis (11. dubna 1882, Brno – 22. června 1952, Fredericksburg, Virginie) byl česko-americký biolog.\n\nHugo Iltis se narodil 11. dubna 1882 v Brně jako syn městského doktora Dr. Moritze Iltise. V roce 1919 se stal občanem nově zřízené Československé republiky.\n\nZačal chodit na nižší německé gymnázium v Brně a poté studoval biologii a botaniku na univerzitě v Curychu, Švýcarsko. Mezi roky 1900–1903 asistoval Arnoldu Dodel-Portovi a později Alfredu Ernstovi, který se stal nástupcem Dodel-Porta v roce 1902. Mezi roky 1903–1905 studoval botaniku na pražské univerzitě pod vedením Hanse Molische, kde roku 1905 zároveň získal titul Ph.D.\n\nV roce 1906 započal svoji práci sekretáře pro Naturforschender Verein v Brně, což byla společnost, přes kterou Gregor Johann Mendel publikoval své výzkumné práce. Roku 1910 získával finanční prostředky pro Mendelův památník v Brně a pracoval v Mezinárodním výboru pro Mendelův památník. Při příležitosti odhalení Mendelova památníku pronesl projev. Podílel se také na oslavách stého výročí Mendelova narození v roce 1922.\n\nPoté působil jako profesor na německém gymnáziu v Brně (Deutsches Gymnasium), a to mezi lety 1905 a 1938. Od roku 1911 působil jako lektor v oboru genetiky na německém polytechnickém institutu (Deutsche Technische-Hochschule), kde zůstal až do roku 1938. Byl také zakladatelem a ředitelem večerní školy pro dospělé na Masarykově lidové škole (Masaryk Volkshochschule) v letech 1921–1938. Volkshochschule byla největší institucí pro vzdělávání dospělých v Československu, kterou navštěvovalo přes 2000 lidí. Založil a vedl také Mendelovo muzeum v Brně (1932–1937). Muzeum obsahovalo mnoho rukopisů a pozůstatků z života Gregora Johanna Mendela.\n\nJako socialista bojoval Iltis v letech 1930–1938 proti nacistickému výkladu rasové biologie (eugeniky)\n\nV roce 1939 emigroval se svou ženou Anni Iltis a svými dvěma syny do USA. K útěku mu pomohli Franz Boas a Albert Einstein. Z počátku učil 5 týdnů na mezinárodní škole pod vedením Petera Raye Odgena. Po náhodném setkání s Deanem Alveym mu byla nabídnuta práce profesora biologie na Mary Washington College ve Virginii, kde učil přibližně 12 let a kde také založil a vedl Mendelovo muzeum genetiky. Zemřel 22. června 1952. Jeho mladší syn Hugh Iltis je rostlinný morfolog a taxonom. Jeho starší syn Fred Iltis se zabýval entomologií.\n\nPozději v jeho životě se ke svému velkému překvapení dozvěděl od sestry své manželky Lisi Liebscher, že jeho žena Anni Iltis byla vzdálenou sestřenicí Gregora Johanna Mendela.\n\nByl také členem v Americké asociaci pro rozvoj vědy (A.A.A.S), dále Americké genetické asociace (American Genetics Association), Akademie věd ve Virginii (Virginia Academy of Science) a Americké asociace univerzitních profesorů (American Association of University Professors).\n\nJeho jméno se objevilo I v řadě vědeckých publikací: Kopfe Europas, Wer Ists, Who Knows What a American Men of Science.\n\n\nFull List:\n\n"}
{"id": "1001749", "url": "https://cs.wikipedia.org/wiki?curid=1001749", "title": "Dominikánský klášter (České Budějovice)", "text": "Dominikánský klášter (České Budějovice)\n\nDominikánský klášter a k němu patřící kostel Obětování Panny Marie je, společně s částmi opevnění, nejstarší gotickou stavbou v Českých Budějovicích. Nachází se na severozápadě historického centra města mezi Českou ulicí, slepým ramenem Malše a Piaristickým náměstím, kde býval ve středověku městský hřbitov. Na stěnách křížové chodby i kostela se nachází velké množství středověkých nástěnných maleb. Dnes se v klášteře, který je chráněn jako kulturní památka České republiky, nachází základní umělecká škola.\n\nVznik dominikánského kláštera v Českých Budějovicích s dodnes zachovalou gotickou křížovou chodbou je neodmyslitelně spjat se vznikem města samotného. Je pravděpodobné, že byl vůbec první městskou budovou, každopádně je dnes nejstarší stojící stavbou v Českých Budějovicích. Klášter, stejně jako město, nechal založit český král Přemysl Otakar II. Město bylo založeno roku 1265, klášter tedy vznikl pravděpodobně již o pár let dříve.\n\nMěsto se ještě za Přemyslova života zařadilo do seznamu královských měst a klášter od samého počátku spravoval řád dominikánů. Klášter byl, jak bylo v té době obvyklé, součástí městského opevnění. Z původně raně gotického komplexu se zachovala především křížová chodba a kostel Obětování Panny Marie. Zbytek kláštera byl mnohokrát přestavován a plány byly měněny dokonce i v průběhu stavby ve třináctém století. Kostel byl pravděpodobně dokončen jako první na počátku 14. století, konventní budovy až v jeho průběhu.\n\nČetné přestavby jsou důsledkem četných požárů v letech 1381, 1469, 1521 a 1560. Nejničivějším však byl požár roku 1723, při kterém vyhořely konventní budovy a byly radikálně přestavěny. Roku 1785 byl klášter Josefem II. zrušen a objekt převzali piaristé, kteří zde zřídili kolej a které roku 1885 nahradili Redemptonisté. Z jejich doby pochází novogotická přestavba a budovy kláštera opustili až v roce 1949.\n\nVe druhé polovině 20. století se zde vystřídala lidová škola umění, Finanční úřad, Akademie Komenského a byla zde i školní jídelna. V roce 1993 pak bylo nalezeno množství nástěnných maleb velké hodnoty v celém objektu, velká část z nich pochází již ze čtrnáctého století. Dnes bývalý klášter využívá Základní umělecká škola a kostel patří pod českobudějovickou diecézi.\n\nExteriér samotného kláštera je, na rozdíl od klášterního kostela, značně poznamenán četnými, především barokními, přestavbami. Ty jsou viditelné na celé venkovní fasádě, především na střešním přístavku s výraznými barokními oválnými okny. Barokní přestavba se podepsala také na původně gotické věži, ze které zůstalo jen jedno gotické okno v přízemí, jinak je celá věž, včetně barokní cibulové báně, přestavěná. Též všechny venkovní portály mají barokní podobu, krom jediného gotického v severní části východní zdi kláštera.\n\nDále si v exteriéru zachovala gotický vzhled arkáda křížové chodby a první patro směrem do rajského dvora. Geometrie oken se v původní podobě nedochovala, v oknech zůstalo jako upomínka pouze bohaté novogotické dělení ve dvou obloucích křížové chodby a v novogotickém přístavku ve dvoře.\n\nPrvní z lomených oblouků v křížové chodbě obsahuje malý sedlový portál, zašpičatělé jeptišky, kružby s čtyřlisty a vrchol oblouku je zdoben další kružbou, doplněnou flamboyantními plaménky. Druhý lomený oblouk je členěn obyčejněji, ale o to hustší sítí sférických trojúhelníků a kružby s troj- a čtyřlisty. Úzká okna na pětibokém přístavku ve dvoře jsou členěna prostě na dvě jeptišky a sférický trojúhelník s trojlistem.\n\nNejcennější nástěnný obraz tohoto objektu se nachází v křížové chodbě a jedná se o obraz Panny Marie Ochranitelky, patronky Českých Budějovic, která pod rozevřeným pláštěm ukrývá reálné postavy císaře Karla IV. a jeho syna Václava IV. Obraz pochází nejspíše z roku 1378. Mezi pátým a sedmým květnem toho roku totiž Karel IV. se svým, tehdy sedmnáctiletým, synem Václavem pobývali v královském městě Budějovicích, kde společně s předními českými šlechtici, duchovními a elitou Svaté říše římské vedli důležitá státnická jednání.\n\nNejcennější architektonickou památkou je ovšem vnitřní zeď křížové chodby, která mimo již zmíněné nástěnné malby ukrývá i pozůstatky, dnes již zazděných, původních portálů, výklenků a především oken s dochovaným kovovým dělením. Některá pole určená klenbou a konzolami obsahovala jak okno vpravo, tak portál vedle něj, zbytek pole byl vyzdoben nástěnnými malbami.\n\nKlenba je zde stejně jako v kostele křížová i žebra jsou podobně profilována. Konzoly na vnitřní straně ambitu jsou jednoduše tvarované, bez dekoru, najdeme však i atypické s vegetabilním motivem. Na straně do dvora však klenbu podepírají ve dvou opačných rozích sloupky s hlavicemi zdobenými vegetabilními motivy, ve zbývajících rozích jsou pilíře s nedekorovanou hlavicí, vystupující do prostoru asi o 10 cm. Jednotlivá pole klenby mezi žebry byla, stejně jako zdi, bohatě zdobena dekorativními motivy.\n\nZa zmínku též stojí zachovalý gotický přístavek nad studní, tzv. Studniční kaple v jižní straně křížové chodby.\n\nK založení kláštera Přemyslem Otakarem II. se váže i několik legend vysvětlujících i název města. Dle jedné legendy Přemysl Otakar slíbil, že založí klášter na tom místě, kde se k němu donese novina o narozeném potomkovi. To se stalo na soutoku řek Vltavy a Malše a král prý zvolal „Bude jich více“ myslíc na další děti. Odtud název Budějovice.\n\nJiná legenda praví, že onen Přemyslův výrok byl vyřčen v souvislosti s rozrůstající se osadou dominikánů, která dala vzniknout městu. Ačkoli byly Budějovice založeny tzv. „na zelené louce“, přítomnost menší osady ještě před založením je doložena. Jiné prozaičtější teorie dávají do souvislosti název města s Vítkovským šlechticem Budivojem.\n\nŽádná z verzí však nepopírá fakt, že klášter stál dříve, než město samo, což ostatně tvrdil i budějovický spisovatel Jan Stryal v šestnáctém století. Stryal zastával verzi o narození potomka, které oponoval Bohuslav Balbín s tezí, že klášter byl založen z důvodu Přemyslova zbožného přání mít potomka se svou první ženou Markétou z Babenbergu.\n\n\n\n"}
{"id": "1001750", "url": "https://cs.wikipedia.org/wiki?curid=1001750", "title": "Historie PHP", "text": "Historie PHP\n\nPHP, jak ho známe dnes, je nástupcem produktu s názvem PHP/FI. V roce 1994 Rasmus Lerdorf vytvořil první verzi PHP, což byl jednoduchý soubor Common Gateway Interface (CGI) napsaný v jazyce C. PHP původně používal pro sledování návštěvy jeho webu. Tuto sadu skriptů pojmenoval „Personal Home Page Tools“. V průběhu doby bylo vyžadováno více funkcí a Rasmus PHP Tools přepsal. Tento nový model byl schopen interakce s databází, poskytuje rámec, na němž uživatelé mohli vyvíjet jednoduché dynamické webové aplikace jako je třeba kniha hostů. V červnu 1995 Rasmus vypustil na veřejnost zdrojový kód pro PHP Tools, což dovolilo vývojářům ho používat. To poskytlo uživatelům opravy chyb v kódu a obecně to PHP zlepšilo.\nV září toho roku Rasmus rozšířil PHP a nová implementace zahrnovala některé základní funkce PHP, jak ho známe dnes. Krátce opustil název PHP a odkazoval na nástroj FI (zkratka pro „Forms Interpreter“). PHP mělo proměnné jako Perl, automatickou interpretaci formulářových proměnných a syntaxi vloženou do HTML. Syntaxe byla podobná jazyku Perl, ale mnohem omezenější, jednodušší a v něčem nekonzistentní. V říjnu 1995 Rasmus vydal kompletní přepis kódu. Jazyk byl záměrně navržen tak, aby se ve struktuře podobal C, což bylo snazší pro vývojáře obeznámenými s C, Perl a podobnými jazyky. Poté, co bylo PHP doposud omezeno na UNIX a POSIX-kompatibilní systémy, byl potenciál pro realizaci ve Windows NT.\nKód dostal další kompletní přepis a v dubnu 1996, kombinací jmen minulých verzí, Rasmus představil PHP/FI. PHP se začalo vyvíjet ze sady nástrojů na programovací jazyk. To znamenalo vestavět podporu pro DBM, mSQL a Postgres95 databáze, cookies, podporu pro funkce definované uživatelem a mnohem více. V červenci byl k PHP/FI přidán status 2.0.\nV letech 1997 a 1998 mělo PHP/FI kult několika tisíců uživatelů po celém světě. Průzkum Netcraft v květnu 1998 uvedl, že téměř 60 000 domén má záhlaví obsahující PHP a hostitelské servery ho mají skutečně nainstalovaný. Toto číslo znamená přibližně 1 % domén na internetu v té době. \n\nPHP 3.0 byla první verze, která se velmi podobala PHP, jako ho známe dnes. PHP/FI 2.0 bylo stále neefektivní a chyběly funkce potřebné k výkonu aplikace elektronického obchodování. Vývojem této části se začali zabývat Andi Gutmans a Zeev Suraski a začal další kompletní přepis PHP v roce 1997. Ve snaze zlepšit engine a začít budovat na existující uživatelské základně PHP/FI, se Rasmus, Andi a Zeev rozhodli spolupracovat na vývoji nového, nezávislého programovacího jazyka. Tento nový jazyk byl uveden pod novým názvem PHP/FI 2.0 a odstranil implikaci omezeného osobního použití. Později bylo PHP/FI přejmenováno na PHP (PHP: Hypertext Preprocessor). \nJazyk přilákal desítky vývojářů nejen snadností rozšíření, ale také poskytováním vyspělého rozhraní pro více databází, protokolů a API.\nV červnu 1998, s mnoha vývojáři z celého světa, kteří přispěli snahou, byl PHP 3.0 představen novým vývojářským týmem PHP jako oficiální nástupce PHP/FI 2.0. Po zhruba devíti měsících veřejného testování, kdy přišlo oznámení o oficiálním vypuštění PHP 3.0, bylo již nainstalováno na více než 70 000 doménách po celém světě. Na svém vrcholu bylo PHP 3.0 nainstalováno přibližně na 10 % webových serverů na internetu.\n\nV zimě 1998, krátce po oficiálním uvedení PHP 3.0, Andi Gutmans a Zeev Suraski začali pracovat na přepisování jádra PHP. Cílem návrhu bylo zvýšit výkon pro složité aplikace a zlepšit modularitu kódové báze PHP.\nNový engine nazvaný ‚Zend Engine‘ úspěšně splnil cíle návrhu a byl poprvé představen v polovině roku 1999. PHP 4.0, založené na tomto enginu a doplněné širokou škálou nových funkcí, bylo oficiálně vypuštěno v květnu 2000. Kromě podstatně zvýšeného výkonu, přidává PHP 4.0 další klíčové prvky, jako je např. podpora pro mnoho WWW serverů, bezpečnější způsoby zpracování vstupů uživatele, buffering výstupů a mnoho nových jazykových konstruktů.\n\nV červenci 2004 bylo uvedeno PHP 5, které bylo poháněno novým Zend Enginem II. PHP 5 zahrnuje nové funkce, jako je například lepší podpora pro objektově orientované programování, rozšíření PHP Data Objects (PDO) a četné vylepšení výkonu. V roce 2008 se PHP 5 stala jedinou stabilní verzí ve vývoji.\nOd verze 5.4 má PHP nativní podporu pro Unicode nebo vícebajtové řetězce.\n\n"}
{"id": "1001751", "url": "https://cs.wikipedia.org/wiki?curid=1001751", "title": "Jean de Cambefort", "text": "Jean de Cambefort\n\nJean de Cambefort (1605, Paříž – 4. května 1661, Versailles) byl francouzský barokní hudební skladatel baletů a duchovní hudby.\n\nJean de Cambefort začínal jako zpěvák v soukromé kapli kardinál Richelieu. V roce 1642 vstoupil do služeb kardinála Mazarina. Roku 1644 získal post \"maître des enfants\" ve službách krále Ludvíka XIV. Následně se v roce 1650 stal hudebním skladatelem v \"chambre du roi\".\n\nV roce 1660 byl jmenován dvorním skladatelem (\"surintendant de la musique du roi\", tento úřad po něm zastával Jean-Baptiste Lully). Jeho církevní hudba se nedochovala, je však uváděn jako spoluautor u řady Lullyho baletů.\n\nJeho nejznámějším dílem je Balet Noci \"(Ballet de la Nuit)\", na kterém spolupracoval i Lully.\n\n\n\n"}
{"id": "1001752", "url": "https://cs.wikipedia.org/wiki?curid=1001752", "title": "Izomorfismus (graf)", "text": "Izomorfismus (graf)\n\nV teorii grafů řekneme, že jsou dva grafy izomorfní, pokud formula_1.\n\nGraf je jedním z příkladů množiny (vrcholů) a nějaké relace (množiny hran) na této množině, proto se opět jedná o zvláštní případ obecné definice izomorfismu.\n\nIzomorfismus zachovává všechny důležité vlastnosti grafu – zobrazuje každý podgraf na izomorfní podgraf, cestu opět na cestu, kružnici opět na kružnici, izomorfní graf lze obarvit stejným způsobem, jako původní graf.\n\nPodmínky využijeme při posuzování vlastnosti izomorfismu u dvou grafů. Podmínky jsou označovány jako slabé, protože jejich splnění nezaručuje vlastnost izomorfismu.\n\nUvažujme libovolné přirozené číslo formula_2. Pokud jsou grafy izomorfní, tak mají stejný počet uzlů stupně formula_2.\n\nDalší slabou podmínkou je stejná mohutnost množin uzlů a hran.\n"}
{"id": "1001754", "url": "https://cs.wikipedia.org/wiki?curid=1001754", "title": "Jourdan Anderson", "text": "Jourdan Anderson\n\nJourdan Anderson (prosinec 1825 – 15. dubna 1907) byl afroamerický otrok, který se proslavil napsáním dopisu \"Od svobodného muže svému bývalému pánu\", který byl doručen plukovníku P. H. Andersonovi jako odpověď na plukovníkovu žádost, aby se Jourdan vrátil pomoci na plantáže, aby obnovil farmu zničenou válkou.\n\nNarodil se v Tennessee kolem roku 1825 a kolem 7 let byl prodán do otroctví, kde byl předáván až ukončil svojí cestu u syna generála - plukovníka Patricka Henryho Andersona, jako jeho osobní sluha a společník. V roce 1848 se oženil a o 16 let později byl při válce Severu proti Jihu osvobozen a usadil se v Daytonu, Ohio. Zemřel v 81 letech roku 1907 přirozenou smrtí.\n\nZde je překlad originálního dopisu:\n\"\"\"'\n\"Dayton, Ohio,\"\n\"7. srpna, 1865 \"\n\n\"Mému bývalému pánu, plukovníku P.H. Andersonovi \n\"Dostal jsem Váš dopis, pane, a jsem velice rád, že jste na Jourdona nezapomněl, a že chcete abych se vrátil a žil s vámi znovu, slibujíc že pro mne budete dělat vše. Vždy jsem si byl vámi nejistý. Myslel jsem, že vás Yankees pověsí dávno za schovávání rebelů, které našli u vás v domě. Předpokládám, že neslyšeli o tom, jak jste zabil jednoho Unijního vojáka, který byl opuštěn svými spolubojovníky ve stáji. Ačkoliv jste po mě dvakrát střelil než jsem vás opustil, ani nechci slyšet že byste byl zraněn a jsem tak rád, že jste stále naživu. Bylo by to pro mne dobré, kdybych znovu spatřil svůj starý domov a viděl paní Mary a Marthu a Allen, Esther, Green a Lee. Všechny je pozdravujte a řekněte jim, že se potkáme v lepším světě pokud ne v tomhle. Byl bych se býval k nim vrátil když jsem pracoval v Nashville, ale jeden ze spolubydlících mi řekl, že Henry mě chce při první příležitosti zabít.\"\n\n\"Chci vědět co mi můžete nabídnout. Zde si vedu velice obstojně. Vydělávám 25$ měsíčně, včetně potravy a oblečení, mám dům s manželkou Mandy, přátelé jí říkají paní Anderson, a dětmi Milly, Jane a Grundy, které chodí do školy a učí se dobře. Paní učitelka tvrdí, že Grundy je dobrá kazatelka. Chodí do nedělní školy a Mandy a já spolu chodíme pravidelně do kostela. Je o nás dobře postaráno. Občas zaslechneme \"Ti barevní lidi byli otroky\" u vás v Tennessee. Děti jsou občas tímto uraženi, ale já jim vždy řeknu, že to nebyla žádná ostuda být vlastněn plukovníkem Andersonem. Většina černochu by byla hrdá, jako jsem byl já, Vás nazývat svým pánem. Teď mi nabídněte měsíční mzdu a já se rozhodnu, jestli to bude pro mne prospěšné se vrátit.\"\n\n\"O té svobodě, kterou mi nabízíte. To pro mne není žádný zisk, protože od roku 1864 mám své osvobozovací potvrzení od Provost General Marshalla oddělení Nashville. Moje žena říká, že se bojí vrátit se bez záruky, že se o nás budete starat stejně dobře a spravedlivě a proto chceme otestovat Vaší upřímnost tím, že nám pošlete naše platy za dobu co jsme u vás sloužili. Tímto zapomeneme na staré časy a zbaví nás to závazků a už zbude jen Vaše spravedlnost a přátelství do budoucna. Sloužil jsem vám věrně po dobu 32 let a Mandy 20 let. Při měsíční výplatě 20$ pro mne a 2$ za týden pro Mandy to vychází na 11680$. Přidejte k tomu úroky za dobu co nám nebylo zaplaceno, odečtěte náklady za oblečení, 3 návštěvy doktorů a trhání zubu Mandy a uznáte, že na vyrovnání máme právo. Prosím pošlete peníze přes Adam's Express. Pokud nezaplatíte tyto dluhy za naší loajální práci v minulosti, tak nemůžeme věřiti Vašim slibům. Doufáme, že vám Stvořitel otevřel oči a spatřil jste co vše jste v minulosti se svým otcem napáchal mě a mým otcům, že jste nás nutil po generace dřít bez žádné odměny. Zde dostanu výplatu vždy v sobotu večer, ale u vás nebyl výplatní den pro negry nikdy častěji než pro koně a krávy. Určitě bude den odplaty pro ty, kdo podváděli své najaté pracovníky.\"\n\n\"Jako odpověď na tento dopis prosím uveďte, jestli můžete zaručit bezpečnost pro moje dcery Milly a Jane, které jsou vyrostlé a hezké holky. Víte jak to bylo s chudáky Matildou a Catherine. Radši bych zůstal zde, hladověl a zemřel, kdyby to zašlo tak daleko, než aby moje dcery byly zostuzeny násilím a hříšností svých mladých pánů. Také prosím uveďte, zdali byly otevřeny nějaké školy pro barevné lidi ve vašem okolí. Mým životním cílem je nyní dát svým dětem vzdělání a formovat v nich ctnostné vlastnosti.\"\n\n\"Pozdravujte George Cartera a poděkujte mu, že Vám sebral pistoli, kterou jste na mne střílel.\"\n\n\"Od vašeho bývalého sluhy,\"\n\n\"Jourdon Anderson.\"\n\nPlukovník Anderson, který nedokázal nalákat zpět své bývalé otroky, prodal svoje pozemky za zlomek ceny, aby se dostal z dluhů. O dva roky později zemřel ve věku 44 let. Doteď jsou žijící Andersonovi potomci, podle historika Raymonda Winbushe, na Jourdana naštvaní, protože se nevrátil na plantáž, i přesto, že věděl, že je značně po válce poškozena.\n\n"}
{"id": "1001755", "url": "https://cs.wikipedia.org/wiki?curid=1001755", "title": "Javier Fernández", "text": "Javier Fernández\n\nJavier Fernández (* 15. dubna 1991, Madrid) je španělský krasobruslař, který vyhrál Mistrovství Evropy v letech 2013, 2014, 2015, 2016, 2017, 2018 a 2019. Aktuálně žije a trénuje v kanadském Torontu pod taktovkou Briana Orsena a Tracy Wilson. Vyhrál Mistrovství světa v letech 2015 a 2016.\n\nJavier Fernández začal bruslit, když mu bylo 6 let, aktivně se o krasobruslení začal zajímat ale v 9 letech. V 17 letech jej objevil Nikolai Morozov, který mu nabídl, že jej bude v USA trénovat. Javier souhlasil a přestěhoval se do New Jersey, i když nemluvil anglicky. Pod Morozovem obsadil na Mistrovství Evropy 11. místo a na Mistrovství světa 14. místo. Vyjel si tak kvalifikaci na Zimní olympijské hry 2010. Španělsko tak dostalo místo na ZOH poprvé od roku 1956. Účastnil se také série ISU Grand Prix v roce 2009/2010. První čtverný skok v soutěži, čtverného toeloopa, předvedl v Itálii na soutěži Merano Cup. Pod Morozovem nadále trénoval i v sezóně 2010/2011. Poté přestoupil pod trenéra Briana Orsena.\n\nMistrovství světa 2011 byl zlom ve sportovní kariéře. V Moskvě poprvé skočil v soutěži dva čtverné skoky - toeloopa a salchowa, a vyhoupl se tak mezi evropskou špičku. V témže roce vyhrál poprvé v historii pro Španělsko medaili z ISU Grand Prix, respektive stříbrnou medaili.\nObdobí největšího úspěchu však začal prožívat v roce 2013, kdy se stal mistrem krasobruslení v Evropě. Od tohoto roku až do oznámení konce kariéry po Mistrovství Evropy v roce 2019 zvítězil ve všech Mistrovstvích Evropy, tedy v sedmi za sebou. V letech 2013 a 2014 se mu opravdu začalo dařit, neboť v obou obsadil třetí příčku na Mistrovství světa. V roce 2014 startoval také na Olympijských hrách, kde obsadil čtvrtou pozici. Nejvýznamnějších úspěchů dosáhl v letech 2015 a 2016, kdy vyhrál titul mistra světa. Na Zimních olympijských hrách 2018 v Pchjongčchangu získal bronzovou medaili. Přinesl do Španělska povědomí o krasobruslení a jako vůbec první z této země se dostal na světovou špičku. Jeho komické a vesele prezentované výstupy mu získaly velkou přízeň publika a vysoká hodnocení poroty. Světovému krasobruslení vládl spolu s Yuzuru Hanyuem a Shoma Unem z Japonska a Nathanem Chenem z USA nebo Jin Boyangem z Číny. V Evropě byl nepochybným pánem krasobruslení po sedm let za sebou.\n\n"}
{"id": "1001757", "url": "https://cs.wikipedia.org/wiki?curid=1001757", "title": "Mentee", "text": "Mentee\n\nMentee představuje jednu z rolí odehrávající se během procesu mentoringu. Za Mentee považujeme osobu, která je při mentoringu rozvíjená, v mentorském vztahu se stává partnerem mentora (tj. osoba zkušenější, nabízející rozvoj) přijímajícím výhody. Doslovný překlad se v češtině nepoužívá, ale můžeme jej chápat jako rozvíjenou osobu, svěřence, chráněnce, nebo klienta mentoringového programu.\n\nPojem mentee může být zaměňován s označením protégé, který je také příjemcem benefitů. Odborná literaturu tyto dva významově shodné pojmy odlišuje v závislosti na prostředí, v němž se mentoring odehrává. \n\nMentoringu, jak by se na první pohled mohlo zdát, není nic novodobého, naopak vychází z antiky. Poprvé se objevuje v Homérově eposu Oddysea, postava Mentora představuje moudrého muže a rádce. Z tohoto důvodu je mentoring považován za jeden z nejstarších modelů pro lidský rozvoj.\n\nV dnešní podobě známe mentoring jako mnohem více formalizovaný specifický proces probíhající mezi zkušeným, speciálně vyškoleným odborníkem – tedy mentorem a jedincem, jemuž je pomáháno při vzdělávání a rozvoji. Také se může jednat o poskytování poradenství a zkušeností začátečníkovi v oboru již zkušeným. V obou případech představuje osobu s méně znalostmi odborně vedenou a rozvíjenou. Z toho také vyplývá, že mentee nemusí nutně být osoba věkově mladší, protože nikdy není jasně dané, že osoba věkově starší je také osobou s více znalostmi a zkušenostmi. V některých oblastech je tomu právě naopak. Mentorem rozvíjejícím mentee se může stát každý, kdo má zájem nabídnout odborné rady a zkušenosti či podnětné nápady.\n\nRozvoj mentee probíhá během celého mentorování. Protože se jedná o proces, jehož základem je vztah mentora a mentee, nepřináší rozvíjenému pouze znalosti a dovednost, ale také spoustu dalšího. Mezi tyto výhody můžeme zařadit:\nVšechny tyto výhody lze také považovat za cíle mentoringu. Jejich výčet však není přesný, pouze obecně platný. V některých případech může mentoring dokonce sloužit jako prevence proti syndromu vyhoření. Vždy záleží na konkrétním mentorském vztahu a také účelu, k němuž je mentoring prováděn. V profesní oblasti mohou vést k lepšímu zvládání pracovních povinností a úkolů.\nPokud se budeme profesní oblasti držet i nadále a mentee bude představovat začátečníka ve svém oboru, má mentoring těchto základních pět cílů, které opět vychází z již zmíněných výhod pro mentee a jsou velmi důležité pro úspěšný profesní start. \nDále také získává mentee nováček informace o pracovišti, včetně všech jeho tradic a zvyků, což mu velmi usnadní vstup mezi ostatní kolegy i celý pracovní proces.\n\nVztah mezi mentorem a mentee představuje základ celého procesu mentoringu. Protože tento vztah je dlouhodobý, stejně jako celý mentoring, je velmi důležité, aby byl založen na důvěře, vzájemném respektu a spolupráci. Takový vztah může podpořit několik faktorů, jako například oborová blízkost, předchozí zkušenosti a znalosti, ale také dostupnost mentora. Prospěšné může být také vytvoření neformálního období před začátkem mentoringu, které může pomoci k bližšímu poznání a následnému většímu vzájemnému porozumění. \n\nMentorský vztah nemá předem stanovenou délku, jeho trvání je vždy individuální. Vždy by však měl procházet 4 fázemi:\nJe také důležité, aby byl vztah mentora a mentee vytvořený již před začátkem celého mentorování.\n\nBrumovská, T., & Málková, G. (2010). \"Mentoring: výchova k profesionálnímu dobrovolnictví.\" Praha: Portál.\n\nLazarová, B. (2010). \"Mentoring jako forma kolegiální podpory a strategie dobré školy.\" Pedagogika, 55 (3-4), 254–264.\n\nLazarová, B. a kol. (2011). \"Pozdní sběr: o práci zkušených učitelů.\" Brno: Paido.\n\nPíšová, M., & Duschinská, K. (2011). \"Mentoring v učitelství: výzkumný záměr Učitelská profese v měnících se požadavcích na vzdělávání.\" Praha: Univerzita Karlova v Praze, Pedagogická fakulta.\n\nPrůcha, J., & Veteška, J. (2012). \"Andragogický slovník\". Praha: Grada.\n"}
{"id": "1001758", "url": "https://cs.wikipedia.org/wiki?curid=1001758", "title": "Monodická melika", "text": "Monodická melika\n\nMelika je starořecká písňová lyrika nebo melodická složka skladby. Její zárodky se objevily v poezii Ionů, plně se však rozvinula zásluhou Aiolů a Dórů. Největší rozkvět zažila na ostrově Lesbos, odkud se rozšířila do řeckého světa. Melické verše, zpívané za doprovodu lyry, byly jediným žánrem, kde autor mohl projevit své city. Melika měla světský nebo kultovní charakter a podle toho se volila témata písní:\n\nJednalo se o písně s jednoduššími rytmy a strofami na světská témata. Mezi hlavní představitele monodie patří Alkaios a Sapfo, kteří skládali a zpívali koncem 7. a začátkem 6. století. Existuje však předpoklad, že monodická melika se na ostrově Lesbu objevila mnohem dříve, zejména kvůli vypracované úrovni dochovaných aiolských písní. Dalším autorem byl Ión Anakreon, který upustil od aiolštiny – tradičního nářečí monodických písní. Témata odrážela osobní život a city autorů nebo nastalou politickou situaci, přičemž monodické verše byly podobné dnešním milostným básním. Zásluhy za vznik monodie na Lesbu se přisuzují Terpandrovi z Antinissy, protože vynalezl sedmistrunnou lyru nebo spíše připomněl její používání na Krétě a v Mykénách. \n\nTento druh meliky zazníval u všech Řeků, doveden k dokonalosti byl však ve Spartě. Sparťané dostávali hudební podněty od Aiolů a Dórů, Kréťané se zase zasloužili o rozvoj tance. Nářečím sborové meliky byla ionština a dórština, témata spadala do náboženské oblasti a měla veřejný ráz. Na rozdíl od monodiky měly chorické písně bohatější skladbu, většinou antistrofickou. \nVznikaly na základě spolupráce mnoha různorodých a cizokrajných básníků, z nichž nejstarší byl Alkman ze Sard.\n\nJe považován za jednoho z prvních tvůrců monodické meliky. Narodil se a zemřel na ostrově Lesbos, kde se řadil mezi mytilénské aristokraty. Alkaios nebyl jen básník, ale také voják – \nza časů občanských rozbrojů i válčení mimo svou vlast se aktivně účastnil boje a když byl poslán do vyhnanství, živil se jako žoldnéř po vzoru svého bratra. Co se týče Alkaiovy tvorby, u Athéňanů byla velmi oblíbená, u Římanů napodobována Horatiem. \n\nNejznámější mytilénská básnířka z aristokratické rodiny měla dva bratry a dceru Kleistó, pojmenovanou po své babičce. Ve svém domě, jenž se stal kultovním centrem, hostila mladé šlechtičny, které učila zpěv, tanec a poezii. Sapfó nějaký čas strávila ve vyhnanství na Sicílii, zbytek života strávila na rodném Lesbu. S největší pravděpodobností svůj život ukončila sebevraždou skokem ze skály kvůli nešťastné lásce. Námětem jejích básní byly většinou vztahy a události mezi dívkami.\n\nNarodil se v maloasijském městě Tea, za které bojoval proti Peršanům. Stal se dvorním básníkem na Samu a poté žil v Athénách, kde se těšil velkému obdivu. Jeho hravé básně se většinou zabývaly milostnými tématy, pitím a bujarým životem, což zajistilo jejich oblíbenost u mládeže. Anakreón se nebál žertovat o sobě a svých neúspěších, ale psal také vážnější a citově hluboké verše o bozích. Zemřel v 85 letech, když se zadusil zrnkem z hroznu. \n"}
{"id": "1001759", "url": "https://cs.wikipedia.org/wiki?curid=1001759", "title": "Sportovní spolky v Německu", "text": "Sportovní spolky v Německu\n\nČlenství ve sportovním spolku je v Německu velmi populární způsob využití volného času. Sportovní spolek nebo sportovní klub je spolek, jehož cílem je, umožnit sportovně nadšeným lidem využívání fotbalových hřišť nebo sportovních hal popřípadě sportovních nástrojů. Dále, organizují turnaje a klání, aby se mohly prosadit v soutěžích a turnajích.\n\nNejvíce členů, a to 223 985, má fotbalový klub FC Bayern Mnichov. Zároveň je i druhý na seznamu sportovních spolků s největší členskou základnou na světě, hned po Benfice Lissabon s 235 000 členy. Sportovní spolky můžeme rozdělit do dvou skupin. Jedna skupina nabízí pouze jeden jediný druh sportu. Sportovní spolky najdeme v Německu pro každý myslitelný sport. Druhá skupina je tvořena tzv. Mehrspartenvereine, ve kterých mohou Němci nadšení do sportu vykonávat více druhů sportu.\n\nV organizační hierarchii stojí nad sportovními spolky sportovní svazy. V nich se sdružují sportovní spolky, které se zaměřují na stejný druh sportu. Největším sportovním svazem je Německý olympijský svaz (der Deutsche Olympische Sportbund, DOSB). Německý olympijský svaz má více než 27 milionů členů.\n\nSportovní spolky mají v Německu již dlouhou tradici. V 18. století začaly vznikat cvičební spolky. Jejich hlavním účelem bylo setkávání se občanů. Důraz byl v těchto spolcích kladen na patriotismus. V 19. století byla z Anglie převzata myšlenka sportu jako volnočasové aktivity. Nejstarší, stále existující sportovní spolek je Cvičební a sportovní spolek TSV 1814 Friedland. V dnešní době mají sportovní spolky to nejlepší období už za sebou. \n\nDnešní styl života nevyhovuje celoživotnímu věrnému členství ve sportovním spolku. Časté stěhování a mnoho dalších různorodých možností, jak trávit volný čas jsou pouze některé z těchto faktorů. Lidé už nemají tolik volného času a naskýtají se jim možnosti jiného sportovního vyžití než ve spolcích, například ve fitness centrech. Současní členové už nejsou tak aktivní ve svých sportovních spolcích, jako tomu bývalo dříve. V dnešní době je mnoho spolků vedeno profesionály a méně často dobrovolníky z řad členů.\n\nJednou z výzev, kterou přinesla moderní doba sportovním spolkům, je integrace imigrantů. Sportovní spolky představují ideální prostředí, kde se mohou přistěhovalci integrovat do majoritní společnosti. Pravidla sportů jsou z velké části shodná na celé světě. Také jazyková bariéra v tomto prostředí nehraje tak velkou roli. Integrace imigrantů ve sportovních spolcích je proto podporována nejen ze strany samotných spolků a jejich členů, ale i ze strany německého státu. Sportovní spolky se snaží imigrantům umožnit členství např. snížením či odpuštěním členského poplatku.\n\nDalší možnost, jak podpořit integraci imigrantů do většinové společnosti jsou dvojnárodnostní (binationale) sportovní spolky. Často se jedná o německo-turecké spolky, protože turecká národnostní menšina je v Německu nejpočetnější. V těchto dvojnárodnostních sportovních spolcích vznikají nová přátelství a kontakty, které integraci napomáhají. Jako integraci brzdící jsou naopak vnímány sportovní spolky, kde jsou pouze přistěhovalci. Jedná se o tzv. Migrantenselbstorganisationen.\n\nOficiální program se kterým přišel Německý olympijský svaz se jmenuje Integration durch Sport, čili Integrace sportem. Tento program na podporu integrace imigrantů vznikl už v roce 1989. Iniciativa Integrace sportem je organizována zemskými sportovními svazy. Její koordinaci na spolkové úrovni má na starosti Německý olympijský svaz Program Integrace sportem se zaměřuje zejména na dívky a ženy, sociálně slabé a starší imigranty. Tyto skupiny jsou totiž ve sportovních spolcích málo zastoupeny. Cílové skupiny jsou informovány o možnostech sportovního vyžití a je zde také snaha o to, vzbudit v nich zájem o sport. Integrace sportem zvyšuje zároveň povědomí většinové společnosti o integraci. Také organizuje sportovní spolky určené pouze pro ženy. Dalším způsobem, kterým se Integrace sportem snaží o vyšší účast lidí pocházejících z rodiny přistěhovalců ve sportovních spolcích, je snížení či dokonce úplné odpuštění členského příspěvku v sportovních spolcích. \n"}
{"id": "1001762", "url": "https://cs.wikipedia.org/wiki?curid=1001762", "title": "Christian Louboutin", "text": "Christian Louboutin\n\nChristian Louboutin (* 7. ledna 1964 Paříž) je francouzský módní návrhář luxusní obuvi. Jeho světoznámé modely se vyznačují především extrémně vysokým podpatkem a zářivě červenou podešví. Medzi jeho stále zákazníčky patrí aj menej známa Andrea Von Kuviková z Dolného esex Hurbanova ktorá za posledné roky vykúpila takmer všetky modely topánok. V poslední době se též věnuje navrhování kabelek. Neopomenutelnou součástí jeho tvorby jsou v současnosti i pánské boty, stejně jako dámské baleríny. \n\nChristian se narodil v Paříži a již v mládí rád pozoroval obutí dam ve svém okolí. Vyrůstal v tradiční francouzské rodině se třemi staršími sestrami. Nebyl ale bezproblémovým dítětem, jeho podivnému chování přecházely obavy z toho, že je adoptovaný a ve své rodině nechtěný. Jeho dětství doprovázely útěky z domova a ve dvanácti letech dokonce odešel ze školy. Jeho život pak provází touha porušovat pravidla, která se v jeho tvorbě odráží ve výšce podpatku. Navrhoval dámské boty pro značku Chanel či Yves Saint Laurent. Mezi jeho zákazníky patří například zpěvačky Christina Aguilera, či Jennifer Lopez.\n\nV současnosti tento návrhář vlastní více než 30 butiků a to např. ve Francii, Číně, Španělsku, Austrálii, Brazílii, Turecku či Rusku. Boty od tohoto návrháře jsou pak vždy originálním šperkem a jeden jeho originální pár může stát několik desítek tisíc korun. \n\nZa takové můžeme považovat např. Kylie Minogue, která tyto boty obula ve videoklipu k písni Two hearts. Filmová postava Carrie Bradshaw ze seriálu Sex ve městě je další z řady obdivovatelek této značky. Zpěvačka Jennifer Lopez pak dokonce svůj obdiv k této značce obuvi vykřičela do světa prostřednictvím písně nazvané výstižně Louboutins. \n\nV roce 2011 začal soudní spor mezi Christianem Louboutinem a módní značkou Yves Saint-Laurent. Spor začal v době, kdy značka YSL začala vyrábět lodičky černé barvy s červenou podrážkou. Tento prvek má však Christian Louboutin registrován a tak začal více než dva roky trvající spor o to, zda je v moci návrháře si přivlastnit barvu podrážky. Módní dům YSL argumentoval tím, že tento prvek byl v roce 1990 použit právě jimi, Louboutin se však bránil tím, že tento prvek je pro něj natolik charakteristický a pro jeho zákazníky natolik přitažlivý, že reprezentuje celou jeho tvorbu. Tento soudní spor nakonec vyhrál a tak právě jemu přísluší právo barvit lodičkám podešev červeně. Módní dům YSL vyšel bez postihu. Dnes můžeme na internetu najít několik desítek návrhů podnikavých dam, jenž si tyto luxusní boty nemohou dovolit a tak pověstnou červenou podrážku napodobují u jakýchkoli bot například červeným lakem na nehty. \n\n"}
{"id": "1001764", "url": "https://cs.wikipedia.org/wiki?curid=1001764", "title": "Mieczysław Rakowski", "text": "Mieczysław Rakowski\n\nMieczysław Franciszek Rakowski (1. prosince 1926, Kowalewko u Bydgoszcze – 8. listopadu 2008, Varšava) byl polský komunistický politik, historik a novinář. V letech 1945–1949 sloužil jako důstojník v Polské lidové armádě. Politickou kariéru začal jako člen Polské dělnické strany, 1948–1990 byl členem komunistické Polské sjednocené dělnické strany (PZPR) a v letech 1975–1990 členem jejího Ústředního výboru.\nV roce 1956 získal doktorát z historie na varšavském Institutu společenských věd. Rakowski byl předposledním komunistickým premiérem Polska od září 1988 do srpna 1989 (jeho nástupce Czesław Kiszczak byl ve funkci méně než měsíc jako poslední komunista, před nástupem Tadeusze Mazowieckého). Od června 1989 do ledna 1990 byl také posledním z Prvních tajemníků PZPR. Na rozdíl od svých předchůdců však nebyl faktickým vůdcem státu, neboť PZPR se na začátku roku 1989 vzdala monopolu moci. \n\nRakowski byl významným funkcionářem komunistickém režimu v době potlačení protestů Solidarity. Účastnil se také polské transformace ze socialistického státu na tržní kapitalismus, protože komunisty vedený režim byl donucen reformovat se a Rakowski byl jedním z klíčových hráčů při sjednávání Dohody u kulatého stolu v létě 1989. \n\nRakowski byl jedním ze zakladatelů a v letech 1958–1982 prvním náměstkem a šéfredaktorem týdeníku Polityka, jednoho z nejvlivnějších časopisů té doby (Polityka stále vychází a je považována za nejprestižnější týdeník v Polsku). Dnes si ho lidé pamatují spíše jako novináře než jako politika.\n\nJeště než se stal premiérem, rozvedl se s houslistkou Wandou Wiłkomirskou, se kterou měl dva syny. Zemřel na rakovinu 8. listopadu 2008 ve Varšavě ve věku nedožitých 82 let. Je pochován na hřbitově 'Cmentarz Wojskowy na Powązkach' ve Varšavě.\n"}
{"id": "1001765", "url": "https://cs.wikipedia.org/wiki?curid=1001765", "title": "Eleanor H. Porterová", "text": "Eleanor H. Porterová\n\nEleanor Hodgmanová Porterová (19. prosince 1868 v Littletonu v New Hampshire – 21. května 1920 v Cambridge v Massachusetts) byla americká spisovatelka knih pro děti a pro mládež. Jejími nejslavnějšími knihami jsou \"Pollyanna\" (1913) a její pozdější pokračování \"Pollyanna dorůstá\" (1915).\n\n"}
{"id": "1001767", "url": "https://cs.wikipedia.org/wiki?curid=1001767", "title": "Společný regionální operační program", "text": "Společný regionální operační program\n\nSpolečný regionální operační program (dále „SROP“) patřil mezi operační programy podporované z fondů Evropské unie v rámci programového období 2004–2006. Dle tiskové zprávy Ministerstva pro místní rozvoj se řadil mezi nejkomplexnější programy s širokým polem působnosti a velmi vysokou časovou náročností při administraci většiny podporovaných projektů.\n\nZávěrečná zpráva za období 2004–2010 zpracovaná ke dni 30. 6. 2010 uvádí, že SROP respektoval \"priority uvedené ve sdělení Komise ke strukturálním fondům a jejich koordinaci s Fondem soudržnosti, přijatém v návaznosti na článek 10 (3) nařízení Rady č. 1260/1999. Priority SROP byly nastaveny tak, aby sledovaly dosažení specifických cílů a řešily klíčové problémy regionů soudržnosti s využitím omezených finančních prostředků pro dané období.\" \nSROP „byl jedním z pěti programů, které byly v České republice realizovány na základě Rámce podpory Společenství pro Cíl 1.“\n\n\"Společný regionální operační program byl ve zkráceném programovacím období 2004–2006 jediný z operačních programů Cíle 1 (podpora rozvoje regionů v ČR mimo Prahu), který se zaměřil na více oblastí podpory a jeho administrace byla do značné míry decentralizována, na jeho implementaci se v maximální míře podílely regiony soudržnosti a kraje.\"\n\n„Rámec podpory Společenství (RPS) je dokument, který schvaluje Evropská komise po dohodě s příslušným státem na základě předloženého Národního rozvojového plánu. RPS je řízen Řídícím orgánem Rámce podpory společenství, který zajišťuje koordinaci veškeré pomoci z fondů EU v České republice. Řídicím orgánem RPS je Ministerstvo pro místní rozvoj ČR - Odbor Rámce podpory Společenství.\"\n\nSROP byl představován „souhrnným dokumentem zahrnujícím rozvojové priority sedmi regionů soudržnosti (celé území České republiky s výjimkou hl. města Prahy), které mohly být v období 2004–2006 podporovány ze strukturálních fondů EU v rámci Cíle 1.“\n\n\"SROP byl zaměřen na podporu aktivit spadajících především do působnosti krajů a obcí a jeho cílem bylo dosáhnout vyváženého rozvoje regionů. \n\n„Finance byly zajištěny z veřejných zdrojů EU (u většiny opatření příspěvky EU dosáhly 75% veřejných zdrojů programu), zapojily se rovněž i soukromé zdroje. Veřejné zdroje ČR byly zajištěny především ze státního rozpočtu (MMR) a z rozpočtu krajů a obcí.“\nPodpora pro SROP ze Strukturálních fondů Evropské unie byla poskytována ze dvou fondů:\n\n„Důraz je v rámci SROP kladen na podporu vyváženého a udržitelného ekonomického rozvoje regionů, který bude vycházet z iniciativ veřejného, neziskového a soukromého sektoru. Program bude založen na eliminaci faktorů, které překážejí rozvoji potenciálu regionu a na využití výhod, které poskytují příležitosti pro ekonomický růst. SROP podporuje především aktivity, jejichž realizace z hlediska platné české legislativy spadá do působnosti obcí nebo krajů. Tím se tento program odlišuje od zbývajících operačních programů, které se zaměřují na realizaci opatření, jež jsou z hlediska české legislativy převážně v působnosti státu. Určitou výjimku představuje priorita 4 - Rozvoj cestovního ruchu, kde vedle podpory aktivit majících místní či regionální charakter budou podporovány i aktivity, které mají horizontální či nadregionální charakter.“\n\n„SROP podporoval především aktivity, jejichž realizace z hlediska platné legislativy spadaly do působnosti obcí nebo krajů. Tím se tento program odlišoval od zbývajících operačních programů, které se zaměřovaly na realizaci opatření, jež byly z hlediska české legislativy převážně v působnosti státu.“\n\n„Cílem SROP bylo především dosažení trvalého hospodářského růstu i růstu kvality života obyvatel regionů prostřednictvím nových ekonomických aktivit s důrazem na tvorbu pracovních míst v regionálním i místním měřítku, na zlepšení kvality infrastruktury a životního prostředí, na všeobecný rozvoj lidských zdrojů a na prohlubování sociální integrace.“\n\nV rámci SROP již není možné podporovat nové projektové záměry, protože programovací období, ke kterému se jeho realizace vázala, skončilo. \n\n\"Od nového programovacího období 2007–2013 se uskutečnila v tuzemské implementaci finančních nástrojů regionální politiky Evropské unie významná inovace. Dřívější Společný regionální operační program, spravovaný centrálně, byl nahrazen sedmičkou individuálních Regionálních operačních programů, které jsou řízeny samosprávami jednotlivých krajů, respektive celých regionů soudržnosti.\"\n"}
{"id": "1001768", "url": "https://cs.wikipedia.org/wiki?curid=1001768", "title": "The End Complete", "text": "The End Complete\n\nThe End Complete (česky \"Konec završen\") je třetí studiové album americké death metalové skupiny Obituary. Vydáno bylo v roce 1992 hudebním vydavatelstvím R/C Records. Bylo nahráno ve studiu Morrisound Recording ve floridské Tampě ve spolupráci s producentem Scottem Burnsem. Ke stejnojmenné písni \"The End Complete\" vznikl videoklip, šlo o vůbec první vydaný videoklip kapely Obituary.\n\n\n\n\n"}
{"id": "1001769", "url": "https://cs.wikipedia.org/wiki?curid=1001769", "title": "Albert-László Barabási", "text": "Albert-László Barabási\n\nAlbert-Laszló Barabási (* 30. března 1967 Cârța, Rumunsko) je maďarsko-americký fyzik a člen MTA, zabývající se studiem a definováním sítí – sociálních, teroristických, biologických a v neposlední řadě i world wide webem (WWW). Sítě studuje především z pohledu statistické fyziky. Mezi různými druhy sítí Barabási nachází podobnosti v jejich architektuře a snaží se definovat vztahy mezi jejich součástmi.\n\nBarabási získal svůj magisterský titul z fyziky na bukurešťské univerzitě Universitatea din Bucureşti, kde studoval v letech 1986-1989, poté v Budapešti na Univerzitě Loránda Eötvöse a svůj titul Ph.D. získal v roce 1994 na univerzitě v Bostonu, USA.\n\nKdyž se začal zabývat architekturou sítí, v povědomí byl názor, že sítě jsou organizovány zcela náhodně. Barabási si však začal uvědomovat, že ne všechny sítě rostou a fungují tímto způsobem. V roce 1995 napsal článek o sítích, který byl však odmítnut několika časopisy, ne však protože neměl pravdu, nýbrž proto, že se o toto téma příliš nikdo nezajímal.\n\nV tom samém roce, 1995, začal pracovat v oddělení fyziky na univerzitě Notre Dame v USA, kde se zprvu soustředil na práci v oblasti fyziky, a až teprve po několika letech se vrátil zpět ke zkoumání sítí.\n\nV roce 1998 s několika dalšími kolegy objevili bezškálové sítě. Bezškálové sítě jsou charakteristické tím, že sestávají z velkého množství uzlů, které mají malý počet hran k dalším uzlům, vedle nichž existuje malé množství uzlů, které disponují velkým množstvím hran vedoucích k jiným uzlům. Uzly, které disponují velkým počtem hran, nazývá huby.\n\nTento objev vedl k velkému zájmu o studium sítí na konci devadesátých let. Malé sítě je snadné mapovat, neboť uzly a jejich hrany jsou snadněji vystopovatelné. Velkou výzvou je studium v současné době snad největší sítě vůbec, a to internetu a www. Barabásiho výzkumný tým se orientoval i tímto směrem.\n\nV rámci porozumění architektury a fungování sítí se Barabási věnuje i tématu šíření epidemií po sítích – ať už se jedná o počítačový virus či o AIDS. Zabývá se tedy i zranitelnosti sítí a tím, jak se virus či epidemi po síti šíří a jak je možné, že některé viry jsou nevyhubitelné.\n\nV organizaci a stavbě sítí se nevěnuje pouze faktu, že existují uzly a vazby mezi nimi, ale i dynamice, která síť ovlivňuje, jak se uzly v síti chovají, jak nabírají či tvoří nové vazby a jakým způsobem fungují preference při tvorbě vazeb.\n\nV současné době pracuje ve výzkumu na Northeastern University v Center for Complex Network Research (CCNR), kde má poměrně rozrostlou výzkumnou skupinu zabývající se sítěmi.\n\nBarabásiho publikace jsou zdrojem nejen pro obory fyziky, ale i biologie či informační vědy. Veškeré Barabásiho publikace jsou dostupné na jeho osobních stránkách.\n\nBarabási patří k jednomu z nejcitovanějších autorů současné doby. Jeho nejznámější publikací je kniha \"\"V pavučině sítí\"\", která v češtině vyšla v roce 2005. V této knize se věnuje vývoji chápání sítí, mapování sítí a novým poznatkům, které pokusy o mapování různých druhů sítí přinesly. V neposlední řadě se tedy věnuje i internetu, jeho vývoji, dynamice, stavbě a struktuře.\n\n\n"}
{"id": "1001770", "url": "https://cs.wikipedia.org/wiki?curid=1001770", "title": "Rjúho Nonoguči", "text": "Rjúho Nonoguči\n\nRjúho Nonoguči ( ), také znám jako Čikašige Nonoguči( ) rodným jménem Rjúho Hinaja ( ), další používaná jména (i umělecká): Rippo ( nebo , (Rjúho Nonoguči – jinak zapsáno), také 甫, 松翁, 日祐 a 風狂子. * 1595, Kjóto – † 30. září 9. roku éry Kanbun (寛文; podle starého (nikoliv juliánského) kalendáře), t.j. 24. října 1669 Kjóto) byl básník haiku a výtvarník – malíř školy/směru Kanó-ha (). Považuje se za prvního autora a zakladatele umění Haiga.\n\nSám sebe nazýval \"Hinaja\", jménem vyplývajícím z jejich rodinné firmy, kterou byl obchod s panenkami. \"Hina\" se nazývala panenka, kterou ukazovali na tradičním festivalu malých holčiček. Studoval poezii renga u mistra Inavaširó Ken'jo a haiku poezii u mistra Macunaga Teitoku. Jako člen jeho školy byl angažován v sestavování antologie \"Enoki-šú\", poté založil svou vlastní školu haiku. Publikoval několik sbírky poezie, například sbírku \"lehkomyslné poezie\" \"haikai hokus\" (1633) a \"Hanahiguša\". Také napsal sbírku poezie [河 舟 付 徳 万 歳] / 立 圃 [撰] Milión let starý říční člun / 立 圃 [撰]\nカワ ブネ ツケ タリ トク マンザイ Toku Manzai Tsuketari Kawabune. (1653) \n\nStudoval kresbu u mistra Kano Tan'jú. Rjúho Nonoguči je považován za zakladatele umění Haiga, protože se nacházejí na svitcích s jeho haiku obvykle i kresby spolu s kaligrafickým zápisem poezie. Tento názor se nachází ve studii Fumiko Y. Jamamoto, Stephena Addis a Japonské encyklopedii Louise Frédéric. Rjúho Nonoguči je autorem obdivované série Haig \"Júnis Kuawase\"(1666) na téma čínského horoskopu, kde nakreslil symboly jednotlivých znamení jako zvířata oblečené v dobových kimonech doplněné haiku verši. Toto dílo vysoce ocenil Watanabe Kazan (1793–1841). Sám Rjúho však nezaložil nikdy školu Haig, jen školu haiku. Psal i prózu, hlavně haibun – cestovní deník.\n\nPříklad haiku z autorské dílny Rjúha Nonoguči:\n春 の 海\nひねもす の たり\nたり か な\n\n"}
{"id": "1001771", "url": "https://cs.wikipedia.org/wiki?curid=1001771", "title": "Stelarc", "text": "Stelarc\n\nStelarc (* 19. června 1946) je performer, který prostřednictvím robotického umění prezentuje myšlenku rozšíření lidského těla pomocí technologie. Ukazuje tak lidem, jaké možnosti technologie skýtá. Pro Stelarca je charakteristickým prvkem, že uskutečňuje své umění v rámci svého vlastního těla. Mezi jeho nejvýznamnější projekty řadíme: \"Ear on Arm, Third Hand\", ale také méně známé \"Muscule Machine\" či \"Walking Head\".\n\nTento významný současný performer se narodil 19. června roku 1946. Stelarc, vlastním jménem Stelios Arcadiou, své umělecké jméno používá od roku 1972, kdy byl současně oceněn australskou dobročinnou organizací The Myer Foundation. V Austrálii studoval umění a technologie na Melbourne University.\nPočátky jeho aktivního uměleckého působení jsou spojeny s 60. léty, kdy se snaží o realizaci nejrůznějších technologií, které by umožnily zdokonalení lidské bytosti.\nCo se týče jeho působení od 90. let až do současnosti, v roce 1995 Stelarc obdržel stipendium od Visual Arts/Craft Board, The Australia Council na 3 roky, v roce 2004 dvouleté stipendium společnosti New media arts. Rok 1997 je významný jeho jmenováním na čestného profesora Umění a Robotiky na univerzitě Carnegie Mellon. Absolventem práv na univerzitě Monach se stává o tři roky později. V dnešní době působí například jako výzkumný pracovník a hostující umělec na Marcs Lab University v západní Sydney, dále je také předsedou v Performance Art, School of Arts, Brunel University, Uxbridge. Momentálně tento performer současnosti ovšem vystupuje jako ztělesnění své stránky Second Life.\n\n„Third Hand“ („Třetí ruka“) byla vyvíjena v letech 1976–1981 na území Japonska. Tato unikátní performance je technologickou napodobeninou lidské ruky, která je ovšem připojena přímo na umělcovo tělo, tedy konkrétně jeho paži a dotváří tedy celek jeho tělu. Mechanická ruka je ovládaná pomocí elektrod, které jsou připojeny na různých částech jeho těla. V situaci, kdy dojde k aktivaci svalové hmoty v oblasti, kde jsou připojeny elektrody, umožní se spuštění elektronického signálu, který spustí celý projekt třetí ruky. Aktivace jednotlivých svalů dále způsobují konkrétní pohyby mechanické ruky, které nutně nevyžadují umělcovo soustředění na jednotlivé pohyby. K nejvýznamnější performanci tohoto projektu patří psaní slov „Evolution” a „Decadence” současně oběma rukama.\n\nBěhem let 2002–2003 přichází Stelarc s projektem „Muscule Machine“, v českém překladu svalový stroj. Konkrétně se jedná o šestinohého kráčejícího robota, který má v průměru pět metrů. Tento hybridní systém člověka a stroje, pneumaticky poháněný pomocí kapalino-svalových pohonů vlastní gumové svaly, které se ztenčí po nafouknutí a rozšíří při vyčerpání. Na tomto projektu Stelarc použil spolehlivější a zároveň silnější design, který v konečném výsledku zajistil vznik flexibilnějšího mechanismu. Je zde využito kapalných svalových akcelerátorů, které eliminují problémy tření a únavy vyskytující se v dřívějším mechanickém systému prototypu robota Hexapod. Tělo stojí na zemi a snímače kloubů poskytují data, které umožňují člověku kontrolovat pohyb a směr stroje stejně jako měnící se rychlost, kterou se bude muscule machine pohybovat. Zvednutí nohy lidského operátora se zvednou tři různé mechanické nohy, které udělají pohyb dopředu, zatímco otáčení trupu lidského těla umožní stroji chůzi ve směru vpřed. A právě tímto způsobem interaktivita a interface umožnily vytvoření intuitivní choreografii člověka a stroje. Tento chodící systém připojený akcelerometrickými senzory poskytujícími data, která generují počítačově strukturované zvuky rozšiřující akustickou vzdušnost a provoz stroje. Uživatel skládá zvuky pomocí choreografie pohybu stroje. Jakmile je stroj v pohybu, už se neptáme, jestli je člověk nebo stroj pod kontrolou, neboť se plně integrovali a pohybují se jako jeden. Šestinohý robot rozšiřuje funkce těla a transformuje jeho dvounohou chůzi na šestinohý „hmyzí“ pohyb.\n\nProjekt s názvem „Walking Head“, tedy chodící hlava je pěší robot o velikosti dva metry využívající svých šesti končetin vytvořený opět v roce 2006. Cílem je vytvoření skutečného-virtuálního systému, ve kterém činnost stroje je zachována mechanickými pohyby a zobrazením obličeje na LCD obrazovce, který odráží chování. Na svém podvazku má namontovanou LCD obrazovku, na které je tedy pomocí počítačové techniky zobrazena hlava člověka, která je mimo jiné také schopna se otáčet ze strany na stranu. Tento robot vlastní zvukové senzory, které mu umožňují zaměření osoby, která se nachází před ním. Dokonce vlastní sadu předem naprogramovaných pohybů, které provádí v přítomnosti jiné osoby. Robot je pneumaticky ovládaný, ovšem je nutno podotknout, že „Walking Head“ je v současné době nedokončeným projektem.\n\nKonkrétně se jedná o umělé levé ucho implantované na levou paži. Hlavní funkcí tohoto třetího ucha je fungovat jako přenosné zvukové médium. Stelarc se tak snaží rozšíření své tělesné formy. Kosmeticky vzhled byl replikován a lokalizován a co týká okolní kůže, ta byla implantována z plochy předloktí. Performer Stelarc se v rozhovoru s Českou televizí k tomu projektu vyjádřil: \"\"Replikovali jsme jednu charakteristickou část těla, přemístili ji a opět jí dali funkce, které měla. Tohle ucho je vytvořené spojením chirurgického inženýrství a kultivací kmenových buněk. Vytvořili jsme novou vývojovou architekturu. Přidáváme technologie do těla. Dáváme také tělu možnost, aby ukázalo, co umí, za hranicí omezenou kůží. Dál za prostorem, který obývalo.”\" Chirurgický zákrok započal aplikací solného roztoku do podkožní plochy a následně došlo k natažení a zformování kůže pomocí povahy tvárného silikonu. Ve skutečnosti hovoříme o rozestavěném bluetooth komunikačnímu setu, který se skládá ze sluchátka s mikrofonem. Implantovaný mikrofon byl připojen v uchu na vysílač, přičemž přijímač a reproduktor byly umístěny uvnitř úst performera. Tento významný projekt mu umožní telefonovat, říká, že když mu zavolám na mobil, budu moci k němu mluvit prostřednictvím svého ucha. Dále bude mít také přijímač a reproduktor implantovaný v ústech, takže uslyším svůj hlas uvnitř své hlavy a pokud zavře ústa, uslyší můj hlas jen on, a když otevře ústa, tak i on uslyší můj hlas vycházející z jeho těla. Jedno ucho tedy mluví k druhému. Vyskytuje se zde myšlenka hostitele, kdy ucho má tvar embrya. Stelarc měl dlouho velký problém sehnat pro operaci chirurgy, avšak nakonec uspěl. Nosič ve tvaru ucha mu voperovali pod kůži a zajistili přísun buněk. Ty do nosiče vrůstaly a vytvořily první obrys. Stelarc proto hovoří o tom, že jeho ucho na paži je v současné době pouze reliéfem. Nakonec nás seznamuje s vylepšením v podobě zpevnění boltce, rekonstrukce měkkého lalůčku a jeho zdokonalení pomocí kmenových buněk, které zajistí větší trojrozměrnost tohoto projektu.\n\n"}
{"id": "1001774", "url": "https://cs.wikipedia.org/wiki?curid=1001774", "title": "Teorie světového systému", "text": "Teorie světového systému\n\nTeorie světového systému (anglicky: World-systems theory) je teorie mezinárodních vztahů, která se začala formovat v 70. letech 20. století. Jejím hlavním propagátorem a také zakladatelem byl americký sociolog Immanuel Wallerstein. Teorie se vracela až do 16. století a byla také výrazně ovlivněna teorií závislosti.\n\nTeorie světového systému byla ovlivněna mnohými intelektuálními proudy. Z teorie závislosti byly přijaty pojmy centra a periferie a důraz na jejich determinující vliv pro rozvoj států. S školou Annales teorii světového systému pojí celistvé uchopení historie a s marxismem zase sdílí důležitost konfliktu mezi společenskými skupinami.\n\nWallerstein se zároveň snažil vymezit proti tehdy převládající teorii modernizace, jejíž cílem bylo identifikovat fáze rozvoje platné pro všechny státy. Podle Wallersteina však politická a ekonomická síla zemí jádra zabraňuje ostatním zemím projít těmito vývojovými fázemi, a proto je nutné zkoumat společnost celistvě tedy v rámci světového systému.\nWallerstein zavádí pojem kapitalistická světoekonomika, který se liší od světové ekonomiky důrazem na celistvost této jedné ekonomiky, zatímco světová ekonomika odkazuje ke kontaktům mezi národními či regionálními ekonomikami. Tato světoekonomika, která je typickým rysem kapitalismu, podle Wallersteina vzniká už v 16. století. Na začátku 20. století, během Říjnové revoluce v Rusku, se tato světoekonomika dostává do krize a s ní i celý současný mezinárodní systém. Výsledkem by tak měl být vznik nového systému.\n\nWallerstein na rozdíl od většiny svých předchůdců chápe mezinárodní systém jako celistvý. Zabývá se studiem mezinárodních vztahů z roviny systému, ne jednotlivců.\n\nWallersteinův systém má 2 typické charakteristiky:\nPodle Wallersteina ale také historie potvrdila 2 typy světového systému: světová říše a světová ekonomika. Dělící linií mezi těmito dvěma typy je způsob, jakým jsou v systému přerozdělovány zdroje. Oba tyto systémy se vyznačují koncentrací zdrojů k jádru systému, ovšem světová říše je díky centralizaci stabilnější, a proto je vhodnějším typem systému.\n\n\nS pojmy jádro a periferie pracovala už teorie závislosti. Wallerstein tyto pojmy přenáší do světoekonomiky a zavádí nový pojem \"semiperiferie\", která představuje přechod mezi jádrem a periferií. Jedná se o světový systém, který je založený na kapitalistické ekonomice a logice jejího fungování. Jedná se o jednu z částí Wallersteinova systému.\n\nSystém se skládá ze dvou dimenzí - prostorové a časové.\n\nProstorová dimenze se dále dělí na 3 části :\n\nKromě prostorové dimenze má systém také 4 časové faktory, které mají následující posloupnost:\n\nPo krizi mohou nastat 2 scénáře dalšího vývoje:\n\nJako výhrady k teorii světových systémů se často uvádí přehnaný ekonomický redukcionismus, prázdnost pojmů jádra a periferie v dnešním globalizovaném světě, přílišné ztotožnění kapitalismu s konceptem světového systému a údajná ideologičnost teorie.\n\nSám Wallerstein rozděluje kritiku jeho teorie do čtyř kategorií: kritika pozitivistů, ortodoxních marxistů, zastánců teorie státní autonomie a kulturalistů: Pozitivisté Wallersteinově teorii vytýkají hlavně nedostatečné využití konkrétních kvantitativních dat k empirickému testování hypotéz teorie. Ortodoxní marxisté tvrdí, že Wallerstein opomíjí důležitost tříd a zpochybňuje tak nevyhnutelnost revoluční změny ekonomického systému. Zastánci teorie státní autonomie zase zdůrazňují velké rozdíly v motivacích států a kapitalistických podnikatelů, které podle nich teorie světových systémů nebere v potaz. Kulturalisté Wallersteina kritizují za to, že příliš velký význam připisuje trhům a státům a odmítá tak podle nich zásadní úlohu kultury ve formování sociální reality.\n"}
{"id": "1001775", "url": "https://cs.wikipedia.org/wiki?curid=1001775", "title": "Pseudomembranózní kolitida", "text": "Pseudomembranózní kolitida\n\nPseudomembranózní kolitida je zánět tlustého střeva s tvorbou pablán, který má již závažnější průběh. Nález těchto ostrůvkovitých pablán je patognomický pro \"Clostridium difficile\". Pablány je možné v tračníku zachytit pouze v době plně rozvinutého onemocnění. Pozorovat je můžeme endoskopicky nebo je lze vidět pouhým okem při operaci střeva, případně pitvě.\n\nJde o těžkou formu s antibiotiky asociovaného onemocnění, které má těžký průběh a může končit smrtí pacienta.\n\nMezi nejčastější antibiotika způsobující toto onemocnění patří, jak již bylo uvedeno výše aminopeniciliny, cefalosporiny, linkosamidy a Fluorochinolony. Mezi méně pravděpodobné látky, které by mohly vyvolat onemocnění, patří makrolidová antibiotika (erytromycin), sulfonamidy v kombinaci s trimetoprimem. Mezi antibiotika, která tato onemocnění vyvolávají, jen velmi zřídka patří tetracykliny a aminoglykosidy (gentamycin).\n\nPseudomembrány jsou krémové až žluté barvy, velikosti 2–20 mm. Obvykle se dají od erytematózní střevní stěny lehce oddělit. Postižená sliznice je překrvená, oteklá s povrchovými erozemi a ulceracemi (překryté plaky). Ty jsou tvořené směsí leukocytů, buněk účastnících se zánětu (plazmatické buňky, žírné buňky), fibrinu a zbytky nekrotických epiteliálních buněk. Vždy záleží na míře postižení a stadiu nemoci. Nekrotické léze většinou pokrývají pouze povrchovou mukózu střeva, málokdy léze zasahují do hlubších vrstev. Lamina propria ležící pod nekrotickými epiteliálními buňkami obsahuje zánětlivý infiltrát složený z neutrofilů a eozinofilů.\n\nKolitida je infekce jako každá jiná, je tedy nutné dodržovat obecná pravidla léčby infekcí. Mezi ně patří především izolace nemocného a to nejlépe na infekčním oddělení a také zajištění bariérového systému ošetřování.\n\n Pokud pacient je ve fázi užívání antibiotik, musí být zváženo jejich vysazení, případně mohou být nahrazeny jinou méně rizikovou skupinou vzhledem ke vzniku kolitidy a zároveň antibiotika s užším spektrem účinku. Pokud s terapií antibiotikem nelze přestat, pokračuje se v léčbě po dobu nezbytně nutnou a zároveň se zahájí terapie kolitidy. Pacienta rehydratujeme, nasadíme kolitickou dietu (t.j. nenadýmavá, bez jiných zvláštních omezení), u těžších případů přejdeme na parenterální výživu. Léky tlumící střevní peristaltiku (spasmolytika, opiáty) jsou kontraindikovány – hrozí toxické megakolon se zástavou peristaltiky a možností perforace střeva. Léky tlumící žaludeční aciditu jednoznačně přispívají ke vzniku kolitidy, není však jasné, zda ukončení podávání těchto léků příznivě ovlivňuje průběh již vzniklé kolitidy a naopak.\n\nV léčbě se uplatňují zejména 2 antibiotikum, která jsou si svou účinnosti poměrně rovnocenná. Je to metronidazol a vankomycin.\n\nje antibiotikum patřící (spolu s ornidazolem a tinidazolem) do skupiny nitroimidazolových chemoterapeutik, je baktericidní pro anaeroby a prvoky, jeho molekula je malá, a proto do buněk vstupuje prostou difuzí, vylučuje se močí, která může být v důsledku tmavá. Terapie metronidazolem je výrazně levnější a není tak riziková vzhledem k šíření antibiotické rezistence jako terapie vankomycinem. V České republice dosahuje výskyt rezistence asi 3 %. Selhání léčby je možné hodnotit po 4–6 dnech podávání antibiotika, jestliže se příznaky nelepší nebo se stav ještě horší. Kontraindikace u tohoto antibiotika jsou gravidita, kojení a onemocnění centrální nervové soustavy v anamnéze.\n\npatří (spolu s teikoplaninem) do skupiny glykopeptidových antibiotik, která jsou baktericidní a brání syntéze bakteriální stěny. Většinou se užívá k léčbě systémových infekcí, ale je nutné sledovat jeho hladinu v krvi, ve vysokých dávkách a také při insuficienci ledvin (vylučuje se močí) je ototoxický a nefrotoxický. \n\nVankomycin se užívá perorálně. Ze střeva se vstřebává minimálně (dosahuje ve stolici koncentrací přes 3 100 μg/g). Účinnost obou antibiotik je kolem 94 %. Podání vankomycinu se doporučuje u pacientů v kritickém stavu (event. v kombinaci s parenterálním metronidazolem) nebo v případech, kdy je metronidazol kontraindikován (alergie, intolerance, gravidita) či u klostridií rezistentních na\nmetronidazol. Parenterální podání vankomycinu se nedoporučuje. Vankomycin po intravenózním podání do střeva neproniká, musí se proto podávat perorálně. Při těžkém ileózním stavu je doporučeno podávat vankomycin klyzmatem. Kontraindikacemi jsou gravidita a kojení. Má také nežádoucí účinky v podobě ototoxicity, nefrotoxicity, enantému.\n\nDříve užívaná střevní adsorbencia cholestyramin a kolestipol již nejsou kvůli téměř žádnému efektu doporučována. Navíc mohou tato vázat účinná léčiva.\n\nDále jsou ve vývoji monoklonální protilátky (ramoplanin) proti \"Clostridium difficile\".\n\nNutná jsou i dietní opatření, v těžkých případech je nezbytná rozsáhlá podpůrná terapie, intenzivní rehydratace, suplementace iontů, v indikovaných případech i plná parenterální výživa.\n\n"}
{"id": "1001777", "url": "https://cs.wikipedia.org/wiki?curid=1001777", "title": "Isaac de Benserade", "text": "Isaac de Benserade\n\nIsaac de Benserade (pokřtěn 15. října 1612, Lyons-la-Forêt – 19. října 1691, Gentilly), byl francouzský barokní básník, libretista a dramatik. Je znám pro své libreto pro \"Ballet de la Nuit\".\n\n\n\n"}
{"id": "1001781", "url": "https://cs.wikipedia.org/wiki?curid=1001781", "title": "World Demise", "text": "World Demise\n\nWorld Demise (česky \"Demise světa\") je čtvrté studiové album americké death metalové skupiny Obituary. Vydáno bylo v roce 1994 hudebním vydavatelstvím Roadrunner Records. Bylo nahráno ve studiu Morrisound Recording ve floridské Tampě na 32 stop ve spolupráci s producentem Scottem Burnsem. K písni \"Don't Care\" z tohoto alba vznikl videoklip.\n\nToto album není orientováno na horror / gore, obsahuje ekologické téma (ničení životního prostředí). Ve společném rozhovoru kapela uvedla, že nechce být jen jednou z death metalových kapel, ale chce zaujmout i ty, kterým vadí slovo death metal. Samotná hudba nějakou zásadní změnu neprodělala.\n\nKapela kontaktovala na Floridě firmu a zadala si požadavek na fotografie s ekologickým tématem. Firma dodala 75 fotografií, z nichž kapela vybrala 4 nejlepší, které byly pomocí počítačové animace spojeny do jedné - takto vznikla obálka alba s „ocelovým městem“ a kouřícími komíny. Další snímky (včetně ropou znečistěného ptáka) byly použity pro booklet.\n\n\n\n\n"}
{"id": "1001782", "url": "https://cs.wikipedia.org/wiki?curid=1001782", "title": "Massive open online course", "text": "Massive open online course\n\nZkratka MOOC (z anglického massive open online course, hromadný otevřený online kurz) je označení vzdělávacích kurzů s neomezeným počtem účastníků, ke kterým se přistupuje pomocí webu. Tento druh distančního neformálního vzdělávání vychází z myšlenek konektivizmu. MOOC je založen na principu sdílení a volnosti. Lektoři připraví tematický obsah a časový harmonogram kurzu trvající zpravidla několik týdnů. Ke každému tématu připojí seznam odkazů na studijní materiály a pozvou odborníky na online přednášku. Jedním z cílů MOOC bylo zpřístupnit vzdělání širší veřejnosti, ukazuje se ale, že tato platforma je využívaná spíše bohatší částí společnosti.\n\nRozdíl mezi MOOCem a klasickým e-learningem je, že zatímco MOOC je samostatným kurzem, e-learning je často pouze doplnění \"tradičního\" kurzu. Hlavním rozdílem je tak soběstačnost obsahu, uzavření v rámci jednoho celku.\n\nVýuka v těchto kurzech probíhá formou:\nPo splnění podmínek v průběhu kurzu účastník většinou získává certifikát o absolvování kurzu. \n\nMOOC jsou typicky nabízeny zdarma. V rámci některých platforem je možné získat ověřitelný certifikát (za poplatek), že jste kurz skutečně absolvovali vy. Autentizace probíhá např. snímáním tváře web kamerou anebo dynamikou psaní na klávesnici. Nicméně ani tyto ověřitelné certifikáty nejsou uznávány jako formální vzdělání. \n\nNejedná se o pouhý přenos pochopení dané problematiky od lektorů k účastníkům. Lektoři a přizvaní odborníci jen vytvářejí rámec, v němž je daná látka účastníky kurzu dotvářena. Hlavním cílem však je propojit vzdělávací prostředí všech zúčastněných a jejich prostřednictvím ještě „teplé“ podnětné myšlenky v maximální míře šířit, a posilovat tak vznik oblastí se zájmem o poznávání. \n\nV dnešní době se MOOC zaměřují na široké spektrum oblastí. Vytvářejí se MOOC pro vzdělávání v oblastech: business, management, počítačová věda, ekonomie, pedagogika, přírodní vědy, humanitní vědy, ve společenských vědách i v dalších oblastech.\nPojem MOOC vznikl v roce 2008, a to v souvislosti se zaváděním online spolupráce do praxe v oblasti zvyšování kvalifikace učitelů. Po nesmělých začátcích pod vedením duchovních otců konektivizmu Siemense, Downese a Cormiera, do jejichž kurzů se zapojovaly tisíce účastníků, začaly být pro každého volně dostupné kurzy nabízeny i v dalších oblastech vzdělávání. Poté, co se na podzim 2011 dvěma profesorům ze Stanfordu podařilo zapojit do online kurzu umělé inteligence přes 160 tisíc účastníků, asi dnes nenajdete na světě žádnou prestižní vysokou školu, která by nějaký ten MOOC kurz zdarma studentům nenabízela.\n\nNoviny New York Times označily rok 2012 jako rok MOOC.\nNejrozšířenější platformy jsou Coursera, edX, Udacity a další. V českém prostředí je to zejména Nostis. Často je ale mezi MOOCy zařazována také Khanova škola, VímVíc.cz, Seduo či Distančně.cz. U nich je ovšem povaha MOOCu kontroverzní, protože chybí univerzitní povaha kurzu. Svou délkou se jedná spíše o workshopy než kurzy.\n"}
{"id": "1001783", "url": "https://cs.wikipedia.org/wiki?curid=1001783", "title": "Vyučovací metody", "text": "Vyučovací metody\n\nVyučovací metoda je prostředek, který využívá učitel v procesu výuky k dosahování výukových cílů. Jedná se o jeden z prvků vyučovacího procesu a vychází z didaktického trojúhelníku: učitel - žák - obsah výuky. Mezi další funkce vyučovacích metod patří funkce aktivizační a komunikační. Aktivizační funkce osvojování postupů, úkonů, operací a myšlení žáků a také jejich motivaci. Komunikační funkce je předpokladem pedagogické interakce. Jednotlivé vyučovací metody mohou různým způsobem podněcovat k aktivitě a samostatnosti, ale současně také různým způsobem vedou k autoregulaci učení. Autoregulace učení je jeden z hlavních vyučovacích cílů a značí to schopnost jedince samostatně řídit své učení.\n\nVýběr vhodné vyučovací metody je jednou z klíčových kompetencí učitele. V současné době je na učitele v tomto ohledu vyvíjen velký tlak, protože se stále více zdůrazňuje zapojování žáků aktivně do výuky. Současně promyšlený výběr vyučovacích metod chrání učitele před stereotypem.\n\n\nMezi další faktory ovlivňující výběr vyučovací metody je konfrontace s vyučovacími cíli a učitel musí brát ohledy na postoje žáků a jejich subjektivní potřeby.Pro vhodný výběr vyučovací metody vznikají neustále snahy o jejich ideální utřídění. Z těchto důvodů by měl znát každý učitel škálu vyučovacích metod. navíc jejich znalost mu umožňuje být adaptabilnější na různé situace v průběhu výuky.\n\nSnaha utřídit vyučovací metody je pro učitele značně významná, neboť toto utřídění kromě výběru vhodné vyučovací metody také Učitelovi usnadňuje orientaci ve vyučovacích metodách a jejich zvládnutí. Vyučovací metody lze dělit podle charakteru zdroje poznatků, míry vedení a samostatnosti studentů, fází výchovně vzdělávacího procesu, z hlediska myšlenkových operací aj.\nV současné době je v pedagogice nejpoužívanější kombinovaná klasifikace výukových metod.\n\n\n"}
{"id": "1001784", "url": "https://cs.wikipedia.org/wiki?curid=1001784", "title": "Huseník chudokvětý", "text": "Huseník chudokvětý\n\nHuseník chudokvětý (\"Arabis pauciflora\") je řídce vyskytující se rostlina, druh rodu huseník. Tento v české přírodě ohrožený druh absolvoval několik mezirodových přesunů a někdy je nazýván \"Fourraea alpina\" a jindy \"Turritis brassica\".\n\nDruh je nejvíce rozšířen na jihu Střední Evropy. Mozaikovitě dále vyrůstá v oblastech okolo Pyrenejí, Východních Alp, Západních Karpat nebo v centru Apeninského poloostrova. V České republice, která tvoří severní hranici jeho výskytu, se huseník chudokvětý vyskytuje především v termofytiku a na teplejších místech mezofytika.\n\nRoste např. v Českém středohoří, Doupovských horách a Českém a Moravském krasu. Lze jej spatřit ve světlých listnatých lesích, na jejích okrajích nebo mýtinách a to na místech s vysýchavou, hrubozrnnou, humózní a na živiny bohatou půdou s bazickým podložím.\n\nRostlina je dvouletá nebo méně často krátce vytrvalá a mívá jen jednou lodyhu vysokou 45 až 80 cm. Nerozvětvená, světle zelená a ojíněná lodyha je oblá, dutá a není porostlá chlupy. Vyrůstá z přízemní růžice tuhých listů (1,5 až 5,5 cm dlouhých a 1,5 až 3 cm širokých) které mají čepele vejčité až okrouhlé, na bázi zúžené do řapíku a na vrcholu tupě špičaté až zaoblené. Lysé listy růžice bývají po obvodě plytce zubaté až celokrajné, na rubu nafialovělé a po odkvětu zasychají. Úzké přisedlé lodyžní listy (4 až 11 cm dlouhé a 1,5 až 2,5 cm široké) jsou tvaru kopinatého až vejčitého, bázi mají srdčitou a na vrcholu jsou zahrocené. Jejich lysé čepele jsou celokrajné, sivozelené a ojíněné.\n\nKvětenstvím je malokvětý hrozen tvořený jen 5 až 25 čtyřčetnými květy se stopkami. Vzpřímené kališní lístky, asi 4 mm dlouhé, jsou u báze nažloutlé a jinak sytě zelené. Bílé korunní lístky (velké 5 až 9,5 × 1 až 2,5 mm) mají vrchol uťatý nebo mírně vykrojený. Huseník chudokvětý kvete obvykle v květnu a červnu, někdy dokvétá i v červenci. Ploidie druhu je 2n = 14.\n\nNa dlouhých šikmých nebo přímých stopkách vyrůstají 4 až 8 cm dlouhé a jen 0,2 cm široké dvoudílné šešule. Rovné a lysé šešule mají na konci 0,5 mm dlouhou čnělku a jejích chlopně uprostřed výraznou žilkou. V jedné řadě uložená hnědá, silně zploštělá semena jsou podlouhlá a bývají průměrně velká 2 × 1 mm.\n\nHuseník chudokvětý byl v \"Červeném seznamu cévnatých rostlin České republiky\" v roce 2012 zařazen do kategorie ohrožený druh (C3); zákonem chráněn není.\n\n"}
{"id": "1001787", "url": "https://cs.wikipedia.org/wiki?curid=1001787", "title": "Reedukace specifických poruch učení", "text": "Reedukace specifických poruch učení\n\nReedukací rozumíme soubor speciálně pedagogických postupů vedoucích ke změně stávajícího stavu postižené funkce. Jedná se zpravidla o metody rozvíjející narušené nebo nevyvinuté funkce. Jedná se o funkce zabezpečující dovednosti čtení, psaní, počítání a další percepčně motorické funkce.\n\nProtože poruchy učení velmi výrazně zasahují do života dítěte a ovlivňují jeho výkonnost a úspěšnost ve většině školních předmětů, je nutno mít na mysli, že správná diagnostika a následné stanovení vhodné péče o žáka má nezastupitelné místo ve vzdělávacím systému. Reedukace poruch učení se pak řadí mezi základní a nezastupitelná opatření jeho zkvalitnění.\n\nPři reedukaci je nutné respektovat základní zásady:\n\n1. Znalost příčin dle diagnostiky poradenského zařízení\n\nToto vyšetření provází zpravidla pedagogicko-psychologická poradna a jeho výsledkem bývá nejčastěji zjištění nedostatečného vývoje psychických funkcí nutných k úspěšnému nácviku čtení (psaní, počítání). Tyto funkce jsou nutnou podmínkou pro zvládnutí školních povinností. \n\n2. Reedukace navázaná na dosaženou úroveň dítěte\n\nJednotlivé funkce na sebe navzájem navazují a nelze očekávat úspěch, není-li respektována postupná výstavba funkcí bez ohledu na věk či osnovy třídy. Tato zásada nutně naráží na náš učební systém, protože v jednotlivých postupových ročnících jsou poměrně striktně stanoveny vzdělávací obsahy. Zvolená reedukační cvičení respektují určitou etapu nácviku dovedností.\n\n3. Dobrý začátek a soustavná motivace pro úspěch\n\nŘada žáků se specifickou poruchou učení se potýká nejen s hendikepem daným nezralostí, ale i se ztrátou sebedůvěry a podhodnocováním se. S tímto je nutno počítat a pracovat. Dobrým začátkem rozumíme taková cvičení, která s učením zdánlivě vůbec nesouvisejí a žák se jejich plněním zabývá s radostí. Přitom jimi jsou rozvíjeny ty dovednosti, které jsou pro utváření dovedností nutné (sluchové a zrakové vnímání, řeč, cvičení motoriky a vizuomotorické koordinace, pravolevé orientace, grafomotoriky a další).\n\n4. Multisenzoriální přístup\n\nZapojení hmatu, manipulace, zraku, sluchu výrazně zlepšuje nácvik potřebných dovedností. Jako příklad si vezměme využití měkkých a tvrdých kostek při nácviku rozlišování měkkých a tvrdých souhlásek.\n\n5. Individuální proces\n\nPostup reedukace je utvářen pro každého konkrétního žáka dle jeho potřeb. Zde je zřejmá souvislost s bodem číslo jedna, kdy znalost příčin obtíží u žáka předpokládá rozvoj konkrétních funkcí. Činnost tedy probíhá s jedním žákem nebo s takovou skupinou, která umožňuje věnovat se každému žáku zvlášť (v počtu do pěti žáků).\n\n6. Vycházíme ze zájmů dítěte\n\nPro počáteční navázání kontaktu jsou využívány zájmy dítěte a je necháváno samotné hovořit o tom, co má rádo. Také diagnostiku psaného projevu je prováděna na základě kratičkého textu (několika slov či krátkých vět) o dítěti příjemných věcech. \n\n7. Reálné výsledky reedukace a sebehodnocení\n\nProtože nelze předem určit ani výsledky reedukace ani dobu, po jakou se jí bude s žákem věnováno, nelze ani rodičům ani žákovi dávat konkrétní výsledky k očekávání. Předchází se tak jejich případnému zklamání při neúspěchu. Někdy ani přepečlivá práce ve škole, v poradně i doma nevede ke zlepšení, a proto nelze garantovat. \n\n8. Zaměření na celou osobnost žáka\n\nJe nutné respektovat zdravotní stav, rodinné prostředí a způsob výchovy, prostředí školy, připravenost učitelů a osobnostní předpoklady žáka pro práci. Činnost nemá být zaměřena na dril nácviku čtení a psaní, ale aktivně se zapojují všechny oblasti života žáka tak, aby byl neustále motivován, byl schopen sebehodnocení a reflexe činnosti.\n\nReedukace je zaměřena na tyto oblasti:\n\nMezi nejčastější chyby při reedukaci patří hubování, vymáhání slibů, urážky, nadávky, dávání sourozenců (spolužáků) za vzor. To vede k pocitům méněcennosti, zatvrzelosti, lítosti a negaci k úspěšnějším. Dále je chybou dril ve formě dennodenního psaní diktátů stejným způsobem, opakovaného čtení a další. Za reedukaci nelze považovat doučování nebo necílenou nahodilou činnost nevedoucí ke zlepšení, ale naopak k demotivaci a ztrátě zájmu žáka.\n\n"}
{"id": "1001789", "url": "https://cs.wikipedia.org/wiki?curid=1001789", "title": "Kognitivní vývoj kojence", "text": "Kognitivní vývoj kojence\n\nJako kojenecké období je označován první rok života (přesněji 2. až 12. měsíc). V průběhu tohoto období dochází k velmi rychlému vývoji všech oblastí, což vede k formování dětské osobnosti až na úroveň jistého primárního osamostatnění. Dochází k projevům individuálních rozdílů ve vývoji, projevují se charakteristické osobnostní rysy (např. temperament). Kojenec je otevřený vůči okolnímu světu, osobitým způsobem si vybírá a přijímá nabízené podněty. \n\nVedle receptivity jsou pro kojenecké období významné také biologické potřeby. Zřejmá je koncentrace dítěte na jídlo, teplo a tělesnou pohodu. V kojeneckém věku jsou velmi důležitá ústa, probíhá přes ně kromě krmení také veškeré poznávání okolních předmětů. \n\nPotřeba stimulace souvisí s potřebou učení. Přes podněty, které se dítěti nabízí, a které fungují jako informace, dítě získává zkušenosti se sebou samým i s okolním světem. Za normálních okolností je potřeba stimulace saturována spontánně, prostřednictvím běžného působení okolního prostředí i rodičovského chování. Zdravé dítě je schopno tyto podněty přijímat a zpracovávat, v případě nepřiměřeného uspokojování potřeby stimulace pak u dítěte dochází k odlišnému pojetí sama sebe i okolního světa. V extrémních případech může dojít až k vyvinutí určitých obranných mechanismů (např. generalizované odmítání všech podnětů nebo různé únikové tendence). \n\nRozvoj kognitivních procesů probíhá v interakci se zráním a učením, ve vztahu s ostatními složkami vývoje dětské osobnosti. Poznávání a učení probíhá na úrovni konkrétního kontaktu s reálným světem (dítě vnímá to, čeho se může zmocnit a s čím může podle svých kompetencí manipulovat). Důležitou potřebou dítěte v tomto věku je zvídavost v závislosti na pocitu citové jistoty.\n\nV kojeneckém období dochází k rozvoji zrakového vnímání a pohybových dovedností, přičemž zrak je v tomto věku nejvýznamnějším prostředkem orientace v okolním světě. Od 8. týdne je dítě schopné sledovat pohybující se předmět, schopnost vidění stimuluje i pohyb hlavičky (dítě ji zvedá a pohybuje jí na všechny strany, aby si mohlo prohlédnout i to, co aktuálně nemá v zorném poli). Od 3. měsíce dítě dokáže zaostřit na vzdálenost až do 50 cm, rozeznává také některé barvy. Ve věku 3 – 5 měsíců už dítě dokáže sledovat předměty pohybující se i ve směru vertikálním (např. kutálející se míč). Půlroční dítě už je schopné sledovat pohyb předmětů pouze očima, nemusí zapojovat celou hlavu, sleduje předměty vzdálené až na 1 metr. Po 7. měsíci se dítě většinou samo posadí, což mu umožňuje sledovat okolí v lepším zorném úhlu. Po 6 měsících dítě dokáže vnímat prostor a stále více se rozvíjí koordinace jeho očí a rukou (hraje si s ručičkami, má snahu více uchopovat a prohlížet si hračky, které má v dosahu). \n\nKognitivní schopnosti jsou závislé i na vývoji motorických dovedností, zejména na ovládnutí hlavičky (asi ve 2. měsíci), úchopu a manipulaci s objekty (od 4. měsíce), sezení (od 7. měsíce) a počátcích samostatné lokomoce (konec 1. roku). Pohybový vývoj je významný pro rozšíření podnětové nabídky; dítě tak může lépe regulovat intenzitu poznávání. \n\nV kojeneckém období dítě prochází vývojem v několika fázích. Obsahem první fáze je především koncentrace na vlastní tělo a jeho projevy (zaměřené na rozlišení a potvrzení vlastních kompetencí). Dítě začíná diferencovat informace a hledat souvislosti (např. rozlišuje živé a neživé objekty). Ve druhé fázi dítě projevuje větší zájem i o své okolí. Zájem dítěte není koncentrován pouze na činnost, ale výrazněji na její efekt. Na této úrovni vývoje se také objevuje záměrné jednání. Dítě se na základě těchto prožitků projevuje převážně egocentricky (domnívá se, že je příčinou veškerého dění, na které upne pozornost, osobní prožitky mají velmi velkou intenzitu, zaujímají dominantní význam v celkovém prožívání dítěte). V této fázi má dítě určité vědomí trvalosti objektu (věci i lidé existují, přestože je právě nevidí). Třetí fáze trvá zhruba od 8 do 12 měsíců věku dítěte. Jeho chování je stále více zaměřeno na určitý cíl a dokáže predikovat výsledek svého jednání. Dále dítě začíná chápat vztahy mezi prostředkem a cílem, mezi příčinou a následkem, a také existenci objektů v prostoru a jejich vzájemné souvislosti.\n\nSmékal (2002, s. 14) předkládá seznam klíčových momentů ve vývoji kojence:\n\nSmékal dále upozorňuje, že v prvním roce života se výrazně rozvíjí pátrací chování a poznávací dychtivost dítěte. Na tyto akty lze usuzovat ze změny mimiky při zaslechnutí zvuku, podle směru pohledu, podle trvání sledování předmětu pohybujícího se v zorném poli nebo podle „zkoumavých“ mimických projevů při prohlížení obličeje členů rodiny i dalších lidí. \n\nShrnutí:\nKojenecké období je označováno jako fáze receptivity, to znamená otevřenosti k okolnímu světu. Otevřenost ke světu zároveň vyjadřuje ochotu dítěte akceptovat podněty, jenž jsou jeho součástí. To znamená, že nejsou považovány za ohrožující. Mnozí autoři mluví o potřebě kojence získat ve vztahu ke světu základní důvěru, chápat jej jako neohrožující a bezpečný. \nV kojeneckém věku je významná primární potřeba stimulace a s ní související potřeba učení, tj. získávání zkušeností. Podněty fungují jako informace, jejichž zpracování se projeví v oblasti učení, tj. rozvojem dětské osobnosti. Podněty materiálního i sociálního typu specificky stimulují ty dispozice, které dozrály na potřebnou úroveň. \n\nRodiče mohou nabízením vhodných podnětů tlumit nebo posilovat vrozenou zvídavost dítěte. Je důležité, aby dítě získalo základní důvěru ke světu. Stimulace ze strany dospělých by proto měla mít pozitivní charakter. Dítěti to pomůže udržet si otevřenost vůči světu a ochotu akceptovat podněty, které se stávají jeho součástí. \nProtože je kojenec v prvních měsících života většinu času vázán na omezený prostor a aktivitu jiného člověka a jeho motorika ještě není dostatečně rozvinuta, nemůže podnětové působení vlastní aktivitou zlepšit. Je tedy na rodičích, aby zodpovědně přistoupili ke stimulaci dítěte, např. formou vhodných hraček. \nV dnešní době se také vede diskuze o tom, zda je vhodné dítě „nutit“, aby se posadilo (zhruba v 7. měsíci, což je průměrný věk u většiny normálně se vyvíjejících dětí). Podle mého názoru nucení v žádném případě není vhodná forma pomoci ve vývoji. Pokud rodiče vidí, že dítě má samo snahu se posadit, samozřejmě by jej v tom měli podpořit, ale pokud aktivita nepřichází v první řadě od dítěte samotného, rodiče by měli počkat na vhodnější dobu, protože každé dítě se vyvíjí svým tempem a 7 měsíců nemusí být vždy ta „správná“ doba.\n"}
{"id": "1001790", "url": "https://cs.wikipedia.org/wiki?curid=1001790", "title": "Volby do zastupitelstev obcí v Česku", "text": "Volby do zastupitelstev obcí v Česku\n\nVolby do zastupitelstev obcí se v Česku konají pravidelně vždy jednou za čtyři roky. Nepravidelně se konají pouze v případě, že počet členů obecního zastupitelstva klesne pod předepsaný počet. Komunální volby se konají ve všech obcích, přičemž v územně členěných statutárních městech také v jejich městských částech nebo obvodech.\n\nPasivní volební právo je stejně jako u jiných typů voleb v Česku podmíněno zletilostí a svéprávností a doplněno o podmínku trvalého pobytu v obci. Se vstupem České republiky do Evropské unie mohou být voleni i občané členských států EU a od roku 2018 mohou v komunálních volbách občané členských zemí EU s přechodným bydlištěm v České republice také volit.\n\nVoleb se mohou zúčastnit registrované politické strany a jejich koalice. Popřípadě i nezávislí kandidáti a jejich sdružení, v těchto případech musejí subjekty doložit petici s daným počtem podpisů obyvatelů obce, který přesně stanovuje zákon č. 491/2001 Sb., na rozdíl od politických stran a hnutí se ale nemusejí registrovat na ministerstvu vnitra.\n\nVolební den, stejně jako u jiných druhů voleb, vyhlašuje prezident republiky, a to nejméně 90 dní před jejich konáním. Starosta obce má před volbami (nejméně deset dní před jejich konáním) možnost (nikoliv povinnost) vyhradit plochu pro vylepení volebních plakátů. Tři dny před začátkem voleb je zakázáno zveřejňování předvolebních průzkumů a v den voleb je zakázána volební agitace uvnitř a v bezprostřední blízkosti volebních místností.\n\nPočet volených zastupitelů je závislý na počtu obyvatel obce nebo městské části či městského obvodu:\n\nVelikost zastupitelstva je podstatná především z toho důvodu, že vytváří nerovné podmínky pro zisk jednoho mandátu. Zatímco v malých obcích může v krajním případě vycházet i pouze jeden obyvatel na jeden mandát, v Praze připadá na jedno křeslo v zastupitelstvu 17 800 až 22 500 občanů.\n\nVolební strana může na kandidátní listině uvést nejvýše tolik kandidátů, kolik činí počet členů volených do příslušného zastupitelstva obce. Jsou-li pro volby do zastupitelstva obce vytvořeny volební obvody, může volební strana na kandidátní listině pro každý volební obvod uvést nejvýše tolik kandidátů, kolik členů tohoto zastupitelstva má být v tomto volebním obvodu voleno. V obcích, kde se má volit 7 a méně členů zastupitelstva obce, volební strana může na kandidátní listině uvést nejvýše tolik kandidátů, kolik činí počet členů volených do příslušného zastupitelstva obce zvýšený o jednu třetinu a zaokrouhlený na celé číslo dolů, tj. kde se volí 5 členů zastupitelstva, může každá strana uvést až 6 kandidátů, kde se volí 6 členů, může uvést až 8 kandidátů, kde se volí 7 členů, může uvést až 9 kandidátů a kde se volí 8 členů, může uvést pouze 8 kandidátů.\n\nSoučasná právní úprava voleb je z roku 2001, kdy podle novely volebního zákona došlo k zavedení uzavírací klauzule ve výši 5 % a došlo ke změně volební formule z metody Sainte-Laguë na upravenou D'Hondtovu metodu. Volební systém je ovšem stále poměrný, ačkoliv se na první pohled tváří většinově. V každé obci dostává volič jediný volební lístek. Každý volič má tolik hlasů, kolik je členů zastupitelstva. Na rozdíl např. od parlamentních voleb nelze volit na takzvaný voličský průkaz, tedy mimo místo svého trvalého pobytu. Vlastní volbu lze pak provést třemi různými způsoby:\n\nNa volebním lístku se označí jedna celá volební strana. V takovém případě dostává všechny hlasy označená strana. Tímto způsobem volič nemůže ovlivnit pořadí volených kandidátů, ale předáním všech svých hlasů této straně nejvíce přispívá k možnosti získání dalšího mandátu.\n\nVolič může vybírat kandidáty napříč stranami, přičemž každému dává jeden hlas (tzv. panašování). Zde je ovšem volba osobnosti pouze zdánlivá, hlasy nejdou přednostně zvolenému kandidátovi, ale straně (podrobněji v části o problémech komunálního systému). Jinými slovy, panašováním nelze podpořit jednotlivého kandidáta bez toho, abychom podpořili i jeho stranu, za niž kandiduje. Naopak pokud strana, za niž vybraný kandidát kandiduje, ve výsledném přepočtu nezíská žádný mandát, nedostane se vůbec do zastupitelstva, i kdyby dostal poměrně výrazný počet jednotlivých hlasů.\n\nVolič nakonec může oba způsoby spojit. Označí tak jednu stranu a dále vybere u ostatních stran jednotlivé kandidáty. V tomto případě se odečítá počet hlasů daný jiným kandidátům než zvolené straně odspodu. Vybere-li tak volič například stranu A a pět kandidátů strany B, pět posledních kandidátů strany A o své hlasy přijde.\n\nHlasy, které obdrží každá strana jako celek, se sčítají s těmi, které byly dány jednotlivým kandidátům v rámci každé strany. Poté se vyřadí politické strany a uskupení, které mají méně než 5 % podílu přidělených hlasů. Stejná hranice platí i pro koalice. Stranám a uskupením, které nominovaly méně kandidátů, než je počet volených členů zastupitelstva, se uzavírací klauzule úměrně snižuje.\n\nNa základě součtů všech hlasů, ať již volič hlasoval kteroukoliv z nabízených možností, se hlasy přepočtou na mandáty s použitím D'Hondtova dělitele. Tato část systému je tedy stejná jako kterýkoliv jiný poměrný listinný systém používaný ve všech typech českých voleb vyjma senátních a prezidentských.\n\nPoté přichází na řadu preferenční hlasy. Celkový počet hlasů odevzdaných pro každou volební stranu se vydělí počtem kandidátů této volební strany. Má-li některý z kandidátů nejméně o 10 % více hlasů, než je takto stanovený průměr, postupuje v kandidátní listině na první místo. Pořadí těchto postoupených kandidátů se uspořádá podle jejich získaného počtu hlasů.\n\nNakonec se rozdělí mandáty, které každá strana získala. Z prvních míst kandidátní listiny, kde se nachází i ti, kteří se na první místo dostali díky svým preferenčním hlasům, se vybere tolik kandidátů, kolik strana získala mandátů.\n\nKomunální volební systém je nejsložitější volební mechanismus používaný v Česku. Jeho problém je ovšem zejména v tom, že samotné pochopení způsobů volby voliči nestačí k tomu, aby si uvědomil, jak budou jeho hlasy zpracovány. Volič zdánlivě vybírá jednotlivé osobnosti bez ohledu na stranickou příslušnost, nicméně jedná se spíše o hlasy pro danou stranu a hlasy pro jednotlivé kandidáty se tak dají přirovnat k preferenčnímu hlasování. Je-li označeno více kandidátů, než kolik je míst v zastupitelstvu, je hlasování tohoto voliče neplatné.\n\nKdyž si volič přeje, aby určité volební straně pomohl k zisku mandátu, musí se smířit s pořadím členů na její kandidátce. Zvolením celé strany jí totiž předá všechny své hlasy. Pokud však chce podpořit pouze určitého kandidáta, jeho výběrem dané straně předává pouze jediný hlas a výběrem dalších kandidátů z jiných stran této původní straně ztěžuje zisk mandátů. Může se tak stát, že strana, za kterou vybraný kandidát kandiduje, nezíská žádný mandát, přestože kandidát získal velký počet jednotlivých hlasů, nebo v rámci této strany může být podobných kandidátů více, ale kvůli nízkému počtu mandátů se do zastupitelstva dostanou pouze někteří. Jejich strana pak má v zastupitelstvu málo členů a tedy i malou vyjednávací schopnost.\n\nAby se některý z kandidátů posunul na první místo listiny, musí získat alespoň o deset procent procent více hlasů, než je průměrný počet hlasů na jednoho kandidáta v rámci jeho strany. Aby tedy preferovaný kandidát získal mandát, musí být \"výrazně\" lepší, a to v porovnání se \"všemi\" ostatními kandidujícími. To je problém především ve větších městech, kdy je na možnost posunout se na první místo kandidátky nutné získat velmi vysoký počet hlasů. Navíc jeden či více takto preferovaných kandidátů nemusí vůbec získat mandát, pokud jejich strana získala mandátů málo nebo žádný.\n\nČR se potýká v mnoha regionech s problémem nevalného zájmu podílet se na správě obcí. V ČR je relativně vysoký počet obcí v porovnání s jinými evropskými zeměmi. V roce 2018 v ČR existovalo 6 377 zastupitelstev, což je na zemi o přibližně 10,5 milionech obyvatelích poměrně hodně. Obzvlášť v menších obcích tento fakt implikuje problematičnost dosažení kvalitního politického boje a následně kvalitní politické reprezentace v komunální politice.\n\nV roce 2018 kandidovalo do voleb 216 472 lidí, ve většině případů šlo o nestranické kandidáty nebo členy místních sdružení. Zvolenými zastupiteli se stalo 61 892 lidí. Počet kandidátů ve volbách do obecních zastupitelstev tak byl nejnižší od roku 2006. Největší výběr kandidátů měli voliči přirozeně ve velkých městech, výjimku mezi menšími obcemi tvoří např. obec Kateřinice na Vsetínsku, kde bylo zaregistrováno 29 kandidátních listin. Naopak pouze jedna volební strana kandidovala v 1612 obcích.\n\nExistuje několik obcí, kde se komunální volby v roce 2018 vůbec nekonaly (Hodějice, Dlouhá Lhota a Lipovec na Blanensku). Nepodařilo se tam totiž sestavit ani jednu kandidátní listinu. „Obce tam tedy řídí správce určený ministerstvem vnitra, který bude v obcích působit do dodatečných voleb. V uplynulých dvanácti letech mělo správce určené kvůli neuskutečněným volbám 51 českých obcí. Nejvíc jich bylo v roce 2006, kdy se jich do této situace dostalo 19. Po posledních komunálních volbách před čtyřmi lety muselo ministerstvo přidělit 13 správců, například do obcí Slavníč a Růžená na Vysočině.“\n\nVěkový průměr kandidátů se oproti předchozím komunálním volbám zvýšil o dva roky na 47 let. Mladí pod 30 let představují v komunální politice značně podreprezentovanou skupinu obyvatel, ačkoliv tato skupina může být obohacením politické diskuze. Způsobeno je to jednak nezájmem mladých kandidovat a nedostatečnými informacemi, které k rozhodnutí mají, v druhé řadě je taky problematické se prosadit v zaběhlých stranických strukturách (především ve větších městech). \n\nK řešení tohoto problému se snaží přispět od roku 2018 iniciativa Kandiduju.cz, která se zaměřuje na zvýšení informovanosti mladých o komunální politice a motivace se jí účastnit a poskytuje odborný mentoring mladým začínajícím zastupitelům. S mladými lidmi v regionech a potenciálními kandidáty do zastupitelstev obcí pracuje celoročně řada organizací, např. Nadace VIA, Sdružení místních samospráv nebo Národní síť Zdravých měst. Před volbami 2018 byl také spuštěn projekt Volební lavička přehledně monitorující názory komunálních politiků s cílem poskytnout voličům jasný přehled o kandidátech a s cílem sběru dat o komunálních volbách.\n\nFaktorům, které ovlivňují zájem lidí podílet se na komunální politice a kandidovat ve volbách do obecních zastupitelstev, se také věnuje výzkum. Např. IDEA - Institut pro demokracii a ekonomickou analýzu při CERGE-EI publikovala výzkum „Dopady vyšších platů politiků na volby do zastupitelstev obcí“. Tento výzkum odhalil, že zvýšení platů zastupitelů má pozitivní vliv na účast na aktivní politice především u lidí s vysokoškolským vzděláním. Kromě toho studie odhadla, že 10% zvýšení platů vede ke zvýšení manažerských, odborných a administrativních profesí mezi zastupiteli téměř o 7 %. Tento odhad jde ruku v ruce s teoriíí „opportunity cost“.\n\nNaopak aktivní volební účast vykazuje v komunálních volbách poměrně pozitivní čísla v porovnání s volbami do Senátu ČR, jejichž účast se pohybuje mezi 10 a 20 %, nebo volbami do Evropského parlamentu, kde volební účast v roce 2014 dosáhla pouhých 18,2 %. Nevalně na tom jsou i volby do Zastupitelstev krajů, kde průměrná volební účast v roce 2016 dosáhla 34,57 %. \n\nNaopak největšího zájmu voličů se těší volba prezidentská (v roce 2018 činila účast 66,6 % v druhém kole a 61,9 % v prvním kole) a volby do Poslanecké sněmovny (60,84 %). Komunální volby zaznamenaly průměrnou volební účast 47,34 % v roce 2018 a 44,46 % v roce 2014. Důvodem relativně vysoké volební účasti je především fakt, že v komunálních volbách (obzvlášť na vesnicích a menších městech) lidé volí konkrétní lidi, které voliči často osobně znají. Nejedná se tak o „odosobněnou“ politikou, jak to může být vnímáno jiných případech.\n\nDen po vyhlášení výsledků voleb Státní volební komisí začíná běžet desetidenní lhůta, ve které je možné podat stížnost na průběh voleb ke krajskému soudu. Nejdéle do 15 dnů po uplynutí této lhůty musí dosavadní starosta svolat ustavující schůzi zastupitelstva. Oznámení o datu konání zastupitelstva musí být vyvěšeno nejméně 7 dní předem, v praxi se tak ustavující zastupitelstvo bude konat nejdříve 18. a nejpozději 25. den po volbách. Na tomto prvním zastupitelstvu pak proběhne volba rady obce (má-li ji obec) a starosty.\n"}
{"id": "1001791", "url": "https://cs.wikipedia.org/wiki?curid=1001791", "title": "Rádiové spektrum", "text": "Rádiové spektrum\n\nRádiové spektrum jsou elektromagnetické vlny o kmitočtu od 9 kHz do 3 000 GHz šířené prostorem bez zvláštního vedení. Rádiové vlny jsou vyzařovány anténami, jejichž délka je úměrná délce nosné vlny, takže jejich rozměry jsou v rozmezí milimetrů až stovek metrů. Rádiové spektrum je klíčovým veřejným zdrojem pro přenos informací v důležitých odvětvích a službách jako jsou rozhlasové a televizní vysílání, doprava, mobilní širokopásmové a družicové komunikace, soukromé rádiové sítě, pohyblivé komunikace na palubách letadel a lodí, komunikace pomocí družicových systémů, radiolokační služba, vojenské systémy, komunikační systémy veřejné bezpečnosti, amatérské rádiové vysílání, zařízení krátkého dosahu (např. lékařské přístroje, přístroje pro nedoslýchavé, dopravní telematika, alarmy, meteostanice), bezdrátové mikrofony a kamery, vědecká činnost jako je meteorologie, pozorování Země, radioastronomie a výzkum vesmíru a mnoho dalších.\n\nPrávní rámec využívání rádiového spektra v členských zemích EU byl stanoven v roce 2002 přijetím Rozhodnutí Evropského parlamentu a Rady o předpisovém rámci pro politiku rádiového spektra v Evropském společenství, zkráceně \"Rozhodnutí o rádiovém spektru\". Toto Rozhodnutí je stěžejní pro koordinované využívání rádiových kmitočtů mezi členskými zeměmi EU prostřednictvím harmonizace podmínek týkajících se dostupnosti a účinného využívání rádiového spektra nezbytných pro vytvoření a fungování vnitřního trhu v některých oblastech EU, jako jsou elektronické komunikace, doprava, věda a výzkum. Rozhodnutí o Rádiovém spektru umožňuje Evropské komisi přijímat implementační rozhodnutí za účelem harmonizace technických podmínek pro efektivní využívání rádiového spektra pro správné fungování vnitřního trhu EU. Za tímto účelem může pověřit Evropskou konferenci správ pošt a telekomunikací (CEPT) přípravou těchto implementačních technických opatření.\nRozhodnutí o rádiovém spektru z roku 2002 také ustanovilo orgány, které Komisi pomáhají s prováděním politiky rádiového spektra:\n\nV roce 2012 bylo přijato Rozhodnutí Evropského parlamentu a Rady o vytvoření víceletého programu politiky rádiového spektra, které definovalo hlavní politické cíle a stanovilo obecné principy pro správu rádiového spektra. Rozhodnutí zmiňuje tyto prioritní oblasti, na které se má zaměřit politika rádiového spektra v EU:\nRozhodnutí Evropského Parlamentu a Rady o vytvoření víceletého programu politiky rádiového spektra rovněž zavedlo tzv. registr stávajícího rádiového spektra pro komerční a veřejné účely, který pokrývá rozsah 400 MHz až 6 GHz. Jeho hlavním účelem je umožnit zjištění kmitočtových pásem, ve kterých by mohlo dojít ke zlepšení účinnosti stávajícího využití rádiového spektra a usnadnit zjištění kmitočtových pásem vhodných k přerozdělení a možnosti sdílení rádiového spektra za účelem podpory politik Unie, které Rozhodnutí zmiňuje.\n\n"}
{"id": "1001792", "url": "https://cs.wikipedia.org/wiki?curid=1001792", "title": "Gęsiówka", "text": "Gęsiówka\n\nGęsiówka je hovorové polské označení pro vězení, které existovalo na ulici \"Gęsia\" ve Varšavě, které se za německé okupace během druhé světové války stalo nacistickým koncentračním táborem.\n\nV letech 1945 až 1956 sloužila Gęsiówka jako vězeňský a pracovní tábor, provozovaný nejprve sovětskou NKVD, poté polskou komunistickou tajnou policií (\"Ministerstwo Bezpieczeństwa Publicznego\").\n\nPůvodně šlo o velkou vojenskou věznici vybudovanou nacisty během druhé světové války. Měla sloužit k hromadné internaci lidí, kteří sem byli násilím umísťováni a to téměř vždy bez řádného soudu. Roku 1944 již v Polsku oficiálně žádní Židé nežili, kromě hrstky jedinců, kteří se schovávali po domácnostech. A poté asi 400 Židů z různých koutů Evropy, kteří přežívali na půdě bývalého varšavského ghetta Gęsiówka. Tábor byl v likvidaci a tak židovští vězni museli zlikvidovat zbývající stopy zločinců, než byli sami deportováni do vyhlazovacího tábora. Celá stavba byla opevněna, nacisté ji doplnili o několik bunkrů uvnitř i vně věznice. Pro povstalce bylo velmi těžké věznici dobýt a tak se po několika neúspěšných pokusech velitelé rozhodli odložit další útoky na příznivější dobu. Nakonec elitní jednotka na vlastní žádost provedla útok a osvobodila 383 vězňů z 383. Většina těchto osvobozených Židů nakonec vstoupila do Zemské armády a bojovala až do úplného konce.\n\nTábor Gesiowka (též nazýván \"Husí farma\") se zapsal do historie dne 5. srpna 1944, kdy byl osvobozen během varšavského povstání. Celé povstání řídil Zemský odboj a jeho cílem bylo porazit německé okupanty a zajistit politickou stabilitu poválečného Polska. Hlavními odbojáři byli polští skauti, tato organizace vznikla již před druhou světovou válkou. Nazývali se harcery, odtud vznikl pojem harcovník. Harcovník je rytíř, který vyhledává boje ještě před samotným začátkem bitvy. V odboji byl stanoven minimální věk pro přijetí na sedmnáct let, později bylo nutné organizaci rozšířit a věkovou hranici snížit. Dále vznikly další organizace jako \"Šedivé\" či \"Šedé řady\" nebo zástupy, ty spolupracovaly se Zemskou armádou. Ženy a dívky byly cvičeny na \"jemnější\" práce typu ošetřovatelky, pečovatelky, listonošky a spojky. Nicméně před německými vojáky ušetřeny nebyly. Za povstání utrpěly ztráty, byly vyvražďovány a Němci tímto způsobem prosazovali svou moc.\n\nV době propuknutí povstání se Polsko nacházelo ve složité situaci. Němci ustupovali před tlakem Rudé armády, nicméně ta nemohla být za žádných okolností vnímána jako spojenec, či dokonce jako osvoboditel Polska. Z historie víme, že právě Stalin byl příznivcem Hitlerova režimu a v letech 1943-1944 zaútočil na Polsko, nechal povraždit polské důstojníky v Katyni a tím vyvolal ostrý konflikt mezi Polskem, Ruskem, Velkou Británií a Spojenými státy americkými. Pro VB a USA bylo prvořadé zničit vliv Hitlera a to i za tu cenu, že potopí polskou nezávislost.\n\nZačátek povstání provázely kruté bitvy o každou ulici a čtvrť. Zemská armáda vzdorovala německé palbě a Heinrich Himmler tak vydal rozkaz srovnat město se zemí (což se mu nakonec podařilo). Němci začali vytvářet živé štíty z civilistů, ale ani tak se jim nepodařilo zlomit odpor povstalců, obzvlášť pak harcerské jednotky.\n\nSoučástí povstání byla i krutost jednotek Dirlewangerovy brigády SS, jejíž členové byli spodinou společnosti, většinou s kriminální minulostí. Dirlewangerovi muži vraždili polské raněné, zajaté sestry bičovali, znásilňovali a poté zabili.\n\nPoslední naději na porážku Němců upínalo zdecimované Polsko k Rudé armádě. Rudá armáda měla prostředky k osvobození hlavního města, nicméně Stalin chtěl posílit vliv komunismu v Polsku a tak proti Němcům nezasáhl. Nechal je prosadit svou ideologii a dokončit rasovou čistku. Záměrně znemožňoval plynulost dodávek zásob pro povstalce, aby později mohl uvolnit část svých zásob a před světem vystupovat jako vůdce se snahou pomoci.\nDvouměsíční boj varšavského povstání byl vojensky poražen. Němci přijali Zemskou armádu jako partnera k vyjednávání o kapitulaci, nicméně Varšavu srovnali se zemí. Sověti ji obsadili roku 1945 a osvobozený koncentrační tábor \"\"Husí farma\"\" opět uvedli do provozu. Tentokrát sloužil pro bojovníky Zemské armády a další osoby vystupující proti režimu. Sovětský režim tedy Polsko neosvobodil, ale zneužil k prosazení svých mocenských cílů.\n\n"}
{"id": "1001793", "url": "https://cs.wikipedia.org/wiki?curid=1001793", "title": "Rozhledny ve Východním Slovácku", "text": "Rozhledny ve Východním Slovácku\n\nRozhledny ve Východním Slovácku je soubor šesti totožných rozhleden, které byly postaveny s pomocí evropské dotace. Každá z nich se nachází u jedné z obcí mikroregionu Východní Slovácko.\n\n\nSledované rozhledny jsou vyrobené z dřevěné konstrukce ze smrku o třech podlažích. Vyhlídkové plošiny se tyčí ve výšce 13,3 metru. Půdorys každé z nich činí 5,3 x 5,3 metru a nosný rám je zabetonovaný v metrové hloubce do železobetonových pásů. Výstup po dřevěných schodištích je rozčleněn na tři výškové plošiny v úrovních 4, 7 a 10 m nad povrchem. U každé rozhledny je informační tabule se souřadnicemi rozhledny. Jediné, v čem se samotné stavby liší, je počet schodů. Ten se nachází v rozmezí 44 až 47 schodů.\n\nNápad postavit u obcí vyhlídky a spojit je cyklotrasovým okruhem vznikl údajně již v roce 2005. S žádostí o dotační podporu obce několikrát neuspěly. Poslední žádost byla podána na začátku roku 2010, v květnu téhož roku bylo rozhodnuto o jejím schválení. Plánovaný celkový rozpočet na jmenovaný projekt byl 5 358 036 Kč. EU odsouhlasila příspěvek ve výši 3 432 760 Kč, což je přibližně 64 % celkové částky. Z rozpočtu regionální rady mělo být financováno 200 000 Kč, zbytek (1 556 712 Kč) měl být zaplacen z rozpočtu samotných obcí. Autoři projektu si slibovali, že zatraktivnění turistické oblasti mikroregionu formou investic do infrastruktury cestovního ruchu vyvolá zvýšení návštěvnosti a prodloužení pobytu turistů, a tím rozvoj navazujících služeb.\n\nRozhledny byly nechvalně proslulé svou nepříliš dobrou polohou a s tím souvisejícím špatným výhledem. V okolí sice pravděpodobně příliš mnoho jiných vhodných míst není, nicméně kritici upozorňují na zbytečné mrhání zdrojů z fondů EU. Zastánci říkají, že je lepší mít rozhledny alespoň takovéto, než nemít žádné. Zároveň finanční zátěž pro samotné obce mikroregionu nemusela být velká.\n\nRozhledna Hráběcí se nachází u obce Vlčnov. Tato rozhledna se nachází na křižovatce historické Hráběcí cesty a stezky Od búd (Areál vinných búd je památková rezervace lidové architektury, která se nachází na okraji Vlčnova). Rozhledna je umístěna v nadmořské výšce cca 290 m na úpatí kopce Myšince. Ze všech rozhleden leží nejseverněji a zároveň i nejzápadněji. Také se nachází v nejnižší nadmořské výšce ze všech rozhleden.\n\nTato rozhledna se nachází nedaleko obce Nivnice. Je v blízkosti kaple sv. Trojice, která se nachází na kopci nad Nivnicí. Rozhledna je v nadmořské výšce cca 310 m.\n\nRozhledna Králov se nachází na stejnojmenném návrší nedaleko obce Bánov. Králov se také nazývá vrch, pod kterým se rozhledna nachází (s nadmořskou výškou 357 m). Prakticky z druhé strany kopce Králov se také nachází Nivnická rozhledna U Trojice. Vyhlídka Králov je v nadmořské výšce cca 345 m.\n\nTato rozhledna se nachází poblíž obce Bystřice pod Lopeníkem. Ze zkoumaných rozhleden leží nejvýchodněji. Nachází se v nadmořské výšce přibližně 420 m, přičemž vrchol strmého kopce, na kterém stojí, je ve výšce 555 m. K výstupu na rozhlednu je nutné přemístit se několik set metrů východně od obce.\n\nVyhlídka s názvem Obecnice se nachází u obce Korytná a ze zkoumaných rozhleden se nachází nejjižněji. Úpatí rozhledny se nachází ve výšce 597 m n. m. Rozhledna je od Korytné více vzdálená, vzdušnou čarou jde o zhruba 2 km. Přestože se nachází na katastrálním území obce Korytná, blíže k rozhledně se nachází obec Strání.\n\nTato rozhledna patří obci Suchá Loz. Nachází se v nadmořské výšce cca 600 m. Zajímavé je její umístění. Rozhledna je nedaleko obce Březová, naopak od Suché Lozi je vzdálená vzdušnou čarou přibližně 4 km.\n\n"}
{"id": "1001794", "url": "https://cs.wikipedia.org/wiki?curid=1001794", "title": "K-S 14 U cihelny", "text": "K-S 14 U cihelny\n\nK-S 14 „U cihelny“ je samostatný pěchotní srub těžkého opevnění, který byl součástí pevnostního systému předválečné Československé republiky.\n\nTento pěchotní srub byl součástí rozsáhlého československého opevnění budovaného ve třicátých letech 20. století, které mělo sloužit k ochraně hranic československého státu. Srub stojí v Pardubickém kraji v blízkosti silnice č. III/31224, která vede z Králík do Prostřední Lipky. Svojí palbou měl srub chránit kromě výše uvedené silnice také sousední pěchotní sruby K-S 15 a K-S 16 i pěchotní srub K-Bg-S 13, jenž byl součástí dělostřelecké tvrze Hůrka (Berghöhe).\n\nSrub byl spolu s dalšími objekty zadán Ředitelstvím opevňovacích prací (ŘOP) k výstavbě dne 9. června 1936, jako součást 3./III. stavebního podúseku Boříkovice v rámci Ženijního skupinového velitelství III Králíky. Celý podúsek měla vybudovat stavební firma Ing. Jan Matoušek z Prahy. K betonáži samostatného oboustranného dvoukřídlého pěchotního srubu došlo ve dnech 29. září až 8. října 1936. Svou kubaturou, kdy bylo spotřebováno zhruba 2110 m³ betonu a 150 tun oceli, byl zástupcem III. třídy odolnosti, jež byla tou nejvyšší, která se u izolovaných objektů mohla vyskytovat. Na srubu byly osazeny také dva pancéřové pěchotní zvony, které byly v 60. letech 20. století odstraněny n. p. Kovošrot.\n\nPěchotní srub se podobně jako většina dalších skládal ze dvou pater. Obě byla navzájem spojená schodištěm a ručním výtahem, který měl sloužit k dopravě munice pro minomet. Nadzemní patro objektu, někdy též nazývané jako bojové, mělo tedy sloužit k samotnému vedení boje. Nacházel se zde vstup do objektu, tři sklady munice pro zbraně, velitelské stanoviště, místnost pro telefonistu, záchody, umývárna a zejména dvě střelecké místnosti, ve kterých byly umístěny hlavní zbraně srubu. K těm patřilo pět lehkých kulometů vz. 26, těžký kulomet vz. 37 a zejména dva 4cm protitankové kanόny spřažené s těžkým kulometem.\n\nV podzemním patře (týlové patro) se nacházelo zázemí celého objektu. Byly zde ubikace pro posádku srubu, kterou mělo tvořit 43 vojáků, dále srdce objektu v podobě strojovny se skladem pohonných hmot, filtrovna vzduchu, místnosti pro skladování ručních granátů a munice pro minomet, stanoviště zemního telegrafu a vyústění studny. Ve spodním patře se nacházela také místnost pro 9 cm minomet, který se však do objektu již nepodařilo namontovat.\n\nPěchotní srub měli obsazovat vojáci, kteří byli speciálně pro obsazování těchto objektů vycvičeni – tzv. hraničářské jednotky. Samotný objekt obsazovali vojáci 12. roty z hraničářského pluku 6. Osádku srubu mělo tvořit 43 mužů, z toho byl 1 důstojník, 14 poddůstojníků (2 četaři, 3 desátníci, 9 svobodníků) a 28 vojínů. Mužstvu nejprve velel por. pěch. Josef Peška, po něm do 15. září 1938 por. pěch. František Novák, kterého vystřídal por. pěch. Karel Kocián.\n\nV objektu došlo dne 3. října 1938 k tragické události. Z důvodu přijetí Mnichovské dohody spáchal sebevraždu četař Arnošt Hrad (5. dubna 1914 – 3. října 1938). Zemřel na následky střelného poranění v oblasti srdce, které si způsobil vlastní služební pistolí. Na rozloučenou po sobě zanechal tři dopisy, které byly určeny mamince, dále veliteli 12. roty škpt. pěch. Leopoldu Medkovi a poslední byl určen pro jeho kamarády, poddůstojníky a vojáky.\n\nPo vzniku protektorátu Čechy a Morava provedla německá armáda na srubu několik zkoušek svých zbraní. Zkoušky na objektu proběhly v průběhu října roku 1940. Německé armádě srub posloužil jako cvičný terč, na který se střílelo ze vzdálenosti 400, 600, 800 a 4500 metrů. Zkoušen byl například 9 cm minomet, 5 cm minomet či 4 cm protitankový kanon. Po skončení druhé světové války byl nejprve zdevastován n. p. Kovošrot. Od roku 1970 do roku 1989 sloužil I. správě Federálního ministerstva vnitra ČSSR pro účely spojení zahraniční rozvědky (Akce KAHAN). Poté pro uskladnění odpadu z n. p. \"Tesla Králíky\".)\n\nV současnosti je srub zrekonstruován do stavu, který odpovídá tomu, jak srub vypadal v roce 1938. O celý objekt i jeho přilehlé okolí se starají od r. 2001 členové Vojensko-historického klubu ERIKA BRNO, z.s. Ve srubu vybudovali muzeum, probíhají v něm výstavy. Již v roce 1994 byla odhalena i slavnostní deska četaři Arnoštu Hradovi. V blízkosti srubu se každoročně v srpnu koná rozsáhlá vzpomínková Akce Cihelna, které se kromě vojensko-historických klubů účastní i AČR.\n\n"}
{"id": "1001795", "url": "https://cs.wikipedia.org/wiki?curid=1001795", "title": "Digitální propast", "text": "Digitální propast\n\nDigitální propast (též jako digitální rozdělení, ) vyjadřuje propast mezi těmi, kteří disponují přístupem k technologiím (jako je internet), a těmi, kteří tento přístup nemají. Jedná se o ekonomickou a sociální nerovnost mezi skupinami osob v dané populaci, která úzce souvisí s přístupem, užitím a znalostí informačních a komunikačních technologií (ICT). Pojem je rozšířením obecného pojmu ze sedmdesátých let 20. století vědomostní propast.\n\nJan van Dijk ve své knize \"The Network Society\" (původní nizozemské vydání z roku 1991) představil koncept síťové společnosti a tento koncept rozšířil pojmem digitální propast v knize \"The Deepening Divide, Inequality in the Information Society (2005)\". Přenesl pozornost od fyzických bariér komunikace k rozdílům ve schopnostech a dovednostech uživatelů (mediální gramotnost, informační gramotnost). Jasný původ termínů však není zcela jistý.\n\nDigitální propast v různých státech se může vztahovat k jednotlivcům, domácnostem či k obchodním a geografickým oblastem, obvykle na rozdílných úrovních v socioekonomických nebo jiných demografických kategoriích. Propast mezi různými zeměmi a regiony světa je označována jako globální digitální propast, a to z hlediska technologické vyspělosti rozvojových a rozvinutých zemí v mezinárodním měřítku. Propast vzniká i mezi jednotlivými generacemi, kdy mladší lidé rychleji přijímají do běžného života elektronické technologie rychleji než generace seniorů.\n\nŘada autorů se zmiňuje také o globální digitální propasti (\"global digital divide\"), která existuje na státní úrovni. Světové mezinárodní organizace jako UNESCO, Evropská unie a OECD na tento problém ustavičně poukazují. Průzkumy týkající se rozšíření internetu po světě naznačují velké rozdíly mezi jednotlivými světovými regiony. Vede Severní Amerika a západní Evropa s Austrálií. Západní země vlastní většinu informačních technologií a prostředků. Přes internet se zde operuje s obrovským množstvím kapitálu a finančních toků a tento objem se pořád zvyšuje. Naopak země třetího světa jsou na tom o poznání hůře, velká část obyvatel například zatím vůbec do kontaktu s technologiemi ani neměla možnost přijít nebo jen velmi omezeně (např. i kontakt s televizí, telefonem atd.). Nejpomaleji se pokrok rozmáhá v Africe, hlavně v subsaharských zemích.\n\nOkolnosti vzniku digitální propasti souvisí s ekonomickým rozvojem země. Ale kromě ekonomického rozvoje záleží také na lidském kapitálu, výši poplatků za internet, technickém vybavení a také na technických dovednostech, na úrovni vzdělání a jazykových znalostech. Přístup k internetu a práce s ním se liší také v souvislosti s povoláním, vzděláním, pohlavím a věkem (např. nižší míra využití internetu manuálně pracujícími). Použití technologií je vzájemně propojené. Takže tam, kde například není běžně rozšířený ani telefon, bychom těžko hledali rozšířené připojení k internetu. Chudé země, které jsou vyloučeny z informačních a komunikačních toků internetu, většinou ani nedisponují širokým rozšířením masových médií jako televize nebo tištěná média.\n\nRozdíly tak mohou vznikat mezi občany vyspělých průmyslových států a mezi občany zemí třetího světa, kde je možnost přístupu k internetu minimální. V lokálním měřítku pak nastávají rozdíly mezi více a méně vzdělanými lidmi, mezi lépe a hůře finančně zajištěnými atd. Internet tak může působit jako nástroj pro vytváření sociální nerovnosti. Lidé, kteří jeho služby využívají, těží z jeho pozitiv. Mohou přes něj nakupovat, komunikovat, číst zprávy nebo třeba platit v bance. V době, kdy je email samozřejmostí, se mnoho služeb přesouvá na síť. Ti, kteří internet nemají nebo ho neumí používat, přicházejí o řadu možností, což je znevýhodňuje. Fenomén digitální propasti tak může způsobit jejich vyloučeni ze společnosti.\n\nPesimisté se domnívají, že nové technologie sociální situaci nevyřeší, že mají spíše tendenci kopírovat sociální nerovnost a posilovat status quo. Podle názoru optimistů se tento rozdíl srovná postupně časem, je to tedy dočasná záležitost. Kyberoptimisté věří, že alespoň v ekonomicky vyspělých zemích se tato propast rozplyne.\n"}
{"id": "1001796", "url": "https://cs.wikipedia.org/wiki?curid=1001796", "title": "Gordon Tullock", "text": "Gordon Tullock\n\nGordon Tullock (16. února 1922, Illinois – 3. listopadu 2014) byl známý jako americký ekonom a jeden z předních představitelů teorie veřejné volby. Zabýval se např. analýzou dobývání renty, logrollingu nebo hlasovacích pravidel.\n\nGordon Tullock se narodil ve městě Rockford ve státě Illinois v roce 1922, kde se mu též dostalo základních forem vzdělání. Právnické vysokoškolské studium absolvoval, po přerušení způsobené vojenskou službou, na University of Chicago v roce 1947 a téhož roku začal pracovat v advokátní kanceláři a posléze v United States Foreign Service. V rámci diplomatických aktivit působil též dva roky v Číně.\n\nGordon Tullock se podílel na samotném formování teorie veřejné volby. Spolu s James M. Buchananem publikuje v roce 1962 dílo \"The Calculus of Consent: Logical Foundations of Constitutional Democracy\", jenž se věnuje volebním systémům a obecně motivaci politiků v kontextu využívání omezených zdrojů. Toto dílo bývá v rámci teorie veřejné volby považováno za klasické, tzv. výrazně ovlivnilo přístup ekonomů k analýze ekonomického a politického rozhodování.\n\nV rámci díla \"The Calculus of Consent: Logical Foundations of Constitutional Democracy\" se spolu s Buchananem věnují obecným otázkám hlasování a rozhodování s důrazem na motivy a racionalitu jednotlivých aktérů (zejm. politiků), otázkám volby optimálního hlasovacího pravidla (diskutují zde např. problematiku nákladů hlasování, tzv. nákladů, jež plynou např. z nutnosti nalezení konsensu) a otázkám logrollingu (tzv. principu uzavírání dohod mezi politiky o vzájemném hlasování pro jejich návrhy).\n\nV rámci teorie veřejné volby je Tullock znám též pro analýzu problematiky dobývání renty. Celá řada odborných článků, např. v rámci experimentální ekonomie, odkazuje na jeho model dobývání renty (viz následující kapitola).\n\nV neposlední řadě lze Tullockův přínos spatřovat také na poli matematizace politiky. Tato skutečnost je dávána do souvislosti zejm. s dílem \"Toward a Mathematics of Politics\", jenž Tullock publikuje v roce 1967. Kniha se dotýká např. různých hlasovacích paradoxů nebo analýzy voličských preferencí. Kniha obsahuje např. diskuzi problematiky Arrowova teorému nemožnosti, jenž se dotýká agregace voličských preferencí.\n\nJeho záběr v rámci teorie veřejné volby je velmi široký. Vedle zmíněných oblastí se jeho příspěvky dále dotýkají např. problematiky poptávky po veřejných statcích či teorie byrokracie. Tullock působil též jako šéfredaktor časopisu Public Choice, jenž vychází od roku 1966 a jehož je Tullock též zakladatelem. V rámci své akademické dráhy publikoval přes 20 knih a několik stovek vědeckých článků.\n\nV roce 1980 Tullock formuluje zjednodušený model dobývání renty. Model v základním tvaru znázorňuje dva agenty, kteří vynakládají určité prostředky za účelem zisku renty. Zjednodušené řečeno platí, že čím vyšší prostředky daný agent vynaloží, tím vyšší je jeho ceteris paribus šance zisku renty. Daný vztah pro dva agenty je možno formulovat jako:\n\nformula_1\n\nKde formula_2 a formula_3 značí jednotlivé agenty, resp. výdaje jednotlivých agentů na zisk renty, formula_4 znamená pravděpodobnost zisku renty pro agenta formula_2 a exponent formula_6 znázorňuje dopad rozdílu ve výdajích jednotlivých agentů na pravděpodobnost zisku renty. Tzv. jestliže by se např. formula_7, šance agenta formula_8 na zisk renty bude záviset pouze na velikosti podílu jeho výdajů vzhledem k celkovým výdajům obou agentů. Za podmínky formula_7 by poté platil logický závěr, že jestliže agent formula_8 na zisk renty vynaloží vyšší prostředky než agent formula_3, pravděpodobnost zisku renty u něj bude vyšší než u agenta formula_3. Parametr formula_6 lze v podstatě chápat jako návratnost investovaných prostředků na dobývání renty. Jestliže se formula_14, návratnost investovaných prostředků na dobývání renty je konstantní. Jestliže by se hypoteticky formula_15, návratnost investovaných prostředků na dobývání renty je nekonečná a daná soutěž mezi agenty je tedy diskriminační, jelikož agent, který vynaložil v rámci modelu vyšší prostředky na zisk renty, vždy vyhraje. Obecně lze daný model dobývání renty přepsat i pro formula_16 agentů do tvaru:\n\nformula_17\n\nKde formula_18 značí pravděpodobnost formula_19-tého agenta na zisk renty, formula_20 značí výši investovaných prostředků formula_19-tého agenta za účelem zisku renty a formula_22 je suma všech investovaných prostředků všech agentů za účelem zisku renty.\n\n\n"}
{"id": "1001797", "url": "https://cs.wikipedia.org/wiki?curid=1001797", "title": "Ramachandranův diagram", "text": "Ramachandranův diagram\n\nRamachandranův diagram zobrazuje všechny kombinace torzních úhlů (úhel mezi dvěma rovinami) phí a psi, které jsou v peptidovém řetězci možné. Úhel φ (phí) reprezentuje rotaci kolem vazby atomů N1 a Cα, úhel ψ (psi) reprezentuje rotaci kolem vazby Cα a C1. Dalším důležitým úhlem je úhel ω, který reprezentuje rotaci kolem vazby C0 a N1, tedy samotné peptidické vazby. Vzhledem k charakteru této vazby, který je podobný vazbě dvojné, však nedochází k její rotaci.\n\nZe všech teoreticky možných kombinací vazebných úhlů φ a ψ jich však ve skutečných proteinech pozorujeme pouze zlomek. To je dáno van der Waalsovskými vzdálenosti (poloměry) atomů, které udávají nejbližší možnou vzdálenost, na kterou se mohou atomy přiblížit. Řada teoreticky možných kombinací vazebných úhlů φ a ψ by v reálu vedla k tomu, že by se k sobě atomy peptidu (nejčastěji jeho postranního řetězce) přibližovaly více, než umožňují jejich van der Waalsovské vzdálenosti a docházelo by ke srážkám. Struktura by byla nestabilní, je zde sterická zábrana. \n\nKombinace vazebných úhlů φ a ψ, můžeme rozdělit podle zvoleného dělení do několika skupin:\n\n\nRozložení těchto skupin je pro většinu peptidů stejné, výjimky tvoří glycin a prolin. Pro glycin se, tím že má postranní skupinu nahrazenu atomem vodíku, značně zvyšuje plocha povolených skupin v grafu a tím i jeho flexibilita. Pro prolin se kvůli přítomnosti cyklické postranní skupiny napojené na hlavní řetězec značně snižuje počet povolených kombinací úhlů φ a ψ, které by nevedly ke srážce atomů, tím se jeho flexibilita naopak silně zmenšuje. U ostatních aminokyselin nejde ani tak o složení a délku postranního řetězce, ale spíš o přítomnost Cβ, který u nich nejvíce ovlivňuje počet povolených kombinací úhlů φ a ψ.\nPřednostně zaujímané kombinace vazebných úhlů odpovídají hodnotám reálným tvarů tvořeným aminokyselinami v peptidovém řetězci – tj. pravotočivým helixům a beta listům.\n\nRamachandranův diagram je využíván pro ověření kvality strukturních modelů ať už získaných rentgenovou difrakcí krystalů proteinu, nebo například na základě homologního modelování. Žádná z aminokyselin v modelovaném řetězci by neměla mít zakázané kombinace vazebných úhlů. Jsou-li takové kombinace přítomny, model není v daném úseku zcela věrohodný. Spolehlivé on-line a free dostupné možnosti pro zobrazení a tvorbu Ramachandrova diagramu představují např. tyto stránky a software:\n\n"}
{"id": "1001799", "url": "https://cs.wikipedia.org/wiki?curid=1001799", "title": "Pen y Fan", "text": "Pen y Fan\n\nPen y Fan je nejvyšší hora jižního Walesu a také nejvyšší hora britských ostrovů jižně od Snowdonie. Leží na území národního parku Brecon Beacons, necelých 50 km severo-severozápadně od Cardiffu. S výškou 886 m n. m. a prominencí 668 metrů patří mezi tzv. Marilyns (hory na Britských ostrovech s prominencí nad 150 m) a Hewitts (hory na Britských ostrovech mimo Skotsko s výškou nad 2000 stop = 762 m a prominencí nad 30 m).\n\nNejjednodušší cesta vede z jihozápadu od silnice A470, vedoucí z Cardiffu do Breconu, u které je nedaleko outdoorového střediska Storey Arms parkoviště. Od něj vede cesta Beacons Way kolem předvrcholu Duwynt (824 m) na vrchol Corn Du (873 m), z kterého je to na Pen y Fan asi 600 metrů. Celková vzdálenost jsou 2 míle (3,2 km) s převýšením téměř 500 metrů. Hřebenová cesta pokračuje dále na východ na Cribyn (795 m), Fan y Big (719 m) a další hory.\n\nZa jasného dne je z vrcholu velmi dobrý výhled na většinu jižního a středního Walesu, včetně například Bristolského zálivu.\n\nNa severozápadním hřebeni hory Corn Du, asi 800 metrů od vrcholu, stojí obelisk, připomínající pětiletého chlapce Tommyho Jonese, který zde zemřel v srpnu 1900 na vyčerpání a podchlazení. Zůstává záhadou, jak se tak malý chlapec dokázal dostat tak vysoko.\n\nNápis na žulovém obelisku říká: \"\"Tento obelisk označuje místo, kde bylo nalezeno tělo pětiletého Tommyho Jonese. Ztratil cestu mezi Cwm Llwch Farm a Login v noci 4. srpna 1900. Po obavami naplněném 29 dnů trvajícím hledání byly 2. září objeveny jeho pozůstatky. Postaveno z dobrovolných příspěvků. W. Powell Price, starosta města Brecon, 1901.\"\"\n\nObelisk je výrazným orientačním bodem, zvlášť za mlhavého počasí.\n\n"}
{"id": "1001802", "url": "https://cs.wikipedia.org/wiki?curid=1001802", "title": "Elizabeth Anne Allen", "text": "Elizabeth Anne Allen\n\nElizabeth Anne Allen (* 18. listopadu 1970 New York) je americká herečka.\n\nOd začátku 90. let hrála epizodní role v seriálech, jako jsou \"Saved by the Bell\", \"Doogie Howser, M.D.\" či \"Policie z Palm Beach\". Mezi lety 1997 a 2003 se objevila v osmi epizodách seriálu \"Buffy, přemožitelka upírů\" coby Amy Madisonová. V letech 2000–2001 působila v seriálu \"Býk\". Dále se objevila např. ve filmu \"Bill the Intern\" nebo v seriálech \"JAG\" a \"Zločiny ze sousedství\".\n\n"}
{"id": "1001805", "url": "https://cs.wikipedia.org/wiki?curid=1001805", "title": "Adam Busch", "text": "Adam Busch\n\nAdam Richard Busch (* 6. července 1978 New York) je americký herec.\n\nV televizi začínal v polovině 90. let, v letech 1996 a 1997 působil v seriálu \"The Mystery Files of Shelby Woo\". V dalších letech měl epizodní role např. v seriálech \"Zákon a pořádek\" a \"Uprchlík\". V první dekádě 21. století hrál v seriálech \"Buffy, přemožitelka upírů\" (2001–2003), kde ztvárnil postavu Warrena Meerse, \"The Jury\" (2004) a \"Point Pleasant\" (2005) a hostoval v dalších seriálech, jako jsou \"Dr. House\" a \"\". Dále se objevil např. v seriálech \"Chirurgové\", \"Kriminálka Las Vegas\", hrál v seriálu \"Men at Work\" (2012–2014) a od roku 2012 působí v internetovém seriálu \"MyMusic\".\n\n"}
{"id": "1001807", "url": "https://cs.wikipedia.org/wiki?curid=1001807", "title": "Düsseldorf Open 2014", "text": "Düsseldorf Open 2014\n\nDüsseldorf Open 2014 byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích v areálu Rochusclub. Konal se mezi 18. až 24. květnem 2014 v německém Düsseldorfu jako 2. ročník turnaje.\n\nTurnaj s rozpočtem 485 760 eur patřil do kategorie ATP World Tour 250. Nejvýše nasazeným hráčem ve dvouhře byl devatenáctý hráč světa Philipp Kohlschreiber z Německa, který potvrdil roli favorita a soutěž vyhrál.\n\nNásledující hráči obdrželi divokou kartu do hlavní soutěže:\n\nThNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1001808", "url": "https://cs.wikipedia.org/wiki?curid=1001808", "title": "Open de Nice Côte d’Azur 2014", "text": "Open de Nice Côte d’Azur 2014\n\nOpen de Nice Côte d’Azur 2014 byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích areálu Nice Lawn Tennis Club, ležícím na Francouzské riviéře. Konal se mezi 18. až 24. květnem 2014 ve francouzském Nice jako 30. ročník turnaje.\n\nTurnaj s rozpočtem 485 760 eur patřil do kategorie ATP World Tour 250. Nejvýše nasazeným hráčem ve dvouhře byla světová šestka John Isner ze Spojených států.\nSinglovou soutěž vyhrála lotyšská turnajová dvojka Ernests Gulbis. Soutěž čtyřhry ovládl pár Martin Kližan a Philipp Oswald.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1001809", "url": "https://cs.wikipedia.org/wiki?curid=1001809", "title": "Nürnberger Versicherungscup 2014", "text": "Nürnberger Versicherungscup 2014\n\nNürnberger Versicherungscup 2014 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích v místním tenisovém klubu. Konal se mezi 18. až 18. květnem 2014 v německém Norimberku jako 2. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala devátá hráčka žebříčku Angelique Kerberová z Německa. Premiérový titul na okruhu WTA získala kanadská světová osmnáctka Eugenie Bouchardová. Češka Karolína Plíšková si zahrála finále obou soutěží a spolu s nizozemskou tenistkou Michaëllou Krajicekovou vybojovala deblovou trofej.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující pár obdržel divokou kartu do hlavní soutěže:\n\n\n"}
{"id": "1001810", "url": "https://cs.wikipedia.org/wiki?curid=1001810", "title": "Internationaux de Strasbourg 2014", "text": "Internationaux de Strasbourg 2014\n\nInternationaux de Strasbourg 2014 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích městského areálu. Konal se mezi 19. až 24. květnem 2014 ve francouzském Štrasburku jako 28. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová šestnáctka Sloane Stephensová ze Spojených států. Premiérový titul na okruhu WTA si připsla portorická tenistka Mónica Puigová. Bodový zisk ji v rámci žebříčku katapultoval na kariérní maximum, když po turnaji figurovala na 41. příčce. Deblovou soutěž vyhrály trojnásobné grandslamové finalistky Ashleigh Bartyová a Casey Dellacquová z Austrálie.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár do soutěže nastoupil z pozice náhradníka:\n\n\n\n"}
{"id": "1001812", "url": "https://cs.wikipedia.org/wiki?curid=1001812", "title": "Beckie Scottová", "text": "Beckie Scottová\n\nRebecca \"Beckie\" Scott, přechýleně Scottová (* 1. srpna 1974), je bývalá kanadská běžkyně na lyžích. Je olympijskou vítězkou z roku 2002. Ještě jako aktivní sportovkyně byla zvolena členkou Komise sportovců Mezinárodního olympijského výboru. Aktivně se také podílela na organizaci Zimních olympijských her 2010 na domácí kanadské půdě ve Vancouveru.\n\nDo Světového poháru vstoupila v roce 1994. O čtyři roky později poprvé startovala na olympijských hrách - v Naganu skončila nejlépe 45. O čtyři roky později v Salt Lake City skončila v kombinovaném závodě na 2x5 km původně třetí, když těsně o 0,1 sekundy porazila Kateřinu Neumannovou. Později ale byly pro pozitivní dopingové nálezy darbepoetinu diskvalifikovány původně zlaté a stříbrné Rusky Olga Danilovová a Larisa Lazutinová a Scottová se posunula na první místo. Zlatou medaili přebrala až o téměř dva a půl roku později.\n\nDalších úspěchů dosáhla v letech 2005 a 2006, kdy dvakrát vyhrála závod světového poháru a v celkové klasifikaci skončila druhá. Na olympiádě v Turíně 2006 také skončila druhá s krajankou Sarou Rennerovou ve sprintu dvojic a čtvrtá v individuálním sprintu.\n\nNa konci sezóny 2005/2006 ohlásila konec aktivní kariéry. Je nejúspěšnější kanadskou běžkyní na lyžích v historii.\n\n"}
{"id": "1001814", "url": "https://cs.wikipedia.org/wiki?curid=1001814", "title": "Ljubov Jegorovová", "text": "Ljubov Jegorovová\n\nLjubov Ivanovna Jegorovová (rusky Любовь Ивановна Егорова, narozená 5. května 1966 v Seversku), je bývalá sovětská a ruská běžkyně na lyžích, mnohonásobná olympijská medailistka a mistryně světa.\n\nVe světovém poháru debutovala v roce 1984, největších úspěchů dosáhla po roce 1991. Na olympijských hrách 1992 v Albertville i o dva roky později v Lillehammeru získala vždy po třech zlatých medailích, z toho po dvou individuálních a po jedné se silnou ruskou štafetou. Celkem získala na olympiádách devět medailí, což byl největší počet mezi běžkyněmi na lyžích v historii. Tento rekord překonala až v roce 2014 Marit Bjørgenová.\n\nV roce 1997 během mistrovství světa měla pozitivní dopingový test na anabolický steroid bromantan. Tři dny předtím vyhrála závod na 5 km klasicky, medaile ji byla odebraná a připadla krajance Jeleně Vjalbeové. Po skončení trestu se sice k závodění vrátila, na své předchozí úspěchy však již nenavázala.\n"}
{"id": "1001817", "url": "https://cs.wikipedia.org/wiki?curid=1001817", "title": "Larisa Lazutinová", "text": "Larisa Lazutinová\n\nLarisa Jevgeněvna Lazutinová (rusky Лариса Евгеньевна Лазутина; rozená Larisa Pticynová, rusky Лариса Птицына, narozená 1. června 1965, Kondopoga, Sovětský svaz) je bývalá sovětská a ruská běžkyně na lyžích.\n\nJe pětinásobnou olympijskou vítězkou a jedenáctinásobnou mistryní světa. V roce 1998 získala na olympiádě v Naganu celkem pět medailí, z toho tři zlaté a stala se nejúspěšnější medailistkou her. Tehdejší prezident Ruska Boris Jelcin ji udělil Řád Ruské federace a byla zvolena evropskou sportovkyní roku podle \"Union Européenne de la Presse Sportive\".\n\nO čtyři rok později na hrách v Salt Lake City měla pozitivní dopingový test a přišla o zlatou medaili na 30 km a stříbro na 2x5 km, které původně vybojovala. Po dopingovém nálezu ukončila aktivní kariéru.\n"}
{"id": "1001820", "url": "https://cs.wikipedia.org/wiki?curid=1001820", "title": "Android Beam", "text": "Android Beam\n\nAndroid Beam je funkce mobilního operačního systému Android, která umožňuje posílat data pomocí technologie NFC (Near field communication). Umožňuje tak rychlou výměnu dat na krátkou vzdálenost (většinou přímým dotykem dvou zařízení). Je možné přenášet různorodá data, jako jsou webové záložky, kontaktní informace, pokyny, videa z YouTube a další. Android Beam byl poprvé představen v Androidu 4.0 (Ice Cream Sandwich).\n\nAndroid Beam se aktivuje umístěním dvou zařízení zadními stranami k sobě, přičemž sdílen bude obsah, který je zobrazen na obrazovce jednoho ze zařízení. Je-li možné obsah odeslat, obsah na obrazovce se zmenší a v horní části se zobrazí zpráva „Dotykem přeneste“. Klepnutí na obrazovku pošle obsah z jednoho zařízení na druhé. Pokud jsou zařízení ve své blízkosti a připravena k přenosu, dojde k přehrání zvuku. Po přenosu dat je přehrán buď potvrzovací tón nebo negativní tón, který označuje chybu při přenosu. Přenášený obsah poté zmizí z obrazovky zařízení, což označuje že je přenos kompletní. Sdílení je pouze jednosměrné a odesílající zařízení nezíská žádný obsah ze zařízení přijímajícího.\n\nPro aktivaci funkce Android Beam musí obě zařízení podporovat technologii NFC, mít tuto technologii a funkci Android Beam povolenou v nastavení zařízení a mít odemčenou obrazovku.\n\nOd Androidu 4.1 (Jelly Bean) mohou zařízení používat Android Beam pro odesílání fotek a videí přes Bluetooth. Android Beam používá NFC k zapnutí Bluetooth na obou zařízeních, k jejich okamžitému spárování a k opětovnému vypnutí Bluetooth po dokončení přenosu na obou zařízeních. Toto funguje pouze mezi zařízení s Androidem verze 4.1 a vyššími.\n\nPro přenos určitého obsahu musí mít aplikace přidanou podporu pro Android Beam, aby mohla kontrolovat obsah, který bude odeslán. Pokud aplikace neurčí data pro přenos, bude stejná aplikace otevřena i na přijímajícím zařízení. V případě že přijímající zařízení nemá aplikaci nainstalovanou, otevře se stránka aplikace v Google Play Store.\n\nAndroid Beam může být použit k odesílání všeobecných dat, jako jsou kontaktní karty, webové stránky a další základní data přes Bluetooth.\n\nPřenos z YouTube pomocí aplikace Android YouTube nebo jiných platformově specifikovaných dat nelze uskutečnit, protože to vyžaduje druhé zařízení s podporou Android Beam pro otevření aplikace a pozastavení videa na zaslané pozici přehrávání.\n\nZařízení s Apple iOS nemají standardní sdílení souborů přes Bluetooth. Android Beam je omezen na zařízení se systémem Android, přenos fotografií a videí na jiné platformy není v současné době podporován.\n\nS Beam je rozšíření Android Beam od společnosti Samsung, poprvé bylo použito na telefonech Galaxy S III. Používá technologii NFC (Near field communication) k vytvoření spojení pomocí Wi-Fi Direct pro přenos dat mezi dvěma zařízeními. To má za následek vyšší rychlost přenosu mezi zařízeními, která jsou vybavena funkcí S Beam.\n\nNa rozdíl od Android Beam, S Beam používá k přenosu Wi-Fi Direct namísto Bluetooth, což má za následek rychlejší přenos dat. S Beam je ale omezen na zařízení s podporou této funkce, Wi-Fi Direct, NFC a na zařízení Samsung, jako je např. Samsung Galaxy S III.\n"}
{"id": "1001821", "url": "https://cs.wikipedia.org/wiki?curid=1001821", "title": "Vladimír Mazánek", "text": "Vladimír Mazánek\n\nVladimír Mazánek (* 22. března 1961) je bývalý český fotbalista.\n\nV československé lize hrál za Bohemians Praha. Vítěz Československého poháru 1982. Dorostenecký reprezentant Československa.\n\n"}
{"id": "1001826", "url": "https://cs.wikipedia.org/wiki?curid=1001826", "title": "Petr Pecka", "text": "Petr Pecka\n\nPetr Pecka (* 26. února 1960) je bývalý český fotbalista, útočník.\n\nV československé lize hrál za Slavii Praha, Bohemians Praha a RH Cheb. V lize nastoupil ve 32 utkáních a dal 1 gól. V nižší soutěži hrál za DP Xaverov Horní Počernice.\n\n"}
{"id": "1001838", "url": "https://cs.wikipedia.org/wiki?curid=1001838", "title": "Sinosaurus", "text": "Sinosaurus\n\nSinosaurus („čínský ještěr“) byl rod středně velkého masožravého dinosaura (teropoda), který žil v období počátku jury na území dnešní Číny (provincie Jün-nan). \n\nŽil před zhruba 200 miliony let a dosahoval délky asi 5,5 metru a hmotnosti kolem 300 kg (lebka měří na délku kolem 52 cm). Stejně jako jeho nejbližší příbuzní z čeledi Dilophosauridae představoval lehce stavěného predátora, který zřejmě útočil na středně velké býložravé dinosaury i jiné obratlovce žijící ve stejných ekosystémech (například sauropodomorfy rodu \"Yunnanosaurus\"). Tento teropod je znám podle poměrně dobře zachovaného fosilního materiálu včetně několika výlitků mozkovny.\n\nTento predátor sdílel ekosystémy s dalšími ještě vývojově primitivními dinosaury druhu \"Lukousaurus yini\" (teropod), \"Bienosaurus lufengensis\" a \"Tatisaurus oehleri\" (tyreofoři), dále záhadným ornitopodem druhu \"Dianchungosaurus lufengensis\" a prosauropody druhu \"Anchisaurus sinensis\", \"Lufengosaurus huenei\", \"Lufengosaurus magnus\", \"Jingshanosaurus xinwaiensis\", \"Kunmingosaurus wudingensis\", \"Chinshakiangosaurus chunghoensis\", \"Yunnanosaurus huangi\", \"Yunnanosaurus\" robustus a ještě dalším nepojmenovaným taxonem. Dalšími zde žijícími obratlovci pak byl pradávný savec \"Hadrocodium\" a četní terapsidé.\n\n"}
{"id": "1001859", "url": "https://cs.wikipedia.org/wiki?curid=1001859", "title": "Përparim Hetemaj", "text": "Përparim Hetemaj\n\nPërparim Hetemaj (* 12. prosince 1986 Srbica, SFR Jugoslávie) je finský fotbalový záložník a reprezentant kosovského původu, který hraje v italském klubu AC Chievo Verona.\n\nJeho mladším bratrem je fotbalista Mehmet Hetemaj.\n\nHetemaj se narodil ve městě Srbica v Jugoslávii (dnešní Skënderaj na území Kosova). Ve Finsku hrál za HJK Helsinki, s nímž vyhrál v roce 2006 finský fotbalový pohár.\n\nPoté odešel do zahraničí, kde hrál postupně za řecké kluby AEK Athény a Apollon 1926 FC (zde hostoval), nizozemský FC Twente a italské Brescia Calcio a AC Chievo Verona.\n\nPërparim Hetemaj působil ve finském reprezentačním výběru v kategorii do 21 let. Zúčastnil se se svým bratrem Mistrovství Evropy hráčů do 21 let 2009 ve Švédsku, kde mladí Finové skončili bez bodu na posledním čtvrtém místě základní skupiny B.\n\nV A-mužstvu Finska debutoval (opět se svým bratrem Mehmetem) v přátelském utkání s Japonskem, které se odehrálo 4. února 2009 v Tokiu (prohra Finska 1:5). Përparim se dostal na hrací plochu v 85. minutě.\n\n"}
{"id": "1001861", "url": "https://cs.wikipedia.org/wiki?curid=1001861", "title": "Fritscheho arboretum", "text": "Fritscheho arboretum\n\nFritscheho arboretum je východně od města Krásná Lípa v okrese Děčín, na jihovýchodním okraji vesničky Sněžná. Na jaře vyniká zejména mnoha rododendrony, na podzim rozmanitostí barev listnatých stromů.\n\nJedná se o kombinaci veřejně přístupného, neoploceného soukromého zahradnictví s několika rybníčky, s parkovou úpravou a arboretem. Na jaře zde rozkvétá velké množství rododendronů, azalek a dalších keřů i květin. Na podzim je k vidění mnoho různě zbarvených stromů.\nPřes arboretum vede turisticky nevyznačená cesta, na horním okraji je dřevěná dvoujazyčná šipka.\nCesta napříč arboretem vede podél zde pramenícího potoka, který je jedním z levých přítoků říčky Křinice. Spodní část cesty údolím se napojuje na Köglerovu naučnou stezku a červeně značenou turistickou trasu u Krásného Buku.\n\n"}
{"id": "1001862", "url": "https://cs.wikipedia.org/wiki?curid=1001862", "title": "Poradní sbor pro sbírkotvornou činnost", "text": "Poradní sbor pro sbírkotvornou činnost\n\nPoradní sbor pro sbírkotvornou činnost je poradním orgánem ředitele muzea. Poradní sbor může být strukturován do jednotlivých sekcí dle organizačních útvarů muzea, všichni členové poradního sboru i jeho sekcí jsou jmenováni a odvoláváni ředitelem muzea. Poradní sbor vydává písemná stanoviska k důležitým otázkám strategie sbírkotvorné činnosti muzea, a to především k úplatnému i bezúplatnému nabývání přírůstků, k vyřazování předmětů ze sbírkové evidence, ke způsobu uložení a hromadnému přemístění většího množství sbírkových předmětů. Pro svá stanoviska si sbor může vyžádat posudek nezávislého odborníka, preparátora, restaurátora či konzervátora. Stanovisko poradního sboru má charakter doporučení, ale i přes to je důležitým podkladem pro ředitele a další vedoucí pracovníky muzea s rozhodující pravomocí.\n\nŽALMAN, Jiří. \"Příručka muzejníkova II.\" Praha : Asociace muzeí a galerií České republiky, 2006. 135 s. ISBN 978-80-86611-19-8.\n"}
{"id": "1001865", "url": "https://cs.wikipedia.org/wiki?curid=1001865", "title": "Markdown", "text": "Markdown\n\nMarkdown je odlehčený značkovací jazyk, který slouží pro úpravu prostého textu a jeho následný převod na formátovaný text publikovatelný na webu, zejména ve formátu HTML. Umožňuje pomocí jednoduchých formátovacích značek vyznačit v textu nadpisy a seznamy, doplnit odkazy, obrázky atd. Cílem jazyka je, aby byl text dobře čitelný a publikovatelný i v původním formátu prostého textu.\n\nMarkdown vytvořil John Gruber s pomocí Aarona Swartze, hlavní inspirací byl formát prostého textu e-mailu.\n\nJazyk byl původně vytvořen v roce 2004 Johnem Gruberem, jako jednoduchý značkovací jazyk pro převod textu do validního XHTML nebo\nHTML. Jazyk byl původně implementován v programovacím jazyku Perl, ale postupně se rozšířil a je znám a používán i v jiných jazycích jako jsou například PHP nebo Python. Používá se i u popisu dokumentace nebo jiných poznámek na GitHubu (přípona .md; implicitním popisem každého projektu na Gitu je obsah souboru README.md).\n\nMarkdown je velice oblíbeným nástrojem pro blogování, protože umožňuje velice jednoduše vytvářet odkazy a vkládat obrázky. Některé redakční systémy umožňují vkládat obsah právě pomocí Markdown.\nLze ho použít také jako nástroj pro psaní knih nebo poznámek. Protože se jedná o prostý text je možné pro vytváření dokumentů použít libovolný editor.\n\nJazyk je jednoduchý, přehledný a jeho syntax se chová očekávaně. Jazyk umožňuje kombinovat text a (X)HTML takže tam, kde není určitá vlastnost implementovaná, může uživatel použít přímý zápis v HTML.\n\nPorovnání s WYSIWYG editory – velká část z nich pro online editaci HTML jednotlivá formátování implementují vkládáním značek <span> s inline CSS stylováním navzájem do sebe a při zrušení formátování mají problémy při odstranění prázdných „spanů“, čímž ve výsledném kódu vzniká balast, který nabírá velikost a přispívá k nečitelnosti a potenciálně dalším problémům. Tyto přebytky HTML mají tendenci narůstat s každou editací. V Markdownu toto nehrozí, protože HTML se generuje ze zdrojového textu/kódu. Rozhraní WYSIWYG editorů navíc běžné uživatele (včetně těch bez estetického cítění) láká k přehnané „výtvarné realizaci“, kdy své statě nadměrně formátují a kombinují více formátů dohromady, přehnaně vybarvují text nekonzistentními barvami, které např. nemusejí korespondovat s korporátní identitou nebo barevnou koncepcí stránky. Empiricky vzato, spráce s Markdownem tyto problémy nemívá.\n\nMarkdown také rozpozná a automaticky vkládá HTML entity; zvládne i inteligentně vložit typografické uvozovky a delší pomlčky (ze dvou nebo tří pomlček v ASCII).\n\nNa rozdíl od HTML má Markdown vyšší čitelnost lidským okem a menší pravděpodobnost udělání chyby např. opomenutím nějaké koncové značky apod.\n\nExistuje rozšířená syntaxe, které implementuje vlastnosti, které původní\nMarkdown nezahrnoval. Obecně se tato rozšíření označují jako Markdown Extra.\nTen umožňuje oproti původnímu Markdown například:\n\n\nPůvodní implementace je pro programovací jazyk Perl. Nejznámější jsou tyto implementace:\n\n\n"}
{"id": "1001870", "url": "https://cs.wikipedia.org/wiki?curid=1001870", "title": "Mehmet Hetemaj", "text": "Mehmet Hetemaj\n\nMehmet Hetemaj (* 8. prosince 1987 Srbica, SFR Jugoslávie) je finský fotbalový obránce či defensivní záložník a reprezentant Finska kosovského původu, který hraje v italském klubu UC AlbinoLeffe.\n\nJeho starším bratrem je fotbalista Përparim Hetemaj.\n\nHetemaj se narodil ve městě Srbica v Jugoslávii (dnešní Skënderaj na území Kosova). Ve Finsku hrál nejprve za HJK Helsinki, s nímž vyhrál v roce 2006 finský fotbalový pohár. V roce 2007 hostoval ve FC Viikingit.\n\nPoté odešel do zahraničí, kde hrál postupně za řecké kluby Panionios GSS a Thrasyvoulos FC (zde hostoval), italský UC AlbinoLeffe a Reggina Calcio (hostování). V roce 2014 odešel hostovat zpět do Finska do FC Honka.\n\nMehmet Hetemaj působil ve finském reprezentačním výběru v kategorii do 21 let. Zúčastnil se společně se svým bratrem Mistrovství Evropy hráčů do 21 let 2009 ve Švédsku, kde mladí Finové skončili bez bodu na posledním čtvrtém místě základní skupiny B.\n\nV A-mužstvu Finska debutoval (opět se svým bratrem Përparimem) v přátelském utkání s Japonskem, které se odehrálo 4. února 2009 v Tokiu (prohra Finska 1:5). Mehmet se dostal na hrací plochu ve druhém poločase.\n\n"}
{"id": "1001883", "url": "https://cs.wikipedia.org/wiki?curid=1001883", "title": "Mera", "text": "Mera\n\nSlovo Mera má více významů:\n\n"}
{"id": "1001892", "url": "https://cs.wikipedia.org/wiki?curid=1001892", "title": "Julia Reda", "text": "Julia Reda\n\nJulia Reda (* 1986 v Bonnu, Německo) je německá politička a od roku 2014 europoslankyní za Pirátskou stranu Německa a místopředsedkyní v parlamentní skupině Zelení – EFA. Reda je také předsedkyní Mladých evropských pirátů.\n\nReda se již v 16 letech stala členkou Německé sociálnědemokratické strany (SPD). Avšak kvůli postoji SPD vůči cenzurování obsahu na Internetu a obecnému zanedbávání internetových témat přešla v roce 2009 k Pirátské straně, protože Internet považuje za důležitou část svého života a podporu v jejím aktivismu. V roce 2011-2012 se účastnila organizace úspěšných protestů proti mezinárodní dohodě ACTA.\n\nMezi lety 2010 a 2012 byla předsedkyní Mladých pirátů Německa. Aby více přiblížila práci pirátských europoslanců mladým lidem, organizovala cesty Mladých pirátů do Evropského parlamentu. Díky těmto cestám se seznámila s tehdejší švédskou pirátskou europoslankyní Amelií Andersdotter, u které v roce 2012, právě ve chvíli odmítnutí ACTA, absolvovala praxi.\nPři příležitosti založení Mladých pirátů Evropy v srpnu 2013 byla zvolena jejich první předsedkyní. V lednu 2014 byla, krátce před ukončením magisterského studia v oboru politologie a publicistiky na Johannes Gutenberg-Universität Mainz, zvolena v Bochumi na první místo stranické kandidátky pro volby do Evropského parlamentu.\n\nVe volbách do Evropského parlamentu v roce 2014 byla zvolena na kandidátní listině Pirátské strany.\n\nDle svých slov se chce Reda soustředit v příštích pěti letech především na centrální téma pirátské politiky, tedy reformu autorského práva, k níž mimo jiné v roce 2014 proběhly veřejné konzultace Evropské komise.\nPodle Redy \"\"i postoje jednotlivých europoslanců mohou mít velký dopad na rozhodnutí většiny, pokud spolupracují s lidmi z ostatních politických skupin a zapojí občanskou společnost.\"\" Tvrdí též, že Evropská pirátská strana má potenciál stát se první skutečnou evropskou stranou, která umožní lidem dělat rozhodnutí překračující hranice národních států. Podpoří proto snahy vytvořit společnou evropskou platformu pro participativní demokracii.\n\nPřidala se k The Greens/EFA stejně jako před ní Amelia Andersdotter. Navíc se stala místopředsedkyní v předsednictvu této skupiny. Za cíl si vzala větší zapojení nových stran a jednotlivců do společné práce. Poprvé se tak pirátská zastupitelka dostala do vedoucí pozice politické skupiny v Evropském parlamentu.\n\n"}
{"id": "1001898", "url": "https://cs.wikipedia.org/wiki?curid=1001898", "title": "Mera skvrnitá", "text": "Mera skvrnitá\n\nMera skvrnitá (\"Cacopsylla pyri\") na počátku 21. století jeden z nejvýznamnějších škůdců hrušní v Evropě. Je přenášečem nebezpečné choroby, fytoplazmy, chřadnutí hrušně. Mera skvrnitá je příkladem škůdce, kde přímé insekticidní zásahy způsobily poškození populací přirozených nepřátel patogena a jeho přemnožení.\n\nDospělci jsou asi 2,5–3 mm dlouzí, okrově zbarvení nebo nahnědlí. Křídla jsou průhledná a umístěna střechovitě šikmo k sobě na těle. Vajíčka jsou žlutá, uložená ve štěrbinách v borce. Nymfy jsou zploštělé, žlutooranžové barvy, která se v průběhu času stává hnědočernou.\n\nV juvenilním stadiu jsou pokryty medovicí, pro ochranu. Také vejce jsou pokryty medovicí, jsou žlutooranžové. Přezimuje dospělec pod kůrou stromů. Mera mívá pět generací za rok, v Česku tři. Začíná se probouzet v březnu (i únoru) s teplotami nad 10 °C. Vrchol kladení vajíček je v dubnu a květnu. V květnu se líhnou noví jedinci.\n\nMedovice a plísně na listech. Při poklepu na větve stromu okřídlení jedinci vyletují z větví a chvíli poletují v okolí a znovu se usazují na strom.\n\nMera skvrnitá poškozuje pupeny, mladé listy, mladé větve, a někdy dokonce i ovoce, které pak rezaví. Listy opadávají.\n\nPoškození může být přímé nebo nepřímé. Nejdříve se omezí vegetativní růst a dochází k deformacím, malým nekrózám na výhonech a listech, v důsledku sání. Hojná tvorba medovice způsobuje omezení fotosyntézy a popáleniny tkání. Kromě toho umožňuje rozvoj hub, které dále snižují účinnost fotosyntézy.\n\nMera skvrnitá je přenašečem nebezpečných chorob ovocných dřevin, například fytoplazmy chřadnutí hrušně.\n\nJe třeba provádět integrovanou ochranu rostlin. Chemická ochrana je doporučena pouze při překročení prahových hodnot, při kalamitním výskytu a vybírat přípravky s ohledem na přítomnost přirozených nepřátel. V Česku se vyskytují dostatečně silné populace dravých ploštic a dalších predátorů, kteří jsou schopni omezovat běžné výskyty a eliminovat poškození bez použití toxických přípravků.\n\nPodle agromanual.cz:\nPři kalamitním přemnožení CALYPSO 480EC, nebo CASCADE 5EC.\n\n"}
{"id": "1001901", "url": "https://cs.wikipedia.org/wiki?curid=1001901", "title": "Klasická čínština", "text": "Klasická čínština\n\nKlasická čínština (, doslova „starý text“) je jazyk klasické čínské literatury období válčících států a dynastie Chan (tj. 5. století př. n. l. až 3. století n. l.), psaná forma staré čínštiny. Termín je často užíván pro literární čínštinu (, „psaný text“; zkráceně , \"wen-jen\"), tradiční formu zápisu čínštiny založenou na nápodobě její klasické formy. Literární čínština byla převažující formou zápisu čínštiny od chanské doby až po 20. století, kdy ji vytlačila paj-chua, psaná forma standardní mluvené čínštiny.\n\nS postupem doby se klasická/literární čínština rozešla s čínštinou mluvenou do té míry, že se nepoučenému čínskému čtenáři stala prakticky nesrozumitelná. Od současného jazyka se liší odlišnými gramatickými slovy a syntaxí, jiné jsou významy většiny slov. Zatímco v klasické/literární čínštině převažují slova jednoslabičná, současnému jazyku dominují slova dvouslabičná. \n\nKlasická/literární čínština je v současnosti předmětem výuky v čínských středních školách a univerzitách. Její role v čínské kultuře se dá zhruba srovnat s rolí latiny v Evropě.\n"}
{"id": "1001907", "url": "https://cs.wikipedia.org/wiki?curid=1001907", "title": "František Kinský", "text": "František Kinský\n\nFrantišek Kinský (* 27. prosinec 1947 Hradec Králové), celým jménem německy Maria Franz Emanuel Johannes Silvester Alfons Graf Kinsky von Wchinitz und Tettau je potomkem kostelecké větve šlechtického rodu Kinských z Vchynic a Tetova. Je zastupitelem a zároveň starostou v Kostelci nad Orlicí a věnuje se správě rodového zámku.\n\nNarodil se 27. prosince 1947 v Hradci Králové jako první syn a první ze dvou potomků hraběte Josefa Kinského z Vchynic a Tetova (19. listopadu 1913 Kostelec nad Orlicí – 14. března 2011) a jeho manželky (sňatek 13. března 1947 v Trenčíně) Bernadetty, rozené Merveldt (29. prosinec 1922 Lázně Bělohrad – 14. únor 2016 Kostelec nad Orlicí). Jméno František dostal po svém dědečkovi Františku Josefu Kinském (1879–1975). Všechna rodná jména: Maria František Jan Emanuel Sylvestr Alfons.\n\nVystudoval Střední průmyslovou školu stavební. Dál studoval na Fakultě žurnalistiky UK, studium ale nedokončil. Po řadu let pracoval v oboru reklamy, naposled jako kreativní ředitel nadnárodní reklamní agentury. \n\nV roce 2003 mu jeho otec Josef Kinský svěřil správu rodového majetku. František Kinský dokončil rekonstrukci kosteleckého zámku, který za komunistického režimu sloužil jako výzkumný ústav pro chov prasat. Otevřel v něm galerii a pořádá zde koncerty.\nOd roku 2010 je krajským zastupitelem v královéhradeckém kraji a zastupitelem města Kostelec nad Orlicí. Po obecních volbách v roce 2014 byl zvolen starostou města Kostelce nad Orlicí.\n\nV Praze se 5. října 1974 oženil s Martinou Forejtovou (* 30. červenec 1947 Tábor). Narodily se jim dvě děti:\n\n\n\n"}
{"id": "1001910", "url": "https://cs.wikipedia.org/wiki?curid=1001910", "title": "Azeotrop", "text": "Azeotrop\n\nAzeotrop je směs dvou (nebo více) látek, kterou nelze pomocí destilace rozdělit na její jednotlivé složky, protože složení kapaliny a par se rovná. Důvodem pro existenci azeotropu je interakce mezi molekulami směsi (vodíkové vazby).\n\nPříkladem azeotropu je směs ethanol-voda s 95,57 % ethanolu (teplota varu této směsi je 78,15 °C). Obvykle má azeotrop bod varu nižší než jednotlivé složky směsi; jsou však známy i případy, kdy bod varu azeotropu je vyšší než kterékoliv ze složek jako je např. kyselina mravenčí - voda(77,9% k. mravenčí) nebo kyselina dusičná - voda (68% HNO).\n\nMusíme-li rozdělit azeotropní směs, je třeba použít jiné dělicí metody než destilace. V některých případech lze azeotrop rozdestilovat při změněném tlaku (např. ve vakuu), jindy se používá přídavku třetí složky.\n"}
{"id": "1001911", "url": "https://cs.wikipedia.org/wiki?curid=1001911", "title": "Teoretické patro", "text": "Teoretické patro\n\nTeoretické patro je pojem chemického inženýrství, který popisuje dělicí účinnost kolony. \n\nU patrových kolon je počet teoretických pater prakticky shodný s počtem skutečných pater kolony. U kolon náplňových lze výšku ekvivalentní teoretickému patru určit výpočtem nebo pokusem (např. vyhodnocením výsledku destilace nebo absorpce známé směsi).\n"}
{"id": "1001915", "url": "https://cs.wikipedia.org/wiki?curid=1001915", "title": "Aleš Flašar", "text": "Aleš Flašar\n\nAleš Flašar (* 1. března 1965, Ostrava, Československo) je český hokejový trenér bývalý hokejový obránce.\n\n\n"}
{"id": "1001916", "url": "https://cs.wikipedia.org/wiki?curid=1001916", "title": "Melina Mercouri", "text": "Melina Mercouri\n\nMelina Mercouri anebo Melina Merkuriová, řecky \"Μελίνα Μερκούρη\" (18. října 1920, Atény – 6. března 1994, New York) byla řecká herečka, zpěvačka a politička.\n\nV letech 1981–1989 a 1993–1994 byla řeckou ministryní kultury, a to za levicovou stranu Panhelénské socialistické hnutí (\"Πανελλήνιο Σοσιαλιστικό Κίνημα\"), jejíž byla spoluzakladatelkou. Je autorkou projektu Evropské město kultury, který Evropská unie rozjela roku 1985. Proslula svou mezinárodní kampaní proti řecké vojenské juntě, která se v zemi chopila moci roku 1967.\n\nJejí nejslavnější filmovou rolí byla prostitutka Ilja ve snímku \"Pote Tin Kyriaki\" (\"Ποτέ Την Κυρ\"ιακή), za kterou dostala cenu pro nejlepší herečku na festivalu v Cannes roku 1960 a byla nominována na Oscara a cenu BAFTA. Na cenu BAFTA byla nominována též roku 1962 za titulní roli ve snímku \"Phaedra\". Třikrát byla též nominována na Zlatý glóbus (filmy \"Phaedra\", \"Topkapi\" a \"Promise at Dawn\").\n\nJejím manželem byl režisér Jules Dassin.\n\nV anketě Velcí Řekové (\"Μεγάλοι Έλληνες\" – \"Megali Ellines\") řecké stanice Skai TV z roku 2009, jejímž cílem bylo vybrat největší osobnosti řecké historie, počítaje v to dějiny starověkého Řecka, skončila na 13. místě.\n\n"}
{"id": "1001917", "url": "https://cs.wikipedia.org/wiki?curid=1001917", "title": "Zajištění a utvrzení dluhů", "text": "Zajištění a utvrzení dluhů\n\nZajištění dluhu je relativní majetkový vztah, který věřiteli umožňuje hojit se z dlužníkova majetku, nebo majetku jiné osoby, pokud dlužník poruší původní závazkovou povinnost. Tím se posiluje obecná deliktní odpovědnost. Zajištění dluhu znamená, že třetí osoba, nebo sám dlužník, dá věřiteli ve prospěch jistotu, nebo se jinak zaváže za dlužníkovo plnění. Plní především funkci náhradní reparace. Stěžejní část jednotlivých prostředků upravuje český občanský zákoník (OZ) v § 2010–2047.\n\nJe na každém z účastníků, zda sjednají ve prospěch některého dluhu zajištění. V některých případech však poskytnout zajištění stanovuje zákon. Jistota se dává zřízením zástavního práva k předmětu zástavy, či obstaráním ručení. V některých případech zákon přikazuje složit peněžní jistotu.\n\nZajištění dluhu věcným právem:\n\nZajištění dluhu relativním majetkovým právem:\n\nUtvrzení dluhu slouží především jako preventivní prostředek a prostředek sloužící k ulehčení procesní pozice věřitele. Zákon vymezuje dva způsoby utvrzení dluhu: smluvní pokutu a uznání dluhu.\n\nSmluvní pokuta je sankční plnění, na něž nastane věřiteli právo v případě porušení smluvené povinnosti za podmínky, že se tak obě strany dohodly. Má objektivní charakter, právo ji vyžadovat vzniká porušením závazku nezávisle na zavinění i nezávisle na tom, zda porušení smluvní povinnosti způsobila nějakou škodu. Smluvní pokuta se považuje za paušalizovanou náhradu škody.\n\nUznání dluhu je písemné prohlášení dlužníka, v němž svůj dluh uznává. Dluh lze uznat i konkludentním jednáním, které spočívá v placení úroků nebo částečném plnění.\n\nK utvrzení dluhu se používá i směnka vlastní. Obsahuje bezpodmínečný slib výstavce zaplatit určitou peněžní sumu. Většinou se jedná o cenný papír znějící na řad, takže se právo na zaplacení dá snadno převádět na další osobu.\n\n"}
{"id": "1001929", "url": "https://cs.wikipedia.org/wiki?curid=1001929", "title": "Rášidský chalífát", "text": "Rášidský chalífát\n\nRášidský chalífát ( الخلافة الراشدية, \"al-Chuláfa ar-Rašidíja\") byla islámská vojenská říše založená po smrti proroka Mohameda (632) a trvající v období vlády prvních čtyř chalífů do roku 661.\n\n\n"}
{"id": "1001934", "url": "https://cs.wikipedia.org/wiki?curid=1001934", "title": "Instrukční cyklus", "text": "Instrukční cyklus\n\nInstrukční cyklus je režim, ve kterém pracuje procesor. Od spuštění až po vypnutí se procesor (přesněji jádro procesoru, protože procesor může mít více jader) vždy nachází v jednom bodě instrukčního cyklu. Jedná se o proces, jakým jádro procesoru zpracovává strojové instrukce. Má-li procesor více fyzických jader, každé z nich pracuje nezávisle na ostatních a v jednom okamžiku se tedy každé může nacházet v jiné fázi instrukčního cyklu.\nProcesor se skládá z aritmeticko-logické jednotky (ALU), řadiče, registrů a sběrnic. V instrukčním cyklu hrají roli především tyto registry a sběrnice:\nJe-li v tomto článku zmíněn pojem hlavní paměť, pak je tím míněna operační paměť (typu RAM), v žádném případě se nejedná o médium pro trvalé ukládání dat jako je třeba pevný disk. \n\nV každém procesoru se uvedené registry mohou jmenovat jinak, záleží na vůli výrobce. \n"}
{"id": "1001935", "url": "https://cs.wikipedia.org/wiki?curid=1001935", "title": "Projektil (hudební skupina)", "text": "Projektil (hudební skupina)\n\nProjektil byla česká rocková hudební skupina, známá především v 80. letech 20. století. Skupina byla založena v roce 1979, ovšem do povědomí širší veřejnosti se, především na Slovensku, dostala teprve jako předkapela Miroslava Žbirky a jeho skupiny Limit. V Česku spolupracovala především s Františkem Ringo Čechem a Jiřím Schelingerem. V roce 1982 vydává své první sólové album \"Zahrada ticha – Uvadlé růže\", obsahující jejich zřejmě největší hit Zahrada ticha, a posléze i album \"Noční vlak – Mám ztratit svou dálku\". Krátce poté odchází ze skupiny Pavel Roth, jenž se přeorientoval na pop, a nahrazuje ho Jiří Hopp. O rok později se v rozhlasovém pořadu Větrník skupina umístila na překvapivém 5. místě, když za sebou nechala např. skupiny Olympic či Elán. V roce 1986 musela skupina kvůli problémům se státním socialistickým aparátem ukončit činnost a její desky musely být staženy ze všech obchodů. V roce 1989 skupina svoji činnost obnovila, když vydala nové album \"Lovci lebek – Kovárna\". Jejich poslední album, nazvané \"Best of PROJEKTIL – Zpátky do Zahrady ticha\", vyšlo v roce 1998 a v prodeji se zdrželo pouhé 3 měsíce. V roce 2001 se skupina vrátila na koncertní pódia, ovšem v následujícím roce oznámila svůj definitivní konec.\n\n\n\n• Marek Podskalský\n\n\n\n"}
{"id": "1001936", "url": "https://cs.wikipedia.org/wiki?curid=1001936", "title": "Seznam členů Evropského parlamentu z České republiky 2014–2019", "text": "Seznam členů Evropského parlamentu z České republiky 2014–2019\n\nToto je seznam členů Evropského parlamentu z České republiky 2014-2019.\n\nZdroj: Český statistický úřad (ČSÚ)<br>\n\n"}
{"id": "1001941", "url": "https://cs.wikipedia.org/wiki?curid=1001941", "title": "Sofokracie", "text": "Sofokracie\n\nSofokracie (z řečtiny σοφος – moudrý a κρατία – vláda, t. j. „vláda moudrých“) je forma vlády, v které čelní místo ve společnosti zaujímají filozofové, tedy ti nejvzdělanější a nejmoudřejší jedinci bez ohledu na jinou příslušnost. Jedná se o Platónovu představu ideální formy vlády ve státě.\n\nTento pojem vznikl v antice, kde pojem filozofie zahrnoval různé obory vědy (které se z ní později mohly vyčlenit), takže můžeme v současné situaci přeneseně označit jako vládu vědců, což vyvolává spojitost s technokracií. Forma vlády nebyla v minulosti nikdy uvedena do praxe, částečně se uskutečňuje v zemích s volným trhem prostřednictvím ekonomických institutů, pokud jsou jejich představitelé vybíráni na základě znalostí a schopností. Jako formu sofokracie též někdy můžeme chápat tzv. úřednické vlády.\n\nMezi současné zastánce nastolení sofokracie patří americký filozof a futurolog Jacque Fresco (označován jako „sociální architekt“), jenž v Projektu Venus navrhuje totální reorganizaci nynějšího sociálního systému na technokratických principech - společnost má být řízena vědeckými poznatky.\n"}
{"id": "1001946", "url": "https://cs.wikipedia.org/wiki?curid=1001946", "title": "Socha svatého Jana Nepomuckého na Karlově mostě", "text": "Socha svatého Jana Nepomuckého na Karlově mostě\n\nSocha Jana Nepomuckého na Karlově mostě je nábožensky nejvýznamnější a první z řady soch svatých na Karlově mostě, která se stala jedním z hlavních ohnisek kultu Jana Nepomuckého a vzorem pro jeho vyobrazení. Sochu vytvořil ve dřevě mladý Jan Brokoff podle sošky vídeňského Matyáše Rauchmüllera, bronzový odlitek umístěný roku 1683 na most byl zhotoven v Norimberku.\n\nSocha Jana Nepomuckého, dřevěná, asi stála na mostě už v roce 1657. Připomínala shození Jana z mostu do Vltavy. I když jistý kult okolo jeho osoby se od pradávna udržoval v pražské katedrále, kde byl ještě v době Václava IV. pohřben, teprve právě v 17. století, v době pobělohorské začíná být uctíván jako svatý. Dnešní socha byla na mostě postavena téměř půlstoletí před jeho oficiálním svatořečením v roce 1729.\n\nPražský šlechtic, vysoký úředník a diplomat Matyáš Wunschwitz (1632–1695) údajně již v roce 1646 měl na místě shození Nepomuckého z mostu do Vltavy vidění svatého kříže. Svou úctu k mučedníku zhmotnil roku 1681, kdy si dal od vídeňského sochaře Matyáše Rauchmüllera (1645–1686), který předtím působil v dolním Slezsku, zhotovit malou terakotovou sošku Jana Nepomuckého. Umístil ji do kaple svého sídla v Ronšperku na Domažlicku, které v té době přestavoval z gotického vodního hradu na zámek. Sošku dal Matyášův syn, významný genealog Gottfried Daniel Wunschwitz, zasadit do stříbrného oltáříku a stala se předmětem rodinného kultu. V současnosti se 41 cm vysoká plastika nachází v Národní galerii.\n\nTehdy ještě neznámý devětadvacetiletý sochař Jan Brokoff se v Čechách poprvé objevuje na Ronšperku v onom roce 1681. Wunschwitz mu tam zadal, aby podle Rauchmüllerova bozzetta (sochařské skici) vytvořil dřevěnou sochu, kterou bude možné použít pro výrobu bronzového odlitku. Brokoff ji na Ronšperku následujícího roku zhotovil. Dřevěná socha byla uložena v kapli pražského Wunschwitzského paláce na Koňském trhu (palác byl v roce 1912 zbourán a nahrazen novostavbou Melantrichu). Sochu chodily uctívat davy věřících, až kvůli tomu kapli přišla roku 1730 zkontrolovat církevní komise. Věřící však chodili až do zrušení kaple roku 1819, kdy socha přesunuta (z obavy před lidovými nepokoji v noci a s ozbrojeným doprovodem) do kostela sv. Jana Nepomuckého na Skalce. Tam byla dřevěná pozlacená socha umístěna na hlavní oltář do zvláště pro ni upravené niky.\n\nProtože v Praze tehdy nebyla vhodná litecká dílna, poslal začátkem roku 1683 Wunschwitz Brokoffovu sochu do Norimberku, aby tam podle ní odlil Volf Jeroným Herold sochu v bronzu. V červenci byla hotová socha odeslána do Prahy a 31. srpna 1683 osazena na mostě. Došlo k tomu k domnělému třísetletému výročí Janovy smrti, i když až po datu jeho pozdějšího svátku 16. května, které se objevuje od roku 1668.\n\nSocha zobrazuje světce v kanovnickém rouchu, spodní kleriku překrývá rocheta sahající ke kolenům, přes ramena je přehozena almuce, na hlavě je nasazen biret. V rukou světec drží palmu mučednictví a krucifix, symbol následování Ukřižovaného. Kolem hlavy je pět hvězd, snad odkaz na úctu k Panně Marii a na Pět ran Kristových. Mírná, vousatá tvář je s jemně trpitelským výrazem obrácena k nebesům.\n\nPískovcový sokl nese vpředu znak a věnovací nápis donátora, po stranách (kopie) reliéfy Václava IV. s loveckým psem přihlížejícího zpovědi královny a svržení Jana z mostu do Vltavy. \n\nSocha na mostě byla předmětem mimořádné zbožnosti a jedním z center svatojánského kultu. Ještě na konci 19. století popisuje František Ekert, že každou středu večer se zapalovala pětice lamp před sochou a týden před svátkem se kolem sochy postavila dřevěná kaple vyzdobená obrazy, světly a květinami a stříška s malými varhany a až do svátku se každý večer sloužila česká a německá pobožnost, hrálo a zpívalo.\n\nOd roku 2009 je socha slavnostně zdobena na Svatojánských slavnostech Navalis, které se konaly vždy 15. května v předvečer svátku tohoto světce na tzv. vigilii, již od roku 1715. Procesí z katedrály se zastavuje na Karlově mostě u sochy sv. Jana, kde je za přítomnosti pražského arcibiskupa vykonána pobožnost. \n\nKromě sochy připomíná Jana Nepomuckého na Karlově mostě ještě křížek na jeho zábradlí, umístěný na údajném místě svržení Jana do Vltavy. Nachází se blíže Starému městu, mezi sousedním sousoším sv. Norberta a sochou sv. Jana Křtitele. Jedná se o bronzový dvojramenný kříž, jehož ramena zakončuje pětice hvězd. Křížek je vsazen do mramorové destičky, pod kterou jsou v zábradlí uloženy ostatky z těla světce. Křížek doplňuje ozdobná kovaná mřížka s reliéfem světce na hladině řeky u mostu. Původní mřížka z počátku 18. století byla poškozena povodní 1890, později upravována a při opravě mostu v 70. letech 20. století odstraněna. Po náhodném nálezu ztraceného reliéfu byla dle původní mřížky vytvořena nová a v roce 2009 znovu osazena na most.\n\n"}
{"id": "1001947", "url": "https://cs.wikipedia.org/wiki?curid=1001947", "title": "Ceviche", "text": "Ceviche\n\nCeviche (výslovnost \"seviče\") je pokrm z ryb, oblíbený v přímořských oblastech latinské Ameriky. Připravuje se ze syrového rybího masa (používá se např. tuňák, žralok, zlak nachový nebo ledovka patagonská), které se nakrájí na malé kousky a marinuje několik hodin v citronové nebo limetové šťávě a pak se smíchá s nakrájenou cibulí, chilli papričkami a dalšími ingrediencemi. Kyselina citronová způsobí, že v mase proběhne denaturace a stane se poživatelnějším (na rozdíl od vaření však nedojde ke zničení choroboplodných zárodků, proto se musí ryba na ceviche zpracovat co nejdříve po vylovení). Existuje řada krajových variant, někde se kromě ryb používají i krevety nebo ústřice, přidává se rajský protlak, zelené olivy nebo bylinky (koriandr, máta). Servíruje se na salátovém listu, jako příloha se podávají batáty, plantainy nebo kukuřice.\n\nV Peru se 28. červen oslavuje jako \"Den ceviche\".\n\n"}
{"id": "1001966", "url": "https://cs.wikipedia.org/wiki?curid=1001966", "title": "Postel (film)", "text": "Postel (film)\n\nPostel (1998) je český film režiséra Oskara Reifa.\n\nDne 17. května 1998 byl uveden na Filmovém festivalu v Cannes.\nNa cenách Český lev získal ocenění za nejlepší filmový plakát.\n\n"}
{"id": "1001970", "url": "https://cs.wikipedia.org/wiki?curid=1001970", "title": "William Hickling Prescott", "text": "William Hickling Prescott\n\nWilliam Hickling Prescott (4. května 1796 – 28. ledna 1859) byl americký historik a hispanista, uznávaný za prvního amerického vědeckého historika. Ačkoliv trpěl závažným zrakovým postižením, které mu často bránilo ve čtení a psaní, stal se jedním z nejpřednějších amerických historiků 19. století. Měl fotografickou paměť.\n\n"}
{"id": "1001971", "url": "https://cs.wikipedia.org/wiki?curid=1001971", "title": "Dominance (graf)", "text": "Dominance (graf)\n\nDominancí grafu označujeme mohutnost minimální dominující množiny uzlů. Dominující množinou je taková množina uzlů, která svou množinou sousedních uzlů pokrývá všechny zbývají uzly grafu.\n"}
{"id": "1001972", "url": "https://cs.wikipedia.org/wiki?curid=1001972", "title": "Armavir (Rusko)", "text": "Armavir (Rusko)\n\nArmavir (rusky \"\") je město v Krasnodarském kraji na jihozápadě Ruské federace. V roce 2010 v něm žilo bezmála 190 tisíc obyvatel.\n\nArmavir leží v Předkavkazí na levém břehu Kubáně u ústí Urupu, nedaleko od východní hranice Krasnodarského kraje se Stavropolským krajem. Nejbližším městem k Armaviru je Novokubansk ležící 12 kilometrů na severozápad. Od Krasnodaru, správního střediska celého kraje, je Armavir vzdálený 202 kilometrů na východ.\n\nV Armaviru je jihoruské kontinentální podnebí, nejstudenějším měsícem je leden s průměrnou teplotou -2,2°, nejteplejším červenec s průměrnou nejvyšší teplotou bezmála 30°.\n\nArmavir byl založen v roce 1839 a z počátku byl domovem stovkám arménských rodin původem z oblasti dnešního Karačajevska-Čerkeska. Křesťanští Arméni se odtamtud odstěhovali kvůli Kavkazské válce ohroženi jednak válkou jako takovou a jednak rostoucím islamismem ostatních předkavkazských národů bojujících s ruskou armádou.\n\nDo roku 1848 se Armavir jmenoval \"Armjanskij aul\" (', doslova „arménský aul“), pak byl přejmenován na \"Armavirskij aul\" (') podle starověkého arménského města Armaviru.\n\nRozvoj Armaviru se výrazně zrychlil po postavení železnice spojující Rostov na Donu s Vladikavkazem v sedmdesátých letech devatenáctého století. Armavir získal statut vesnice, a jeho obyvatelstvo již složené nejen z Arménů, ale i z Rusů, obchodovalo především s obilím. Začátkem dvacátého století byl Armavir po Novorossijsku druhým největším sídlem na Kubáni, ovšem status města mu byl přiznán až v roce 1914.\n\nZa ruské občanské války i za druhé světové války byl Armavir místem bojů a tedy poničen. Okupace německou armádou za druhé světové války trvala od srpna 1942 do ledna 1943.\n"}
{"id": "1001976", "url": "https://cs.wikipedia.org/wiki?curid=1001976", "title": "Jan Pivečka", "text": "Jan Pivečka\n\nJan Pivečka (19. října 1919 Slavičín – 5. ledna 2004 Zlín) byl český podnikatel, obuvník, který pracoval ve firmě Tomáše Bati. Po roce 1948 působil v zahraničí. Po sametové revoluci v roce 1990 působil jako mezinárodního poradce ve střední a východní Evropě v obuvnickém průmyslu.\nNarodil se ve Slavičíně v rodině, která měla tradici ševců, koželuhů a soukeníků. Navštěvoval gymnázium v Uherském Hradišti a v roce 1938 maturoval na Obchodní akademii v Brně. Poté se na přání svého otce vyučil u ševce Mnačka v Pitíně řemeslu, které si za krátkou dobu oblíbil. Jako úspěšný student měl možnost pracovat u firmy Baťa ihned po maturitě, ale jeho otec s tím nesouhlasil. Během druhé světové války založil ve Slavičíně Závodní učňovskou školu. Vzorem mu byl Tomáš Baťa, se kterým jeho rodina udržovala obchodní a přátelské vztahy. Po skončení druhé světové války se stal prvním předsedou Svazu obuvnického průmyslu. A v roce 1946 přijal nabídku pracovat u Baťů. Se smlouvou odletěl na tři roky do Indie, později do Pákistánu, na Cejlon a následně na Jávu. V důsledku politické změny v Československu v roce 1948 a znárodnění rodinného podniku se do Evropy vrátil v roce 1956 s francouzským pasem a do Československa se nevrátil. Pomohl zachránit přítelovu obuvnickou továrnu před krachem a společně s ním začal podnikat v Západním Německu, kde podnikal následujících čtyřiadvacet let a kde se také oženil. Potíže s jeho podnikem, které byly způsobeny rychle rostoucími výrobními náklady a zvýšeným dovozem levnější asijské obuvi, nastaly s útlumem celého německého obuvnického průmyslu po roce 1970. Již v té době se řídil heslem „\"nikdy se nevzdávej\"” (\"never give up\"). Začal vyrábět obuv racionálně z moderních materiálů a snažil se překonávat rostoucí potíže. Bojoval až do roku 1980, kdy ho beznadějná situace donutila kapitulovat podnikání ukončit. Ztratil majetek, ale zachoval si dobré jméno, reputaci odborníka a získal další zkušenost pro život. V roce 1990 působil jako mezinárodního poradce ve střední a východní Evropě v obuvnickém průmyslu. V roce 1993 byla jeho práce v mezinárodních organizacích oceněna udělením záslužného kříže prezidentem Spolkové republiky Německo. V roce 1999 byl vyznamenán Mezinárodním svazem obuvnických techniků v Itálii za zásluhy o rozvoj obuvnického průmyslu.\nNadace Jana Pivečky byla založena v listopadu 1996. Kromě grantové podpory realizuje vlastní programy ve třech základních oblastech – motivace, výchova a vzdělávání mladých lidí a podpora jejich volnočasových aktivit, rozvoj a vytváření zdravé občanské společnosti a podpora trvale udržitelného rozvoje. Výchova mládeže je prováděna především formou besed a přednášek na školách a organizováním studentských soutěží. V rámci ekologických aktivit je podporována například rekonstrukce a údržba \"Pivečkova lesoparku\". \n\nLesopark byl založen v roce 1936, sloužil jako odpočinková zóna obyvatelům Slavičína a zejména pak zaměstnancům obuvnického podniku, který vlastnili Pivečkovi. V parku jsou k vidění dřevěné plastiky, díla mladých sochařů, studentů pražské uměleckoprůmyslové vysoké školy, které utváří atmosféru parku. \n\nGymnázium Jana Pivečky ve Slavičíně bylo založeno v roce 1992. Jeho první působiště bylo v areálu SOU strojírenského Slavičín a gymnázium tvořilo jediný subjekt spolu s Rodinnou školou. Osmiletý studijní program byl na gymnáziu zaveden v roce 1994 a areál školy se současně přesunul do Slavičína pod vedením ředitele Mgr. Ondřeje Kašpara. Od 1. dubna 2003 místo ředitele přebíral jeho zástupce Mgr. Josef Maryáš. \n\n"}
{"id": "1001977", "url": "https://cs.wikipedia.org/wiki?curid=1001977", "title": "Open de Nice Côte d’Azur 2014 – mužská dvouhra", "text": "Open de Nice Côte d’Azur 2014 – mužská dvouhra\n\nDo soutěže mužské dvouhry na tenisovém turnaji Open de Nice Côte d’Azur 2014 nastoupilo dvacet osm hráčů. Obhájcem titulu byl španělský tenista Albert Montañés, který vypadl v semifinále s Gulbisem.\n\nSinglovou soutěž vyhrál druhý nasazený Lotyš Ernests Gulbis, jenž ve finále zdolal argentinskou turnajovou sedmičku Federica Delbonise ve dvou sadách . Na okruhu ATP Tour tak vyhrál druhou trofej v probíhající sezóně a šestou v kariéře. Ze všech osmi finále na okruhu tak odešel vždy jako vítěz.\n\nČtyři nejvýše nasazení hráči měli volný los do druhého kola.\n\n"}
{"id": "1001987", "url": "https://cs.wikipedia.org/wiki?curid=1001987", "title": "Düsseldorf Open 2014 – mužská dvouhra", "text": "Düsseldorf Open 2014 – mužská dvouhra\n\nDo soutěže mužské dvouhry na tenisovém turnaji Düsseldorf Open 2014 nastoupilo dvacet osm hráčů. Dvojnásobným obhájcem titulu byl argentinský tenista Juan Mónaco, který vypadl ve čtvrtfinále s Karlovićem.\n\nSoutěž dvouhry vyhrál nejvýše nasazený hráč Philipp Kohlschreiber z Německa, jenž ve finále zdolal chorvatskou turnajovou sedmičku Iva Karloviće ve dvou sadách . Na okruhu ATP Tour si po dvou letech připsal singlový titul, když naposledy předtím triumfoval na květnovém BMW Open 2012, a získal tak celkově pátou turnajovou trofej kariéry.\n\nČtyři nejvýše nasazení hráči měli volný los do druhého kola.\n\n"}
{"id": "1001988", "url": "https://cs.wikipedia.org/wiki?curid=1001988", "title": "The Style Council", "text": "The Style Council\n\nThe Style Council byla britská kapela, kterou v roce 1983 ve Wokingu založil Paul Weller, bývalý zpěvák a kytarista The Jam, a klávesák Mick Talbot, dřívější člen Dexys Midnight Runners a The Merton Parkas. Poté se stálými členy stali i bubeník Steve White a Wellerova tehdejší manželka, zpěvačka Dee C. Lee.\n\n\n"}
{"id": "1002000", "url": "https://cs.wikipedia.org/wiki?curid=1002000", "title": "Glen Hanlon", "text": "Glen Hanlon\n\nGlen Hanlon (* 20. února 1957, Brandon, Manitoba) je kanadský hokejový trenér. Působil jako brankář, v letech 1977 až 1991 odchytal 477 zápasů v National Hockey League za kluby Vancouver Canucks, St. Louis Blues, New York Rangers a Detroit Red Wings. Největším jeho úspěchem bylo semifinále Stanley Cupu 1985/86 s Rangers, kdy dělal dvojku Johnu Vanbiesbrouckovi. Wayne Gretzky vstřelil svůj první gól v NHL v říjnu 1979 právě Hanlonovi. Jako trenér vedl kluby Portland Pirates, Washington Capitals, Jokerit Helsinky a HK Dynamo Minsk. Trénoval běloruskou reprezentaci na mistrovství světa v ledním hokeji v letech 2005, 2006, 2009 a 2014, v letech 2006 a 2014 ji dovedl do čtvrtfinále. V roce 2010 se stal koučem slovenské reprezentace, byl propuštěn po mistrovství světa v ledním hokeji 2011, kdy Slováci na domácí půdě nepostoupili do čtvrtfinále. Koncem května 2014 byl jmenován koučem švýcarské reprezentace.\n\n"}
{"id": "1002001", "url": "https://cs.wikipedia.org/wiki?curid=1002001", "title": "Carver", "text": "Carver\n\nPříjmení Carver nese více různých osobností:\n\n"}
{"id": "1002002", "url": "https://cs.wikipedia.org/wiki?curid=1002002", "title": "David Hockney", "text": "David Hockney\n\nDavid Hockney (*9. července 1937, Bradford, Spojené království) je anglický malíř, kreslíř, grafik, scénograf a fotograf, který významně přispěl k pop artovému uměleckého hnutí 60. let 20. století a je považován za jednoho z nejvlivnějších britských umělců 20. století.\n\nNarodil se v Bradfordu dne 9. července 1937 Lauře Beth a Kennethovi Hockneyemu (odpůrci vojenské služby v první světové válce), jako čtvrtý z pěti dětí. Hlásí se ke své homosexualitě, na rozdíl od Andyho Warhola, se kterým se přátelil.\n\nVyráběl tisky, portréty přátel a scénické návrhy pro Royal Court Theatre a Metropolitní operu v New Yorku. Narodil se se synestezií, vidí synestetické barvy v reakci na hudební podněty. Nezobrazuje je však ve svých obrazech nebo fotografických předlohách, ale užívá je jako základní princip v jeho plánech na kulisy pro balet a operu. Používá barvy, které vidí právě při poslechu hraných skladeb.\n\nMnoho z jeho prací je uloženo v Salts Mill ve městě Saltaire, nedaleko jeho rodného města Bradford. Sbírka spisovatele Christophera Isherwooda je považována za nejvýznamnější soukromou sbírku Hockneyho práce. Jeho díla jsou umístěna v mnoha veřejných a soukromých sbírkách po celém světě, včetně:\n\n\n"}
{"id": "1002005", "url": "https://cs.wikipedia.org/wiki?curid=1002005", "title": "Düsseldorf Open 2014 – mužská čtyřhra", "text": "Düsseldorf Open 2014 – mužská čtyřhra\n\nDo soutěže mužské čtyřhry na tenisovém turnaji Düsseldorf Open 2014 nastoupilo šestnáct dvojic. Obhájcem titulu byl německý pár Andre Begemann a Martin Emmrich, jehož členové nestartovali společně. Begemann se rozhodl události nezúčastnit. Spoluhráčem Emmricha se stal krajan Kas, s nímž se probojoval opět do finálového duelu.\n\nSoutěž čtyřhry vyhrála třetí nasazená mexicko-americká dvojice Santiago González a Scott Lipsky, když ve finále přehrála německý pár Martin Emmrich a Christopher Kas po rovnocenném rozdělení prvních dvou sad 7–5 a 4–6, až v supertiebreaku poměrem míčů [10–3].\n\n"}
{"id": "1002011", "url": "https://cs.wikipedia.org/wiki?curid=1002011", "title": "Epidemie eboly v západní Africe", "text": "Epidemie eboly v západní Africe\n\nEpidemie eboly v západní Africe byla co do počtu obětí nejtěžší epidemií eboly v historii a prvním propuknutím této nemoci v oblasti západní Afriky za poslední dvě desetiletí. Započala v prosinci 2013, ovšem detekována byla až v březnu 2014, kdy bylo hlášeno 78 úmrtí. V lednu 2016 oficiální počet nakažených přesáhl 28 000, z toho přes 11 000 zemřelo.\n\nNa mapě vpravo jsou vidět případy v západní Africe. Epidemie se rozsáhle šířila v Sierra Leone, Libérii a Guineji a výskyty se objevily v Mali, Senegalu a Nigérii. Mimo Afriku se objevily výskyty ve Spojeném království, Španělsku, Itálii a USA. V lednu 2016 byla epidemie úspěšně potlačena ve všech státech kromě Libérie.\n\nRůzné organizace, včetně Evropské komise a Hospodářského společenství západoafrických států, darovaly finanční prostředky na pomoc v boji proti epidemii. V boji proti nemoci byl u některých pacientů vyzkoušeno s větším či menším úspěchem několik experimentálních léků.\n\nPrvní případy eboly zachytily guinejské úřady na jihu země, podezření na smrtelné onemocnění se potvrdilo i v hlavním městě Conakry. Zahraniční těžařské společnosti pozastavily své aktivity v zemi a evakuovaly z Guineji část svých zaměstnanců.\n\nEpidemie se postupně rozšířila i do sousední Libérie a Sierra Leone, kde si vyžádala stovky obětí a to i mezi zdravotnickým personálem. Nákaze neunikli ani lékaři z Evropy a USA. Generální převor milosrdných bratří ve své zprávě z 7. srpna informuje o kolapsu řádových nemocnic v liberijské Monrovii a v Sierra Leone, z nichž první musela v té době kvůli epidemii a nakažení významné části personálu zavřít a druhá přešla na omezený provoz. Bratr z řad personálu první nemocnice, Miguel Pajares, byl převezen k léčení do Madridu, kde se stal 12. srpna prvním člověkem, který podlehl ebole na evropské půdě. V Monrovii mezitím zemřela i celá řada jeho kolegů. Další zpráva velkopřevora z 12. srpna vyčíslila dosavadní ztráty řádu v důsledku epidemie na tři mrtvé bratry (včetně ředitele monrovijské nemocnice), jednu řeholnici a velký počet zaměstnanců.\n\nV Nigérii se vyskytly jen ojedinělé případy.\n\nSenegal uzavřel pozemní hranice s Guineou, aby se tak zabránilo dalšímu šíření viru, dne 29. srpna Senegalský ministr zdravotnictví Awa Marie Coll Seck oznámil první případ nákazy ebolou v Senegalu.\n\nDne 20. září zabila skupina vesničanů z Guineje 8 expertů, kteří do Guineje přijeli bojovat s nemocí. Mezi nimi byli i 3 novináři. Všech 8 těl bylo nalezeno v latríně, z toho 3 měla podříznutá hrdla. 6 útočníků bylo zatčeno. V Guineji se též v tento den počet případů dostal na 1 000.\n\nOdhad Světové zdravotnické organizace uvádí, že se ebolou do ledna 2015 může nakazit až 1,4 milionu lidí.\n\nDne 11. října zahájila americká letiště skenovaní tělesné teploty cestujících z Guineje, Sierry Leone a Libérie, zatímco počet obětí epidemie viru v západní Africe vystoupal na 4 000.\n\nKoncem roku 2014 začal počet nově nakažených klesat a epidemie se pomalu začala dostávat pod kontrolu. V Sieře Leone epidemie skončila 7. listopadu 2015, v Guineji 29. prosince 2015.\n\nDne 30. září potvrdily USA první případ eboly zachycený na americkém území. Vzrušené diskuse vyvolalo selhání nemocnice v Texasu, která dotyčného po prvním vyšetření pustila domů s mylným předpokladem, že má jen obyčejnou chřipku, přestože upozornil zdravotní sestru, že přicestoval z Liberie. Dva dny poté byl hospitalizován v kritickém stavu. Epidemiologové vyjádřili obavy, že do té doby mohl nakazit až 80 lidí, a provádějí rozsáhlé šetření v jeho okolí.\n\nU druhého zdravotníka ošetřujícího zesnulého Thomase Duncana se projevily příznaky onemocnění virem. Zdravotní sestry z dallaské nemocnice sdělily médiím, že po přijetí nakaženého pacienta pracovaly s nedostačujícím ochranným oděvem a neměly informace, jak s nakaženým pracovat.\n\nDne 25. září zemřel po převozu do madridské nemocnice 71letý španělský kněz a šéflékař sierraleonské nemocnice milosrdných bratří v Lunsaru P. Dr. Manuel García Viejo OH, který se nakazil při péči o pacienty. Jde tedy zatím o druhý případ úmrtí na tuto nemoc v Evropě.\n\nDne 6. října potvrdilo Španělsko první případ eboly zachycený na evropském území. Jde o zdravotní sestru pracující na klinice Carlose III., která se nakazila, když se starala o misionáře P. Dr. Manuela Garcíu Vieja OH († 25. září), který byl již nemocný převezen do Španělska ze Sierry Leone.\n\nPrvní podezřelý případ ohlásila média v České republice 6. září. Jednalo se o afrického studenta, který měl příznaky na tuto nemoc. 7. září byl ale případ v Česku vyvrácen. Student měl malárii a přežil.\n\nNejvážnější podezření na ebolu 9. října oznámila pražská Nemocnice na Bulovce u českého pacienta, který se vrátil z Libérie. Testy krevních vzorků provedené Ústavem Roberta Kocha v Berlíně se ukázaly jako ebola negativní. Příčina pacientova onemocnění je stále neznámá, příznaky mohou ukazovat na malárii nebo horečku dengue.\n\nDne 11. října byli na infekční oddělení Nemocnice na Bulovce převezení žena z Karlových Varů, která se před časem vrátila z Nigérie a nachlazený ghanský student, zajištěný zásahovou jednotkou na Hlavním nádraží v Praze. Velvyslankyně Ghany v Česku v mediální rekreaci uvela, že občané afrických zemí nezasažených epidemii viru Ebola budou muset s takovým incidenty v Evropě počítat.\n\nV srpnu byly detekovány první případy onemocnění v Demokratické republice Kongo. K 9. říjnu 2014 bylo zaznamenáno 68 případů onemocnění virem Ebola bylo 49 fatálních. Epidemie v Kongu nijak nesouvisí s probíhající epidemii v západní Africe. Lékaři bez hranic otevřeli v postižené oblasti léčebné centrum.\n\nNásledující tabulka je sestavena podle dat CDC a Světové zdravotnické organizace.\n\n\nVedle nadnárodních organizací hrají klíčovou roli charitativní dobrovolnické a církevní organizace, mimo jiné Lékaři bez hranic a milosrdní bratři. První organizace zřídila v oblastech řadu nových center pro boj s epidemií, druhá hraje klíčovou roli v místním zdravotnictví skrze provozování nemocnic v Sieře Leone a Libérii.\n\nNemocnice milosrdných bratří přivedla epidemie na pokraj kolapsu, když zahubila čtyři řádové bratry a desítky dalších spolupracovníků a zaměstnanců a přinutila řád k jejich dočasnému uzavření. Jejich znovuotevření se plánuje na začátek října. Do konce září řád shromáždil ve sbírce vyhlášené na boj s epidemií 363 686,59 EUR.\n\nHumanitarian OpenStreetMap Team vytvořil pro potřeby humanitárních aktorů mapy postižených oblastí.\n\n\n"}
{"id": "1002013", "url": "https://cs.wikipedia.org/wiki?curid=1002013", "title": "Open de Nice Côte d’Azur 2014 – mužská čtyřhra", "text": "Open de Nice Côte d’Azur 2014 – mužská čtyřhra\n\nDo soutěže mužské čtyřhry na tenisovém turnaji Open de Nice Côte d’Azur 2014 nastoupilo šestnáct dvojic. Obhájcem titulu byl švédsko-jihoafrický pár Johan Brunström a Raven Klaasen, jehož členové nestartovali společně. Brunström se rozhodl události nezúčastnit. Spoluhráčem Klaasena se stal Američan Eric Butorac, s nímž odešel poražen v úvodním kole od páru Andre Begemann a Robin Haase.\n\nSoutěž čtyřhry vyhrála nenasazená slovensko-rakouská dvojice Martin Kližan a Philipp Oswald, když ve finále deklasovala favorizované turnajové jedničky Rohana Bopannu s Ajsámem Kúreším po hladkém dvousetovém průběhu 6–2 a 6–0.\n\n"}
{"id": "1002015", "url": "https://cs.wikipedia.org/wiki?curid=1002015", "title": "Erik Sabo", "text": "Erik Sabo\n\nErik Sabo (* 22. listopadu 1991, Šúrovce, Československo) je slovenský fotbalový záložník a reprezentant, hráč řeckého klubu PAOK FC, od léta 2016 na hostování v izraelském týmu Bejtar Jeruzalém.\nJeho fotbalovým vzorem je anglický záložník Steven Gerrard, oblíbeným týmem Liverpool FC.\n\n29. října 2015 se stal otcem syna Sebastiána, kterého porodila jeho přítelkyně Eliška Potočná.\n\nErik Sabo debutoval v profesionálním fotbale v dresu FC Spartak Trnava, do A-týmu se dostal v červenci 2010. Jaro 2012 strávil na hostování v TJ Spartak Myjava.\n\nS Trnavou se představil v Evropské lize UEFA 2014/15. Ve druhém zápase druhého předkola proti gruzínskému klubu FC Zestafoni skóroval z pokutového kopu, domácí výhra 3:0 zajistila Trnavě postup do 3. předkola proti skotskému klubu St. Johnstone FC. V sezóně 2014/15 nastřílel 11 ligových gólů.\nZahrál si i v Evropské lize UEFA 2015/16.\n\nV srpnu 2015 přestoupil z Trnavy do řeckého týmu PAOK FC ze Soluně (po vzájemném dvojzápase v Evropské lize). S PAOKem podepsal čtyřletou smlouvu. 3. prosince 2015 vstřelil hattrick v utkání řeckého poháru proti týmu AO Chania, výrazně tak přispěl k výhře 6:2.\n\nPo odchodu chorvatského trenéra Igora Tudora v březnu 2016 se od nového srbského kouče Vladimira Iviće mnoha příležitostí na hřišti nedočkal. V červenci 2016 měl možnost odejít na roční hostování s opcí na přestup do izraelského klubu Bejtar Jeruzalém, ale odmítl to. Ve hře byla i možnost přestupu do gruzínského klubu FC Dinamo Tbilisi vedeného slovenským trenérem Jurajem Jarábkem. Nakonec nabídku Bejtaru Jeruzalém na roční hostování koncem srpna 2016 přijal.\n\nErik Sabo působil ve slovenské mládežnické reprezentaci U21.\n\n23. května 2014 debutoval pod trenérem Jánem Kozákem v A-mužstvu Slovenska v přátelském zápase proti reprezentaci Černé Hory (výhra 2:0). Nastoupil na hrací plochu v 70. minutě. K druhému reprezentačnímu utkání nastoupil o tři dny později 26. května v Petrohradu proti domácímu Rusku (porážka 0:1, rovněž přátelský zápas).\n\nSe slovenskou reprezentací slavil 12. října 2015 postup na EURO 2016 ve Francii (historicky první postup na evropský šampionát pro Slovensko od rozdělení Československa). Nedostal se však do závěrečné 23členné nominace na šampionát.\n\n"}
{"id": "1002018", "url": "https://cs.wikipedia.org/wiki?curid=1002018", "title": "Internationaux de Strasbourg 2014 – ženská dvouhra", "text": "Internationaux de Strasbourg 2014 – ženská dvouhra\n\nDo soutěže ženské dvouhry na tenisovém turnaji Internationaux de Strasbourg 2014 nastoupilo třicet dva hráček. Obhájkyní titulu byla druhá nasazená francouzská hráčka Alizé Cornetová, která v úvodním kole nestačila na Italku Camilu Giorgiovou.\n\nSoutěž dvouhry vyhrála nenasazená Portoričanka Mónica Puigová, když ve finále zdolala španělskou kvalifikantku Silvii Solerovou Espinosovou po dvousetovém průběhu 6–4 a 6–3. Na okruhu WTA Tour si tak připsala premiérový kariérní titul.\n\n\n"}
{"id": "1002019", "url": "https://cs.wikipedia.org/wiki?curid=1002019", "title": "Dominik Wydra", "text": "Dominik Wydra\n\nDominik Wydra (* 21. března 1994, Vídeň) je rakouský fotbalový záložník momentálně působící v klubu SK Rapid Wien.\n\nNa mládežnické úrovni hrál v místním vídeňském klubu SC Wiener Viktoria a posléze ve známějším SK Rapid Wien. Do profesionálního fotbalu se dostal v dresu SK Rapid Wien. S Rapidem si zahrál v Evropské lize 2014/15, kde byl jeho tým vyřazen ve 4. předkole finským klubem HJK Helsinki Wydra jednou skóroval v odvetě (remíza 3:3).\n\nDominik Wydra je členem rakouských mládežnických reprezentací.\n\n"}
{"id": "1002020", "url": "https://cs.wikipedia.org/wiki?curid=1002020", "title": "Diskografie El Sueño de Morfeo", "text": "Diskografie El Sueño de Morfeo\n\nDiskografie El Sueño de Morfeo, španělské skupiny, se skládá ze 6 studiových alb, 16 singlů, 16 videoklipů a 2 soundtracky.\n\n"}
{"id": "1002029", "url": "https://cs.wikipedia.org/wiki?curid=1002029", "title": "Nürnberger Versicherungscup 2014 – ženská dvouhra", "text": "Nürnberger Versicherungscup 2014 – ženská dvouhra\n\nDo soutěže ženské dvouhry na tenisovém turnaji Nürnberger Versicherungscup 2014 nastoupilo třicet dva hráček. Obhájkyní titulu byla rumunská světová čtyřka Simona Halepová, která se před zahájením turnaje odhlásila.\n\nSoutěž dvouhry vyhrála druhá nasazená Kanaďanka Eugenie Bouchardová, když ve finále zdolala nenasazenou Češku Karolínu Plíškovou po třísetovém průběhu 6–2, 4–6 a 6–3. Na okruhu WTA Tour si tak připsala premiérový kariérní titul. Stala se první kanadskou vítězkou dvouhry na turnaji WTA Tour od titulu Aleksandry Wozniakové na Bank of the West Classic 2008 a šestou reprezentantkou „země javorového listu“, které se tento výkon podařil. Ve světové klasifikaci se posunula o dvě příčky na své dosavadní maximum, když jí po turnaji patřilo 16. místo.\n\n\n"}
{"id": "1002034", "url": "https://cs.wikipedia.org/wiki?curid=1002034", "title": "Hermsdorf", "text": "Hermsdorf\n\nHermsdorf je název následujících sídel v Německu:\n\n\nHermsdorf je dále německý název českých sídel:\n\n"}
{"id": "1002043", "url": "https://cs.wikipedia.org/wiki?curid=1002043", "title": "AC Viktoria Wien", "text": "AC Viktoria Wien\n\nAC Viktoria Wien byl rakouský atletický a fotbalový klub z Vídně. Založen byl roku 1898 původně pod názvem AC Victoria Wien. Na začátku 20. století patřil mezi prominentní rakouské kluby.\n\nV sezoně 1898/99 se dostal do finále Challenge Cupu (pohár Rakousko-Uherska), v němž podlehl 1:4 týmu First Vienna FC.\n\n\n"}
{"id": "1002044", "url": "https://cs.wikipedia.org/wiki?curid=1002044", "title": "Blanco", "text": "Blanco\n\nBlanco může znamenat: \n\n\n\n\n"}
{"id": "1002046", "url": "https://cs.wikipedia.org/wiki?curid=1002046", "title": "Petr Kuchyňa", "text": "Petr Kuchyňa\n\nPetr Kuchyňa (14. ledna 1970, Jihlava, Československo) je český hokejista. Hrál na postu obránce.\n\n\nStatistiky reprezentace:\nV roce 1990 byl v pátém kole jako 104. celkově draftován týmem New Jersey Devils. V National Hockey League ovšem neodehrál ani jeden zápas.\n"}
{"id": "1002048", "url": "https://cs.wikipedia.org/wiki?curid=1002048", "title": "Gondar", "text": "Gondar\n\nGondar nebo Gonder (amharsky ጎንደር) je město v Etiopii, ležící 750 km severně od metropole Addis Abeby a 40 km od jezera Tana, v Simienských horách. Gondar založil ve 30. letech 17. století císař Fasiladas (1632–67) a až do roku 1855 byl hlavním městem země. Císařský palácový areál Fasil Ghebbi, zvaný „Kamelot Afriky“, byl v roce 1979 zapsán na seznam Světového dědictví UNESCa. Město patří mezi hlavní náboženská střediska Etiopie (podle tradice v něm stojí 44 kostelů); také je důležitým obchodním centrem zemědělské oblasti, má letiště, univerzitu (zal. 1954) a nemocnici.\nV listopadu 1941 proběhla u Gondaru bitva, po níž byly italské okupační jednotky v Etiopii definitivně poraženy a vzdaly se britským silám. Nicméně, po Italech zůstaly ve městě četné moderní budovy v art deco slohu.\n\n"}
{"id": "1002052", "url": "https://cs.wikipedia.org/wiki?curid=1002052", "title": "Agregace linek", "text": "Agregace linek\n\nAgregace linek je termín, popisující různé metody kombinování (agregace) více síťových připojení. Tím se zvyšuje propustnost, která převyšuje to, co by mohlo nabídnout jednoduché připojení a zároveň poskytuje záruku funkčnosti v případě, že jedna z linek selže.\nAgregace může být implementována na jakékoliv ze tří nejnižších vrstev modelu OSI. Příklady agregace na 1. vrstvě jsou power line (např. IEEE 1901) a bezdrátová (např. IEEE 802.11) síťová zařízení, která kombinují vícenásobná frekvenční pásma. Agregace na druhé vrstvě modelu OSI se obvykle vyskytuje napříč porty switchů,(IEEE 802.1ad, IEEE 802.1aq) které mohou být buďto fyzické, nebo virtuální (obstarávané operačním systémem). Na třetí vrstvě je možná agregace použitím Round-robin scheduling, nebo pomocí hashových hodnot, vypočítaných z polí v hlavičce paketu, popř kombinací obou metod. Bez ohledu na vrstvu, na které je agregace realizována, je zatížení rovnoměrně rozložené na všechny linky.\nPři kombinování může dojít buď k tomu, že několik rozhraní sdílí jednu logickou adresu (IP), nebo jednu fyzickou adresu (MAC), a nebo má každé rozhraní svoji vlastní adresu.\n\nPři použití agregace linek můžeme narazit na dva problémy s Ethernetovým připojením: limitovanou šířkou pásma a nedostatkem odolnosti.\n\nCo se prvního problému týče: požadavky na šířku pásma se nemění lineárně. Ethernetová šířka pásma byla historicky zvýšena o řádovou velikost každou generaci: 10 Megabit/s, 100 Mbit/s, 1000 Mbit/s, 10,000 Mbit/s. Jakmile některá z nich narazila na svoji horní hranici, jedinou možností bylo přejít k další generaci, což mohlo být finančně náročné. Alternativní řešení bylo představeno mnoha síťovými výrobci v 90. letech. Šlo o zkombinování dvou fyzických Ethernetových linek do jedné logické, skrze tzv. channel bonding. Většina z těchto řešení vyžadovala manuální konfiguraci a stejné vybavení na obou stranách agregace.\nDruhý problém zahrnuje tři body možného selhání v typickém port-kabel-port připojení. V obvyklé konfiguraci počítač-switch nebo switch-switch, může kabel sám, nebo některý ze zapojených portů selhat. Vícenásobná fyzická připojení potom mohou být vytvořena, ale mnoho z protokolů vyšších síťových vrstev není navrženo na failover zcela bezchybně.\n\nBěhem 90. let zahrnula většina výrobců síťových switchů možnosti agregace, jako proprietárního rozšíření šířky pásma mezi svými switchi. Každý z výrobců však používal vlastní metody, které vedly k problémům s kompatibilitou. V listopadu 1997, založila skupina IEEE 802.3 pracovní skupinu k tvorbě interoperabilního standardu spojové vrstvy. Skupina se shodla na zakomponování možnosti automatické konfigurace, která by taktéž přidávala redundanci. Výsledek se stal známým, jako Link Aggregation Control Protocol.\n\nK roku 2000 používala většina gigabitových channel-bonding schémat, standard IEEE o linkové agregaci, což byla dříve klauzule 43 standardu IEEE 802.3 přidaná v březnu 2000 pracovní skupinou IEEE 802.3ad. Téměř každý výrobce síťového vybavení rychle adaptoval tento spojený standard a upřednostnil ho nad svým vlastním.\n\nDavid Law poznamenal v roce 2006, že určité vrstvy 802.1 (jako je 802.1X security) byly umístěny v sadě protokolů nad Linkovou agregací, která byla definována jako podvrstva 802.3. Tato nesrovnalost byla vyřešena formálním přesunem protokolu do skupiny 802.1 s publikací IEEE 802.1AX-2008 3. listopadu 2008.\n\nVe specifikacích IEEE, nabízí linkový agregační kontrolní protokol (LACP) metodu kontroly svazku několika fyzických portů, které dohromady vytváří jediný logický kanál. LACP umožňuje síťovému zařízení sjednat automatické svázání linek, pomocí odeslání paketů peeru (přímo připojené zařízení, které taktéž implementuje LACP).\n\nMožnosti LACP a praktické příklady\n\n\nLACP pracuje tak, že posílá rámce na všechny linky, které mají tento protokol povolený. Pokud najde zařízení na druhém konci se zapnutým LACP, začne mu také nezávisle posílat rámce po stejných linkách, a umožní tak dvěma jednotkám mezi sebou detekovat více linek a zkombinovat je do jediné logické linky. LACP může být konfigurováno na jeden z dvou modů: aktivní a pasivní. V aktivním modu bude vždy posílat rámce společně s konfigurovanými linkami. V pasivním modu se však chová podle způsobu \"mluv, když jsi tázán\", a proto může být využit ke kontrole nežádaných smyček (dokud je druhé zařízení v aktivním modu).\n\nNavíc k podstandardům linkové agregace IEEE existuje ještě několik dalších proprietárních agregačních schémat, jako je EtherChannel a Port Aggregation Protocol od Cisca, Aggregated Ethernet od Juniper, Multi-Link Trunking od AVAYA, Split Multi-Link Trunking, Routed Split Multi-Link Trunking a Distributed Split Multi-Link Trunking, Smartgroup od ZTE, nebo EtherTrunk od Huawei. Většina špičkových síťových zařízení podporuje nějaký druh agregace linek a softwarových implementací, jako je *BSD lagg package, Linux bonding driver, Solaris dladm atd. – také existují pro více operačních systémů.\n\n"}
{"id": "1002059", "url": "https://cs.wikipedia.org/wiki?curid=1002059", "title": "Vozembouch", "text": "Vozembouch\n\nVozembouch, případně \"ozembouch\", oblastně \"ozembúch\", dále také \"bambas\", \"bumbas\", \"bumbasa\" apod., je lidový rytmický hudební nástroj používaný v české lidové hudbě. Název je odvozen od způsobu hry na nástroj, kdy se zvuk částečně tvoří úderem nohou nástroje o zem. Původ nástroje je zřejmě ve středověku. \n\nJedná se o různé kombinace idiofonu (činely, valcha), membranofonu (bubínek), případně chordofonu (struna). Vyvinul se možná z hudební tyče - primitivního chordofonu, protože někdy je opatřen střevovou strunou a kolíčkem pro napínání struny, přičemž rezonátor tvořil hovězí močový měchýř naplněný vzduchem. Struna se rozezvučela žíněným smyčcem a nástroj mohl sloužit jako basující doprovod. Společně s fanfrnochem se vozembouch vyskytuje nejčastěji v dudácké hudbě.\n\nVětšina vozembouchů má podobu přibližně 1,7 - 2 m dlouhé dřevěné tyče o průměru asi 5 cm. V horní části je horizontálně usazen pár malých činelů, které úderem nástroje o zem vydávají charakteristický zvuk. Vertikálně pak je v dolní části (či zhruba v polovině délky) umístěna svisle tamburína (s rolničkami či bez), na kterou se hraje paličkou. Existují také varianty, kde je místo tamburíny bubínek, či dokonce valcha.\nVozembouchy bývají barevně umělecky provedené a vrcholek vozembouchu mívá podobu dřevěné napodobeniny lidské hlavy, zpravidla „Turka“ s černými vousy a vlasy.\n"}
{"id": "1002061", "url": "https://cs.wikipedia.org/wiki?curid=1002061", "title": "Volby do České národní rady 1968", "text": "Volby do České národní rady 1968\n\nVolby do České národní rady 1968 proběhly 10. července 1968, kdy bylo zvoleno 150 poslanců, a 21. prosince 1968, když byla Česká národní rada (ČNR) rozšířena o 50 poslanců. Jednalo se o první volby do ČNR (definována tehdy jako „prozatímní orgán ústavní politické reprezentace českého národa“) a lišily se od těch následujících tím, že byly nepřímé. Prvních 150 poslanců v červenci 1968 zvolilo Národní shromáždění Československé socialistické republiky. Doplňovací volbu 50 dalších zastupitelů v prosinci 1968 provedla v souladu s ustanovením § 146 odst. 2 ústavního zákona o federaci sama ČNR, na návrh Ústředního výboru Národní fronty. ČNR pak získala řádný ústavní charakter od 1. ledna 1969 v souvislosti s uskutečněním federalizace Československa.\n\n"}
{"id": "1002064", "url": "https://cs.wikipedia.org/wiki?curid=1002064", "title": "Ivo Barteček", "text": "Ivo Barteček\n\nIvo Barteček (* 18. září 1953 Bohumín) je český historik a iberoamerikanista.\n\nPo absolutoriu historie a germánské filologie na Filozofické fakultě Univerzity Palackého v Olomouci a na Humboldtově Univerzitě v Berlíně nastoupil do Orientálního ústavu ČSAV, kde setrval do roku 1990. Postupně vystřídal pracoviště v Historickém ústavu ČSAV, na Filozofické fakultě Ostravské univerzity (dva roky coby proděkan) a konečně na katedře historie FF UP, kde přednáší doposud. V letech 2003–2010 zastával post děkana FF UP, od roku 2012 do roku 2014 vedl Fakultu logistiky a krizového řízení Univerzity Tomáše Bati ve Zlíně.\n\nOdborně se zaměřuje na raně-novověké dějiny Latinské Ameriky a Iberského poloostrova, české/československé kontakty se zeměmi Latinské Ameriky a také na moravskou regionální historii. Působil mj. v Komisi pro dějiny krajanů, Čechů v zahraničí a v oborové akreditační komisi, spolupracoval se Střediskem iberoamerických studií (SIAS) FF UK a Pedagogickou fakultou UP, absolvoval řadu studijních pobytů v zahraničí. Je členem několika vědeckých či redakčních rad a držitelem Stříbrné medaile UP (2003).\n\nPůsobil v redakčních radách časopisů Historický obzor, Folia Historica Bohemica, Ibero-Americana Pragensia, Matice moravská, Prague Papers on History of International Relations.\n\nByl nebo stále je členem vědeckých rad. Byl součástí Českého národního komitétu historiků. Působil ve Vědecké archivní radě Ministerstva vnitra České republiky. Byl také členem Akreditační komise Vlády České republiky. Doposud působí jako spolupracovník střediska Ibero-amerických studií při Filosofické fakultě Univerzity Karlovy. Jako člen správní rady se angažuje v Československém ústavu zahraničí.\n\nJeho hluboký zájem o výtvarné umění jej přivedl až do představenstva prezidia Asociace starožitníků České republiky. Je podporovatelem a zároveň členem Unie výtvarných umělců Olomoucka.\n\nMezi roky 1997 a 1998 spoluorganizoval expedici do Jižní Ameriky pod názvem Lidé a země na konci druhého tisíciletí. Pod názvy Titicaca I a Titicaca II spoluorganizoval v letech 2004 a 2005 expedice ke stejnojmennému jezeru.\n\nVe volbách do Senátu PČR v roce 2016 kandidoval jako nestraník s podporou Strany soukromníků České republiky v obvodu č. 61 – Olomouc. Se ziskem 5,37 % hlasů skončila na 6. místě a do druhého kola nepostoupil.\n\n\n\n\n"}
{"id": "1002065", "url": "https://cs.wikipedia.org/wiki?curid=1002065", "title": "Jan Kumpera", "text": "Jan Kumpera\n\nJan Kumpera (* 2. prosince 1946 Plzeň) je český historik, odborník na raný novověk. Působí na katedře historie Pedagogické fakulty Západočeské univerzity v Plzni (1998–2013 její vedoucí), zabývající se komeniologií, komparativními evropskými dějinami s důrazem na raný novověk a kulturněhistorickou problematikou.\n\nV letech 1965–1970 vystudoval Filozofickou fakultu Univerzity Karlovy (obor dějepis–anglický jazyk). K jeho učitelům patřili profesoři Josef Polišenský, František Kavka, Zdeněk Stříbrný, Miroslav Hroch ad. V letech 1970–1976 pracoval v Historickém ústavu ČSAV, ten pak musel opustit, neboť odmítl vstoupit do KSČ. V roce 1971 získal titul PhDr. na FFUK (\"Jan Amos Komenský a anglická revoluce\"), od roku 1976 přednáší na katedře historie Pedagogické fakulty v Plzni (od 1991 součást Západočeské univerzity, na jejímž založení počátkem 90. let se podílel a jejímž byl v letech 1991–1993 prorektorem). V roce 1977 obdržel hodnost CSc. (kandidátská práce \"Anglická zemědělská revoluce 17. a 18. století\") a 1985 titul docent (řádné jmenovací řízení). V roce 1992 se habilitoval na Filozofické fakultě Univerzity Karlovy jako docent obecných dějin životopisnou monografií \"Jan Amos Komenský. Poutník na rozhraní věků.\" V roce 1998 byl jmenován profesorem obecných dějin na základě profesorského řízení na Filozofické fakultě Masarykovy univerzity v Brně (kde také externě přednášel anglické dějiny).\n\nOd 80. let a zejména od roku 1990 přednášel (v angličtině, němčině, ruštině) a působil i na mnoha zahraničních univerzitách v Evropě (Lipsko, Berlín, Bayreuth, Poznaň, Pécs, Vídeň, Linec, Amsterodam, Londýn, Sheffield, Aberdeen, Řím, Moskva, Petrohrad, Kyjev), v USA (Boston) a Kanadě (Montréal, Calgary). Přednáší komparativní evropské dějiny, náboženskou a kulturně historickou problematiku raného novověku, historiografii a didaktickou aplikaci obecných dějin. Také překládá a lektoruje odborně naučnou literaturu. V letech 2001–2005 garantoval a realizoval projekt GAČR č.404-02-1368 \"Kulturně-historický vývoj západních Čech\" a od 2011 je garantem projektu NAKI ID DF12P01OVV049 \"Didaktická aplikace regionálních dějin Plzně a Plzeňského kraje\". Těžiště jeho práce však v uplynulých téměř čtyřiceti letech spočívalo přednostně ve vzdělávání a výchově historiků, učitelů dějepisu, počet jeho žáků a diplomantů zahrnuje několik stovek pedagogů a také mnoho muzejních, archivních a kulturních pracovníků.\n\nProfesor Jan Kumpera je ženatý otec dvou dětí. Je členem Českobratrské církve evangelické. Jeho odborné záliby doplňuje antická numismatika. K jeho dlouholetým zájmům patří též regionální vlastivěda a sportovní problematika, zejména vodní turistika.\n\n\n\n"}
{"id": "1002066", "url": "https://cs.wikipedia.org/wiki?curid=1002066", "title": "Útěk do Mexika", "text": "Útěk do Mexika\n\nÚtěk do Mexika (v anglickém originále The Getaway) je americký filmový krimi thriller z roku 1994 režiséra Rogera Donaldsona. Jeho děj vychází z románu \"The Getaway\" (1958) od Jima Thompsona, samotný snímek je remakem filmu \"Útěk \" (1972).\n\nNa scénáři se jako poradce podílel také Joss Whedon.\n\nDoc McCoy si svojí ženou Carol ponechá peníze, které ukradl pro místního kriminálního bosse Benyona, jehož Carol zastřelí. Společně zamíří na jih, chtějí utéct do Mexika, v patách však mají jak policii, tak Benyonovy muže, tak i bývalého parťáka Rudyho, který se je původně pokusil podrazit.\n\n"}
{"id": "1002068", "url": "https://cs.wikipedia.org/wiki?curid=1002068", "title": "Čáslavská kotlina", "text": "Čáslavská kotlina\n\nČáslavská kotlina je geomorfologický podcelek v jihovýchodní části Středolabské tabule, ležící v okresech Kolín a Kutná Hora ve Středočeském kraji, v okrese Chrudim v Pardubickém kraji a v okrese Havlíčkův Brod v Kraji Vysočina.\n\nČáslavská kotlina se rozkládá zhruba mezi městy Kutná Hora na západě, Golčův Jeníkov na jihu, Třemošnice na jihovýchodě, Týnec nad Labem a Kolín na severu. Zcela uvnitř kotliny jsou města Čáslav a Ronov nad Doubravou.\n\nPodcelek Čáslavská kotlina (dle značení Jaromíra Demka VIB–3B) náleží do celku Středolabská tabule. Dále se člení na okrsky Žehušická kotlina (VIB–3B–1) na severu, Ronovská tabule (VIB–3B–2) na jihu a Labsko-klejnárská niva (VIB–3B–3) na severozápadě.\n\nPodle členění Balatky a Kalvody má Čáslavská kotlina jen 2 rozsáhlejší okrsky (Žehušická kotlina a Ronovská kotlina).\n\nKotlina sousedí s dalšími podcelky Středolabské tabule (Nymburská kotlina a Českobrodská tabule na severozápadě) a s celky Východolabská tabule na severu, Železné hory na východě a Hornosázavská pahorkatina na jihu a západě.\n\nKompletní geomorfologické členění celé Středolabské tabule uvádí následující tabulka:\nNejvyšším vrcholem Čáslavské kotliny je U Písku (341 m n. m.).\n\n\n"}
{"id": "1002069", "url": "https://cs.wikipedia.org/wiki?curid=1002069", "title": "Enjoy Yourself", "text": "Enjoy Yourself\n\nEnjoy Yourself je druhé studiové album australské zpěvačky Kylie Minogue, vydané 9. října 1989 hudebním vydavatelstvím PWL, Mushroom Records a Geffen Records. Album bylo produkováno Stock, Aitken & Waterman, kterých je i devět z deseti písní na albu, výjimkou \"Tears on My Pillow\".\n\n"}
{"id": "1002070", "url": "https://cs.wikipedia.org/wiki?curid=1002070", "title": "Spony zubních náhrad", "text": "Spony zubních náhrad\n\nSpony se řadí spolu se zásuvnými zařízeními a pomocnými kotevními zařízeními mezi kotevní prvky částečných snímatelných náhrad (zubních protéz). Právě spony jsou nejčastěji užívané. Hlavním úkolem kotevních prvků je zabezpečení retence náhrady k zbývajícímu chrupu. Kromě této funkce, zajišťují spony stabilizaci náhrady proti nežádoucím horizontálním složkám pohybu a přenášejí žvýkací tlak na sponové zuby.\n\nSpony můžeme dělit podle různých kritérií:\n\npodle funkce:\npodle materiálu:\npodle tvaru:\npodle počtu ramen:\npodle odstupu ramen vzhledem k linii maximální konvexity:\npodle autorů:\n\nPři výběru jednotlivých typů spon se řídíme biologickým faktorem a anatomickým tvarem zubu, průběhem dělící linie, způsobem přenosu žvýkacího tlaku, požadovanou funkcí spony a fyzikálně mechanickými vlastnostmi materiálu. \n\nRetenční spony nepřenáší žvýkací tlak, jejich úkolem je pouze přidržovat a částečně stabilizovat snímatelné náhrady. Jsou vhodné jen pro dočasné použití jako imediátní, intermitentní náhrady. Řadíme sem spony jednoramenné a spony dvouramenné. Dvouramenná spona má jedno rameno vestibulární, druhé orální. Tato spona může být kombinovaná, která má retenční rameno drátěné a stabilizační rameno rigidní, lité. Jednoramenná spona představuje nejjednodušší sponu, je tvořená pouze retenčním drátěným ramenem fixovaným do pryskyřičného těla náhrady. Reciproční působení je zde zabezpečeno vlastním tělem náhrady. Výhodou těchto náhrad je možnost regulace retenční síly napružením a univerzálnost použití pro všechny úseky chrupu. Nevýhodou je působení retenčního ramena k povrchu zubu neustálým tlakem. Páčivé síle není postavena překážka a pilířový zub se rychle uvolňuje. Hrozí také poškození marginálního parodontu nasedajícím tělem pryskyřičné náhrady.\n\nOpěrné spony představují nejčastěji tříramenné spony. Retenční rameno udržuje náhradu na místě a zabraňuje její dislokaci. Stabilizační rameno blokuje a rozvádí nežádoucí horizontální síly na zubní oblouk. Kromě funkce retenční a stabilizační mají také funkci opěrnou. Tyto spony převádí žvýkací tlak na sponový zub. Rameno umožňující převod tlaku se nazývá opěrné, též opěrný či okluzní trn. Kromě ramen na sponě rozeznáváme také začátek spony, který vychází z těla náhrady nebo spojovacího prvku a tělo spony, z nehož vychází další prvky. \nPodle uspořádaní jednotlivých ramen rozeznáváme spony obvodové (cirkulární) a trnové (navržené Roachem). Obvodová spona má prstencovitý tvar. Ramena vycházejí z těla spony aproximálně nad bodem kontaktu. Odstup ramen se nachází nad linii maximální konvexity (spona s vysokým odstupem), ramena poté klesají cervikálně. Trnové spony vycházejí z těla náhrady nebo spojovacích prvků, překlenují gingivu a opírají se o podsekřivou část zubu pod linií maximální konvexity (spony s nízkým odstupem). \n\n"}
{"id": "1002071", "url": "https://cs.wikipedia.org/wiki?curid=1002071", "title": "The Getaway", "text": "The Getaway\n\nThe Getaway může být:\n\n"}
{"id": "1002074", "url": "https://cs.wikipedia.org/wiki?curid=1002074", "title": "Riff Regan", "text": "Riff Regan\n\nRiff Regan (* 11. května 1975 Monterey, Kalifornie) je bývalá americká herečka.\n\nNa začátku 90. let měla epizodní role např. v seriálech \"Roseanne\", \"Kvítko\" či \"Fantastic Four\", zároveň v letech 1991–1996 v seriálu \"Sisters\". Ve zkušebním pilotním díle seriálu \"Buffy, přemožitelka upírů\" (1996) ztvárnila postavu Willow, do seriálu však obsazena nebyla. V dalších letech se objevila např. v seriálech \"Doktorka Quinnová\", \"Doktoři z L. A.\" nebo ve filmu \"Just Friends\".\n\nSvoji hereckou kariéru ukončila v roce 2003, pracovala v neziskových organizacích na podporu boje proti AIDS\n"}
{"id": "1002078", "url": "https://cs.wikipedia.org/wiki?curid=1002078", "title": "Jordan &amp; Timaeus", "text": "Jordan &amp; Timaeus\n\nJordan & Timaeus byla saská čokoládovna se sídlem v Drážďanech.\n\nPodnik byl založen roku 1823 Gottfriedem Jordanem (1791-1860) a Augustem Fridrichem Timaeusem (1794 - 1875). Továrna se nacházela mezi dnešními ulicemi \"Timaeusstraße\" a \"Jordanstraße\" východně od \"Königsbrücker Straße\" v drážďanské čtvrti Antonstadt.\n\nFirma vyráběla potraviny jako káva z cikorky, nudle a čokoláda. Továrna, která zpočátku pracovala bez parního stroje, se rok od roku rozšiřovala. Roku 1830 si mohli oba podnikatelé dovolit parní stroj a přešli tak k výrobě čokolády. V tomto odvětví se firma stala světoznámou a v Německu značně napomohla ke zvýšení produkce domácí čokolády, a to na úkor spotřeby čokolády ze zahraničí. Ačkoliv byla výrobna na podzim roku 1845 zničena rozsáhlým požárem, nevznikly podniku žádné dlouhodobé škody. Naopak, výrobna byla ještě rozšířena, přičemž se po jejím opětovném postavení v zimě mezi lety 1845 a 1846 začala firma soustředit vedle výroby hořké čokolády a tabulkové kakaové hmoty i na produkci jemnějších čokolád určených jako dezerty a pamlsky. Tím docílila obrovského úspěchu jak v Německu, tak i v zahraničí. Po smrti zakladatelů se stali majiteli firmy Ernst Jordan a Eduard, Albert a Gerhard Timaeus.\n\nPobočky pak byly zřízeny v Podmoklech, Vídni, Praze a Budapešti. Majitelé firmy byli jmenováni takzvanými \"k.u.k. Hochlieferanty\" (společnost s povolením dodávat na císařský dvůr v Rakousku-Uhersku) a podobnou pozici si vydobili i v Sasku.\n\nPodnik byl zavřen roku 1930, přičemž na tradici výroby čokolády v Děčíně navazuje čokoládovna Jordan. Známou značkou čokoládovny Jordan & Timaeus byla \"Iordita\".\n\nKoncem roku 2011 bylo studií drážďanského vědeckého spolku (\"Wissenschaftler-Verein WIMAD\") a univerzity TU Dresden dokázáno, že první mléčná čokoláda pochází právě z Drážďan. Do té doby byly jako vynálezci mléčné čokolády vnímání Švýcaři (roku 1875), každopádně již 30 let předtím vyráběla drážďanská čokoládovna Jordan & Timaeus z oslího mléka mléčnou čokoládu.\n\n\n"}
{"id": "1002081", "url": "https://cs.wikipedia.org/wiki?curid=1002081", "title": "Tom Lenk", "text": "Tom Lenk\n\nThomas Loren „Tom“ Lenk (* 16. června 1976 Camarillo, Kalifornie) je americký herec.\n\nV televizi debutoval na přelomu 20. a 21. století, objevil se například v epizodní roli v seriálu \"Soudkyně Amy\". V letech 2001–2003 hrál postavu Andrewa Wellse v seriálu \"Buffy, přemožitelka upírů\", přičemž ve stejné roli se v roce 2004 objevil i ve dvou epizodách seriálu \"Angel\". V dalších letech hostoval například v seriálech \"Odpočívej v pokoji\", \"Joey\", \"Dr. House\", \"Jak jsem poznal vaši matku\", \"Plastická chirurgie s. r. o.\" či \"Agentura Jasno\". Hrál také ve filmech, včetně snímků \"Děsnej doják\" (2006), \"Číslo 23\" (2007), \"Transformers\" (2007), \"Boogeyman 2\" (2008), \"Chata v horách\" (2012), \"Mnoho povyku pro nic\" (2012) a \"Argo\" (2012).\n\nV roce 2008 se přihlásil k homosexuální orientaci.\n\n"}
{"id": "1002085", "url": "https://cs.wikipedia.org/wiki?curid=1002085", "title": "Nürnberger Versicherungscup 2014 – ženská čtyřhra", "text": "Nürnberger Versicherungscup 2014 – ženská čtyřhra\n\nDo soutěže ženské čtyřhry na tenisovém turnaji Nürnberger Versicherungscup 2014 nastoupilo šestnáct dvojic. Obhájcem titulu byl rumunsko-ruský pár Ioana Raluca Olaruová a Valeria Solovjevová, jehož členky nestartovaly společně. Solovjevová do turnaje nezasáhla. Spoluhráčkou Olaruové se stala izraelská hráčka Šachar Pe'erová, s níž se opět probojovala do finále.\n\nDeblovou soutěž vyhrála nenasazená nizozemsko-česká dvojice Michaëlla Krajiceková a Karolína Plíšková, která ve finále zdolala izraelsko-rumunský pár Pe'erová a Olaruová výsledkem 6–0, 4–6 a [10–6]. Krajiceková tak na okruhu WTA Tour získala šestý deblový titul a pro Plíškovou se jednalo o druhou turnajovou trofej ze čtyřhry.\n\n"}
{"id": "1002087", "url": "https://cs.wikipedia.org/wiki?curid=1002087", "title": "Jim Mollison", "text": "Jim Mollison\n\nJames Allan („Jim\") Mollison (19. dubna 1905, Glasgow – 30. října 1959, Londýn) byl skotský pilot a dobrodruh, který některé letové trasy absolvoval jako první na světě. Ve 30. letech 20. století se stal držitelem řady leteckých rekordů. Jeho manželkou byla rovněž pilotka, průkopnice ženského letectví Amy Johnson, která dokázala některé z manželových rekordů překonat.\n\nV létě roku 1931 Mollison dosáhl rekordního času 8 dní a 19 hodin pro let z Austrálie do Anglie. V březnu následujícího roku dosáhl dalšího rekordu: v čase 4 dnů a 17 hodin překonal vzdálenost z Anglie do Jižní Afriky.\n\nPracoval pro společnost \"Australian National Airways\". Během jednoho letu zde potkal stejně slavnou letkyni Amy Johnson. Osm hodin po seznámení, stále ještě za letu, ji požádal o ruku. Amy přijala: vzali se v červenci 1932. V řádu dní poté překonala jeho rekord na trase z Anglie do Jižní Afriky.\nAni Mollison však neustával v pokusech o nové rekordy: 18. srpna téhož roku se stal prvním pilotem na světě, který úspěšně absolvoval sólový let přes Atlantik západním směrem, z irského Portmarnocku do Pennfieldu v kanadském Novém Brunšviku.\n\nV únoru 1933 Mollison zvládl let z Anglie do Brazílie za 3 dny a 13 hodin, což byl opět rekord a také první sólový let na této trase.\n\nSpolečně s manželkou ještě podnikli pokusy o překonání dalších rekordů. V roce 1933 např. plánovali let kolem světa na stroji \"de Haviland Dragon Rapide\" jménem Seafarer, který byl pro tento účel vybaven zvláštními palivovými nádržemi. Ukázalo se však, že ani tak neměl na plánovaný první úsek do New Yorku dost paliva – manželé byli přinuceni k nouzovému přistání v Bridgeportu ve státě Connecticut, při kterém byli oba zraněni. Letce, kteří byli ve své době slavnými celebritami, pak přijal americký prezident Franklin Delano Roosevelt.\n\nJejich manželství se ale dostávalo do krize. Jednak byli konkurenty, navíc Mollison holdoval alkoholu. Rozvedli se v roce 1938.\n\nZa druhé světové války sloužil Mollison i jeho již bývalá manželka v organizaci Air Transport Auxiliary (Amy ve službě zahynula v roce 1941). Po válce se Mollison usadil v Londýně a otevřel si hospodu. V září 1949 se znovu oženil. Jeho náklonnost k alhokolu mu však dál způsobovala problémy – v roce 1953 mu byla odebrána pilotní licence. Zemřel v říjnu 1959 ve věku 54 let.\n"}
{"id": "1002089", "url": "https://cs.wikipedia.org/wiki?curid=1002089", "title": "GraphicConverter", "text": "GraphicConverter\n\nGraphicConverter je počítačový software který umožňuje zobrazovat soubory bitmapové (rastrové) grafiky. Umožňuje také převod mezi různými grafickými formáty souborů. Dokáže převádět například soubory ve formátu GIF do formátu JPEG.\n\nAplikace má velmi dlouhou historii – první verze pro platformu Apple Macintosh byla uvedena již v roce 1992 a zkušební verze byla přikládána ke standardnímu softwarovému vybavení nových počítačů. \n\nV současné době (2014) aplikace GraphicConverter umožňuje importovat na 200 typů grafických formátů a exportovat na 80. Umožňuje obrázky retušovat, upravovat a měnit pomocí sady nástrojů, efektů a filtrů. Aplikace podporuje použití zásuvných modulů Adobe Photoshop, včetně rozhraní TWAIN. Obsahuje funkci dávkového převodu včetně možnosti dávkových modifikací obrázků (vyvážení bílé, oříznutí…), režimu prezentace, prohlížeče fotografií a umožňuje upravovat (i dávkově) souborová metadata (jako například XMP, Exif a IPTC).\n\nAplikace je dostupná i na Mac App Store, avšak z důvodů vnitřních pravidel App Store, tzv. sandboxingu, neobsahuje některé funkce.\n\n\n"}
{"id": "1002090", "url": "https://cs.wikipedia.org/wiki?curid=1002090", "title": "Internationaux de Strasbourg 2014 – ženská čtyřhra", "text": "Internationaux de Strasbourg 2014 – ženská čtyřhra\n\nDo soutěže ženské čtyřhry na tenisovém turnaji Internationaux de Strasbourg 2014 nastoupilo šestnáct dvojic. Obhájcem titulu byl japonsko-jihoafrický pár Kimiko Dateová a Chanelle Scheepersová, jehož členky do soutěže nezasáhly.\n\nRoli favoritek splnila druhá nasazená dvojice Australanek Ashleigh Bartyová a Casey Dellacquová, která ve finále zdolala argentinsko-chilský pár Tatiana Búová a Daniela Seguelová výsledkem 4–6, 7–5 a [10–4].\n\n"}
{"id": "1002106", "url": "https://cs.wikipedia.org/wiki?curid=1002106", "title": "French Open 2014 – smíšená čtyřhra", "text": "French Open 2014 – smíšená čtyřhra\n\nDo soutěže smíšené čtyřhry na pařížském grandslamu French Open 2014 nastoupilo třicet dva párů. Obhájcem titulu byla česká dvojice Lucie Hradecká a František Čermák, jejíž členové nestartovali společně. Čermák se rozhodl soutěže nezúčastnit a Hradecká vytvořila šestý nasazený pár s Polákem Mariuszem Fyrstenbergem. Ve druhém kole je však vyřadila německo-nizozemská dvojice Anna-Lena Grönefeldová a Jean-Julien Rojer.\n\nVítězové si do žebříčků čtyřher nepřipsali žádné body a rozdělili si částku 110 000 eur.\n\nŠampióny soutěže smíšené čtyřhry se stali Anna-Lena Grönefeldová a Jean-Julien Rojer, kteří ve finále zdolali osmý nasazený německo-srbský pár Julia Görgesová a Nenad Zimonjić. Po rovnocenném rozdělení prvních dvou setů 4–6, 6–2, rozhodl o držitelích poháru Marcela Bernarda („Coupe Marcel Bernard“) až supertiebreak poměrem míčů [10–7].\n\nRojer tak vybojoval premiérový grandslamový titul kariéry. Grönefeldová si připsala druhou trofej ze smíšené čtyřhry, když na první dosáhla ve Wimbledonu 2009. Pařížský triumf zaznamenala den po 29. narozeninách a k výhře dodala: „\"Rozhodli jsme se na poslední chvíli hrát spolu, ale klaplo to náramně\".“\n\n"}
{"id": "1002110", "url": "https://cs.wikipedia.org/wiki?curid=1002110", "title": "Jiří Jaroš (fotbalista)", "text": "Jiří Jaroš (fotbalista)\n\nJiří Jaroš (3. ledna 1955 Brno – 3. května 1999 Brno) byl československý fotbalový obránce.\n\nV československé lize hrál za Zbrojovku Brno. Nastoupil ve 38 ligových utkáních. Jeho otec Josef byl taktéž prvoligovým fotbalistou.\n\nTragicky zahynul při autonehodě, když se v brněnských Pisárkách čelně srazil s protijedoucím autem.\n\n"}
{"id": "1002111", "url": "https://cs.wikipedia.org/wiki?curid=1002111", "title": "Aleš Češek", "text": "Aleš Češek\n\nAleš Češek (* 6. září 1957) je bývalý český fotbalista, obránce. Po skončení aktivní kariéry pracuje jako kustod FK Jablonec.\n\nV československé lize hrál za Zbrojovku Brno. Nastoupil ve 45 ligových utkáních. Ve nižší soutěži hrál i za TJ LIAZ Jablonec.\n\n"}
{"id": "1002114", "url": "https://cs.wikipedia.org/wiki?curid=1002114", "title": "Challenge Cup (Rakousko-Uhersko)", "text": "Challenge Cup (Rakousko-Uhersko)\n\nChallenge Cup byla pohárová fotbalová vyřazovací soutěž v Rakousko-Uhersku pořádaná v letech 1897–1911. Byla založena Johnem Gramlickem, spoluzakladatelem vídeňského klubu Vienna Cricket and Football-Club (Vienna Cricket FC). Mohly se jí účastnit všechny kluby rakousko-uherské monarchie, ale v praxi ji hrály pouze týmy ze tří metropolí: Vídně, Prahy a Budapešti.\n\nTrofej měl původně získat natrvalo klub, který by ji dokázal vyhrát ve 3 po sobě jdoucích ročnících, ale v roce 1903 bylo toto pravidlo změněno a pohár se stal putovním (žádný z klubů jej nemohl vlastnit). V současnosti je v držení posledního vítěze z roku 1911, rakouského týmu Wiener Sport-Club. Challenge Cup je vnímán jako předchůdce rakouského poháru ÖFB-Cup (vznikl v roce 1918, resp. 1919) a Mitropa Cupu (vznikl 1927).\n\nZdroj: \n1. Wiener AC (3)\n2-4. Vienna Cricket FC (2)\n2-4. First Vienna FC (2)\n2-4. Wiener Sport-Club (2)\n5. Ferencvárosi TC (1)\n\n"}
{"id": "1002115", "url": "https://cs.wikipedia.org/wiki?curid=1002115", "title": "Challenge Cup", "text": "Challenge Cup\n\nChallenge Cup může označovat:\n\n\n"}
{"id": "1002118", "url": "https://cs.wikipedia.org/wiki?curid=1002118", "title": "Joost van den Vondel", "text": "Joost van den Vondel\n\nJoost van den Vondel (17. listopad 1587, Kolín nad Rýnem – 5. únor 1679, Amsterdam) byl nizozemský dramatik a spisovatel narozený na území dnešního Německa.\n\nJeho rodiče byli mennonité, původem z Antverp, kteří odešli z Německa roku 1595 do Utrechtu (a následně Amsterdamu), aby se vyhnuli náboženskému útlaku. Roku 1641 on sám přestoupil na katolictví, čímž se stal členem výrazné menšiny, praktikování katolictví bylo v protestantské (kalvinistické) Nizozemské republice zakázáno, byť nikoli pronásledováno. Jeho přestup na katolictví je pro řadu historiků poměrně nevyjasněný, roli v tom mohla sehrát i láska k jisté katolické dívce. Přestup zhoršil jeho pozici v uměleckých kruzích a jeho satiry na kalvinisty a náboženskou netoleranci (zejména po popravě Johana van Oldenbarnevelta roku 1619) vyvolávaly nepřátelství.\n\nZákladním tématem jeho prací byla křesťanská mytologie. K jeho nejznámějším hrám patří \"Lucifer\" (1654), \"Adam v exilu \"(1664) a \"Noe\" (1667), které vytvářejí trilogii, a které prý byly významným vzorem pro Miltonův \"Ztracený ráj\". Ceněny jsou především hry z jeho pozdního období, kdy latinský model dramatu vyměnil za klasický model řecký. Byl též významným překladatelem z latiny a řečtiny do nizozemštiny (Hugo Grotius, Sofokles).\n\nNejvětší amsterdamský park, \"Vondelpark\", dnes nese jeho jméno. V letech 1950-1990 byl zobrazen na pětiguldenové bankovce.\n\n"}
{"id": "1002119", "url": "https://cs.wikipedia.org/wiki?curid=1002119", "title": "Pavel Kolařík", "text": "Pavel Kolařík\n\nPavel Kolařík (24. října 1972, Vyškov, Československo) je český hokejista. Hraje na postu obránce.\n\n\nStatistiky reprezentace:\nV roce 2000 byl v devátém kole jako 268. celkově draftován týmem Boston Bruins. Celkem v National Hockey League odehrál 23 zápasů (2000/2001 - 10 zápasů, 2001/2002 - 13 zápasů). Hrál především na jejich farmě Providence Bruins v AHL.\nDebutu v NHL se dočkal 9. listopadu 2000 proti Ottawě Senators.\n"}
{"id": "1002126", "url": "https://cs.wikipedia.org/wiki?curid=1002126", "title": "Cyklomatické číslo (graf)", "text": "Cyklomatické číslo (graf)\n\nCyklomatické číslo grafu je minimální počet hran takový, že po jejich odstranění nebude v grafu žádný cyklus. Cyklomatické číslo C(G) značí počet nezávislých kružnic v grafu. Pokud C(G) = 0, tak graf neobsahuje kružnice. Obecně pro každý graf existuje cyklomatické číslo, pro které platí:\nC(G) = E – N + P\n\nCyklomatické číslo je také rovno počtu tětiv. Tětivy jsou ty hrany, které zbudou potom, co se odebere minimální kostra grafu.\n"}
{"id": "1002129", "url": "https://cs.wikipedia.org/wiki?curid=1002129", "title": "Hodnost (graf)", "text": "Hodnost (graf)\n\nHodnost grafu je takové číslo, které určuje formula_1. Počet uzlů je označen formula_2 a počet komponent grafu je označen formula_3.\n\nJako důsledek definice hodnosti grafu vyplývá, že každý souvislý graf má hodnost rovnu počtu uzlů – 1.\n\n"}
{"id": "1002130", "url": "https://cs.wikipedia.org/wiki?curid=1002130", "title": "Politická antropologie", "text": "Politická antropologie\n\nPolitická antropologie (jako součást kulturní či sociální antropologie) je vědní obor, který zkoumá, jakým způsobem jsou společnosti vnitřně strukturovány.\n\n1. Acefalické společnosti – tlupy (bands). Skupina bez pevně daného vůdce, většinou se tento typ objevuje u skupin lovců a sběračů (kdy skupina dosahuje maximálního počtu několika desítek jedinců), vůdčí osobnost se etabluje na základě síly (nejlepší lovec), nebo jako duchovní vůdce (šaman), tyto dva posty koexistují paralelně. Vůdce v těchto skupinách nevelí, ale navrhuje, jeho slovo má velkou váhu, ale není zákonem, není soudcem, ale spíše mediátorem. V těchto skupinách také působí obrovská sociální kontrola.\n\n2. Kmen (tribe) – zahradnické a pastevecké kultury, u nihž je hlavní politickou jednotkou vesnice (250–500 jedinců). Autoritu má tzv. headman (české slovo náčelník tuto funkci nevystihuje a je používáno u jiného typu společnosti), který svou funkci zastává z důvodu určitých kvalit (má velký majetek, nejlepší pole apod.), je pro kmen hlavním \"sponzorem\" – financuje festivaly, rituály. Headman není dědičný titul a většinou bývá jeho moc omezena vesnickou radou.\n\n3. Segmentární organizace – pastevecké společnosti. Nemají headmana, spory se řeší uvnitř klanu. (Např. Nuerové – Súdán)\n\n4. Náčelnictví (chiefdom) – intenzivní zemědělské a pastevecké společnosti. Území \"kmene\" je rozsáhlejší, náčelník (chief) je vůdcem i mimo svou rodnou vesnici. Lid mu odvádí dávky, ale na oplátku má ochranu. V těchto společnostech se již projevuje centralizace a sociální nerovnost. Často vidíme u náčelníků jejich snahu legitimizovat své postavení původem od boha, ducha apod. Náčelník je oprávněn soudit a trestat.\n\n5. Stát – intenzivní zemědělské společnosti. Projevuje se silná centralizace. Náležitosti státu: geografické vymezení (hranice), status občanství, právo a zákon, vláda.\n"}
{"id": "1002131", "url": "https://cs.wikipedia.org/wiki?curid=1002131", "title": "Pavel Trnka", "text": "Pavel Trnka\n\nPavel Trnka (27. července 1976, Plzeň, Československo) je český hokejista. Hrál na postu obránce.\n\n\nStatistiky reprezentace:\nV roce 1994 byl v pátém kole jako 106. celkově draftován týmem Anaheim Ducks. Celkem v National Hockey League odehrál 415 zápasů.\n"}
{"id": "1002135", "url": "https://cs.wikipedia.org/wiki?curid=1002135", "title": "Sociální spravedlnost", "text": "Sociální spravedlnost\n\nSociální spravedlnost je pojem týkající se podmínek postavení člověka ve společnosti. Je to pojem velmi obsáhlý a není pro něj jednoznačná, obecně užívaná a jednoznačně vymezující definice. Pojem sociální spravedlnosti je jedním ze základních pilířů, principů sociální politiky – spolu s principy solidarity, subsidiarity, participace a ekvivalence.\n\nObecně je nejčastěji definována jako ideální nastavení společenských vazeb a principů, kdy jedinec není předem znevýhodněn nebo postihován za své vlastnosti nebo okolnosti, které nemohl ovlivnit. Např. místo narození, pohlaví, rasu, tělesné postižení, materiální dostatek svých rodičů nebo prostředí ve kterém vyrůstal, možnosti vzdělání, zaměstnání nebo podnikání v místě svého bydliště, apod.\n\nVe společnosti s nedostatečnou mírou sociální spravedlnosti jsou všechny tyto okolnosti navzájem provázány, vzájemně se ovlivňují a potencují. Tím jsou základní parametry života konkrétního člověka trvale determinovány nezávisle na jeho talentu nebo píli.\n\nV prostředí feudálním nebo v kapitalismu je nízká až nulová míra sociální spravedlnosti typickým rysem. Německý sociolog Michael Hartmann např. prokázal, že lidé zaměstnaní na štědře placených místech pocházejí v drtivé většině (až 80 %) z bohatých rodin.\n\nV moderních dějinách se o snížení nejkřiklavějších rozdílů snažil socialismus a to prostřednictvím různě definovaného znárodnění (zestátnění, vyvlastnění), dále státními regulacemi, daňovým systémem, apod. Otázku sociální spravedlnosti si ale kladli již řečtí myslitelé a zřetelně se projevuje v dějinách ekonomického a politického myšlení. Podle sv. Augustina \"„je stát bez spravedlnosti jen velká ničemnost“.\"\n\nSociální spravedlnost je jedním z cílů sociální politiky, v jehož vymezení nemůže být mezi politickými aktéry úplná shoda. Liberální stanovisko vidí sociální spravedlnost v tom, že občané mají stejnou možnost se společensky uplatnit a je jim garantováno, že mohou užívat statky, jež legálním způsobem nabyli. Sociálně demokratické strany tradičně usilovaly o zmírňování sociální nerovnosti, zejména daněmi, jež měly progresivně růst s příjmy. V západoevropských zemích v současnosti však mají tyto strany k daním jako k prostředku nastolování sociální spravedlnosti rezervovaný postoj. Společenský konsenzus je mezi politickými aktéry dosažitelný, jen pokud jde o rovnost příležitostí.\n\nSociální spravedlnost jako předem daná entita prakticky neexistuje. Existují pouze naše soudy o ní, tj. o určitých myšlenkách či činech, které posuzujeme podle jejích následků – buď je považujeme, nebo nepovažujeme za sociálně spravedlivé.\n\nSpravedlnost jako taková je obecně stavěna proti křivdě a bezpráví. Je považovaná za měřítko mezilidských vztahů, za základní mravní i náboženskou hodnotu, za základ právního řádu, základ států a veřejných politik.\n\nSpravedlnosti lze rozumět jednak v právním slova smyslu (tj. souhrn právních norem a zásad), jednak ji lze rozumět ve smyslu sociálním. Sociální spravedlnost lze vymezit pravidly, podle nichž jsou ve společnosti rozdělovány příjmy a bohatství a také životní příležitosti a předpoklady (např. vzdělávat se, uplatnit se na trhu práce atd.) mezi jednotlivé občany, případně sociální skupiny.\n\nV kontextu sociální politiky jsou důležité obě významové roviny, neboť zákonodárství a právní normy tvoří legitimitu spravedlnosti sociální. Hovoříme-li o spravedlivém rozdělovaní povinností i výhod, jedná se o tzv. spravedlnost distributivní.\"„Jestliže je pro člověka přirozené žít ve společnosti s ostatními, pak také musí mezi lidmi existovat něco, čím je toto množství řízeno. Při tak velkém počtu lidí a při snaze jednotlivce jednat egoisticky, pro svůj soukromý zájem, by se lidská společnost rozpadla, pokud by nebylo nikoho, kdo by se staral o celkové dobro společnosti, právě tak, jako by se muselo rozpadnout lidské tělo a vůbec každá živá bytost, kdyby nebylo v těle nějaké řídící síly, která se zaměřuje na společné dobro všech údů.“\" (Tomáš Akvinský - O království ke králi kyperskému) Je třeba podotknout, že obecně akceptovaná definice či představa toho, co je sociálně spravedlivé a co nikoli, neexistuje. Přesto je ale sociální spravedlnost hodnotou, jíž nelze přehlížet a s níž musí sociální systémy pracovat. Sociální spravedlnost je hodnota vedená myšlenkami humanismu, lidského dobra a prospěchu. V tom, že je třeba jednat spravedlivě a stejně se i chovat se lidé většinou shodují.\n\nSociální spravedlnost a též naopak nespravedlnost a sociální nerovnosti, které s ní souvisí a jejich charakter i rozsah s ní souvisejí s otázkami sociálního souladu či napětí ve společnosti. Mají silný politický náboj a právě od nich závisí stabilita společnosti, potažmo úspěšnost sociálních politik.\n\nProto je sociální spravedlnost a harmonie zpravidla základem legitimity každé vlády a jejího usilování a jako taková je jedním ze základních principů, jimiž má být společnost organizována, strukturována a řízena.\n\nJak se shoduje většina autorů zabývajících se sociální politikou, je sociální spravedlnost pojem relativní a k jeho řešení je třeba přistupovat zpravidla vždy z řady různých hledisek a přihlížet tak k podstatě a charakteru velice rozmanitých konkrétních sociálních situací.\n\nJosef Macek ve 20. letech 20. století píše v publikaci Základy sociální politiky o třech zásadách sociální spravedlnosti, jimiž jsou: každému stejně, každému podle jeho potřeb a každému podle jeho zásluhy. I on zastává názor, že sociální spravedlnost je relativní a tvrdí, že při výběru zásad je třeba nechat se vést ještě jednou zásadou – a sice „zásadou života“. V konkrétní situaci je pak třeba volit ty zásady, které jeho slovy znamenají „největší štěstí největšího počtu“.\nPro posouzení sociální spravedlnosti  se nejčastěji setkáváme s dalšími dílčími hledisky či principy:\n\n\n\n\n\n\nV každé sociální politice se pak uvedená hlediska nutně uplatňují v určité kombinaci.\nBoj se sociální nespravedlností a neregulovaným kapitalismem je dlouhodobě námětem rozmanitých prací mnoha novodobých historiků, ekonomů, sociologů i umělců. Sociální spravedlnost byla jedním z nosných témat v díle německého ekonoma Karla Marxe. V České republice se problematikou sociální spravedlnosti zabývá mj. Jan Keller (přednáška \"Arogance financí\", kniha \"Tři sociální světy\", apod.).\n\nPodle Wakefielda má být sociální spravedlnost „organizující hodnotou“ sociální práce (ve stejném smyslu, v jakém je v takovou hodnotou v medicíně léčba nemoci). Úkolem sociální práce je napravovat různé typy deprivací, vyrovnávat příležitosti. Mezi deprivace patří nejen znevýhodnění ekonomické, ale i politické, okrajové společenské postavení, psychická traumatizace a fyzické poškození. Deprivace má určité stupně, ke kompenzaci každého typu znevýhodnění je třeba jisté minimální úrovně pomoci. \nZa jeden z nejsilnějších socialistických románů všech dob je považován román Jacka Londona Železná pata. Za další významně kritická americká díla jsou považovány například \"Hrozny hněvu\" od Johna Steinbecka, \"Smrt obchodního cestujícího\" od Arthura Millera a jiné další.\n\nV Západní Evropě patřil mezi výrazné autory sociálně-kritických románů například německý spisovatel Max von der Grün, ale i další.\n"}
{"id": "1002139", "url": "https://cs.wikipedia.org/wiki?curid=1002139", "title": "Josef Hrubý (básník)", "text": "Josef Hrubý (básník)\n\nJosef Hrubý (10. května 1932, Černětice – 19. července 2017, Plzeň) byl český spisovatel, básník, překladatel, výtvarník a knihovník.\n\nAbsolvoval obchodní školu ve Vimperku, poté krátce pracoval jako novinář v Praze. Po vojenské službě působil jako knihovnický inspektor v Sušici. V roce 1963 byl jedním ze zakládajících členů plzeňské literární skupiny \"Červen\". V letech 1959–70 byl ředitelem Krajské lidové knihovny v Plzni (nyní Knihovna města Plzně). V roce 1970 byl odvolán z funkce a 20 let nesměl publikovat, vydával básně v samizdatu. Během těchto let pracoval v Krajském středisku státní památkové péče až do roku 1985, kdy odešel do důchodu. V letech 1972–1975 studoval na Filmové a televizní fakultě Akademie múzických umění v Praze u F. A. Šaly. Po roce 1989 vycházely jeho básně v evropských zemích (např. v Německu, Francii, Anglii, Makedonii, Litvě) a také v Egyptě, Libanonu a Iráku. Byl členem Střediska západočeských spisovatelů a členem PEN klubu.\n\nSeznam udělených cen od roku 2001:\n\n\n\n"}
{"id": "1002140", "url": "https://cs.wikipedia.org/wiki?curid=1002140", "title": "Zdeněk Sedlák", "text": "Zdeněk Sedlák\n\nZdeněk Sedlák (* 18. ledna 1974, Přerov, Československo) je český hokejista. Hrál na postu útočníka.\n\n\nStatistiky reprezentace:\n"}
{"id": "1002142", "url": "https://cs.wikipedia.org/wiki?curid=1002142", "title": "Hana Machková", "text": "Hana Machková\n\nHana Machková (* 13. května 1958 Praha) je česká ekonomka a od roku 2014 rektorka Vysoké školy ekonomické v Praze.\n\nZaměřuje se na výuku a výzkum v oblasti mezinárodního marketingu. Je členkou odborných grémií v České republice i v zahraničí (mj. vědecké rady Vysoké školy ekonomické v Praze, vědecké rady Fakulty mezinárodních vztahů VŠE, vědecké rady Masarykovy univerzity v Brně a České zemědělské univerzity v Praze i vědecké rady Ekonomické univerzity v Bratislavě). Je také členkou Správní rady AMU, Strategic Board v rámci aliance CEMS a členkou International Advisory Board WU ve Vídni. Od roku 2019 vykonává funkci předsedy International Advisory Board iaelyon, School of Management. Pro období 2017–2021 byla zvolena do výkonného výboru EUA (European University Association) na základě nominace České konference rektorů. V roce 2019 byla zvolena předsedkyní CAMBAS (České asociace MBA škol) na pětileté funkční období.\n\nV roce 2014 byla zvolena rektorkou Vysoké školy ekonomické v Praze. Od roku 1990 je ředitelkou Francouzsko-českého institutu řízení na VŠE. V letech 2002–2014 byla vedoucí katedry mezinárodního obchodu na Fakultě mezinárodních vztahů VŠE, v období 2006–2014 pak prorektorkou pro zahraniční vztahy a PR a statutární zástupkyní rektora. Rektorkou byla zvolena i do dalšího období, na konci ledna 2018 ji opět jmenoval prezident Miloš Zeman, a to s účinností od 1. dubna 2018.\n\nPůsobila také jako hostující profesorka na několika školách ve Francii a je nositelkou řádu Chevalier dans l'Ordre des Palmes Académiques, státního vyznamenání uděleného předsedou vlády Francouzské republiky v roce 2006. V dubnu 2016 převzala Řád čestné legie za zásluhy o rozvoj univerzitních a vědeckých vazeb mezi Českou republikou a Francií.\n\nV roce 2009 získala ocenění Marketér roku.\n\nV anketách \"Hospodářkých novin\" TOP ženy Česka byla v lednu 2016 poprvé oceněna mezi Top 25 ženami české veřejné sféry. Uspěla i v roce 2016 , v 2017 , 2018 a 2019.\n\n\n\n"}
{"id": "1002145", "url": "https://cs.wikipedia.org/wiki?curid=1002145", "title": "František Lambert", "text": "František Lambert\n\nFrantišek Lambert (* 11. srpna 1955) je český manažer a podnikatel. Do roku 2007 působil jako vrchní, finanční a programový ředitel v České televizi \n\nV roce 1979 absolvoval Vysokou školu strojní a elektrotechnickou v Plzni. Do roku 2000 působil ve společnosti Kovosvit a.s. Sezimovo Ústí, postupně na různých pozicích (CFO, CEO) a společnosti Tajmac-ZPS a.s. Zlín. V obou společnostech dosáhl na funkci generálního ředitele. Následně působil na vysokých manažerských postech ve společnostech ZPS-Slévárna, a.s., Okresní nemocnice v Táboře, Česká televize, Lighthouse Group a České energetické centrum. V roce 2005 dostal za své působení v České televizi ocenění \"Finanční ředitel roku\". V posledních letech se pohybuje v soukromém sektoru jako ředitel Klinického centra ISCARE, ředitel společnosti LA composite a.s., ředitel obchodního centra Galerie Harfa nebo ředitel Českého energetického centra, a.s. Vlastní poradenskou společnost LCG 360° Consulting. Je také autorem nového předmětu \"Manažerská teorie a praxe\", který přednáší na Strojní fakultě ČVUT v Praze.\n\nJe ženatý, má dvě děti a k jeho zálibám patří sport, umění, literatura, kresba, grafika a známky.\n\n\n"}
{"id": "1002146", "url": "https://cs.wikipedia.org/wiki?curid=1002146", "title": "Ufobal", "text": "Ufobal\n\nUfobal (také ufoball nebo talířová) je sportovní týmová hra vzniklá roku 1989, jejíž pravidla vycházejí z házené, hraje se však s plastovým talířem podobným frisbee. V současné době hraje tuto hru na turnajích asi dvacítka družstev z celé republiky, převážně však z Brna nebo Prahy, další ji hrají v rámci oddílové či jiné skupinové činnosti. Hra je oblíbená zejména mezi skauty a mládežnickými organizacemi. Název \"ufobal\" se používá v Brně, název \"talířová\" spíše v Praze, pravidla jsou totožná či podobná. V Česku se v současné době pravidelně pořádají tři turnaje ročně. \n\nHra vznikla pro turnaj v létě roku 1989 a postupně se vyvíjela. Za legendárního zakladatele a organizátora ufobalu je označován Jiří „Štyrla“ Jetelina, jinak hudebník v brněnských skupinách Narychlo a F. T. Prim.\n\nHřiště má obdélníkový tvar v délce 32 m a libovolné šířce (minimálně však 20m), je rozděleno půlící čarou a z obou stran jej vykrojují brankoviště. Ty tvoří půlkruhy, každý o poloměru 7 metrů, se středem na brankové čáře uprostřed brány. Při halových turnajích rozměry nejsou dodržovány a pouze se jim blíží. Branka je vysoká 1,7 m a široká 2,5 m. Dále je 3 metry od čáry brankoviště na brankové čáře vyznačen bod rohového vhazování (tento bod je zde proto, že boční čáry hřiště se nedělají).\n\nKe hře se nehodí klasické frisbee. Aby nedošlo ke zranění hráče, používá se disk z měkčího plastu; oproti běžným Frisbee je talíř také o poznání lehčí – má tedy menší dolet a k hodu je potřeba méně síly. Standardní model, se kterým se hraje na turnajích má průměr 203–215 mm. Označování disku není jednotné. Na Moravě se disk většinou označuje jako „ufo“, v Čechách „talíř“ (odtud pak označení „Ufobal“ a „Talířová“).\n\n\n"}
{"id": "1002149", "url": "https://cs.wikipedia.org/wiki?curid=1002149", "title": "Eleanor Holmová", "text": "Eleanor Holmová\n\nEleanor Holmová (6. prosince 1913, New York — 31. ledna 2004, Miami) byla americká reprezentantka v plavání.\n\nSpecializovala se na znak a polohový závod. Mistryní USA se stala už jako třináctiletá. Na olympiádě v Amsterdamu získala páté místo na 100 metrů znak. V roce 1932 vytvořila světový rekord na 100 metrů znak (1:18,2) a vyhrála I tuto trať na olympiádě v Los Angeles. Věnovala se také herecké a pěvecké kariéře. Byla zařazena do skupiny nadějí showbusinessu, známé jako WAMPAS Baby Star, kde byla také Ginger Rogersová. Holmová byla favoritkou znakařské soutěže také na berlínské olympiádě, ale na lodi cestou do Evropy porušila zákaz požívání alkoholických nápojů a vedoucí výpravy Avery Brundage ji z týmu vyloučil.\n\nPo ukončení sportovní kariéry hrála ve filmu \"Tarzanova pomsta\", kde byl jejím partnerem desetibojař Glenn Morris. Vystupovala také ve vodní show s Johnnym Weissmüllerem. Byla třikrát vdaná: v letech 1933—1938 za zpěváka Arta Jarretta, v letech 1939—1954 za uměleckého producenta Billy Rose a v letech 1974—1984 za naftařského magnáta Thomase Whalena. Zemřela ve věku devadesáti let na selhání ledvin.\n\n"}
{"id": "1002156", "url": "https://cs.wikipedia.org/wiki?curid=1002156", "title": "You'll Never See...", "text": "You'll Never See...\n\nYou'll Never See… (česky \"Nikdy neuzříš...\") je druhé studiové album švédské death metalové skupiny Grave. Vydáno bylo v roce 1992 hudebním vydavatelstvím Century Media Records. Bylo nahráno ve studiu Sunlight Studio ve Stockholmu ve spolupráci s producentem Tomasem Skogsbergem.\n\nAlbum bylo vydáno opět v letech 2006 a 2012 jako reissue. Neobsahuje téma satanismu, ale je zaměřené proti křesťanství, neboť členové kapely věří, že náboženství lidi ohlupuje a zaslepuje a oni pak nejsou schopni vidět realitu a žijí v iluzi.\n\n\n\n"}
{"id": "1002159", "url": "https://cs.wikipedia.org/wiki?curid=1002159", "title": "Zlaté maliny za rok 2013", "text": "Zlaté maliny za rok 2013\n\nZlaté maliny za rok 2013 byly udělovány 1. března 2014. Nominace byly ohlášeny 15. ledna 2014. Filmy \"Mládeži nepřístupno\" a \"Po zániku Země\" získaly shodně po třech cenách, první z nich vyhrál i v kategorii Nejhorší film roku. Film \"Machři 2\" vedl se svými devíti nominacemi, ale nakonec nevyhrál ani v jediné kategorii.\n\nVítěz je uveden tučným písmem.\n\n"}
{"id": "1002161", "url": "https://cs.wikipedia.org/wiki?curid=1002161", "title": "Minerbio", "text": "Minerbio\n\nMinerbio je italská obec v provincii Bologna v oblasti Emilia-Romagna.\n\nV roce 2012 zde žilo 8 763 obyvatel.\n\nBaricella, Bentivoglio, Budrio, Granarolo dell'Emilia, Malalbergo\n\nZdroj: \n\n"}
{"id": "1002165", "url": "https://cs.wikipedia.org/wiki?curid=1002165", "title": "Svjatoslav Ševčuk", "text": "Svjatoslav Ševčuk\n\nMons. Svjatoslav Ševčuk (ukrajinsky \"Святослав Шевчук;\" * 5. května 1970, Stryj, Sovětský svaz) je ukrajinský arcibiskup ukrajinské řeckokatolické církve a Vyšší archieparcha Kyjevsko-Halyčský.\n\nNarodil se 5. května 1970 ve věřící rodině. Během tajných aktivit Ukrajinské řeckokatolické církve kněží sloužili mše v domě rodiny Ševčuků.\n\nV letech 1983–1989 studoval tajně řeckokatolický seminář. Sloužil vojenskou službu v sovětské armádě. Teologická a filosofická studia získal v centru \"Don Bosco\" v Buenos Aires (1991–1992) a ve Lvovském teologickém semináři \"Svatého Ducha\" (1992–1994).\n\nNa podjáhna byl vysvěcen biskupem Julianem Voronovskym. Na jáhna byl vysvěcen dne 21. května 1994 Fylymonem Kurčabou. Kněžské svěcení přijal 26. června stejného roku (světitel byl Miroslav Ivan Ljubačivskij). Po vysvěcení začal studovat na papežské univerzitě Svatého Tomáše Akvinského v Římě (1994–1999), kde získal licentiát a později doktorát s vyznamenáním \"Summa cum laude\" z teologické antropologie a základů morální teologie byzantské tradice. Staral se o pastoraci ukrajinských řeckokatolíckých věřících v Aténách. Působil jako prefekt a poté vicerektor Lvovského semináře Svatého Ducha. Od roku 2001 byl proděkanem Lvovské teologické akademie (tehdy Ukrajinská katolická univerzita). V letech 2002–2005 byl vedoucí sekretariátu a osobní tajemník kardinála Lubomyra Huzara a od června 2007 byl rektorem semináře.\n\nDne 14. ledna 2009 byl jmenován pomocným biskupem Eparchie \"Santa María del Patrocinio en Buenos Aires\" a titulárním biskupem diecéze z \"Castra Galbæ\". Biskupské svěcení přijal dne 7. dubna 2009 z rukou Ihora Voznjaka. Spolusvětiteli byli Miguel Mykycej a Julian Voronovskyj. Funkci pomocného biskupa vykonával do 10. března 2010, kdy byl jmenován apoštolským administrátorem eparchie a ukončil tuto funkci 23. března 2011, kdy byl ustanoven Vyšším archieparchou Kyjevsko-Halyčským a metropolitním archieparchou Kyjevským. Hovoří anglicky, italsky, španělsky, polsky a rusky.\n\n\n\nTexty, promluvy a vystoupení v ČR a v češtině:\n\n\n\nMene Tekel - ekumenická bohoslužba za popravené, umučené a zemřelé politické vězně\nhttps://youtu.be/02KXEuCfrGo\n\n"}
{"id": "1002172", "url": "https://cs.wikipedia.org/wiki?curid=1002172", "title": "Jan Vondra", "text": "Jan Vondra\n\nJan Vondra (* 24. dubna 1988) je český vodní slalomář, kajakář závodící v kategorii K1.\n\nSportu se věnuje od svých 6 let. Od 11 let začal sbírat medaile v žákovských kategoriích. V 16 letech si vybojoval místo v juniorské reprezentaci. V roce 2006 vyhrál mistrovství Evropy v Nottinghamu. V 18 letech se stal členem reprezentace do 23 let. V roce 2011 vybojoval zlato na evropském šampionátu v Banja Luce v kategorii hlídek. Od roku 2011 se účastní světových pohárů, kde dosáhl na 2. místo ve Francii v Pau 2012. V roce 2013 se účastnil mistrovství světa v Praze, kde obsadil 15. místo v závodě jednotlivců a 4. místo v hlídkách.\n\n"}
{"id": "1002175", "url": "https://cs.wikipedia.org/wiki?curid=1002175", "title": "Min-jüe", "text": "Min-jüe\n\nMin-jüe () byl starověký stát rozkládající se ve 3. – 2. století př. n. l. na území dnešní čínské provincie Fu-ťien. Osídlen byl vesměs jüeskými kmeny. Zanikl roku 110 př. n. l., kdy byl dobyt čínskou říší Chan.\n\nNa území dnešní čínské provincie Fu-ťien a přilehlém jihovýchodu provincie Če-ťiang žily v období válčících států kmeny nazývané Číňany obecně Jüe, snad příbuzné s předky Vietnamců (tedy mluvící austroasijskými jazyky). Po sjednocení Číny říší Čchin, Číňané na tyto kmeny zaútočili a zřídili na dobytém území Fu-ťienu a jihovýchodu Če-ťiangu komandérii Min-čung.\n\nPo svržení Čchinů v Číně se vlády nad územím Fu-ťienu chopil místní náčelník Cou Wu-ču a nad jihovýchodním Če-ťiangem Cou Jao. Podle čínské tradice zachycené v \"Zápiscích historika\" oba odvozovali svůj původ od členů panovnické rodiny království Jüe (leželo v severní a severovýchodní části Če-ťiangu, později expandovalo na sever) uprchlých na jih po dobytí jejich země královstvím Čchu roku 334 př. n. l.\n\nPo ovládnutí Číny říší Chan přiznala chanská vláda roku 202 př. n. l. Cou Wu-čuovi titul krále (\"wang\") státu Min-jüe s hlavním městem Tung-jie () v ústí řeky Min (dnešní Fu-čou). Roku 192 př. n. l. Chanové uznali i Cou Jaoovo království Tung-chaj v jihovýchodním Če-ťiangu a hlavním městem Tung-ou (v oblasti dnešního Wen-čou). Tung-chaj bylo zpravidla nazýváno podle svého hlavního města jako království Tung-ou (Východní Ou).\n\nRoku 138 př. n. l. Min-jüe napadlo Východní Ou, po zásahu Chanů se stáhlo. Jüeské obyvatelstvo Východního Ou Chanové z bezpečnostních důvodů přesídlili na sever. Roku 135 př. n. l. minjüeská armáda zaútočila na Nan-jüe (v Kuang-tungu). Ze strachu před chanskou armádou vypravenou na pomoc Nan-jüe minjüeského krále Cou Jinga se souhlasem prvního ministra zabil jeho bratr Cou Jü-šan. Chanové novým králem Min-jüe jmenovali Cou Čchoua, člena královského rodu, který byl proti válce. Cou Jü-šan současně ovládl část jüeského území jako král Východního Jüe (Tung-jüe), k čemuž se Chanové postavili klidně.\n\nRoku 111 př. n. l. neposkytlo Východní Jüe Chanům podporu ve válce s Nan-jüe. Následující rok bylo dobyto chanskou armádou a začleněno do říše Chan, současně bylo do chanského státu včleněno i Min-jüe.\n\nKrálové Min-jüe:\nKrál Východního Jüe:\n"}
{"id": "1002183", "url": "https://cs.wikipedia.org/wiki?curid=1002183", "title": "Louis Lully", "text": "Louis Lully\n\nLouis Lully (4. srpna 1664 Paříž – 1. dubna 1734) byl francouzský hudební skladatel a nejstarší syn Jeana-Baptiste Lullyho.\n\nLouis se narodil do rodiny slavného Jeana-Baptiste Lullyho, který byl dvorním skladatelem krále Ludvíka XIV. Očekávalo se od něj, že jako nejstarší syn půjde v otcových stopách, avšak nedostatek talentu a nevhodné chování (které vyústilo až v trest odnětí svobody) u dvora způsobilo jeho vydědění. Jako hudební skladatel měl úspěch pouze v případě děl, na kterých spolupracoval s ostatními skladateli.\n\n\n"}
{"id": "1002184", "url": "https://cs.wikipedia.org/wiki?curid=1002184", "title": "Bobby Gregg", "text": "Bobby Gregg\n\nBobby Gregg, rodným jménem Robert Joseph Gregg (30. dubna 1936 – 3. května 2014) byl americký bubeník a hudební producent.\n\nSvou kariéru zahájil v roce 1955 jako jediný běloch v jinak kompletně černošské skupině Steve Gibson and the Red Caps. Roku 1962 vydal pod hlavičkou skupiny Bobby Gregg and His Friends singl „The Jam“, který se umístil na 29. příčce v žebříčku Billboard Hot 100. Později vydal ještě několik dalších singlů a spolupracoval s řadou dalších hudebníků. Roku 1964 zahájil spolupráci s písničkářem Bobem Dylanem, se kterým v následujícím období nahrál několik písní z jeho alb \"Bringing It All Back Home\", \"Highway 61 Revisited\" a \"Blonde on Blonde\".\n\nRovněž hrál na bicí v původní nahrávce písně „The Sounds of Silence“ dua Simon & Garfunkel, kterou − stejně jako Dylanova alba − produkoval Tom Wilson. V listopadu 1965 se stal členem skupiny The Hawks, ze které se později stala kapela The Band. Jeho členství v kapele příliš dlouho netrvalo a počátkem roku 1966 jej zde nahradil Sanford Konikoff. V roce 1967 hrál na albu tria Peter, Paul and Mary a v roce 1970 hrál v několika skladbách z alba Johna Calea a Terryho Rileyho nazvaného \"Church of Anthrax\".\n\nBěhem své kariéry spolupracoval i s dalšími hudebníky, mezi které patří například Buddy Greco, Bobby Rydell, Dee Dee Sharp, Chubby Checker, Barry Goldberg, Eric Andersen, Janis Ian, Georgia Gibbs, Mike Bloomfield nebo folkové duo Jim and Jean. Zemřel v květnu roku 2014 ve věku osmasedmdesáti let.\n\n"}
{"id": "1002186", "url": "https://cs.wikipedia.org/wiki?curid=1002186", "title": "Pastora Soler", "text": "Pastora Soler\n\nPastora Soler, vlastním jménem Pilar Sánchez Luque (* 28. září 1978 in Coria del Río, provincie Sevilla, Španělsko, Andalúsie) je španělská zpěvačka a také skladatelka, kdy ve svých skladbách obvykle mixuje coplu nebo flamenco s popem a elektronickou hudbou.\n\nV roce 2012 reprezentovala Španělsko na Eurovision Song Contest v ázerbájdžánském Baku s písní \"\"Quédate Conmigo\"\", kdy se umístila 10. místě.\n\nV raném dětství začala vystupovat na několika akcích s písněmi ve stylu copla a flamenco. V roce 1994 podepsala smlouvu s nahrávací společností Polygram k vydání svého prvního studiového alba \"Nuestras coplas\", který sestával z coverů deseti klasických copla písní od umělců León nebo Quiroga. Typický hudební výraz popu přišel v roce 1996 s jejím druhým albem \"El mundo que soné\", který vydala s vydavatelstvím Polygram naposledy.\n\nV roce 1999 podepsala smlouvu s vydavatelstvím Emi-Odeón a vydala své třetí album \"Fuente de Luna\". Toto album obsahuje její první velký hit \"\"Dámelo ya\"\", kterého se ve Španělsku prodalo 120 000 kopií, a v Turecku se stal hitem číslo 1.\n\nV roce 2001 bylo publikováno její čtvrté album \"Corazón congelado\", které produkoval španělský DJ a producent Carlos Jean. Stejnojmenný singl byl vybrán jako oficiální téma k \"Vuelta a España 2011\". Album obdrželo pro jeho prodeje platinovou certifikaci. Její páté album \"Deseo\" byl také produkováno Carlosem Jeanem. Hudebně se album více blížilo k elektronické hudbě než její předchozí práce. Album také získalo platinovou certifikaci.\n\nV roce 2005 změnila nahrávací společnost a podepsala smlouvu se španělskou divizí Warner Music. Její první studiové album s Warner Music nazvané \"Pastora Soler\", produkoval Danilo Ballo a bylo nahráno v Madridu a Miláně, ovlivněno zralejší hudbou a tématy. Její první propagační singl \"\"Sólo tú\"\" je dramatická balada. Album obdrželo zlatou certifikaci pro jeho prodeje. Ve stejném roce byla vydána její první kompilace písní \"Sus Grandes Exitos\".\n\nJejí sedmé studiové album, \"Toda mi Verdad\" bylo vydáno v roce 2007. Album bylo nahráváno ve městě Tarifa a produkoval jej Jacobo Calderón. Sestávalo většinou ze skladeb Antonia Martínez-Arese. Album obsadilo nejvýše pozici 13 v oficiálním \"Spanish album chart\" a získalo \"Premio de la Música\" (španělské hudební ceny) za nejlepší copla album. Turné, které následovalo po vydání alba, se konalo v Egyptě, kde účinkovala na káhirské opeře.\n\nV únoru 2009 byl vydán její singl \"\"Bendita Locura\"\". Singl dal název stejnojmennému studiovém albu \"Bendita Locura\". Album se skládala ze třinácti nových skladeb, včetně duetu s Manuelem Carrascem a skladeb Davida Demaría, Martíneze Arese, Esmeraldy Grao, Vanesy Martín, Davida Santiestebana, Joséa Abraham aa Alejandra Sanza. Album dosáhlo pozice 8 v oficiálním \"Spanish album chart\".\n\nV září 2010 vydala CD + DVD \"15 años\" (česky \"15 let\"), které živě nahrála v Teatro Lope de Vega v Seville a oslavila jím 15 let kariéry jako nahrávacího umělec. \"15 años\" obsahuje její největší hity i duety s Malú, Miguele Povedou a Manuelem Carrascem. Singl vybraný na podporu tohoto alba byla akustická verze písně \"\"La mala costumbre\"\" (Zlozvyk), kterou věnovala svému otci, jež byl zahrnut v její předchozí práci. Album vyvrcholilo u čísla 8 v oficiálním \"Spanish album chart\". Album bylo nominováno na ceny \"Latin Grammy 2011\" za nejlepší flamenco album. Ve Španělsku vyhrálo cenu \"Premio de la Música\" za nejlepší copla album a bylo nominováno na \"Nejlepší album roku\".\n\nJejí deváté studiové album \"Una mujer como yo\" (Žena jako já) bylo vydáno v říjnu 2011, včetně dvanácti nových skladeb. Album debutovalo na čísle # 3 ve \"Spanish album chart\".\n\nDne 21. prosince 2011 byla interně vybrána televizí RTVE, aby reprezentovala Španělsko na Eurovision Song Contest 2012 v ázerbájdžánském Baku. Píseň \"\"Quédate Conmigo\"\" napsali Thomas G:son, Tony Sánchez-Ohlsson a Erik Bernholm, byla vybrána do zvláštního live show dne 3. března. Dne 26. května 2012 se ve finále Eurovision Song Contest umístila na 10 místě s 97 body. Píseň \"\"Quédate Conmigo\"\" se ke konci roku umístila na pozici 35 ve \"Spanish singles chart\".\n\nV roce 2013 byla porotcem ve druhé sezóně španělské talentové show \"El Número Uno\" spolu s Davidemem Bustamanteem, Mónicou Naranjo a Pitingem. Show byla vysílána na stanici Antena 3 od 31. května do 5. července 2013. Dne 10. září 2013 vydala své desáté studiové album \"Conóceme\" (Já). Album předcházelo pilotnímu singlu \"\"Te despertaré\"\", které vydala dne 22. července 2013 a ve \"Spanish Singles Chart\" byla nejvýše 17. Album debutovalo na čísle 2 ve \"Spanish Album Chart\", kdy se stalo nejúspěšnějším debutem s vydavatelstvím Warner Music.\n\n\n\n\n"}
