{"id": "1098644", "url": "https://cs.wikipedia.org/wiki?curid=1098644", "title": "Volyňský masakr", "text": "Volyňský masakr\n\nVolyňský masakr ( nebo \"Tragedia Wołynia\"; , \"Volynska trahedija\"; , \"Volynskaja rezňa\") je označení pro masové vraždy (etnické čistky a genocidu) páchané v období od února 1943 do února 1944 v oblasti historické země Volyně, tehdy spadající do nacistickým Německem okupovaného území předválečného Polska, nyní západní část Ukrajiny. Tyto zločiny byly naplánovány a spáchány ukrajinskými nacionalisty sdruženými v tzv. Ukrajinské povstalecké armádě (UPA), vojenské frakci Organizace ukrajinských nacionalistů (OUN), pod vedením Stepana Bandery (proto také partyzáni UPA byli zváni \"banderovci\"), s aktivní podporou místního ukrajinského obyvatelstva, přičemž namířeny byly především vůči tamější polské a též i zbylé židovské menšině. Dalšími obětmi, byť v mnohem menším měřítku, byly i jiné národnosti tehdy na Volyni žijící: Rusové, Arméni a volyňští Češi; vražděni byli však i Ukrajinci nesouhlasící s politikou OUN-UPA a lidé levicového smýšlení, hlavně komunisté. Není znám přesný počet obětí těchto mimořádně surově prováděných (viz níže) masakrů. Historici odhadují, že bylo zavražděno asi 50–60 000 Poláků a 2–3 000 Ukrajinců. (Ukrajinské oběti částečně také padají na vrub obranným akcím partyzánských oddílů polské Zemské armády (Armija Krajowa, AK), jejíž některé oddíly, zejména ty, v nichž sloužili rodinní příslušníci povražděných, se vzdor rozkazům nejvyššího velení v omezeném měřítku mstily na ukrajinském civilním obyvatelstvu.) V roce 1942 německá okupační správa na Volyni evidovala 306 000 Poláků (14,6 % obyvatel země, 5–7 % populace ve venkovských oblastech) – ukrajinským masakrům tedy padl za oběť zhruba každý pátý člověk polské národnosti.\n\nObdobný masakr UPA spáchala v první polovině roku 1944 také ve východní Haliči a na Podolí (25–70 000 obětí), na Lubelsku a v Polesí (10–20 000 obětí).\n\nOtázka volyňských masakrů, příčin, průběhu a historické odpovědnosti zůstává stále neuralgickým bodem v polsko-ukrajinských vztazích, ale i vysoce spornou otázkou na Ukrajině samotné, kde spolu soupeří dvě historické paměti. Mnozí Ukrajinci ze západu země vnímají tuto genocidu nikoliv jako hřích vůči bezbranné národnostní menšině/menšinám, ale jako konflikt slabšího „rolnického ukrajinského“ a silnějšího „polského panského“ národa, jako boj za ukrajinskou svobodu v kleštích mezi německou a sovětskou totalitou; argumentují, že docházelo i k útokům na ukrajinské obyvatelstvo a poukazují na své oběti, jakož i na předválečný národnostní útlak ze strany polských státních orgánů. V krajních interpretacích, které však mají zastánce i mezi důležitými ukrajinskými politiky, historiky a novináři, jsou volyňské řeže silně retušovány, zločinná role OUN-UPA relativizována – mj. i poukazem na aktivity sovětských partyzánů a NKVD či polské odvetné akce – a vydávána za nutnou obranu. Oficiálně se ani události v ukrajinštině nenazývají „masakr“, ale jen obecně „tragédie“. Tendence ke glorifikaci a mytizujícímu nahlížení na banderovce (ovšem i např. vojáky SS-divize „Galizien“) se objevovaly už od vzniku nezávislé Ukrajiny, zesílily však za vlády prezidenta Viktora Juščenka a převládly po tzv. Euromajdanu, státním převratu v roce 2014. Pomajdanské politicko-kulturní elity, v čele s prezidentem Petrem Porošenkem, oficiálně uznaly všechny členy organizací OUN i UPA za národní hrdiny a bojovníky za svobodu Ukrajiny ve 20. století. Ani v Polsku však není k těmto událostem jednotný postoj: zatímco liberální levice má sklon k přehlížení nacionalistických výstřelků současné Ukrajiny, tlumení kritiky souseda a „dělání tlustých čar“ za minulými křivdami mezi „bratry“, pravice spolu s katolickým klérem a potomky/příbuznými obětí, naopak neustále důrazně tragédii různými způsoby připomíná, iniciuje výzkum a budování památníků, požaduje ukrajinskou oficiální státní omluvu a protestuje proti oslavování ukrajinských nacionalistických bojovníků. K polské rozpolcenosti v této věci také přispívá fakt, že země se dlouhodobě snaží připoutat Ukrajinu k sobě (a vůbec k Západu), jako velkého spojence proti Rusku a někteří polští politici mají za to, že polsko-ukrajinské spory o minulost vlastně jen Rusku a jeho propagandě nahrávají.\n\nDne 24. srpna 1939 byl mezi nacistickou Třetí říší a komunistickým SSSR podepsán pakt Ribbentrop-Molotov, jehož tajný dodatek uvolnil Německu ruce pro útok na Polsko a tím zahájení 2. světové války. O 17 dní později zaútočil z východu i Sovětský svaz a po krátké kampani obsadil východní pohraničí Polska, tzv. \"Kresy\" (historické země Černá Rus, Podlasí, Volyň a Halič), kde tvořilo mírnou většinu východoslovanské, tj. běloruské a ukrajinské, obyvatelstvo. To znamenalo konec druhé Polské republiky.\n\nZa účelem odůvodnění anexe okupovaných území Polska, založila sovětská moc dne 22. října 1939 v atmosféře strachu po fiktivních volbách místní lidové shromáždění. Západoukrajinské lidové shromáždění 27. října 1939 oznámilo, že zahrnulo Volyň (spolu s Haličí) do Ukrajinské SSR, což potvrdilo prezídium Nejvyššího sovětu SSSR 1. listopadu 1939.\n\nPo německém útoku na Sovětský svaz byla volyňsko-haličská oblast zahrnuta 1. září 1941 do území nazývaného Říšský komisariát Ukrajina (\"Reichskommissariat Ukraine\"). Adolf Hitler v souladu se svou expanzivní politikou na Ukrajině a vůči celému Sovětskému svazu (tzv. \"Drang nach Osten\") toto území považoval za materiální zdroj Třetí říše, a naprosto neměl v úmyslu povolit existenci jiné vlády než německé. Hlavním cílem bylo ekonomické vykořisťování, které bylo založeno na vysokých odvodech (daních) uložených obyvatelstvu.\n\nPo zahájení likvidace ghett a masového vyvražďování Židů (na začátku roku 1942), místní ukrajinská policie spolupracovala s oddíly německé SS při policejních raziích v ghettech, eskortovala Židy na místa exekuce, a také se často zúčastňovala poprav. Při holocaustu bylo zavražděno aparátem Třetí říše asi 150 000 Židů na Volyni a 455 000 ve východní Haliči.\n\nGenocida prováděná německými okupanty na obyvatelstvu židovské národnosti – masové deportace, zatýkání a hromadné vraždění obyvatel východních pohraničí – byla ale také uskutečňována během sovětského období 1939–1941 jednotkami NKVD. Nemorálnost a pronásledování státními institucemi namířená proti celým etnickým či sociálním skupinám vedla k vytvoření společenského klimatu lhostejnosti k násilí a zločinům. Vyhlazení Židů na Ukrajině se stalo pro ukrajinské nacionalisty příkladem toho, jak lze odstranit Poláky.\n\nV důsledku zločinů sovětských a německých deportací se populace na Volyni pod vedením Třetí říše snížila z odhadovaných 2,3 milionu v srpnu 1939 (podle sčítání obyvatel z roku 1931, kde určujícím kritériem byl mateřský jazyk, na Volyni žilo 2,086 milionu lidí, z toho 343 000 Poláků, tedy celkem 16,5 % obyvatelstva; na venkově tvořili 15,1 % populace neboli 273 500 osob, v městských oblastech pak 27,5 %/69 500 osob) na téměř 2 miliony v lednu 1943. Kromě Židů relativně největší ztráty utrpěla polská menšina – asi 45 000 lidí, včetně mnoha osob z vedení organizací a armády. V roce 1942 Němci odhadli počet Poláků na Volyni na 306 000, což představovalo 14,6 % populace. \n\nV roce 1942 nemilosrdný postup německých orgánů (vysoké daně, popravy), vedl k samovolnému vzniku partyzánského hnutí na Volyni. Vedle skupin, které nebyly spojeny s žádnou politickou organizaci a sovětských partyzánů, zde vznikly tři ukrajinské stranické formace: největší z nich byla Síč Polesí, tzv. První UPA, další byli nacionalističtí povstalci OUN-M (OUN-Melnyk) a malé organizace nacionalistů, později banderovské OUN-SD (OUN-R a OUN-B). Právě organizace OUN-SD byla nejdynamičtější částí odboje. Tato skupina se rozhodla sjednotit všechny ukrajinské stranické ozbrojené složky (často násilím), k okamžitým partyzánským akcím.\n\nV březnu a dubnu roku 1943 proběhla hromadná dezerce policistů ukrajinských pomocných policejních sborů na Volyni. Část dezertérů se přidala k vojskům OUN-B (OUN-Bandera), OUN-M (OUN-Melnyk) a UPA. Dezertéři od policie pak páchali zločiny proti vybraným Polákům. Tato akce nesla znaky účasti OUN-B na začátku ozbrojeného boje a plánech na odstranění polské populace na území Volyně.\n\nPlány OUN v průběhu války a národnostní politika, kterou měl záměr provést Jaroslav Stecko předpokládala odstranění Poláků na Volyni a východní Haliči. Bylo záměrem použít projevy vyvolané rolníky. Vůči polské inteligenci plánoval uplatnit stejnou politiku, která byla prováděna v Německu (viz akce \"Intelligenzaktion\"). Bylo rozhodnuto tuto politiku uskutečnit a odstranit polskou populaci ze sporných území tak, aby oblast, na kterou si činí nárok OUN-B, byla, s ohledem na případné politické požadavky, etnicky čistá. Dopadem tohoto rozhodnutí bylo i vyhlazování Židů. Jeden z vůdců UPA zhodnotil situaci takto:\n\nNa Volyni ve dnech 17.–23. února 1943 proběhla ve vesnici Tereberze nebo Walujky v blízkosti obce Oleska ve Lvovské oblasti 3. konference OUN-B. Podle Czeslawa Partacze a Wladyslawa Filara vedení OUN-B přijalo rozhodnutí o odstranění všech Poláků ze všech zemí považovaných jimi za ukrajinské. Tuto verzi však nepodporuje oddělení vyšetřování polského Ústavu národní paměti, jenž má za to, že na třetí konferenci, která rozhodla o vytvoření silné partyzánské struktury, nebylo přijato rozhodnutí o zahájení bojové činnosti, ale ta byla odložena na vhodnou chvíli – tedy o vypuknutí rozsáhlé partyzánské akce na Volyni, která porušila ustanovení třetí konference, rozhodlo samostatně místní velení. podobný postoj zaujímá Grzegorz Hryciuk, a Grzegorz Motyka.\n\nPodle nejpravděpodobnějšího hypotézy o genocidě Poláků rozhodli tři představitelé volyňské OUN-B: Dmytro Kljačkivskyj, který vedl volyňskou OUN-B, Vasil Ivachiv, vojenský úředník OUN-B a Ivan Lytvynčuk, velící jednotkám UPA na severovýchodní Volyni.\n\nIvan Lytvynčuk byl podle svědectví S. Janiszewského iniciátorem a nejaktivnějším organizátorem vraždění Poláků od března do května 1943. Po smrti Vasila Ivachiva moc zcela přešla do rukou Kljačkivského, který sám rozhodl o zahájení etnických čistek v celé oblasti Volyně.\nOrganizace vražd, jejich průběh, velikost, územní působnost, cíle a motivy, které této akci přiznává vyšetřovací komise, došla v souladu s IPN k závěru, že na Volyni v letech 1939–1945 probíhala genocida. Tyto zločiny byly dílem Ukrajinské povstalecké armády, posílené v březnu a dubnu 1943 přeběhlíky z oddílů ukrajinské policie, ve spolupráci s ukrajinskými rolníky názývanými \"czerń\" (rolníci, kteří nemohli být kozáky), Samoobronni Kuszczowi Widdily a Slużba Bezpieczeństwa OUN-B.\n\nOdpovědným za vydání příkazu k etnické čistce UPA byl uznán Dmytro Kljačkivskyj nazývaný „Klym Savur“, okresní velitel UPA-sever, spolu s Vasilem Ivachovem a Ivanem Lytvynčukem. Vyšetřování IPN označuje vůdce OUN-B a UPA za přímo zodpovědné za rozhodnutí o zločinné a cílené vraždění:\nTuto skutečnost potvrzuje i velitel okresu \"Turiw\" Jurij Stelmaszczuk nazývaný \"Rudyj\" v poválečné výpovědi podané na NKVD po jeho zatčení:\n\nStelmaszczuk se snažil apelovat na Mykolu Lebedě v dopise ze dne 24. června 1943, ale v době, kdy již byl propuštěn z orgánů OUN-B. Je však známo, že Stelmaszczuk zmíněný rozkaz vyplnil:\n\nGrzegorz Motyka připouští, že by směrnice Prowodu OUN mohla uložit úplnou likvidaci obyvatelstva polské národnosti nebo obsahovat ustanovení, mírnější (například před vraždami vyzývat k odjezdu), ale jeho obsah byl svévolně změněn \"Klymem Savurou\" na radikálnější. Svědčí o tom i kritika, se kterou se Kljačkivskyj setkal ze strany aktivistů OUN. Jím zvolený způsob jednání vůči Polákům byl nicméně schválen v srpnu 1943 na třetím kongresu OUN, jemuž předsedal Roman Josypovyč Šuchevyč.\n\n\nV zásadě jsou popsány tři typy útoků:\nPrvní dva typy útoků byly dílem organizace Slużby Bezpeky OUN-B nebo poboček UPA. Pro třetí typ útoků bylo nutné mobilizovat ukrajinské civilisty vyzbrojené chladnými zbraněmi nebo zemědělským nářadím a nástroji.\n\nDo prosince roku 1942 narůstaly vraždy jednotlivců a polských rodin. Oběti byly hlavně Poláci zaměstnáni v německém zemědělství a lesní správě (nadlesní, správce statku, agronomové), následovalo venkovské obyvatelstvo, hlavně ve východních okresech Volyně. Jako první masovou vraždu na Volyni polský Ústav národní paměti uznává krveprolití 9. února 1943 v polské kolonii Parośla Pierwsza (tehdy gmina Antonówka, okres Sarny) kdy oddíly UPA Hryhorije Perehijňaka noži a sekerami zavraždily 173 Poláků.\n\nV noci z 26. na 27. března 1943 jednotky UPA podřízené Ivanu Lytvynčukovi - \"Dubowemu\" zabily nejméně 179 lidí v Lipnikách. 23. dubna 1943 jednotka UPA pod osobním velením \"Dubowego\" zabila asi 600 lidí v Janowej Dolinie (gm. Berezne, kostopilský okres). V té době, byla nejvyšší intenzita trestných činů v okresech UPA podřízené I. Lytvynčukovi a Petrovi Olijnykovi, a to zejména v okresech Sarny, Kostopil a Kremenec.\n\nNásilnosti pokračovaly během května: 12. května 1943 v okrese Sarny byly vypáleny vesnice: Ugly, Konstantynówka, Osty, Ubereż. 24. května 1943 v obci Niemodlin v oblasti u Kostopilu bylo zabito 170 lidí. V noci z 24. na 25. května 1943 byly spáleny všechna sídla a statky v okrese Vladimir. 28. května byla oddíly UPA o síle 600 osob vypálena obec Staryki a vyvražděno všechno obyvatelstvo. Do července 1943 bylo v okrese horochovském 23 útoků na polské obce, v okrese dubenském - 15, v okrese Vladimir - 28.\n\nVlna útoků se z východní Volyně systematicky posouvala na západ. Vyhlazování polského obyvatelstva v květnu a červnu 1943 se rozšířilo do dubenského okresu, luckého okresu i zdolbunivského okresu, a v červenci 1943 již zasáhlo všechny oblasti Volyně.\n\nVětšina vražd byla provedena v létě 1943. Vraždy se konaly často v neděli. Ukrajinci využili skutečnosti, že Poláci se sešli na mši v kostele, takže byly kostely obklíčeny a věřící často mučeni před svou smrtí krutým způsobem (např. řezání lidí na polovinu pilou na dřevo, vytržení očí, upálení zaživa, odříznutí/odseknutí končetin, ňader či hýždí a solení ran, zabíjení malých dětí údery o stěnu, vrážení rezavých železných tyčí do konečníku, apod.). Nakonec byly spáleny celé vesnice, aby se pozůstalí neměli kam vracet.\n\n15. července (s nesprávnými informacemi, že anti-polská kampaň je plánována na 20. červenec) se polská Zemská armáda rozhodla uskutečnit protiukrajinské akce včetně likvidace aktivistů OUN-B. Cílem tohoto úsilí bylo zmařit plány OUN-B. Překvapením pro AK bylo dřívější zahájení akce Ukrajinci.\n\nNejdříve se polské podzemní síly pokusily vyjednávat s UPA, aby bylo vraždění zastaveno. Počáteční rozhovory s místním velitelem SB UPA Šabaturou byly vedeny v okolí obce Świnarzyna dne 7. července 1943. Na další schůzku dne 10. 7. 1943 přišel v čele regionální delegace jako zplnomocněnec advokát Zygmunt Ruml nazývaný „Krzysztof Poreba“ a zástupce okresu armády Armii Krajowej Volyň Krzysztof Markiewicz nazývaný „Ďábel“, a řidič Witold Dobrowolski. Markiewicz znal Šabaturu ze školy a jako gesto dobré vůle Poláci na schůzku nepřišli s ozbrojeným doprovodem. Po příjezdu na místo jednání (obec Kustycze), byli všichni tři zatčeni Ukrajinci a zavražděni.\n\nZa úsvitu (3:00 ráno) 11. července 1943 vojáci UPA koordinovaně zaútočili na civilisty v 99 polských městech, především v regionech horochivském a wlodzimierskim  pod heslem „\"Smrt Lechům\"“.\n\nV okolních vesnicích, ve snaze zabránit obyvatelům uniknout, docházelo k řeži a ničení. Poláci byli zabíjeni střelbou, kosami, vidlemi, sekerami, pilami, noži, kladivy a dalšími nástroji. Po vyvraždění polského obyvatelstva byly vsi vypáleny, aby se zabránilo znovuosídlení. Akce byla dobře připravena a naplánována. Například činnosti v okrese wlodzimierskim předcházela koncentrace jednotek UPA v lese západně od Poryck, v oblasti Marysin Dolinka, Lachy a v oblasti Żdżary, Litowież, Grzybowice. Čtyři dny před začátkem akcí ve vesnicích na Ukrajině se konalo setkání, kde byli místní lidé upozorněni na nutnost vyvraždit všechny Poláky. Vraždění začalo přibližně ve 3 hodiny ráno 11. 7. 1943 od polské obce Gurów, a v jeho okolí Gurów Wielki, Gurów Maly, Wygrankę, Zdżary, Zabloćce – Sądową, Nowiny, Zagaję, Poryck, Oleń, Orzeszyn, Romanówkę, Lachów, Swojczów, Gucin a další. V obci Gurów bylo zavražděno 480 Poláků, přežilo jen 70 osob, v kolonii Orzeszyn z celkového počtu 340 obyvatel bylo zabito 270 Poláků; v obci Sądowa se podařilo uniknout pouze 20 ze 600 Poláků, ze skupiny 350 Poláků v obci Zagaje přežil asi jen tucet.\n\nStejného dne ráno skupina 20 útočníků vstoupila během mše do kostela v obci Poryck a během třiceti minut zabila asi 100 lidí, mezi nimiž byly děti, ženy a starší lidé. Bandité pak zabili všechny (asi 200 osob) Poláky žijící v Porycku. Podobné útoky na kostely byly provedeny na dalších místech.\n\nVraždění bylo provedeno s velkou krutostí. Polské vesnice a osady byly vypleněny a vypáleny. Poté, co se tyto masakry vesnic udály, na vozech vjeli do vesnic rolníci z okolních ukrajinských vesnic a kradli majetek zbývající po zavražděných Polácích. Hlavní akce trvala až do 16. července 1943. V červenci 1943 se cílem útoků stalo nejméně 530 polských vesnic a vesniček. Přitom bylo zabito 17 000 Poláků, což představovalo vyvrcholení etnických čistek na Volyni.\n\nV srpnu pokračovala anti-polskou kampaň ve vesnicích, kterým se z různých důvodů genocida vyhnula. Začátek měsíce byl poměrně tichý, klid v srpnu dal Polákům čas na dokončení sklizně, takže později bylo možné ukrást již sklizené plodiny. Ovšem k vraždění docházelo i v tomto období, v Leonówce bylo zabito asi 150 Poláků. K masivní akci připomínající útoky z 11. července se konaly 28. až 31. srpna, kdy bylo napadeno 85 vesnic, především v okresech kovelském a vladimirském a dosud masakry nedotčeném okrese lubomelském. UPA 29. srpna vraždila v obcích Ostrówki a Wola Ostrowiecka v okrese lubomelském. Všichni Poláci byli zabiti, vypáleny všechny budovy, ukraden majetek a hospodářská zvířata. V důsledku této akce bylo v obci Wola Ostrowiecka zabito 529 osob, včetně 220 dětí do věku do 14 let, a v obci Ostrówki zavražděno 438 lidí, včetně 246 dětí do věku 14 let. Celkem bylo v srpnu 1943 provedeno 301 nájezdů na polské vesnice a zavražděno nejméně 8280 Poláků.\n\nV druhé polovině roku 1943 UPA rozdělila mezi ukrajinské rolníky půdy a majetku po obyvatelstvu vypálených polských vesnic a půdu znárodněnou sovětskými orgány od roku 1939, a od června 1941.\n\nPo období relativního klidu v říjnu a listopadu 1943, na konci roku, zejména v průběhu vánočních svátků v oblastech kolem Volyně začala nová vlna protipolských ozbrojených akcí vedených ukrajinskými nacionalisty. Skupiny UPA podporované místními ukrajinskými obyvateli, zaútočily na centra polských obyvatel a bráněné osady v okresech rówieńském, luckém, kowelském a wlodzimierském (tzv. „krvavé svátky“).\n\nK další vlně útoků na Volyni došlo na začátku roku 1944. Využívajíce stažení německých posádek před postupující Rudou armádou zaútočily oddíly OUN a UPA na polské civilisty, kterým chyběla jakákoliv obranná síla. Mezi obcemi Kuśkowcemi Wielkimi a Śniegorówkou zavraždili 2. února 1944 na silnici 129 uprchlíků z Lanowic. 13. února v několika městech, které se nacházejí v těsné blízkosti Vladimiru Volyňského bylo zabito celkem asi 140 Poláků. Ve stejném měsíci v klášteře v obci Wiśniowiec milice SB OUN zavraždila asi 300 lidí, většinou žen a dětí. \n\nPodle názoru T. Snydera bylo do prosince nacionalistickými oddíly UPA zabito téměř 40 000 Poláků.\n\nNa jaře roku 1944 oddíly vojsk UPA přemístily hlavní těžiště svého působení do oblastí Lvovské a Podolské. Tyto oblasti na Volyni byly početněji obývány Poláky Kromě toho, na levém břehu řeky Bugu eskalovala válka polsko-ukrajinských partyzánských oddílů.\n\nS nárůstem rizika útoků na polsko-ukrajinské vesnice na přelomu let 1942/43 se začaly spontánně tvořit vlastní obranné jednotky. Byly málo a špatně vyzbrojené a jejich činnost byla omezena především na hlídkování a systém varování před útoky. V roce 1943, bylo na Volyni založeno na základě iniciativy civilních orgánů něco málo přes 100 bodů sebeobrany polských civilistů před útoky ukrajinských partyzánů. První taková obranná uskupení vznikla ve vesnicích: Jeziory, Szachy, Serniki, Swarycewicze, Borowe, Dubrowica, Wolczyce, Huta Stepańska, Dobryń, Nowosiólki, Ostrowsk, Wieluń, Biala, Komary, Huta Sopaczewska, Haly.\n\nV kostopolském okrese byla organizována sebeobrana ve vesnicích: Gluszków, Moczulanka, Nowiny, Stara Huta, Bronislawówka, Rudnia, Stryj, Mokre, Myszków, Zawolocz, Marulczyn, Woronusze, Jakubówka. Zvláště velká základna byla založena v regionu Stara Huta, kde 14 vesnic vytvořilo společný systém obrany řízený z hlavního centra v obci Stará Huta.\n\nDruhá velká základna byla vytvořena v Przebrażi. Obec se změnila na opevněný tábor. Místní obranná jednotka se skládala ze 4 oddílů. V organizaci sebeobrany, výzbroji a výcviku jejích členů poskytoval podporu Lucký inspektorát Zemské armády (AK). V létě 1943 v Przebrażi byla vytvořena jednotka o síle sedmi oddílů a jednoho průzkumného jízdního oddílu. Celkem zde byly založeny obranné jednotky o síle asi 1000 ozbrojenců.\n\nV oblasti jižně od Kovelu byly organizovány sebeobranná uskupení ve vesnicích: Zasmyki, Janówka, Radomle, Lityń, Ossa, Wierzbiczno, Suszybaba, Lublatyn, Zielona, Różyn, Stara i Nowa Dąbrowa.\n\nSeverně od Vladimiru Volyňského byly vytvořeny sebeobranné jednotky ve vesnicích: Spaszczyzna, Wodzinów, Wodzinek, Bielin, Sieliski, Aleksandrówka, Marianówka. Největší jednotky sebeobrany byly v Przebraże, Huta Stepańska, Pańska Dolina, Stara Huta, Zasmyki, Bielin. Menší střediska nevydržela útoky ukrajinských nacionalistů a byla zničena. Pouze někteří z vesničanů byli schopni se dostat do měst či větších středisek se silnějšími jednotkami sebeobrany.\n\nTato taktika však nebránila dalšímu vraždění ani v červenci 1943. Proto vládní delegace na Volyni vydala instrukce k vytváření základen a oddílů partyzánské sebeobrany. Byla to pouze sporá iniciativa, protože počet obětí nacionalistické genocidy v červenci 1943 pouze poklesl. Z vytvořených jednotlivých středisek sebeobrany na území Volyně přežilo útoky jen asi tucet, ale větších základen sebeobrany (skládající se z několika sousedních vesnic obklopených různými druhy terénních polských opevnění), podporovaných partyzánskými jednotkami bylo celkem 16, z nichž jednotky UPA dobyly pouze dvě. V lednu 1944 partyzánské jednotky v této oblasti vytvořily 27. volyňskou pěší divizi. Vznikem sebeobrany byly na Volyni významně omezeny polské ztráty, ale genocidě Poláků zabránit nedokázaly.\n\nJiž v roce 1943 se někteří Poláci, kteří přežili útoky na své vesnice, připojili k vojskům německé policie (asi 1200 osob), nebo k jakýmkoliv sovětským partyzánským jednotkám – jako součást nových jednotek – při pacifikaci ukrajinských obcí. V důsledku toho se v propagačních textech OUN a UPA objevují obvinění Poláků ze spolupráce se Sovětským svazem i Třetí říší.\n\nNa začátku ledna 1944, poté co Rudá armáda překročila předválečné polské hranice, na příkaz armády byla nařízena mobilizace partyzánských oddílů ve Volyni a rozhodla se zahájit akci Bouře. 28. ledna 1944 byla založena 27. volyňská pěší divize (27. Wolyńską Dywizją Piechoty AK). \n\nKromě akcí proti Němcům divize provedla 16 velkých vojenských akcí proti oddílům UPA, které byly směřovány proti ohrožení civilního obyvatelstva polské národnosti v západní Volyni.\n\nZjištění přesného počtu Poláků zabitých během volynského masakru stále čelí obtížím. Jedním z důvodů je fakt, že některé vesnice byly zcela srovnány se zemí a všichni jejich obyvatelé zabiti. Vraždy byly provedeny v oblastech postižených partyzánskou válkou a chaosem, často nebyly zločiny ani zdokumentovány. Mnoho svědků, kteří přežili masakr, uteklo z oblasti Volyně nebo byli deportováni na nucené práce v Říši, a později byli roztroušeni po celém Polsku, ale i ve světě. Polské orgány neprováděly šetření zločinů na Volyni v důsledku ztráty pohraničí ve prospěch SSSR. K prvním určitějším údajům se došlo až soukromým výzkumem několika polských badatelů provedeném v pozdních 80. letech. Výsledek těchto snah byl vydán v roce 1990 Józefem Turowskim a Wladyslawem Siemaszkem v publikaci \"Zbrodnie nacjonalistów ukraińskich dokonane na ludności polskiej na Wolyniu 1939–1944\" („Zločiny ukrajinských nacionalistů vykonané na polském obyvatelstvu Volyně 1939–1944“) a \"Ludobójstwo dokonane przez nacjonalistów ukraińskich na ludności polskiej Wolynia 1939–1945\" („Genocida ukrajinských nacionalistů proti polskému obyvatelstvu ve Volyni 1939–1945“) od autorů Wladyslawa a Ewy Siemaszkových.\n\nV rámci studie Siemaszkových bylo zdokumentováno 36 543-36 750 polských obětí na Volyni, u nichž je známa identifikace zavražděných obyvatel polské národnosti podle jména, dále 13 500 až 23 000 obětí, jejichž okolnosti smrti nejsou známy, takže je autory celkový počet obětí odhadován na 50-60 000 nacionalisty zavražděných civilistů polské národnosti. K podobnému odhadu dochází i Grzegorz Motyka a Jan Kęsik.\n\nJiní historici a badatelé odhadují polské oběti masakru na Volyni následovně: Ryszard Torzecki: 30 000 až 40 000, obětí Aleksander Korman: 68 700 obětí, Tadeusz A. Olszański: 60 000 až 80 000 obětí, Józef Turowski: 60 000 obětí, Wincenty Romanowski: 70 000 obětí, Pawel Wieczorkiewicz: 40 000 až 70 000 obětí.\n\nV roce 2010 Ewa Siemaszko zvýšila odhady polských obětí masakru na Volyni, zahrnujíce jednotlivé oběti v období před genocidou na 60 000.\n\nZa nejpravděpodobnější polští historici v první dekádě 21. století považují odhad počtu zavražděných Poláků na Volyni 50-60 000, z toho 15 tisíc. do července 1943 a 17 000 v červenci 1943. Velká skupina Poláků hledala útočiště ve městech v péči Němců, cca 5–7 000, jiná část odešla k sovětským partyzánům. Celkové ztráty polského obyvatelstva Volyni, včetně mrtvých, zraněných, deportovaných (a zavražděných poté, co byli zatčeni), které NKVD v 1939–1941 poslala na Sibiř a do Kazachstánu (cca 45 tis. osob), zavražděných ve věznicích NKVD v Lucku, Rivne a menších městech v červnu 1941 (po napadení Sovětského svazu Třetí říší), deportovaných na nucené práce do Německa (25 000 Poláků v červnu 1943), zavražděných při pacifikaci německou policií a uprchlíků bylo v období 1939–1945 asi 150 tisíc lidí. Polské ilegální organizace (okresní delegát vedení) ve zprávě ze dne 7. října 1943 (a tedy po největší vlně vraždění) hodnotí ztráty polského obyvatelstva na 170 000, především v 11 městech a 25 okresních bráněných základnách.\n\nČást údajů získaných od Siemaszka je považována za nadhodnocenou ukrajinským místopiscem Jaroslavem Carukou. Na základě jeho vlastního výzkumu ve vladimirském okrese byl autory nadhodnocen počet obětí o 1916 Poláků, a počet obětí ukrajinského lidu snížen o 1184. Carukovy tvrzení jsou v rozporu s polskými svědectvími. Gregory Hryciuk Carukovi vytýká, že při psaní podlehl svému spisovatelskému talentu. Grzegorz Motyka přiřazuje oběti připisované Carukou Polákům, německým zločinům. Údaje, které uvádí Jaroslav Caruka nejsou nijak věrohodně ověřeny.\n\nV okresech lvovském, tarnopolském a stanislawowském při podobných útocích bylo zabito od 20–25 tisíc do asi 70 tisíc polských civilistů. V okresech poleskim i lubelskim, bylo zavražděno 10-20000 civilistů polské národnosti – celkem na Volyni padl obětí různých etnických čistek od 80 do 100 tisíc osob podle různých zdrojů. (Ryszard Torzecki) , 100 tisíc. (Grzegorz Motyka) , 120 tisíc. (Czeslaw Partacz) nebo o něco více než 130.000. (Ewa Siemaszko) osob polské národnosti. Celkový počet Ukrajinců, kteří byli zabiti v důsledku polských aktivit ve stejné oblasti Grzegorz Motyka odhaduje 10-15 000. lidí.\n\nRyszard Szawlowski v článku \"Genocidum atrox\" („hrozná, krutá genocida“), také publikovaném jako \"Trzy ludobójstwa\" („Tři genocidy“) navrhl tezi o rovnocennosti zločinů spáchaných Třetí říší, Sovětského svazu a ukrajinskými nacionalisty. Dává zločinům Ukrajinců vyšší klasifikaci než u německých a sovětských zločinů, odtud název jeho studie.\n\nVyšetřování zločinů spáchaných ukrajinskými nacionalisty proti obyvatelstvu polské národnosti ve Volyni a Podolí provádí především místní oddělení Ústavu paměti národa. Vedle státních institucí zřízených zákonem k prošetření, dokumentaci a stíhání zločinů proti polskému národu jako je Ústav národní paměti, probíhá výzkum a dokumentace zločinů spáchaných ukrajinskými nacionalisty sociálními organizacemi, včetně organizace \"Światowy Związek Żolnierzy Armii Krajowej\" (Světový svaz vojáků zemské armády, zal. 1992); oddělení Komise ŚZPNP v Rzeszówě vede „vyšetřování trestných činů spáchaných ukrajinskými nacionalisty proti polské populaci žijící v Přemyšlské oblasti v letech 1944–1948“. Dále se ve výzkumu angažuje \"Stowarzyszenie Upamiętnienia Ofiar Zbrodni Ukraińskich Nacjonalistów\" (Asociace pro památku obětí ukrajinských nacionalistů), založená ve Vratislavi (r. 1982, prvních sedm let v ilegalitě), která čtvrtletně vydává publikaci \"Na Rubieży\". Sdružení \"Charta\" se podílelo, v letech 1997–2005, na organizaci série seminářů polských a ukrajinských historiků zaměřených na vzájemné vztahy v průběhu druhé světové války. Výsledkem je desetidílná série \"Polska-Ukraina. Trudne pytania\" („Polsko-Ukrajina. Obtížné otázky“), která obsahuje studie připravené během seminářů.\n\nUkrajinští nacionalisté vraždili také Ukrajince kteří nebyli příznivci UPA a pomáhali Polákům, jakož i kolaboranty se sovětskou mocí v letech 1939–1941. Dále se obzvláště zaměřovali na Židy, kteří ještě přežili německé vyhlazování a lidové pogromy. Mnoho z obětí bylo i mezi těmi, kteří uzavřeli národnostně smíšená manželství. Podle propočtů Siemaszka bylo na Volyni během let 1941–1945 rukama ukrajinských nacionalistů zavražděno: 846–847 Ukrajinců, 1210 Židů, 342 Čechů, 135–136 Rusů a 70 osob jiných národností. Tato data zdaleka nejsou úplná.\n\nV odvetě obyvatel polské národnosti podle Grzegorze Motyky na Volyni zemřelo asi 2–3 000 Ukrajinců. Gregory Hryciuk odhaduje toto množství na 2–2,2 tis. zavražděných obyvatel ukrajinské národnosti, Wolodymyr Serhijczuk mluví v obecné rovině \"několika tisících\".\n\nObětí etnických čistek byla i malá komunita Arménů v polské Haliči, zavražděných pro spojení s polskými obyvateli (arménský arcibiskup Joseph Teodorowicz výrazně podporoval připojení Lvova k Polsku). Ve dnech 19.–21. dubna 1944 v Kutach nad Czeremoszem v oblasti Pokutí (známé jako hlavní středisko polsko-arménského osídlení) bylo zavražděno asi 500 polských Arménů a Poláků.\n\nV době Volyňského masakru v oblasti Volyně vládla anarchie a v obcích s obyvateli české národnosti na Volyni docházelo k vzájemným ozbrojeným střetům partyzánských oddílů i odvetným akcím wehrmachtu. Civilní obyvatelstvo bylo okrádáno a beztrestně vražděno armádou i partyzány. Většina Čechů byla Němci a ukrajinskými partyzány upálena zaživa ve stodolách, včetně žen dětí a starých osob.\n\nZnámý je případ, kdy obec s obyvateli české národnosti Český Malín byla srovnána se zemí nacisty, podle dostupných zdrojů mimo německých vojáků okupačních jednotek SS i za účasti polského a ukrajinského oddílu wehrmachtu z nedaleké obce Nerotuvka. Údajně součástí jednotky byli i rusky mluvící vojáci (uvádí se, že bělogvardějci, tedy členové Ruské osvobozenecké armády). Rusky mluvící vojáci německého wehrmachtu, Vlasovci, byli později vysláni na trestní výpravu k vykonání hromadných poprav do další české vesnice Český Volkov.\n\nJsou zveřejňovány i teorie, zda nešlo u masakru v Českém Malíně o provokaci UPA, podobně jako tomu bylo v případě, kdy jednotka banderovců Petra Netoviče, vydávající se za sovětské partyzány, vstoupila do polské vesnice Parosle a vyvraždila ji.\n\nKromě velkého počtu obětí proti-polských akcí ukrajinských nacionalistů na obyvatelstvu na Ukrajině vedly masakry i k obrovským materiálním ztrátám na Volyni.\n\nJe možné určit, že pouze v oblasti Volyně (vyjma oblasti ve východní Haliči) bylo z celkového počtu 1150 polských venkovských sídel, ve kterých bylo 31 tis. hospodářství (obydlených zemědělských statků, farem), ukrajinskými vojáky zničeno 1048 osad a 26 167 zemědělských statků. Kromě toho, z volyňských 252 kostelů a kaplí bylo zničeno 103 budov.\n\nUž 16. října 1943 velitel vojenského okruhu UPA Turov (Turiw), přikázal svým vojákům, aby vytvořili ekonomické blokády měst tak, aby nebyl chleba pro uprchlíky a byly odstraněny stopy polské kultury prostřednictvím rozebírání nebo vypalování domů. Další odstranění hmotných projevů Poláků na Volyni bylo provedeno v souladu s rozkazem OUN 2. února 1944.\n\nObecné poznatky vědeckých konferencí za účasti polských a ukrajinských historiků v roce 1999 vedly k závěru, že sovětské tajné služby (NKVD a GRU) přispěly k zažehnutí a rozvoji polsko-ukrajinského nepřátelství. Má se za to, že míra zapojení sovětských zvláštních služeb a hypotéz v této oblasti, nemá být ale vyřešena bez přístupu k dokumentaci těchto služeb, která se nachází v utajených archivech Ruské federace.\n\nTvrzení o údajném úsilí posílit vzájemné polsko-ukrajinské rozmíšky Sověty bylo napadeno Grzegorzem Hryciukem, který nevidí možnost sovětské a německé provokace při rozhodování o spuštění etnické čistky. Také podle nedávných prohlášení (2011) Grzegorze Motyki teze o sovětských provokacích by při zkoumání průběhu etnických čistek měla být jasně odmítnuta. Neexistuje žádný zdokumentovaný případ útoku NKVD na jakékoliv polské vesnice, který by napodoboval masakry prováděné UPA. Také státní zástupce Petr Hare, z oddělení Ścigania Zbrodni Przeciwko Narodowi Polskiemu (Stíhání zločinů proti polskému národu) se domnívá, že rozkaz k vyhlazení se zrodil ve vedení OUN-UPA a dalšími určujícími faktory následné genocidy bylo množství ukrajinských rolníků zagitovaných pro účast na masakrech a ukrajinský nacionalismus. Jak poznamenal Timothy Snyder, sociální a historická situace byla podobná, jako je nyní v Bělorusku, kde ale nebyly pokusy o vyhlazení Poláků. Rozdíl je v nacionalistické ideologii, která není běžná mezi Bělorusy.\n\n\nV říjnu 1943 vedení OUN-B v souvislosti s masakrem ve Volyni, oznámilo, že „ani ukrajinský lid, nebo Organizace ukrajinských nacionalistů“ nemají s masovými zločiny nic společného. Na „událostech, k nimž došlo v posledních měsících na ukrajinském území“, tzv. vzájemných jatkách, se prý podílely osoby se zahraničními zájmy - německé a sovětské. Vinu za vypuknutí bojů proti Polákům svalovali na čtyři příčiny:\nJak píše Krzysztof Lada, předložené interpretace Volyňského masakru jsou ze strany OUN-B pouze výmluvy, které ale byly později opakovány v mnoha publikacích po druhé světové válce. Na jiných územích, která bylo se stejným poměrem národnosti vůči Polákům, se stejnou politikou polské vlády, k podobné situaci nedošlo (Bělorusko). Brutalita a rozsah masakrů na Ukrajině v období 2. světové války, prováděná OUN prostřednictvím jednotek UPA, nemá ovšem v evropských dějinách od starověku obdoby vůbec.\n\nOčistit pověst ukrajinských nacionalistických skupin, které stály za Volyňským masakrem, se snažili ukrajinští prezidenti Viktor Juščenko i Petro Porošenko.\n\nPrezident Porošenko v prosinci 2014 sice požádal Poláky za odpuštění za tragédii na Volyni, při projevu před oběma komorami polského parlamentu a za přítomnosti polského prezidenta Bronisława Komorowského. Jenže tři měsíce předtím označil bojovníky UPA za „příklad hrdinství a vlastenectví na Ukrajině“ a v dubnu 2015 Parlament Ukrajiny schválil zákon, který udělil příslušníkům OUN a UPA status bojovníků za svobodu Ukrajiny, byť tehdy jen těm, co bojovali proti Němcům a nedopustili se válečných zločinů. Porošenko však v prosinci 2018 podepsal další zákon, jímž byl status (a sociální výhody) veteránů „boje za nezávislost Ukrajiny“ přiznán úplně všem veteránům OUN-UPA.\n\nPo dobu působení sovětských historiků, kteří pracovali v Ukrajinské SSR, nebylo možné provádět objektivní výzkumnou činnost ohledně akcí UPA, z důvodů její účasti v boji proti Třetí říši. Podobně tomu bylo s ohledem na výzkumnou činnost armády. Pro tuto skutečnost, podle Ihora Iljušina, historiografa nezávislé Ukrajiny, byl zděděn oboustranně zkreslený obraz té doby.\n\nVe Lvově se 17. února 2003 konalo zasedání, tzv. kulatý stůl, jež svedlo dohromady nejvýznamnější ukrajinské historiky a sociální aktivisty. Během jednání bylo na schůzi oznámeno, že hlavními viníky ukrajinsko-polské války v té době byla „předválečná polská totalitní vláda, která používala etnické čistky proti Ukrajincům a na okupovaných územích prováděla kolonizační politiku“, jakož i „negativní role, kterou sehrála polská exilová vláda v Londýně, která jako podmínku pro jednání polské strany s ukrajinskou stranou předložila nepřijatelný požadavek na uznání polských hranic z roku 1939 (předválečných)“.\n\nS tímto výkladem skutkových okolností mimo jiné nesouhlasil polský profesor Wladyslaw Filar, který popsal hledisko ukrajinských vědců jako podstatně zavádějící, odchylující se od historické pravdy, přičemž označování událostí na Volyni za „ukrajinsko-polskou válku“ prohlásil za zjevně nesprávné, když napsal: „Nebyl to polsko-ukrajinský boj, ale vraždění bezbranných a nevinných lidí, vyhlazování polského obyvatelstva.“ Wladyslaw Filar také obvinil z „vybělení“ faktů konkrétní ukrajinské historiky, Lva Šankovského a Petra Potičného Podle Filara také ukazuje podobný přístup i Jaroslaw Polenskyj.\n\nBezprostředně před 60. výročím masakru na Volyni byl vydán otevřený dopis podepsaný skupinou ukrajinských intelektuálů, v němž požádali o odpuštění Poláky „jejichž životy byly zničeny ukrajinskými zbraněmi“. O rok dříve ukrajinský historik a politik Volodymyr Lytvyn ve své práci \"Tysjača rokiv susidstva i vzaemodiji\" („Tisíc let sousedství a vzájemnosti“) pravděpodobně jako první ukrajinský politik uznal, že masakry na Volyni jsou akcemi nesoucími „znaky etnických čistek“.\n\nPodle I. Iljušina se i v současné ukrajinské historiografii nadále objevují autoři, kteří popisují polsko-ukrajinské vztahy v průběhu druhé světové války jednostranně protipolsky. Iljušin jmenuje Volodymyra Serhijčuka a Andrije Bolanovského. Autor také poukazuje na to, že v ukrajinské historiografii jsou také cenné práce s vyváženější a hlubší interpretací, i když stále ještě poznamenané vlastenectvím a cituje publikace Jaroslava Isajevyče, Jaroslava Hrycaka, F. Steblije, V. Smolije i Bohdana Hudije. Jaroslav Hrycak volyňský masakr popsal v roce 2004 jako „křest ohněm“ UPA, srovnatelný s válečnými zločiny a jako absurdní akci z pohledu politicko-vojenského. Podle Grzegorze Motyky ukrajinské publikace věnované UPA se zaměřením na boj proti Sovětskému svazu a proti nacistickému Německu, marginalizují problém jednání organizace, pokud jde o vraždění polských civilistů.\n\n\n\n\n"}
{"id": "1098645", "url": "https://cs.wikipedia.org/wiki?curid=1098645", "title": "Pudítko", "text": "Pudítko\n\nPudítko (angl.: \"picker\", něm.: \"Treiber\") je pracovní element \"prohozního ústrojí\" s tzv. létajícím člunkem na ručním tkalcovském stavu. \nS prohozním ústrojím se zanáší útek střídavě z pravé a levé strany mezi osnovní niti s pomocí člunku s cívkou, ze které se útková nit odvíjí. Na obou stranách stavu je umístěn \"člunečník\", vodorovné korýtko, ve kterém začíná a na druhé straně končí prohoz člunku. V člunečníku se pohybuje pudítko - vodič z kůže nebo z textilních materiálů přizpůsobený tvaru člunku, ovládaný s pomocí šňůry (zvané \"cukátko\") lidskou rukou. Prudkým trhnutím za šňůru se uvádí přes pudítko člunek do pohybu a přistává v pudítku protějšího člunečníku.\n\n(Uprostřed \"snímku vpravo\" je člunečník s pudítkem, který ovládá tkadlec tahem šňůry v pravé ruce).\n\nProhozní ústrojí s létajícím člunkem vynalezl Angličan \"John Kay\" v roce 1733. V Čechách byly stroje s tímto systémem v provozu asi od začátku 19. století.\n"}
{"id": "1098646", "url": "https://cs.wikipedia.org/wiki?curid=1098646", "title": "Mírové náměstí (Zákupy)", "text": "Mírové náměstí (Zákupy)\n\nMírové náměstí se nachází v městečku Zákupy na Českolipsku a je součástí Městské památkové zóny s řadou nemovitých kulturních památek. Náměstí stojí mimo dopravně frekventovanou část nedaleko říčky Svitávky, Zákupského zámku a Gagarinovy ulice. Není stavebně ohraničeno.\n\nV prostorách nynějšího náměstí pod zámkem se zhruba v první půli 14. století rozkládala Česká Ves, která se časem spojila s osadou německých osadníků na místě nynějšího náměstí Svobody, poněmčil se její název na Böhmischdorf a vzniklo tak městečko Zákupy.\n\nV 17. století byl na okraji náměstí postaven kapucínský klášter. V 19. století se náměstí jmenovalo Klášterní (Klosterpatz) a konaly se zde dvakrát ročně konské a dobytčí trhy. Po roce 1945 bylo přejmenováno na Mírové.\nNejstarší památkou je pustý a poničený obezděný areál bývalého kapucínského kláštera, který spojuje s náměstím Kapucínská ulička se starým klášterním mostem přes již zasypané rameno Svitávky. Třetí památkou na náměstí zapsanou v registru je obytný dům čp. 91\nNa náměstí se vjíždí od jihu z Gagarinovy ulice. Z něj vede na sever slepá ulička Zákoutí a k severovýchodu ulička Kapucínská.\n\n\n\n"}
{"id": "1098649", "url": "https://cs.wikipedia.org/wiki?curid=1098649", "title": "TSS Cargo", "text": "TSS Cargo\n\nTSS Cargo a.s. (VKM: TSSC) je český železniční dopravce se sídlem v Ostravě. Společnost vznikla odštěpením z firmy Traťová strojní společnost a jejím 100% vlastníkem je akciová společnost Rail Invest.\n\nSpolečnosti vznikla 1. ledna 2012 došlo odštěpením části majetku firmy Traťová strojní společnost (TSS), která má shodného vlastníka, tj. firmu Ostravské opravny a strojírny (OOS). Hodnota majetku vložené do TSS Cargo činila 1 463 567 000 Kč a zahrnovala zejména nemovitosti střediska TSS v Hulíně, lokomotivy (13 ks řady 742, 1 ks 711, 2 ks 721, 4 ks 753.7, 8 ks 730 a 5 ks 740), několik set nákladních vozů a další majetek. \n\nKromě výše uvedených lokomotiv pak společnost v roce 2014 odkoupila od Deutsche Bahn 16 kusů elektrických dvousystémových lokomotivy řady 180 (odpovídají české řadě 372). Tyto lokomotivy začala společnost postupně nasazovat do provozu od ledna 2015. Byly používány na různé nepravidelné přepravy, od března 2015 pak rovněž na kontejnerových vlacích směřujících z přístavu Bremerhaven do terminálů Mělník a Ostrava-Paskov. Na těchto vlacích byly použity vozy Sggrss vyrobené mateřskou společností OOS.\n\nV letech 2014 až 2016 byly stroje TSSC (zejména lokomotivy řady 753.7) nasazovány na přepravách uhlí pro Elektrárnu Nováky, které zajišťovala sesterská Traťová strojní společnost.\n\n"}
{"id": "1098651", "url": "https://cs.wikipedia.org/wiki?curid=1098651", "title": "Borovice Balfourova", "text": "Borovice Balfourova\n\nBorovice Balfourova (\"Pinus balfouriana\") je severoamerická pětijehličná, extrémně pomalu rostoucí a dlouhověká, borovice.\n\nStálezelený, jehličnatý, jednodomý, větrosprašný, mimořádně pomalu rostoucí (semenáče vyrostou do výšky 0,5-2,3 cm za rok, nicméně již vzrostlé stromy vyrostou podle nadmořské výšky: v nízkých nadmořských výškách 17-23 cm za 100 let, ve vysokých nadmořských výškách 6-8 cm za 100 let), strom, dorůstající do výšky 35 m. Strom se dožívá velmi vysokého věku, nejstarší strom měl v roce 2004 3400 let a patřil k jižní podpopulaci \"Pinus balfouriana\" to znamená \"Pinus balfouriana\" poddruh \"austrina\"; stromy ze severní podpopulace rostou ve vlhčích podmínkách a dožívají se nižšího věku, přibližně kolem 1600 let, neboť podléhají houbovému rozkladu dřeně kmenu, která často má za následek zlomení kmenu a větví. Kmen je vzpřímený nebo nakloněný, a dosahuje průměru více než 2,6 m. Větve jsou pokroucené, stoupající až klesající, krátké a tlusté, řídké, snižující pravděpodobnost zážehu a šíření ohně. Koruna je široce kuželovitá až nepravidelná, u dospělých stromů kolem 10 m v průměru. Borka je šedá až růžovooranžová či žlutohnědá, deskovitá či nepravidelně hluboce rozpraskaná nebo s nepravidelnými hranatými pláty, velmi tlustá, u dospělých stromů 6-8 cm, poskytující ochranu proti ohni. Letorosty jsou červenohnědé, stárnutím šedé až žlutošedé, hladké či s měkkými chlupy. Pupeny jsou vejčité a zužující se, červenohnědé, 8-10 mm dlouhé a pryskyřičnaté. Jehlice jsou ohnuté vzhůru, tmavomodré až tmavožlutozelené, většinou sbíhavé, spodní povrchy bez středové rýhy a obvykle se 2 podpokožkovými, ale patrnými, pryskyřičnými pásky, horní povrchy s nápadně bělavými průduchy, s většinou celistvými, či tupými, okraji, a se široce špičatým, či zužujícím se, hrotem; jehlice rostou v hustých chomáčích na koncích větví, čímž se podobají liščímu ocasu (odtud anglický název foxtail pine= borovice liščí ocas); jehlice jsou ve svazečcích (\"Fasciculus\") po 5  (vzácně též po 4 ); jehlice jsou 1,5-4 cm dlouhé a 1-1,4 mm široké; svazečkové pochvy jsou 0,5-1 cm dlouhé, brzy tvoří růžice a opadávají; jehlice zůstávají na stromě 10-30 let. Samčí (pylové) šištice (\"Microstrobilus\") jsou elipsoidní, 6-10 mm dlouhé a červené. Samičí (semenné) šištice – šišky (\"Megastrobilus\") jsou souměrné, rozšířené, kopinatě válcovité, otevíravé, před rozevřením s kuželovitou základnou, po rozevření jsou široce kopinatě vejčité či vejčité až válcovité či vejčitě válcovité; 6-19 cm dlouhé, téměř přirostlé; nezralé šišky jsou purpurové; zralé šišky červenohnědé; šišky dozrávají 2 roky, potom uvolní semena a brzy opadávají. Výrůstky (\"Apophysis\") jsou hodně ztluštělé, zaoblené, zvětšující se směrem k základně šišek. Přírůstek prvního roku (\"Umbo\") je středový, obvykle pokleslý (propadlý), se slabým či žádným, do 1 mm dlouhým, trnem, s pryskyřicí, vyměšující jantar. Semena jsou elipsoidní až úzce obvejčitá, 10 mm dlouhá, světlehnědá, s tmavočervenými skvrnami. Křídla semen jsou 10-12 mm dlouhá. K rozptylování pylu stromu a k opylení šišek dochází červenec – srpen. První šišky strom vytváří ve věku 20-50 let. Šišky dozrávají září-říjen.\n\n\"Pinus balfouriana\" se vyskytuje ve 2 poddruzích:\n\n\"Pinus balfouriana\" je podle různých teorií pravděpodobně blízce příbuzná borovici \"Pinus longaeva\", podle jiných teoriíby se mohlo jednat o tři poddruhy nebo variety téhož druhu: \"Pinus balfouriana\" se dvěma svými poddruhy a \"Pinus longaeva\", dohromady tedy 3 poddruhy nebo variety stejného druhu. V morfologických znacích jehlic je borovice Balfourova prakticky shodná či velmi těžko odlišitelná od borovice \"Pinus longaeva\", ovšem šišky \"Pinus balfouriana\" se silně kuželovitou základnou šišek a zřetelně vpadlými středovými přírůstky prvního roku (\"Umbo\"), s krátkými trny, snadno tyto dvě borovice odlišují. Borovice Balfourova sdílí společné předky (to znamená je blízce příbuzná) také s borovicí osinatou \"Pinus aristata.\"\nVšechny druhy borovic z podsekce \"Balfourianae\" jsou velmi prastaré, v americkém státě Idaho byly nalezeny 46 miliónů let staré fosilie, velmi podobné současným borovicím z podsekce \"Balfourianae\" .\n\nDomovinou borovice Balfourovy jsou Spojené státy americké (státy Kalifornie a Oregon).\n\nHorský strom, na severu roste jeho severní podpopulace v horských pásmech Klamath Mountains a v kraji North Coast v severní Kalifornii; na jihu roste jeho jižní podpopulace v jižní části horského pásma Sierra Nevada (USA); vzdálenost mezi oběma podpopulacemi je 480 km. Stanoviště této borovice jsou velmi otevřená, suchá, kamenitá, neúrodná, nechráněná a obvykle bez další významnější vegetace, což jsou vlastnosti, které zabraňují přenášení ohně.\n\nBorovice Balfourova je velmi citlivá k houbě rzi vejmutovkové \"Cronartium ribicola\", která strom zpravidla zabije, někdy ale jen snižuje rozmnožovací schopnost stromu (a obecně všech pětijehličných borovic), požíráním konců větví, které nesou šišky, nicméně existují někteří jedinci borovice \"Pinus balfouriana\" poddruh \"balfouriana\" (severní podpopulace), kteří jsou proti rzi přirozeně imunní. Brouk lýkohub \"Dendroctonus ponderosae\" je přirozenou součástí přírodního koloběhu, neboť napadá staré a oslabené stromy, čímž navrací do půdy různé prvky, účastní se tedy biogeochemického cyklu, čímž podporuje rychlejší růst mladých stromů a regeneraci lesa, za pomoci symbiotické houby \"Grosmannia clavigera\", která zabraňuje stromu v produkci pryskyřice, zabíjející lýkohuba; nicméně v důsledku globálního oteplování (příliš horká léta a příliš teplé zimy, slabší mráz lýkohuba nezničí) se lýkohub příliš přemnožuje, čímž dochází ke katastrofálním epidemiím. Občas je strom napadán trpasličím jmelím \"Arceuthobium cyanocarpum\". Sem tam si také na jehlicích stromu pochutná houba sypavka \"Lophodermium durilabrum\".\nStrom roste vysoko v horách a má „plné zuby“ blesků, které do něj často udeří, stromy rostoucí na strmých svazích upřímně nesnáší laviny, a padající kamení jim k dobré náladě také moc nepřidá. Příležitostně je strom zjizven občas příliš horlivým datlem, což většinou nemá žádné vážné následky , a naopak je datel vítaným konzumentem larev různých brouků.\n\nPták ořešník americký \"Nucifraga columbiana\" přispívá k rozmnožování stromu, požírá výživná semena tohoto a jiných druhů borovic, a dělá si přitom zásoby potravy a zahrabává semena do skrýší; některá semena pochopitelně už nenajde, a ta, s určitou pravděpodobností, vyklíčí; tento vzájemný vztah je proto pro oba prospěšný. Taktéž různé druhy datlů, pokud to nepřeženou, jsou pro strom velmi užitečné, neboť požírají, mimo jiných, také larvy lýkohuba \"Dendroctonus ponderosae\". Mnoho brouků z čeledi pestrokrovečníkovití \"Cleridae\" jsou predátoři (jiných brouků) a živí se, mimo mnoha dalších brouků a hmyzu, také dospělci a larvami lýkohuba \"Dendroctonus ponderosae\", čímž přirozeně lýkohuba regulují.\n\nPro svůj pomalý růst a těžko přístupná stanoviště není \"Pinus balfouriana\" využívána pro dřevo. Dřevo je husté a tvrdé. Strom není pěstován v zahradách, a v botanických zahradách je velmi vzácný.\n\n\"Pinus balfouriana\" je v přírodě velmi důležitá, protože otevřená struktura jejích stanovišť zpomaluje tání sněhu a pomáhá udržet sněhové pokrývky. \"Pinus balfouriana\" také pomáhá zpevňovat půdu na strmých svazích. Taktéž je díky své dlouhověkosti cenným druhem pro dendrochronologické a klimatologické studie a její semena potravou pro mnoho zvířat.\n\nBorovice Balfourova je považována za téměř ohroženou. Stav její populace je stabilní, ale bude z dlouhodobého hlediska ohrožena změnami klimatu v případě, že se budou tyto změny zrychlovat, protože vyvstanou noví konkurenti a/nebo patogeny, se kterými se strom nemusí být schopen vypořádat.\n\"Pinus balfouriana\" poddruh \"balfouriana\" (severní podpopulace) je ohrožena globálním oteplováním ještě více, neboť roste v nejvyšších možných nadmořských výškách v oblastech, jejichž výška již přestává dostačovat k poskytnutí vhodných životních podmínek (chladno). Téměř všechna stanoviště \"Pinus balfouriana\" se nachází v chráněných oblastech, kde je přísně zakázáno kácení těchto stromů a též sběr mrtvého dřeva .\n\n"}
{"id": "1098653", "url": "https://cs.wikipedia.org/wiki?curid=1098653", "title": "Pikardský ovčák", "text": "Pikardský ovčák\n\nPikardský ovčák (francouzsky: Berger de Picardie, anglicky: Picardy Shepherd) je francouzské psí plemeno.\n\nPikardský ovčák je nejstarší francouzské ovčácké plemeno. Pochází z 9. století př. n. l, v této době se hojně vyskytoval v severní části Francie, v Pikardii. Sem přišel společně s Kelty. Jeho původním využitím bylo hlídání majetku ale také stád ovcí. Toto psí plemeno je vzdáleně příbuzné i beauceronem a briardem. Postupně se rozšířil i do Belgie, Švýcarska a Německa.\n\nDlouhou dobu se pak nikdo o pikardských ovčácích nezmínil, v roce 1899 se ale na výstavě v Amiensu ukázalo dvanáct psů, o nichž jejich majitelé tvrdili, že jsou to pikardští ovčáci, rozhodčí je však nepřiřadili k žádnému plemeni a odmítli posoudit.\n\nPrvní, kdo popsal toto plemeno byl Francouz Pierre Mégnin, v roce 1900. Tehdy již použil název pikardský ovčák, ale jeho popis se dnešním pikardským ovčákům nepodobá.\n\nDalším, kdo popsal pikardského ovčáka byl německý kynolog Richard Strebel a to na začátku 20. století. Tehdy jej pojmenoval jako holštýnského ovčáka, ale popis se velmi podobal na dnešní pikardské ovčáky.\n\nPři první světové válce zemřelo mnoho chovných psů a kynologie celkově upadala. Po ní se Mégnin rozhodl znovu seskupit několik psů tohoto plemene a začal s jeho obnovou. Největší ranou pro chov tohoto plemene byla 2. světová válka, při které téměř vyhynulo. O jeho obnovu se pokoušel kynolog Cotté. Ta se skutečně podařila a Cotté se zasloužil i o to, že se pikardský ovčák dostal do povědomí veřejnosti.\n\nPrvní chovatelský klub plemene založil Robert Montenot a ten nesl název Klub přátel pikardského ovčáka a stalo se tak v roce 1955.\n\nOficiální používanou zkratkou je BPI. Plemeno je nejvíce rozšířené ve Francii, Holandsku, Německu a Belgii.\nPikardský ovčák má přátelskou, nekonfliktní povahu. Je aktivní, hravý a energický. Také je náladový a tvrdohlavý. Vybere si jen jednoho majitele, kterého bude poslouchat. Je klidný a nereaguje příliš zbrkle, také inteligentní a bystrý. Je věrný svému pánu a jen těžko si zvyká na jiného.\n\nS dětmi vychází dobře a jejich hrátky mu nevadí. S jinými psy se musí stýkat již od štěněcího období, aby na ně později nebyl agresivní. Střeží si své území a brání rodinu. S jinými zvířaty vychází dobře. Má vlohy pro pasení.\n\nTito psi nepotřebují příliš péče. Jejich srst je přirozeně rozcuchaná a na dotek hrubá, stačí ji 1x týdně pročesat. Není vhodné ji často mýt šamponem, ztratila by tak svoji přirozenou mastnotu. Netrimuje se.\n\nMusí mít dostatek pohybu a neustále být zaměstnaný. Jsou pro ně vhodné veškeré typy pohybu, od procházek až po psí sporty, jako jsou agility nebo dogdancing, Mají vlohy pro pasení a je možné využívat je i v tomto oboru.\n\nVyžaduje pevné vedení a neustále opakování cviků. Výcvik by měl být zaměřený spíše na odměňování než na trestání. Majitel se musí obrnit trpělivostí, protože pikardský ovčák si několikrát rozmyslí, zda mu opravdu stojí za to, aby udělal, co po něm chcete.\n"}
{"id": "1098654", "url": "https://cs.wikipedia.org/wiki?curid=1098654", "title": "Čihátko", "text": "Čihátko\n\nNázev Čihátko může označovat:\n\nkopec, vrch, vyvýšeninu:\n\nnebo také:\n"}
{"id": "1098655", "url": "https://cs.wikipedia.org/wiki?curid=1098655", "title": "Ryzec černohlávek", "text": "Ryzec černohlávek\n\nRyzec černohlávek (\"Lactarius lignyotus\") je jedlá stopkovýtrusá houba z čeledi holubinkovitých.\n\nMůžeme jej nalézt v období mezi červencem a říjnem. Je vázán na oblasti, kde rostou smrky. Vyskytuje se na kyselých půdách a to v oblastech pahorkatin až po horské vegetační stupně.\n\nMá sametový klobouk široký 25-80 mm, často s hrbolem ve tvaru kužele a paprskovitým zvrásněním. Barva klobouku je tmavě hnědá až černohnědá.\nMají bílou barvu, posléze krémovou s nádechem do růžova, v místě, kde se stýkají s třeněm pak barvu tmavě hnědou.\nMá rozměry 35-100 × 6-15 mm, tmavohnědou barvu, je lehce plstnatý a vespodu plstnatý bíle.\nMá bílou barvu a je pevná. Při naříznutí přechází zvolna do růžové barvy. Její vůně je příjemná a chuť často oříšková.\nMléko má bílou barvu, není ho mnoho a je mírné chuti.\n\nJsou kulovitého tvaru, amyloidní, průměrně velké 8-10,5 µm. Barva výtrusného prachu je lehce okrově žlutá.\n\nLze ho zaměnit s ryzcem datlím (\"L.picinus\"), který je nejedlý. Nemá na klobouku hrbolek, jeho lupeny mají žlutavou barvu a dužnina červenooranžovou. \n\nMá využití v kuchyni. Ryzce lze připravovat na pánvi, nakládat, případně z nich dělat polévky nebo omáčky.\n"}
{"id": "1098656", "url": "https://cs.wikipedia.org/wiki?curid=1098656", "title": "Lighthouse Wien", "text": "Lighthouse Wien\n\nLighthouse Wien je nesubvencovaný projekt ubytování pro drogově zavislé lidi původně bez přístřeší, s HIV/AIDS, Hepatitis a/nebo psychickými onemocněními.\n\nZaložení projektu vychází z myšlenky Bernharda Dursta z let 1990, která byla do značné míry podpořena Günterem Tolarem, vídeňským AIDS-pastorem P. Clemensem Krizem OSST a výborem dalších prominentů. Podle vzoru projektů Lighthouse v Hamburgu, Baselu a Zürichu mělo také ve Vídni dojít k založení domu pro lidi s HIV. Bernhard Durst zemřel v březnu 1995 a uskutečnění se tak nedožil.\n\nK založení prvních sdílených bytů ve vídeňské Löwengasse došlo – skrze Friederiku Bacu, Chistiana Michelidese, Herberta Rausche a sdružení \"Menschen und Aids (Club Plus)\" – pod názvem \"Dach überm Kopf\" (\"Střecha nad hlavou\") v březnu 2000. Úpravy těchto bytů do velké míry podpořila Burgl Helbich-Poschacher ze služby AIDS Maltézského řádu.\n\nV květnu 2001 byl Lighthouse v Dampfschiffstrasse 8 ve třetím vídeňském okresku pronajat a společně s pomocnicí uprchlíkům Ute Bock provozován. Dům byl zásadně zrenovován a přestavěn podle potřeb obyvatel. První byt, stejně jako později celý dům a další společné byty, které se nacházejí mimo tento dům, byly posvěceny vídeňským kardinálem Christopherem Schönbornem.\n\nSdružení bylo založeno v roce 2003 a je vedeno čtyřčlenným čestným předsednictvem. Zakládající předsedkyní byla Friederike Baca, po ní následoval v roce 2005 Andreas Hofman jako předseda a v roce 2008 Herbert Rausch. Ředitelem je od založení psychoterapeut Chistian Michelides. Multidisciplinární tým zahrnuje diplomované drogové pracovníky, životní poradce a psychoterapeuty, jednoho mediátora, jednoho lékaře, jednu sociální pracovnici a jednu zdravotní sestru, pracovníky v civilní službě, praktikanty, úklidové síly a správce domu.\n\nLighthouse je národně i mezinárodně dobře propojen, úzce spolupracuje např. s nedalekou lékárnou, HIV odděleními v hlavních vídeňských nemocnicích, s drogovou poradnou \"Jedmayer\" a dalšími.\n\nTéměř všichni obyvatelé a obyvatelky projektu Lighthouse trpí následky těžkých traumat v důsledku násilí, zneužití, či rozvracené rodiny v dětství, ale také traumat skrze dlouholeté bezdomovectví, uvěznění a prostituci. Cílem ošetřovatelské péče je proto v první řadě zajištění přežití a dále pak ukončení kriminální činnosti a prostituce.\n\nOšetřovatelská péče v projektu Lighthouse zahrnuje celé spektrum Sociální práce, psychosociální péče, právního poradenství, stejně jako medicínského a pečovatelského zaopatření. Bezprostředně po nastěhování je přezkoumáno, zdali není nástup do substituční léčby potřebný.\n\nOšetřovatelská péče se řídí dvanácterem přikázání vypracovaným týmem Lighthouse:\n\nNa jaře 2015 žilo v Lighthouseu 62 lidí kdysi bez přístřeší.\n\n\n"}
{"id": "1098657", "url": "https://cs.wikipedia.org/wiki?curid=1098657", "title": "Chu (příjmení)", "text": "Chu (příjmení)\n\nChu je čínské příjmení , k roku 2007 15. nejčastější příjmení v ČLR. Další, méně častá, čínská příjmení Chu jsou , , , , , , , .\n\nZnámí nositelé příjmení Chu:\n"}
{"id": "1098658", "url": "https://cs.wikipedia.org/wiki?curid=1098658", "title": "Chuang (příjmení)", "text": "Chuang (příjmení)\n\nChuang je čínské příjmení , k roku 2007 sedmé nejčastější příjmení v ČLR.\n\nZnámí nositelé příjmení Chuang:\n\n"}
{"id": "1098659", "url": "https://cs.wikipedia.org/wiki?curid=1098659", "title": "Chua (příjmení)", "text": "Chua (příjmení)\n\nChua jsou čínská příjmení , a další.\n\nZnámí nositelé příjmení Chua:\n\n\n"}
{"id": "1098662", "url": "https://cs.wikipedia.org/wiki?curid=1098662", "title": "Titus Zuzák", "text": "Titus Zuzák\n\nTitus Zuzák (* 11. října 1933 Račišdorf, nyní Rača) je bývalý slovenský fotbalista. Po skončení aktivní kariéry působil jako fotbalový funkcionář.\n\nV československé lize hrál za Slovnaft Bratislava ve 4 utkáních. Se Slovnaftem Bratislava vyhrál v roce 1963 Rappanův pohár.\n\n\n"}
{"id": "1098663", "url": "https://cs.wikipedia.org/wiki?curid=1098663", "title": "Rafał Górski", "text": "Rafał Górski\n\nRafał Górski (22. září 1973 Krakov – 4. července 2010 Krakov) byl polský historik, spisovatel, anarchista a odborový aktivista. Górski byl autorem mnohých knih a pamfletů na témata samosprávy a spolupráce. Byl jedním z nejdůležitějších představitelů současného polského anarchistického hnutí.\n\n"}
{"id": "1098664", "url": "https://cs.wikipedia.org/wiki?curid=1098664", "title": "Plešivka dlabaná", "text": "Plešivka dlabaná\n\nPlešivka dlabaná (\"Calvatia utriformis\"), někdy zvaná také pýchavka dlabaná, je jedlá a chutná houba, která patří do čeledi pýchavkovitých.\n\nPlodnice má v průměru do šířky 5-20 cm a je 5-15 cm vysoká. Má hruškovitý až kulovitý tvar a na středu je stlačená až uťatá, může však být i obráceně vejčitá nebo skoro válcovitá. Je drobně políčkovitě rozpukaná a je pokryta špičatými bradavkami. V mládí je bílé barvy, poté okrovatí a ve stáří dostane šedohnědou barvu a směrem k bázi řasnatí. Po opadání bradavek se celá horní část rozpadává.\n\nTeřich je v mládí bílý a měkký. Má jemnou chuť a houbovou vůni. Časem olivově hnědne a vodnatě měkne, nakonec je suchý a hnědý. V dospělosti se rozpadá a zůstává pouze miskovitá spodní sterilní báze.\n\nVýtrusový prach je černohnědý. Výtrusy jsou hladké, skoro kulaté, silnostěnné s jednou olejovou kapkou o velikosti 4,5-5,5 µm.\n\nTato houba roste od června do října. Roste jednotlivě ale i ve skupinách. Najdeme ji na skalních stepích, hlavně jejich suchých travnatých místech, na sušších otevřených travnatých místech, v lesních lemech, ale i na pastvinách, dále pak akátových lesích, listnatých lesích, smíšených lesích a parcích. Upřednostňuje pahorkatiny, ale i vyšší polohy a nehnojenou půdu.\n\nPokud je teřich bílý, je tato houba výborná například k přípravě na způsob řízků nebo mozečku. Vhodná je i k použití jako houbový prášek nebo do směsi. V lidovém léčitelství se používala na zastavení krvácení přímým přiložením dužniny na ránu. Pokud začíná dužnina žloutnout, není již vhodná k jídlu.\n\n\n\n"}
{"id": "1098665", "url": "https://cs.wikipedia.org/wiki?curid=1098665", "title": "Jaroslav Kopecký", "text": "Jaroslav Kopecký\n\nJaroslav Kopecký (21. dubna 1924 Sebranice? – 21. srpna 2014 Litomyšl) byl český salesiánský kněz, po 13 let byl šéfredaktorem řádového periodika Salesiánský magazín. Za komunistického režimu pracoval na stavbách přehrad, později byl odsouzen za podvracení republiky a pracoval v dolech při těžbě uranu.\n\nByl nejstarší z osmi dětí, ze kterých se pět rozhodlo pro zasvěcený život. Jeho sestra Regina vstoupila do řádu voršilek, další dvě sestry Jiřina a Ivana se staly řádovými sestrami cyrilkami na Velehradě. Jeho bratr Josef je rovněž salesiánem.\n\nNa základní školu chodil v Sebranicích, od 5. třídy chodil denně pěšky asi šest km do měšťanské školy do Poličky. Do noviciátu k salesiánům vstoupil v srpnu 1942, když mu bylo 18 let. Bohosloví studoval v cisterciáckém klášteře v Oseku. V noci ze 13. na 14. dubna 1950 vtrhla do kláštera StB – bohoslovce odvezla a poté bez soudu poslala pracovat na stavbu Klíčavské přehrady na Kladensku. Žili v dřevěných lágrech bez teplé vody, po 10 na pokojích, a pracovali ve 12hodinových směnách. „V porovnání s tím, co jsem prožíval později, to byla relativní pohoda,“ uvedl Kopecký. Po dokončení Klíčavy byl přeřazen na stavbu Křimovské přehrady na Chomutovsku.\n\nNa podzim roku 1956 jej spolu s dalšími třemi knězi zatkli. Ve vyšetřovací vazbě v Litoměřicích pak strávil čtyři měsíce, během nichž sice nebyl vystaven bití a fyzickému trýznění, zato psychického teroru zažíval podle vlastních slov „do sytosti“. Nakonec byl za maření dozoru nad\ncírkvemi a podvracení republiky odsouzen k dvouletému trestu odnětí svobody. Byl převezen k práci do uranových dolů.\n\nKněžské svěcení mu 7. ledna 1961 tajně udělil biskup Štěpán Trochta. Tajné bylo tedy i kněžské působení P. Kopeckého – věnoval se zejména práci s mládeží, spolupořádal tábory zvané salesiánské chaloupky. Před sametovou revolucí žil v Praze, v roce 1991 se vrátil do Sebranic. V únoru 2013 utrpěl mozkovou mrtvici, zemřel následujícího roku ve věku 90 let.\n"}
{"id": "1098666", "url": "https://cs.wikipedia.org/wiki?curid=1098666", "title": "Auberg", "text": "Auberg\n\nAuberg je obec v Rakousku. Leží ve spolkové zemi Horní Rakousy v okrese Rohrbach ve výšce kolem 600 metrů. V roce 1991 zde žilo 618 obyvatel, k 1. lednu 2018 pak 552 obyvatel.\n\nObec se skládá z šesti částí: Auberg, Harafl, Hehenberg, Hollerberg, Iglbach a Marbach. Nachází se zde skanzen Unterkagererhof a filiální kostel svatého Jiřího, jenž byl postaven kolem 1730 v pozdně barokním stylu. První zmínka o kostele toho jména však pochází z roku 1378.\n\n"}
{"id": "1098667", "url": "https://cs.wikipedia.org/wiki?curid=1098667", "title": "Daniel Novák (advokát)", "text": "Daniel Novák (advokát)\n\nDaniel Novák (* 10. července 1952 Praha) je český kybernetik, advokát a vysokoškolský pedagog, v letech 2001 až 2009 a opět od roku 2015 člen Rady pro rozhlasové a televizní vysílání.\n\nVystudoval kybernetiku na Fakultě elektrotechnické Českého vysokého učení technického v Praze (promoval v roce 1976). Vzdělání si rozšířil na Právnické fakultě Univerzity Karlovy v Praze (promoval v roce 1991). Habilitoval se (tj. stal se docentem) v roce 1998.\n\nV minulosti pracoval jako řidič tramvaje, výrobní dispečer, středoškolský učitel a advokátní koncipient. Od roku 1981 působí jako pedagogický a vědecký pracovník na Univerzitě Karlově v Praze. Zároveň v Praze provozuje vlastní advokátní kancelář (\"Advokátní kancelář Doc. JUDr. Ing. Daniel Novák, CSc. a JUDr. Markéta Nováková\"). Jako autor či spoluautor publikoval více než 130 odborných článků, vědeckých monografií a učebnic. Angažoval se rovněž v Ústřední volební komisi a ve výborech České advokátní komory.\n\nV únoru 2001 se stal členem Rady pro rozhlasové a televizní vysílání, nominovala jej KSČM. Mandát mu skončil v dubnu 2003, když Poslanecká sněmovna PČR celou RRTV protiprávně odvolala. O měsíc později byl za KSČM zvolen členem rady po druhé a obsadil i post místopředsedy rady. Tentokrát skončila platnost mandátu v květnu 2009. V dubnu 2015 se stal členem RRTV již po třetí, opět jej nominovala KSČM, funkce se ujal 24. května 2015.\n"}
{"id": "1098668", "url": "https://cs.wikipedia.org/wiki?curid=1098668", "title": "Občanská gramotnost", "text": "Občanská gramotnost\n\nPojem občanská gramotnost není tak rozšířen, jako pojmy finanční gramotnost, informační gramotnost, počítačová gramotnost. Pojem je ale také velmi důležitý, jde o vztah občana ke státní správě a samosprávě.\n\nCo by měla občanská gramotnost obsahovat?\n\natd.\n\n"}
{"id": "1098669", "url": "https://cs.wikipedia.org/wiki?curid=1098669", "title": "Daniel Novák", "text": "Daniel Novák\n\nJméno a příjmení Daniel Novák má více nositelů:\n\n"}
{"id": "1098670", "url": "https://cs.wikipedia.org/wiki?curid=1098670", "title": "8 Spruce Street", "text": "8 Spruce Street\n\n8 Spruce Street, s původním názvem Beekman Tower, současně také někdy nazývaná New York by Gehry, je 265 m\nvysoká výšková budova v New Yorku, na Dolním Manhattanu, v ulici 8 Spruce Street. Je od známého amerického architekta Franka Gehryho. Nachází se ve Finanční čtvrti, několik set metrů od Brooklynského mostu.\n\nJe jednou z nejvyšších obytných budov na světě. V době svého otevření (v únoru 2011) byla nejvyšší obytnou budovou na západ od Greenwiche. Budova má 76 podlaží a je v ní 898 bytových jednotek. Součástí budovy je veřejná základní škola ve vlastnictví ministerstva školství. Konstrukce budovy je z vyztuženého betonu. Architekturou bývá stavba zařazována do dekonstruktivismu.\n\nŠkola je opláštěná červenohnědými cihlami a pokrývá plochu 9 300 m2 v prvních pěti patrech budovy. Navštěvuje jí přibližně 600 studentů rozdělených do osmi věkových tříd. Střešní plocha ve 4. patře má 4 000 m2 venkovního hracího prostoru.\n\nNad základní školou se nachází luxusní rezidentní byty v obležení nerezové oceli. Apartmány mají velikost v rozmezí 46 m2 až 150 m2. Všechny byty jsou pouze k pronájmu. Nejsou k dispozice ke koupi.\n\nBudova obsahuje i vedlejší prostor pro nemocnici New York Downtown, která oplývá rozlohou 2 300 m2. Garáže jsou v podzemí. Od roku 2016 se jedná o komerčně provozovanou garáž.\n\nNa východní a západní straně budovy jsou veřejná náměstí. Jedna má velikost 1 000 m2 a druhá je poněkud menší.\n\nV rámci projektu je zahrnut maloobchodní prodejny na ulici, které mají velikosti od 120 až 230 m2.\n\nDřívější hodnocení budovy 8 Spruce Street byly příznivější. V The New York Times kritik architektury Nicolai Ouroussoff chválil vzhled budovy jako vítaný doplněk k panoramatu New Yorku. Architektonický kritik Paul Goldberger z magazínu New Yorker jej označil \"za jednu z nejkrásnějších budov v centru města\". Goldberger dokonce prohlásil, že 8 Spruce Street je teprve první budovou, která si skutečně zasloužila stát vedle majestátní Woolworth Building.\n\nBudova obdržela cenu Emporis Skyscraper za rok 2011.\n\n"}
{"id": "1098674", "url": "https://cs.wikipedia.org/wiki?curid=1098674", "title": "Bess Myerson", "text": "Bess Myerson\n\nBess Myerson (16. července 1924 – 14. prosince 2014) byla americká modelka. Narodila se v New Yorku do rodiny ruských emigrantů. Studovala v New Yorku, na The High School of Music & Art a později na Hunter College. Zde získala roku 1945 diplom z hudby. V roce 1945 získala ocenění Miss America. Poté, co se přestala věnovat kariéře modelky vystupovala v různých televizních pořadech a rovněž se věnovala politice. Zemřela v roce 2014 ve věku 90 let. V roce 1948 se jí narodila dcera Barra Grant, která se později stala herečkou.\n\n"}
{"id": "1098678", "url": "https://cs.wikipedia.org/wiki?curid=1098678", "title": "Augusta Brunšvicko-Wolfenbüttelská", "text": "Augusta Brunšvicko-Wolfenbüttelská\n\nPrincezna Augusta Karolina Frederika Luisa Brunšvicko-Wolfenbüttelská (německy \"Auguste Karoline Friederike Luise von Braunschweig-Wolfenbüttel\") (3. prosince 1764, Braunschweig — 27. září 1788, Koluvere, Estonsko) byla rodem německá princezna z Hannoverské dynastie a sňatkem princezna württemberská.\n\nNarodila se jako starší dcera v rodině Karla Viléma Ferdinanda Brunšvicko-Wolfenbüttelského a jeho manželky, britské princezny Augusty Frederiky, dcery waleského prince Frederika Ludvíka a Augusty Sasko-Gothajské. Jako taková byla sestřenicí britského krále Jiřího III.\n\n1. října roku 1780 se v Brunšviku provdala za württemberského prince a posléze krále Fridricha, staršího syna vévody Fridricha Evžena a jeho manželky princezny Bedřišky Doroty Žofie Braniborské-Schwedtské.\n\nVztahy mezi manželi byly od samého počátku nevalné. Fridrich byl o deset let starší než jeho šestnáctiletá, ještě nedospělá žena a intelektuálně ji značně převyšoval, na druhé straně byl sebevědomý a neústupný až nesnášenlivý. Již roku 1781 Augusta Karolina, očekávající v té době prvního potomka, chtěla svého muže opustit, otec ji však od tohoto kroku odradil. Roku 1783 se rodina přestěhovala do Finska, jež v té době bylo součástí Ruského impéria, neboť ruská carevna Kateřina Veliká, která byla tchyní Fridrichovy sestry Sofie (manželka Kateřinina syna Pavla, pozdějšího cara Pavla I.; přijala ruské jméno Marie Fjodorovna), zde jmenovala Fridricha generálním guvernérem provincie. Augusta Karolina si získala náklonnost carevny, jež jí roku 1783 udělila Řád svaté Kateřiny. Čas trávila většinou v blízkosti dvora v domě, jenž jí carevna věnovala, a ve Vyborgu, kde sídlil její manžel, pobývala jen zřídka. V letech 1781-1785 přivedla na svět čtyři děti. Přesto, že manželé spolu pobývali málo, rozpory v rodině se ještě vyostřily a došlo i na násilí.\n\nV prosinci roku 1786 se po divadelním představení Augusta Karolina obrátila o pomoc k carevně, která – jsouc obeznámena se situací – ji neprodleně přijala pod svou ochranu, informovala o tom württemberského vévodu a poslala Fridricha ze země; Marie Fjodorovna se postavila na bratrovu obranu, za což byla carevnou pokárána. Augustin otec opět nesouhlasil s rozvodem a carevna Kateřina Augustu přesunula do paláce Lohde v obci Koluvere (okres Kullamaa) v Estonsku, kde ji svěřila do péče šedesátiletého dvorního lovčího Wilhelma von Polmana (1727-1796). Polman zneužil této důvěry nejhorším způsobem: navázal s princeznou románek (neví se, zda byla k tomu přinucena, či to bylo z její vůle), který nezůstal bez následků. Augusta Karolina 27. září roku 1788 porodila či potratila nemanželské dítě; Pohlmann, který se bál carevniny reakce, kdyby její kompromitující těhotenství vyšlo najevo, nepřivolal k rodičce lékaře a princezna téhož dne skonala v důsledku poporodního vykrvácení. Augusta Karolina, jež zemřela ve svých třiadvaceti letech, byla pohřbena v kostele v Kullamaa.\n\nTři děti Augusty Karoliny pak vychovávala druhá manželka Fridricha Württemberského, britská princezna Šarlota Augusta, dcera krále Jiřího III.\n\nZ manželství se přes všechny rozpory narodily čtyři děti:\n\n\n"}
{"id": "1098679", "url": "https://cs.wikipedia.org/wiki?curid=1098679", "title": "Zbyněk Merunka", "text": "Zbyněk Merunka\n\nZbyněk Merunka (* 19. prosince 1950) je český moderátor.\n\nVystudoval maturitní obor, při kterém se rovněž vyučil strojním zámečníkem. Po maturitě začal pracovat v Československém rozhlase a dálkově přitom vystudoval žurnalistiku. V roce 1993 odešel do soukromého Rádia Alfa, kde se seznámil s Janem Vávrou, který jej přesvědčil, aby přišel na casting do vznikající TV Nova. Zúčastnil se výběrového řízení do zahraniční redakce, kde působil i v Československém rozhlase, TV Nova mu však nabídla místo moderátora hlavní zpravodajské relace Televizní noviny, které moderoval od 4. února 1994 krátce se Stanislavou Wanatowiczovou a poté s Evou Jurinovou. Z Novy odešel k 4. srpnu 1999. Poté s manželkou Sašou začal podnikat, vlastní dvě cukrárny v Mníšku pod Brdy, kde s rodinou bydlí, a v Berouně. Na TV Prima moderoval pořady Mňam aneb Prima vařečka, Prima jízda a Autosalon a v roce 2013 na TV Barrandov magazín Kolik to stojí.\n\nJe ženatý, má dceru a syna. \n"}
{"id": "1098680", "url": "https://cs.wikipedia.org/wiki?curid=1098680", "title": "Chrysostomus Henriquez", "text": "Chrysostomus Henriquez\n\nDom Chrysostomus Henriquez, O.Cist.; \"Crisóstomo Henríquez\" (1594 Madrid – 26. října 1632 Löwen) byl španělský římskokatolický duchovní, cisterciácký mnich a historik.\n\nNarodil se v Madridu roku 1594. V roce 1608 zahájil noviciát v cisterciáckém opatství Huerta. Studoval filosofii a teologii a věnoval se rovněž církevním dějinám a hagiografii. V roce 1612 složil věčné sliby. Od roku 1620 žil v Nizozemsku, kam se přestěhovali jeho příbuzní ze Španělska. Vyučoval na univerzitě v Löwen a zároveň jej roku 1622 předsedající opat španělské cisterciácké kongregace, Andrés de Trugillo, oficiálně jmenoval historiografem této cisterciácké kongregace (latinsky: \"historiographus generalis Congregationis Hispaniae Ordinis Cisterciensis\"). Henriquez tedy cestoval po klášterechch a bádal v jejich knihovnách a archivech. Postupně sepsal asi 40 spisů z oblasti řádové historiografie.\n\nZemřel v Lovani v roce 1632.\n\n"}
{"id": "1098681", "url": "https://cs.wikipedia.org/wiki?curid=1098681", "title": "1890–1899", "text": "1890–1899\n\nRoky 1890-1899 se souhrnně označují jako 90. léta 19. století.\n\n\n\n\n\n\nBěhem tohoto desetiletí se narodili politici Nikita Sergejevič Chruščov, Josip Broz Tito, Francisco Franco, Mao Ce-tung, Charles de Gaulle, Dwight D. Eisenhower, Jiří VI., Eduard VIII., Klement Gottwald a Ludvík Svoboda, spisovatelé Ernest Hemingway, John Ronald Reuel Tolkien, Erich Maria Remarque, Agatha Christie, Francis Scott Fitzgerald, Howard Phillips Lovecraft, Karel Čapek, Karel Poláček a Vladislav Vančura, umělci Bohuslav Martinů, Vlasta Burian, Oldřich Nový, Zdeněk Štěpánek a Saša Rašilov starší i osobnosti Jaroslav Heyrovský a Heliodor Píka.\n\nZemřeli politici Otto von Bismarck a Alexandr III. Alexandrovič, spisovatelé Arthur Rimbaud, Guy de Maupassant, Paul Verlaine, Robert Louis Stevenson, Lewis Carroll, Jan Neruda a Karolina Světlá, umělci Vincent van Gogh, Petr Iljič Čajkovskij, Johann Strauss mladší a Johannes Brahms či další osobnosti jako Alfred Nobel, Louis Pasteur, Heinrich Schliemann, Friedrich Engels, Alžběta Bavorská a Vojta Náprstek.\n"}
{"id": "1098685", "url": "https://cs.wikipedia.org/wiki?curid=1098685", "title": "The Kropotkins", "text": "The Kropotkins\n\nThe Kropotkins je americká hudební skupina, kterou vede houslista David Soldier. Dále s ní vystupují zpěvačka a kytaristka Lorette Velvette, houslista Charlie Burnham, kytarista Mark Deffenbaugh, klávesista Alex Greene, perkusionista Jonathan Kane a Ron Franklin. Své první album nazvané \"The Kropotkins\" skupina vydala v roce 1995. Na albu \"Five Points Crawl\", které vyšlo v roce 2000, se vedle členů kapely podílela také bubenice Maureen Tuckerová. Další album nazvané \"Paradise Square\" skupina vydala roku 2009 a vedle jiných na něm hrál B. J. Cole. Album \"Portents of Love\" z roku 2015 produkoval Bob Neuwirth. Svůj název si skupina zvolila podle ruského revolucionáře Petra Kropotkina.\n\n\n"}
{"id": "1098686", "url": "https://cs.wikipedia.org/wiki?curid=1098686", "title": "Seznam ostrovů Turecka", "text": "Seznam ostrovů Turecka\n\nSeznam ostrovů Turecka.\n\nTabulka obsahuje 12 největších tureckých ostrovů\n\n"}
{"id": "1098688", "url": "https://cs.wikipedia.org/wiki?curid=1098688", "title": "Salvatore Riina", "text": "Salvatore Riina\n\nSalvatore „Toto“ Riina (16. listopadu 1930 Corleone, provincie Palermo – 17. listopadu 2017, Parma) byl šéfem sicilské mafie. V poslední třetině 20. století byl čelným představitelem zdejšího mafiánského klanu, zvaného corleonesi. Kromě přezdívky \"\"Toto\"\", domácké podoby křestního jména Salvatore, býval kvůli své malé postavě nazýván také sicilským výrazem \"\"U curtu\"\" (\"Krátký\"), nebo pojmenováním \"\"La belva\"\" (\"Zvíře, Bestie\") z důvodu jeho mimořádné krutosti.\n\nSalvatore Riina se narodil 16. listopadu 1930 v chudé rodině v sicilském městečku Corleone v provincii Palermo. V roce 1943 zahynuli jeho otec a bratr, když se pokoušeli rozebrat nevybuchlou americkou bombu, aby mohli následně zpeněžit získaný kov a trhavinu. Jako nejstarší z dětí se tak stal Salvatore Riina, který explozi přežil nezraněn, ve věku 13 let hlavou rodiny. V 18 letech byl uveden svým strýcem Giacomo Riinou do místní mafie, do corleonské \"rodiny\", zvané corleonesi. V jejím čele tehdy stál hlavní lékař corleonské nemocnice Michele Navarra.\n\nV necelých 19 letech se Salvatore Riina dopustil své první vraždy – v hádce zabil jiného mladíka. Vzápětí byl odsouzen k 12 letům vězení. V palermské věznici Ucciardone však strávil jen 6 let, propuštěn byl již v roce 1956. Po propuštění se Riina spolu se svým bývalým spoluvězněm Bernardem Provenzanem připojil k místní skupině mafie, kterou vedl Luciano Leggio. V letech 1956 – 1958 se Navarra opakovaně pokusil Leggia zlikvidovat, to se mu ale nepodařilo. V srpnu 1958 na kraji města Corleone Riina, Leggio a Provenzano zastřelili Navarru. Luciano Leggio se stal hlavou corleonské \"rodiny\" a začal upevňovat svou moc. V následujících letech spolu s Riinou a Provenzanem zabili na pět desítek Navarrových přívrženců.\n\nPro uvedené vraždy byl v roce 1960 na Leggia a další členy jeho \"rodiny\" vydán zatykač, avšak Salvatore Riina a Luciano Leggio byli zatčení až v roce 1969. Následně, v důsledku zastrašování soudců a porotců, soud v Bari nad nimi vynesl osvobozující rozsudek. Netrvalo dlouho a Riina byl opět obžalován z vraždy. Ten se však začal skrývat a takto v různých úkrytech žil tajně na Sicílii příštích 23 let.\n\nOd roku 1970 rozpoutal Riina válku proti konkurenčním klanům. Zároveň zorganizoval četné vraždy veřejných činitelů, politiků, soudců, novinářů a příslušníků policie (karabiniérů). Jelikož Riina spolu s Provenzanem vše řídili anonymně z úkrytů a na místech vražd je nikdo neviděl, zpravidla byli z těchto činů obviněni jiní. Od počátku 70. let se mafie na Sicílii začala zabývat velice výnosným obchodem s heroinem. Od roku 1974, kdy byl Luciano Leggio odsouzen do vězení, převzal Riina jeho místo v čele corleonské mafiánské \"rodiny\".\n\nJedním z čelných bojovníků proti terorismu v 70. letech byl generál Carlo Alberto dalla Chiesa. Krátce poté, co byl generál dalla Chiesa jmenovám 1. května 1982 prefektem Palerma s úkolem zastavit násilnosti během tzv. Druhé mafiánské války, Salvatore Riina na něj zorganizoval atentát. Pro objasnění pozadí Riinových aktivit bylo m.j. důležité zatčení mafiánského vraha Tommasa Buscetty, který byl v roce 1983 zatčen v Brazílii a vydán do Itálie. Buscetta se rozhodl svědčit proti mafii poté, co mu Riina nechal zabít dva syny a neúspěšně se pokusil zabít jeho samého.\n\nSalvatore Riina až do počátku 90. let 20. století pokračoval v zastrašování a vraždění jak členů konkurenčních klanů, tak i představitelů veřejného života. Vrcholem bylo zavraždění dvou vyšetřujících soudců, kteří se zaměřili na boj s mafií. Dne 23. května 1992 byl na cestě poblíž Palerma zabit výbuchem soudce Giovanni Falcone a o dva měsíce později byl zavražděn soudce Paolo Borsellino. Tyto činy vyvolaly bouřlivý ohlas v italské i světové veřejnosti a přiměly místní úřady k rázným krokům. Dne 15. ledna 1993 byl v Palermu konečně zatčen Salvatore Riina na základě tipu jeho bývalého řidiče Balduccia Di Maggia, který byl policejním informátorem. Po zatčení Riiny převzal vedení jeho mafiánského klanu Bernardo Provenzano.\n\nV říjnu roku 1993 byl Salvatore Riina odsouzen na doživotí za vraždu Vincenza a Pietra Pucciových a více než sta dalších obětí. Při dalším soudním přelíčení v roce 1998 Byla Riinovi prokázána vražda politika Salvo Limy. Za tento čin byl odsouzen k druhému doživotnímu trestu odnětí svobody. Po odsouzení byl Riinovi zabaven majetek ve výši 125 miliónů dolarů, což byla zřejmě jen menší část skutečného majetku jeho rodiny.V roce 2004 Riina ve vězení přežil dva infarkty. Poté byl přemístěn do věznice Opera v provincii Milano. V dubnu roku 2006 byl Salvatore Riina odsouzen pro únos a vraždu investigativního novináře Mauro de Maura, k níž došlo v září roku 1970. Později se znovu zabýval touto kauzou soud v Palermu, který svým verdiktem z 10. června 2011 zprostil Salvatore Riinu viny pro nedostatek důkazů.\n\nRůzná soudní jednání v souvislosti s činy Salvatore Riiny poté pokračovaly. Od roku 2013 se palermský soud zabýval kauzou teroristických útoků, k nímž došlo v Miláně a v Římě v roce 1993. Dne 28. října 2014 se konalo v prezidentském paláci Qirinale v Římě výjezdní zasedání tohoto soudu, během něhož vyšetřující soudce di Matteo provedl výslech italského prezidenta Giorgia Napolitana. Napolitano vypovídal o jednáních mezi představiteli italského státu a zástupci mafie na počátku 90. let 20. století. Zmíněna byla i role mafiánského bosse Salvatore Riiny. \n\nI další italské soudy se zabývaly kauzami, souvisejícími s činností Salvatore Riiny. Rozsudkem ze dne 14. dubna 2015 florentský soud pro nedostatek důkazů zprostil Riinu obvinění z podílu na teroristickém útoku na rychlík Neapol Milano z 23. prosince 1984, při němž bylo zabito 16 osob.\n\nSalvatore Riina zemřel po pěti dnech v kómatu ve vězeňské nemocnici v Parmě dne 17. listopadu 2017 časně ráno ve 3 hodiny a 37 minut ve věku právě dožitých 87 let. \"Toto\" Riina, odsouzený k několikanásobnému doživotnímu trestu vězení, zemřel na rakovinu. Byla zaznamenána poslední slova, která pronesl, než upadl do kómatu: \"\"Bisognerebbe\" \"ammazzarli tutti. C'è la dittatura assoluta di questa magistratura\"\" (\"\"Měli byste je všechny zabít. Tady je naprostá diktatura soudnictví\"\").\n\n\n"}
{"id": "1098689", "url": "https://cs.wikipedia.org/wiki?curid=1098689", "title": "Hvězdovka červenavá", "text": "Hvězdovka červenavá\n\nHvězdovka červenavá (\"Geastrum rufescens\") je nejedlá houba patřící do čeledi hvězdovkovité (\"Geastraceae\"). Celkem nápadná houba, díky svému vzhledu, zralá plodnice se rozděluje do 5–6 cípů, jde o zemního saprofyta, občas rostoucího na rozkládajících se pařezech či spadlých a tlejících kmenech stromů. Při poranění plodnice nápadně červenají.\n\nU zralé houby plodnice praská a tím vytváří 5–6 cípů, rozevřená plodnice dosahuje šířky až 11 cm, zatím co zavřená kulovitá plodnice pod zemí 3–5 cm šířky. Uzavřené plodnice, jsou pod zemí, na povrchu je okrově hnědé až červenohnědé podhoubí. Po dozrání a prasknutí plodnice, cípy mají světle okrovou barvu, později se měnící v červenou až hnědou.\nPři rozvíjení laloků je na povrch vynášen těřich. Tenká vnitřní okrovka je umístěna na rozložených lalocích. Hnědavý, kulovitý těřich se otvírá kuželovitě vystouplým na okrajích roztřepeným ústím, ze kterého jsou pak vyfukovány světle hnědé výtrusy do okolí. Okolí ústí je u jednotlivých druhů charakteristicky uspořádáno.\nVýtrusy jsou světle hnědé, kulovité a jemně ostnité.\n\nHvězdovka červenavá je houba rostoucí od srpna někdy až do konce listopadu.\nVyskytující se hlavně v rozmanitých typech jehličnatých lesů (zvláště smrčiny), celém mírném pásu severní polokoule.\nMůže se vyskytovat i v listnatých porostech (Slovensko).\n\nPatří mezi houby nejedlé, nikoliv jedovaté.\nV kulovitém stádiu jsou jedlé, ale pro svoji tuhost těžko stravitelné.\n\n\nHvězdovkovité (\"Geastraceae\") se nejčastěji od sebe rozpoznávají ústím těřichu, které je charakteristicky uspořádáno. Některé druhy jsou hygroskopické, tedy za vlhka rozprostřené a za sucha zatažené dovnitř.\n\n\n"}
{"id": "1098690", "url": "https://cs.wikipedia.org/wiki?curid=1098690", "title": "Helmut Lang", "text": "Helmut Lang\n\nHelmut Lang (* 10. března 1956) je rakouský umělec a módní návrhář. Narodil se ve Vídni a po rozvodu rodičů žil u prarodičů z matčiny strany v alpském městě Ramsau am Dachstein. Ve svých deseti letech odešel zpět ke svému otci do Vídně. Od něj se odstěhoval v osmnácti letech a začal se věnovat oděvnictví. Později si otevřel vlastní obchod s oděvy ve Vídni, který uzavřel roku 1984. O dva roky později představil svou vlastní kolekci. V roce 1997 se usadil v New Yorku. Vedle módního návrhářství se věnuje rovněž sochařství.\n\n"}
{"id": "1098692", "url": "https://cs.wikipedia.org/wiki?curid=1098692", "title": "Alcher z Clairvaux", "text": "Alcher z Clairvaux\n\nAlcher z Clairvaux († 1180) byl cisterciácký mnich v clairvauxském opatství ve 12. století.\n\nO Alcherovi jsou zprávy díky dvěma knihám, jejichž autorství se mu připisuje (má se ale za to, že knihy jsou dílem anonymních autorů, Alcherových současníků). Svatý Tomáš Akvinský Alchera zmiňuje ve své knize \"De Spiritu et anima\". Alcherovi připisovaná sbírka textů ze 70. let 12. století je považována za cenný zdroj poznání o středověkém vnímání sebekázně a sebeovládání. Alcherovi je také připisováno autorství knihy \"De Deo diligendo\". Propracovával také Macrobiovu teorii o pěti druzích snů – \"oraculum\", \"visio\", \"somnum\", \"insomnium\" a \"phantasma\".\n\n"}
{"id": "1098693", "url": "https://cs.wikipedia.org/wiki?curid=1098693", "title": "Stephen Sprouse", "text": "Stephen Sprouse\n\nStephen Sprouse (12. září 1953 – 4. března 2004) byl americký módní návrhář. Narodil se v Daytonu ve státě Ohio a navrhování oblečení se věnoval již od svých devíti let. V polovině sedmdesátých let se věnoval fotografování hudebníků na newyorské rockové scéně. V roce 1983 si otevřel vlastní obchod. Zemřel na srdeční selhání ve věku 50 let. V roce 2009 vyšla biografická kniha věnovaná jeho životu. Nesla název \"The Stephen Sprouse Book\" a jejími autory byli Roger Padilha a Mauricio Padilha.\n"}
{"id": "1098694", "url": "https://cs.wikipedia.org/wiki?curid=1098694", "title": "Antonín Dvořák (salesián)", "text": "Antonín Dvořák (salesián)\n\nAntonín Dvořák (15. května 1907 Chvojnov – 20. února 1999) byl český salesiánský kněz, druhý provinciál řádu. Za komunistického režimu byl po 13 let vězněn.\n\nV roce 1925 odjel do salesiánského střediska v městečku Perosa Argentina u italského Turína. O dva roky později složil první sliby, v roce 1935 byl v Jugoslávii vysvěcen na kněze. Čtyři roky nato byl jmenován novicmistrem a sekretářem inspektora P. Ignáce Stuchlého.\n\nV roce 1950 byl internován v oseckém a poté želivském klášteře. Zažil krutou vyšetřovací vazbu v Jihlavě, za tajné styky se salesiány byl odsouzen ke 21 letům odnětí svobody. Vězněn byl na Mírově, Jáchymovsku, Příbramsku, v Bratislavě, Leopoldově a Olomouci. Na svobodu byl propuštěn po 13 letech. Tři roky pak pracoval manuálně.\n\nRoku 1971 se stal duchovním správcem u sester boromejek v Moravských Budějovicích, kterým zůstal po 28 let až do své smrti.\n\nSvatý otec jej vyznamenal papežským křížem \"Pro církev a papeže\".\n\n\n"}
{"id": "1098695", "url": "https://cs.wikipedia.org/wiki?curid=1098695", "title": "Esoteric Recordings", "text": "Esoteric Recordings\n\nEsoteric Recordings je anglické hudební vydavatelství, dceřiná společnost firmy Cherry Red Records. Věnuje se převážně vydávání reedic nahrávek ze sedmdesátých let, nejčastěji progresivního či psychedelického rocku. Společnost založil v roce 2007 podnikatel Mark Powell, který v minulosti pracoval například pro major labely jako Sony a EMI. Mezi hudebníky, jejichž alba společnost vydávala, patří například Daevid Allen, Ken Hensley, Jack Bruce či skupiny Keef Hartley Band, National Health a Egg.\n\n"}
{"id": "1098696", "url": "https://cs.wikipedia.org/wiki?curid=1098696", "title": "Giovanni Maria Filippi", "text": "Giovanni Maria Filippi\n\nGiovanni Maria Filippi, též Giovanni Maria Philippi, (* asi 1565 Dasindo u (Tridentu); po 1630 Brno) byl severoitalský architekt, stavitel a kameník římského manýrismu a raného římského baroka v Čechách a na Moravě. \n\nNarodil se v jižním Tyrolsku v městečku Dasindo v okrese Lomaso v tridentské diecézi v rodině Bartolommea Filippiho a jeho ženy Pasquy. Nejprve se učil kameníkem a sochařem v Innsbrucku a v Tridentu. Roku 1595 se oženil, manželka Biaggia di Francesco Olivieri mu porodila tři děti: 1596 syna Antonia, 1600 dceru Mariu a roku 1606 syna Rodolfa. Roku 1600 se rodina přesunula do Říma, kde Filippi studoval především architekturu.\nV letech 1602 – 1616 pracoval v Praze jako dvorský stavitel císaře Rudolfa II., bydlel i s rodinou na Pražském hradě. Roku 1606 dal křtít svého syna Rodolfa v katedrále sv. Víta za přítomnosti křestního kmotra císaře Rudolfa II. Giovannův zeť Oliviero de Olivieri se podílel na Filippiho stavbách jako štukatér, například v Císařských konírnách. Dále pracoval v Praze pro císaře Matyáše, šlechtu i město, zejména na Pražském hradě a na Malé Straně. V letech 1610 – 1611 cestoval do Říma a do Mnichova. \n\nV listopadu roku 1616 byl obviněn ze zpronevěry stavebního materiálu a propuštěn z dvorní služby, opustil Prahu. Od roku 1617 pracoval na Moravě. Ve službách Karla z Lichtenštejna od roku 1621 vypracoval plány na poutní kostel ve Vranově u Brna s rodinnou hrobkou Liechtensteinů. Bydlel v v Brně, kde získal roku 1619 městské právo a postavil si dům v Široké ulici. Karlu Liechstensteinovi dále stavěl vilu v Lednici. Dále projektoval pro Ladislava Velena ze Žerotína zámek v Moravské Třebové. Roku 1620 je doložena jeho zakázka pro Ladislava Šlejnice ze Šlejnic.\n\njako dvorní stavitel vedl rozsáhlou stavební činnost, často dodal jen projekt, dělal částečné úpravy na císařovo přání nebo vedl stavbu s kolektivem vybraných dvorních umělců.\n\n\n"}
{"id": "1098697", "url": "https://cs.wikipedia.org/wiki?curid=1098697", "title": "Walter van Beirendonck", "text": "Walter van Beirendonck\n\nWalter van Beirendonck (* 4. února 1957) je belgický módní návrhář. Narodil se ve městě Brecht a studoval na Královské akademii výtvarných umění v Antverpách. Spolu s několika dalšími studenty se stal součástí skupiny označované jako Antverpská šestka. Vedle něj sem patřili ještě Dirk van Saene, Dries van Noten, Ann Demeulemeester, Marina Yee a Dirk Bikkembergs. Počínaje rokem 1983 se věnuje prezentování vlastních kolekcí. Ty jsou obvykle inspirovány výtvarným uměním, literaturou a přírodou. V roce 1997 navrhoval kostými pro irskou hudební skupinu U2.\n\n"}
{"id": "1098699", "url": "https://cs.wikipedia.org/wiki?curid=1098699", "title": "Jan Hásek", "text": "Jan Hásek\n\nJan Hásek (* 9. srpna 1969 Jablonec nad Nisou) je český rytec skla, medailér a středoškolský učitel.\n\nJan Hásek se narodil 9. srpna 1969 v Jablonci nad Nisou. Po dokončení oboru rytí skla na střední uměleckoprůmyslové školy sklářské v Železném Brodě vystudoval Vysokou školu uměleckoprůmyslovou v Praze. Zaměření ateliér Kov a šperk, glyptika a medaile). Studoval u profesora Jiřího Harcuby a V. K. Nováka.\n\nJan Hásek od roku 1997 vyučuje na stření uměleckoprůmyslové škole sklářské v Železném Brodě jako výtvarný pedagog. Od roku 1992 je členem Asociace umělců medailerů v Praze.\n\nVe své tvorbě se zaměřuje převážně na insignie, medaile, mince, šperky a plastiky. V roce 2010 byl jeho návrh mince s tematikou Gustava Mahlera po soutěži České národní banky vybrán, přepracován na medaili a následně realizován Českou mincovnou. Dále Hásek navrhl medaile s tematikou Václava Havla a T. G. Masaryka.\n\nV letech 2000 – 2006 byl Hásek členem odborné komise pro posuzování výtvarných návrhů na nové české mince České národní banky. Od roku 2010 působí jako externí designér České mincovny.\n\n"}
{"id": "1098700", "url": "https://cs.wikipedia.org/wiki?curid=1098700", "title": "Uncut (časopis)", "text": "Uncut (časopis)\n\nUncut je anglický hudební časopis, jehož vlastníkem je společnost Time Inc. UK. Je vydávám měsíčně a sídlem redakce je Londýn. První vydání bylo publikováno v květnu roku 1997 a jeho původním editorem byl Allan Jones, dřívější zaměstnanec magazínu \"Melody Maker\". Pod názvem \"Uncut Legends\" rovněž vyšlo několik vydání věnovaných pouze jednomu umělci, například Bobu Dylanovi, Bruce Springsteenovi, Kurtu Cobainovi nebo kapele Radiohead. Počínaje rokem 2008 časopis uděluje také svá ocenění, která získal například Paul Weller.\n\n"}
{"id": "1098701", "url": "https://cs.wikipedia.org/wiki?curid=1098701", "title": "Karmjanský rajón", "text": "Karmjanský rajón\n\nKarmjanský rajón (bělorusky \"Кармянскі раён\", ukrajinsky \"Кормянський район\", rusky \"Кормянский район\") je územně-správní jednotkou na severovýchodě Homelské oblasti v Bělorusku. Administrativním centrem rajónu je město Karma (bělorusky \"Карма\", rusky \"Корма\").\n\nRajón má rozlohu necelých 950 km². Hraničí se Slaŭhardským a Krasnapolským rajónem v Mohylevské oblasti spolu s Čačerským a Rahačoŭským rajónem v Homelské oblasti. Hlavními řekami jsou Sož, Karmjanka, Dobryč, Kljapinka, Kasjeljanka a Horna.\n\nNa území nivy Sože se nachází 12 rybníků a mnoho jezer. Celkem 37 % území je pokryto lesy. V rajónu byly nalezeny nerostné suroviny, například 3 ložiska křídy s rezervou ve výši přibližně 1 milion tun, ložiska cihlářských surovin a písku, které se odhadují každý na 500 000 m³.\n\nNa území rajónu se rozkládá i Strumjenská botanická rezervace.\n\nVýsledky archeologických výzkumů ukazují, že území v povodí řeky Sož bylo osídleno už od starověku. Během průzkumů v blízkosti obce Strumjeň byl nalezen kamenný nůž, jehož stáří se odhaduje na 17 až 18 000 let.\n\nPo skončení doby ledové (před 10 až 14 000 roky) žily v Posoží kmeny hřenské kultury. Jméno této kultury dalo název archeologickému nalezišti přírodní hranice Hřensko, která se nachází u obce Vornaŭka v Karmjanském rajónu.\n\nRajón byl vytvořen 17. července 1924 a před červencem 1930 byl součástí Mohyljoŭského okruhu. Dne 15. ledna 1938 byl zařazen pod správu Homelské oblasti. Dne 25. prosince 1962 byl rajón zrušen a jeho území bylo předáno Rahačoŭskému rajónu, a v lednu 1965 Čačerskému rajónu.\n\nKarmjanský rajón, jako územně-správní jednotka, byla obnovena pod současným jménem 30. července 1966.\n\nPodle sčítání lidu, které bylo provedeno v roce 2009, má rajón 15 456 obyvatel a v průměru 16.33 obyvatel/km². V městském prostředí žilo 7 500 lidí.\n\nPopulaci tvoří Bělorusové (95.29%), Rusové (3.08%) a další (1.63%).\n\nKarmjanský rajón je rozdělen na rajónní sídlo Karma, které je také správním centrem rajónu a na dalších 8 venkovských obcí (selsovětů). Na celém území rajónu existuje celkem 76 osad.\n\nPřed havárii černobylské jaderné elektrárny bylo rajónu registrováno 104 osad a počet obyvatel se šplhal k číslu 25 900 obyvatel (v městském sídle Karma žilo 6 450 obyvatel). Po nehodě bylo přesídleno 3 400 rodin (6 000 lidí) a celkem 29 osad přestalo existovat. Mimo provoz byly odstaveny 2 zemědělské podniky, které měli v majetku 16 800 ha zemědělské půdy.\n\nRajónem prochází silniční komunikace Čačersk — Karma — Žuravičy a Karma — Doŭsk — Rahačoŭ.\n\nNa území rajónu se nacházejí archeologické lokality: hradiště (osada Vazňasjensk a Lunačarsk, vesnice Vornaŭka, Zalatamino, Zjaćkavičy, Novy Mlyn), vesnice (Kazimiroŭ, Kascjukoŭka, Strumjeń) a hřbitov (vesnice Strumjeń).\n\nV rajónu leží i památky dřevěné architektury: dům a stodola z 19. století v obci Vaščanki, dům z 19. století v obci Žabin, Mikulášův chrám (zřícenina, z roku 1832 až 1836), Kostel svatého Mikuláše (z roku 1832) a zámek s fragmenty parku z konce 19. století a počátku 20. století) v Karmě. V obci Licvinačy se nachází pamětní muzeum činitele revolučního hnutí, spisovatele a pedagoga Pantěljejmona Nikolajeviče, který v roce 1918 a 1919 organizoval školní obec a blízkosti školy má památník.\n"}
{"id": "1098705", "url": "https://cs.wikipedia.org/wiki?curid=1098705", "title": "Prager Presse", "text": "Prager Presse\n\nPrager Presse byl německy psaný levicový deník vydávaný od března 1921 do roku 1938 v Československu.\n\nNoviny Prager Presse založil Tomáš Garrigue Masaryk s cílem integrovat německy mluvící menšinu, která tehdy tvořila 22,5% podíl. Tento první liberální pročesky orientovaný německý list byl založen na popud novináře Camilla Hoffmanna, který mj. připravil první číslo. Noviny vycházely v letech 1921 (roč. 1, č. 1) až 1938 (roč. 18, č. 321). Šéfredaktorem byl Arne Laurin (* 1889, † 1945). Od roku 1921 byl fejetonistou listu a překladatelem zkušený novinář Otto Pick. Odpovědným redaktorem byl do roku 1926 (č. 222 ze dne 13. 8.) Wilhelm Neffzern.\n\nNoviny byly vydávány v československém vydavatelství Orbis.\n\nV letech 1981–1990 vycházel v nakladatelství Orbis list Neue Prager Presse (překlad \"Nový pražský tisk\").\n\n"}
{"id": "1098707", "url": "https://cs.wikipedia.org/wiki?curid=1098707", "title": "Nubar Paša", "text": "Nubar Paša\n\nNubar Paša, arabsky نوبار باشا‎, arménsky Նուպար Փաշա, rodným jménem Nubar Nubarjan, arménsky Նուպար Նուպարեան (Leden 1825, İzmir – 14. leden 1899, Paříž) byl arménsko-egyptský politik a první premiér Egypta. Tuto funkci zastával ve třech obdobích, v letech 1878-1879, 1884-1888 a 1894-1895.\n\nByl synem arménského obchodníka, který se oženil s příbuznou Bogose Bej Jusufiana, ministra místokrále Muhammada Alí Paši. To mu otevřelo cestu k vysokým státním funkcím, přestože byl křesťanem.\n\nZískal vzdělání u jezuitů ve Francii, kde se naučil skvěle francouzsky a řadu dalších jazyků. Důvěrně se také obeznámil s evropskou kulturou, což mu později dobře posloužilo při jednání s evropskými politiky.\n\nV osmnácti se vrátil do Egypta a začal pracovat pro Bogose Beje, který v té době zastával funkci ministra obchodu a zahraničí. Poté povýšil do pozice druhého tajemníka Muhammada Alí Paši a ještě později (1845) prvního tajemníka Muhammadova syna a nového místokrále Egypta Ibrahíma Paši. Do stejné funkce Nubara přijal i Ibrahímův nástupce Abbás Paša. Pro Ibrahíma i Abbáse vykonal Nubar řadu diplomatických misí, klíčové bylo zejména jednání v Londýně, v němž měl přimět Osmanskou říši, aby dodržela své smlouvy, které udržovaly pozici rodu Muhammada Alího v Egyptě. Za úspěšná jednání obdržel titul „bej“ (náčelník).\n\nAbbásův nástupce Muhammad Saíd Paša odvolal Nubara z funkce (1854), nicméně již dva roky poté ho udělal svým prvním tajemníkem a pověřil zejména správou v oblasti dopravy. Nubar se pak zasloužil o dobudování železničního spojení mezi Káhirou a Suezem. Vrtkavý Saíd sice Nubara znovu propustil, ale prvním tajemníkem ho jmenoval znovu a tuto funkci zastával až do Saídovy smrti roku 1863.\n\nSaídův nástupce Ismail Paša učinil z Nubara svého klíčového muže a pověřil ho zejména řízením výstavby Suezského průplavu. Navzdory místokrálovým pochybnostem o možnostech dokončit tak obrovský projekt, Nubar byl tak úspěšný, že mu Ismail udělil titul Paša, jen zřídkakdy udělovaný křesťanům. Navíc se mu podařilo urovnat spory mezi Egyptem a stavební společností, za pomoci arbitráže Napoleona III. Po návratu z pařížských jednání byl jmenován ministrem veřejných prací, v roce 1866 pak ministrem zahraničních věcí. V této funkci se mu podařilo prosadit soudní reformu a vytvořit systém smíšených soudů (vznikl v roce 1875) – do té doby mohli být příslušníci sedmnácti různých národů obžalováni za zločiny spáchané na území Egypta jen u soudu své země (na konzulátě). Nubar přesvědčil všech 17 mocností (včetně Francie, Ruska či Itálie), aby se zřekly této pravomoci a nechaly své občany soudit etnicky smíšenými tribunály v Egyptě dle jednotného egyptského práva.\n\nIsmailova správa země byla nicméně nezodpovědná a Egypt přivedla na pokraj bankrotu. Navíc Ismail nerespektoval mnohá rozhodnutí mezinárodních soudů, jež prosadil Nubar, a začal jejich zřízení litovat. To přimělo Velkou Británii a Francii k intervencím. Ismail se podvolil a ministerstvo financí (Charles Rivers Wilson) a ministerstvo veřejných prací (Markýz de Blignières) začali řídit zástupci těchto dvou velmocí. Nubar byl postaven do čela kabinetu a v této chvíli se pokusil omezit Ismailovu moc zavedením konstituční vlády, což vedlo Ismaila k podněcování vzpoury v armádě. Francie s Británií se v této chvíli za Nubara nepostavily a nechaly ho odvolat, avšak brzy pochopily, že situace je neudržitelná a po dohodě s osmanským sultánem Ismaila zbavily vlády a nahradily ho jeho synem Tawfiqem (1879).\n\nRoku 1882 Británie nakonec Egypt vojensky obsadila a Nubara jmenovala znovu premiérem (1884). Britové omezili na minimum moc místokrále a posílili právě pravomoci premiéra, nicméně Nubar byl pouhým vykonavatelem britské vůle (zejména lorda Cromera), jak sám s trpkostí přiznal. Přesto ho roku 1888 Britové odvolali (částečně i pod tlakem místokrále Tawfiqa) jako příliš nezávislého. Nahradil ho Rijad Paša. Roku 1894 byl Nubar znovu jmenován premiérem, avšak krátce poté rezignoval, kvůli špatnému zdravotnímu stavu i sporům s Brity.\n\nNubarův syn, Bogos Nubar, nechal roku 1930 v Jerevanu postavit novou čtvrť, která byla pojmenována Nubarašen, na počest Nubara Paši.\n\n\n"}
{"id": "1098709", "url": "https://cs.wikipedia.org/wiki?curid=1098709", "title": "Josef Hanika (politik)", "text": "Josef Hanika (politik)\n\nJosef Hanika (1832 – 31. srpna 1917 Stod) byl rakouský politik německé národnosti z Čech, v 2. polovině 19. století poslanec Říšské rady.\n\nVystudoval práva, pracoval jako notář ve Stodu. Po delší dobu působil coby okresní starosta. Byl předsedou správní rady akciového pivovaru ve Stodu a zasedal v notářském kolegiu okresního soudu v Plzni.\n\nV doplňovacích volbách roku 1864 byl zvolen na Český zemský sněm. Na sněm se vrátil v doplňovací volbě 18. října 1869, kdy uspěl za kurii venkovských obcí, obvod Horšovský Týn, Hostouň, Ronšperk. Zemský sněm ho roku 1869 zvolil i do Říšské rady. 14. prosince 1869 složil slib. Zastupoval liberální provídeňskou a centralistickou Ústavní stranu.\n\nZemřel v srpnu 1917.\n"}
{"id": "1098711", "url": "https://cs.wikipedia.org/wiki?curid=1098711", "title": "Siréna (román)", "text": "Siréna (román)\n\nSiréna je generační román Marie Majerové z roku 1935 o životě dělnické rodiny Hudcovy\nna pozadí rozvoje průmyslového města Kladna. Jedná se o základní dílo socialistického realismu,\nkteré svou kvalitou výrazně převyšuje námětově podobná díla z 50.let 20.století. \n\nV románu se střídají klasické kapitoly psané er-formou a vložené „zprávy“ některých aktérů. Umně je tak v díle propleten\nfabulovaný příběh se skutečnými reáliemi a historickými okamžiky, jako je např. objevení uhelné sloje Janem Váňou roku 1846,\nvelká stávka a rabování vily ředitele Bachera v roce 1889 nebo proces s Omladinou v letech 1893-4. Hlavními postavami jsou čtyři generace Josefů Hudců\n(nejstarší zvaný vynálezce, starší Pepek-frajer, Josef ml. a nejmladší Jožka) a postava Pepkovy ženy zvané Hudcovka.\n\n\nRomán byl v roce 1947 úspěšně zfilmován režisérem Karlem Steklým pod názvem Siréna.\n\n\n\n\n\n\n\n\n\n\n\n\n\n\n\n\n\n\n"}
{"id": "1098717", "url": "https://cs.wikipedia.org/wiki?curid=1098717", "title": "Othmar Helferstorfer", "text": "Othmar Helferstorfer\n\nOthmar Helferstorfer (19. července 1810 Baden – 25. října 1880 Vídeň) byl rakouský římskokatolický duchovní a politik z Dolních Rakous, v 2. polovině 19. století poslanec Říšské rady.\n\nStudoval na Schottengymnasium (Skotské gymnázium) ve Vídni. V roce 1828 vstoupil do vídeňského benediktinského Skotského kláštera. Roku 1833 byl vysvěcen na kněze. V období let 1835–1842 pracoval jako kurát a duchovní na klášterní faře. Od roku 1842 byl profesorem humanitních předmětů na Skotském gymnáziu. Roku 1856 se stal ředitelem tohoto gymnázia. Od roku 1838 působil jako klášterní knihovník a zasadil se o katalogizaci jejích fondů. Roku 1854 se stal podpřevorem kláštera a roku 1861 opatem.\n\nV 60. letech 19. století byl zvolen na Dolnorakouský zemský sněm za velkostatkářskou kurii. Zemský sněm ho roku 1868 zvolil i do Říšské rady. 17. října 1868 složil slib. Zemský sněm ho do Říšské rady delegoval i roku 1870. Do celostátního parlamentu se vrátil i v prvních přímých volbách roku 1873, kdy uspěl za kurii velkostatkářskou v Dolních Rakousích. Rezignaci na mandát oznámil dopisem 20. ledna 1874.\n\nOd roku 1870 působil jako zemský maršálek zemského sněmu v Dolních Rakousích, tedy předseda sněmu (v některých jiných korunních zemích monarchie se tento post nazýval zemským hejtmanem). Od roku 1875 byl i doživotním členem Panské sněmovny (jmenovaná horní komora Říšské rady). Funkci zemského maršálka zastával až do své smrti. Patřil do frakce centralistické a provídeňské Strany ústavověrného velkostatku.\n\nZemřel v říjnu 1880.\n"}
{"id": "1098718", "url": "https://cs.wikipedia.org/wiki?curid=1098718", "title": "Chris Poland", "text": "Chris Poland\n\nChris Poland (* 1. prosince 1957) je americký kytarista. V roce 1984 se stal členem kapely Megadeth, ale zanedlouho spolupráci se skupinou přerušil. Vrátil se ještě roku 1985 a v kapele vydržel do roku 1987. Hrál na albech \"Killing Is My Business… And Business Is Good!\" (1985) a \"Peace Sells… But Who's Buying?\" (1986). Jako studiový hudebník s ní opět hrál v roce 2004, kdy nahrál kytarové party na desku \"The System Has Failed\". V devadesátých letech hrál s projektem Damn the Machine a rovněž se začal věnovat vydávání sólových alb. Roku 2015 se podílel na albu \"Space Fusion Odyssey\" hudebníka Nika Turnera. Jako host hrál na nahrávkách skupin Lamb of God a Queensrÿche. Řadu let rovněž hraje se skupinou OHM.\n\n"}
{"id": "1098719", "url": "https://cs.wikipedia.org/wiki?curid=1098719", "title": "Max Nettlau", "text": "Max Nettlau\n\nMax Heinrich Hermann Reinhardt Nettlau (německy: [ˈnɛtlaʊ]; 30. dubna 1865, Neuwaldegg, Rakousko – 23. července 1944, Amsterdam, Nizozemsko) byl německý anarchista, historik a lingvista. \n\nNarodil se v Neuwaldeggu (dnešní Vídeň), kde také vyrůstal až do připojení Rakouska k nacistickému Německu v roce 1938. Nettlau si ponechal své pruské (poté německé) občanství po celý svůj život. Jako student velštiny strávil několik let v Londýně, kde se přidal k Socialistické lize a potkal Williama Morrise. Potkal tam také známé anarchisty, Errica Malatestu a Petra Kropotkina, se kterými zůstal v kontaktu do konce života. Pomáhal také založit nakladatelství Freedom Press, pro které mnoho let psal.\nV 90. letech 19. století si uvědomil, že generace socialistických a anarchistických militantů z poloviny 19. století již pominula a archivy jejich děl a korespondence jsou ničeny. Zaměřil tedy své usilí na uchování historických dokumentů. Pro příští generace také udělal mnoho rozhovorů s anarchistickými veterány. Napsal životopisy mnoha známých anarchistů, jako jsou Michail Bakunin, Élisée Reclus a Errico Malatesta. \nJeho rozsáhlá sbírka archivů byla roku 1935 prodána Mezinárodnímu institutu sociální historie v Amsterdamu, kde také následně pracoval. Zemřel v roce 1944 na rakovinu žaludku.\n\n"}
{"id": "1098721", "url": "https://cs.wikipedia.org/wiki?curid=1098721", "title": "Józef Jabłonowski (poslanec)", "text": "Józef Jabłonowski (poslanec)\n\nJózef Jabłonowski (14. prosince 1827 Dołhe – ???) byl rakouský politik polské národnosti z Haliče, v 2. polovině 19. století poslanec Říšské rady.\n\nByl šlechtického původu. V 60. letech byl zvolen na Haličský zemský sněm za velkostatkářskou kurii. Zemský sněm ho roku 1868 zvolil i do Říšské rady. 22. října 1868 složil slib, 11. prosince 1869 po znovuzvolení opětovně složil slib. Na mandát v Říšské radě rezignoval 31. března 1870 v rámci hromadných rezignací haličských poslanců.\n"}
{"id": "1098724", "url": "https://cs.wikipedia.org/wiki?curid=1098724", "title": "Kajetan Agopsowicz", "text": "Kajetan Agopsowicz\n\nKajetan de Hasso Agopsowicz (8. ledna 1814 – 13. listopadu 1874 Vídeň) byl rakouský politik polské národnosti z Haliče, v 2. polovině 19. století poslanec Říšské rady.\n\nNarodil se 8. ledna 1814. Vystudoval státní lyceum v Černovcích, poté se věnoval správě zděděného statku. Byl šlechtického původu, patřilo mu panství Trofanówka.\n\nV 60. letech byl zvolen na Haličský zemský sněm za velkostatkářskou kurii. Zemský sněm ho roku 1868 zvolil i do Říšské rady. 20. října 1868 složil slib. Na mandát v Říšské radě rezignoval 31. března 1870 v rámci hromadných rezignací haličských poslanců. Zemským sněmem byl ovšem do Říšské rady opět delegován roku 1870 a 1871. Na činnosti parlamentu ve Vídni se nicméně tehdy fakticky nepodílel a jeho mandát byl na základě absence 21. dubna 1873 prohlášen za zaniklý. Vrátil se pak v prvních přímých volbách roku 1873, kdy uspěl za kurii velkostatkářskou v Haliči.\n\nVečer 13. listopadu 1874 byl při odchodu ze schůze parlamentního výboru raněn mrtvicí a po několika hodinách zemřel.\n"}
{"id": "1098726", "url": "https://cs.wikipedia.org/wiki?curid=1098726", "title": "Lišák ryšavý", "text": "Lišák ryšavý\n\nLišák ryšavý \"(Hydnum rufescens)\" je štíhlá stopkovýtrusná houba z čeledi lišákovitých \"(Hydnaceae)\".\n\n\n\nRoste od července do listopadu. Narazíme na ni v jehličnatých i listnatých (často bukových) lesích, kde se vyskytuje v méně početných skupinkách poblíž cest.\n\nJedná se o houbu jedlou. Zejména lahodná je po naložení do octa, kdy příliš nezměkne a nevytváří sliz.\n\nV houbách se vyskytuje mimo jiné velké množství vitamínů. Všechny houby obsahují např. karoten, provitamín A, vitamín B1 a B2. Obsahují také mnoho důležitých minerálních látek. Vstřebávají ale z okolního prostředí i nežádoucí prvky (rtuť, arzen a olovo), a proto bychom je neměli sbírat v místech, kde by v půdě mohl být nadměrný výskyt těchto prvků. Jde tedy o místa poblíž extrémně vytížených komunikací, průmyslových podniků, tepelných elektráren apod.\n\nTento druh lze zaměnit s taktéž jedlým lišákem zprohýbaným \"(Hydnum repandum)\", který ale mívá mimostředný třeň a robustnější, světlejší klobouk.\n\n"}
{"id": "1098728", "url": "https://cs.wikipedia.org/wiki?curid=1098728", "title": "Jan Czaczkowski", "text": "Jan Czaczkowski\n\nJan Czaczkowski, též Ivan Čačkovskyj (??? – duben 1909 Lvov), byl rakouský politik z Haliče, v 2. polovině 19. století poslanec Říšské rady.\n\nŽil v obci Bohorodčany. Byl zde okresním hejtmanem.\n\nV 60. letech byl zvolen na Haličský zemský sněm za obvod Bohorodčany-Solotvyn. Zemský sněm ho roku 1868 zvolil i do Říšské rady. 17. října 1868 složil slib. Na mandát v Říšské radě rezignoval 31. března 1870 v rámci hromadných rezignací haličských poslanců.\n\nZemřel v dubnu 1909.\n"}
{"id": "1098729", "url": "https://cs.wikipedia.org/wiki?curid=1098729", "title": "16 (linka metra v Paříži)", "text": "16 (linka metra v Paříži)\n\nLinka 16 je zamýšlená linka pařížského metra ve zdejší aglomeraci jako jedna z větví plánovaného projektu Grand Paris Express. Linka dlouhá 25 km bude procházet 11 obcemi v departementu Seine-Saint-Denis a bude mít 10 stanic. Její zprovoznění je plánováno na rok 2023. Linka bude v systému MHD značená růžovou barvou.\n\nLinka č. 16 je pozůstatkem části linky 15; tento projekt vyhlásil Nicolas Sarkozy v roce 2009 sloučením s projektem Arc Express a nahrazením novým systémem Grand Paris Express. Dne 6. března 2013 premiér Jean-Marc Ayrault zveřejnil mapu budoucí sítě Grand Paris Express, na které se poprvé objevilo označení linky 16 spojující Noisy - Champs a Saint-Denis. Při té příležitosti byl také naznačen možný termín uvedení do provozu v roce 2023, a také že vlaky metra budou kratší než původně zamýšlených 120 m. 18. července 2013 byly zveřejněny podmínky pro realizaci úseku Noisy - Champs / Saint-Denis Pleyel / Mairie de Saint-Ouen. Dne 4. července 2014 byla schválena investiční operace pro budoucí linky 16, 17 (jižní úsek) a 14 (severní úsek) ve výši 3,490 miliard euro. \n\nVlaky na lince budou mít automatické řízení a budou se skládat ze tří průchozích vagónů o celkové délce 54 m s kapacitou asi 500 cestujících.\n"}
{"id": "1098730", "url": "https://cs.wikipedia.org/wiki?curid=1098730", "title": "2016 ve filmu", "text": "2016 ve filmu\n\nToto je seznam filmů, jejichž premiéra se uskutečnila v roce 2016.\n\nSeznamy jsou řazeny dle data vydání filmu.\n\n\n"}
{"id": "1098731", "url": "https://cs.wikipedia.org/wiki?curid=1098731", "title": "Konstanty Czartoryski", "text": "Konstanty Czartoryski\n\nKonstanty Czartoryski (9. dubna 1822 Paříž – 31. října 1891 Vídeň), byl rakouský politik z Haliče, v 2. polovině 19. století poslanec Říšské rady.\n\nPatřilo mu panství Bakończyce.\n\nV 60. letech byl zvolen na Haličský zemský sněm. Zemský sněm ho roku 1867 zvolil i do Říšské rady. Nesložil ale slib a 9. července 1867 na mandát v Říšské radě rezignoval. Důvodem rezignace bylo, že současně již byl doživotním členem Panské sněmovny (jmenovaná horní komora Říšské rady). V ní zastával v závěru života funkci jejího místopředsedy.\n\nJeho bratrem byl politik Jerzy Konstanty Czartoryski 1828–1912. V mládí společně vydávali časopis \"Recenze a zprávy o divadle a umění\".\n"}
{"id": "1098733", "url": "https://cs.wikipedia.org/wiki?curid=1098733", "title": "Račija Ačarjan", "text": "Račija Ačarjan\n\nRačija Ačarjan, arménsky Հրաչեայ Աճառեան, (20. března 1876 Samatya, Istanbul – 16. dubna 1963, Jerevan) byl arménský lingvista.\n\nNarodil se jako syn ševce a oslepl v dětství na levé oko, když se díval do slunce. Absolvoval Özel Getronagan Ermeni Lisesi a studoval od roku 1898 na univerzitě ve Štrasburku u Heinricha Hübschmanna a na Sorbonně u Antoine Meilleta, kde roku 1909 absolvoval. Poté pracoval jako učitel v Šuši, Teheránu a na Gevorkianském semináři ve Vagharšapatu.\n\nPřežil genocidu Arménů a roku 1923 přišel do Jerevanu, kde působil jako docent cizích jazyků, srovnávací gramatiky a historie arménského jazyka. 29. září 1937 byl za stalinských čistek uvězněn, v roce 1939 byl propuštěn jako nevinný a učil dál na univerzitě.\n\nJe autorem více než 200 vědeckých publikací o armenologii, arménském jazyku a orientálních jazycích. Byl členem arménské Akademie věd, francouzského sdružení lingvistů a Orientálního ústavu v Praze. Je po něm pojmenovaný arménský státní ústav lingvistiky.\n"}
{"id": "1098734", "url": "https://cs.wikipedia.org/wiki?curid=1098734", "title": "17 (linka metra v Paříži)", "text": "17 (linka metra v Paříži)\n\nLinka 17 je zamýšlená linka pařížského metra ve zdejší aglomeraci jako jedna z větví plánovaného projektu Grand Paris Express. Linka dlouhá 25 km bude procházet 7 obcemi a bude mít 9 stanic. Její zprovoznění je plánováno na období 2023–2030. Linka bude v systému MHD značená růžovou barvou.\n\nLinka 17 je součástí projektu, který vyhlásil prezident Nicolas Sarkozy v roce 2009. Celá nová síť má propojit Letiště Charlese de Gaulla a Orly přes La Défense, Versailles a technologické centrum Paris-Saclay. \n\n\nVlaky na lince budou mít automatické řízení a budou se skládat ze tří průchozích vagónů o celkové délce 54 m s kapacitou asi 500 cestujících.\n"}
{"id": "1098735", "url": "https://cs.wikipedia.org/wiki?curid=1098735", "title": "Alton (New Hampshire)", "text": "Alton (New Hampshire)\n\nAlton je město v okrese Belknap County ve státě New Hampshire ve Spojených státech amerických. V roce 2010 zde žilo 5 250 obyvatel. S celkovou rozlohou 212,9 km byla hustota zalidnění 32,2 obyvatel na km.\n\nPodle sčítání lidu Spojených států amerických v roce 2010 zde žilo 5 250 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 0,53% populace.\n\n"}
{"id": "1098737", "url": "https://cs.wikipedia.org/wiki?curid=1098737", "title": "Čačersk", "text": "Čačersk\n\nČačersk (bělorusky \"Чачэрск\", rusky \"Чечерск\") je běloruské město v Homelské oblasti a administrativní centrum Čačerského rajónu. Město se nachází v oblasti, která byla silně kontaminována radioaktivním spadem po havárii v černobylské jaderné elektrárně.\n\nToponymum „Čačersk“ je vytvořeno z názvu řeky Čačora. V dávných dobách slovo „čačor“ znamalo „vosk“. Předkové současných obyvatel města jej vyráběli ve velkém množství v lese při sběru medu divokých včel a následně posílali po řece Sož a Dněpr, kde jej vyměňovali za jiné výrobky. Důkazem jsou zbytky lodí naložených voskem, které objevili archeologové v dávných korytech.\n\nPodle archeologů vznikla osada pravděpodobně ke konci 10. století na místě hradiště Zamkavaja Hara (Zámecký vrch) na břehu řeky Čačora u ústí s řekou Sož. Město je poprvé zmíněno v Ipatěvské kronice z roku 1159 pod jménem \"Čičersk\". Během 12. až 13. století osada byla součástí Černigovského knížectví.\n\nAž do poloviny 14. století bylo součástí Černigovského knížectví, jedeno z nejmocnějších v ruských držav, po kterém se stalo nedílnou součástí Velkoknížectví litevského. V roce 1772 se stal součástí Ruské říše a o dva roky později ruská carevna Kateřina Veliká s pomocí místních guvernérů pomohla vybudovat město. V tomto období byla postavena radnice, tři kostely, nemocnice a divadlo. Město bylo postaveno v klasickém stylu.\n\nOd roku 1919 je součástí Homelské oblasti Běloruska. Od roku 1971 má oficiálně status města.\n\n\nV Čačersku jsou 2 střední, umělecké a sportovní školy. K dispozici jsou 3 knihovny, spolu s kulturním, historickým a etnografickým muzeum. Jsou vydávány regionální noviny „Čačerski vjesnik“.\n\nPotravinářský průmysl\n\nV provozuje Čačerské historické a etnografické muzeum. Město nabízí ubytování v městském hotelu.\n\n\n\n"}
{"id": "1098739", "url": "https://cs.wikipedia.org/wiki?curid=1098739", "title": "Josef Schovanec", "text": "Josef Schovanec\n\nJosef Schovanec (* 2. prosince 1981, Charenton-le-Pont, Francie) je francouzský filosof českého původu (syn českých emigrantů), autor knihy \"O kolečko míň – Můj život s autismem\", pořádá přednášky.\n\nNarodil se ve Francii českým imigrantům. Byl mu diagnostikován Aspergerův syndrom, lehká forma autismu. Má vlastní pořad v rádiu. Snaží se o osvětu – přednáší o autismu a upozorňuje na problémy lidí trpících autismem.\n\nObdržel bakalářský titul v matematice. Posléze pokračoval ve studiu jazyků. Ovládá deset jazyků (hebrejština, sanskrt, perština, amharština a další). Obdržel diplom z prestižní vysoké školy Sciences Po a doktorát z filosofie.\n\n\n\n \n"}
{"id": "1098741", "url": "https://cs.wikipedia.org/wiki?curid=1098741", "title": "Úpor (rod)", "text": "Úpor (rod)\n\nÚpor (\"Elatine\") je rod tvořený 20 až 25 druhy vodních nebo obojživelných rostlin, je jedním ze dvou rodů čeledi úporovitých. Tyto rostliny se vyskytují v tropických, subtropických i v mírných oblastech pěti světadílů.\n\nPro svůj řídký výskyt, drobné rozměry a malou schopnost konkurence jsou obvykle považovány pro lidi za málo významné. Některé druhy jsou jako okrasné rostliny pěstovány v zahradních jezírcích nebo v akváriích.\n\nNejčastěji rostou v nehlubokých stojatých či jen líně tekoucích vodách nebo v nevysychajících mokřinách a bažinách. Některé druhy jsou výhradně vodní a rostou jen ve vodě, jiné jsou obojživelné a lze nalézt jak ve vodě, tak i na trvale mokré půdě. Rostliny bývají přizpůsobené kolísání výšky hladiny nebo dočasnému vyschnutí stanoviště, dlouhodobé sucho během vegetace však nesnesou. Je to rod rostlin s nízkou konkurenceschopností a proto rostou hlavně tam, kde se jiných rostlinám nedaří.\n\nJsou to jednoleté nebo krátce vytrvalé byliny které mají lodyhy ponořené, vzplývavé nebo přiléhající na vlhkou půdu. Štíhlé lodyhy mohou být jednoduché nebo různě rozvětvené, na koncích obvykle vystoupavé až vzpřímené a většinou mají pletivo se vzdušnými kanálky. Jsou lysé a mají uzliny ze kterých vyrůstají kořínky nebo listy. Lodyhy které leží na půdě nebo jsou dokonce půdou pokryté bývají šedé až nahnědlé a mají méně uzlin, lodyhy ve vodě jsou nazelenalé a více se větví.\n\nListy na lodyhách jsou jednoduché, přisedlé nebo mají řapíky a vyrůstají vstřícně nebo v přeslenech, Jejich malé, tenké a průsvitné palisty brzy opadávají. Listy mívají celistvé čepele vejčité, elipsovité nebo úzce podlouhlého tvaru a po obvodě v místech zakončení zpeřené žilnatiny jemně zoubkované.\n\nOboupohlavné květy, přisedlé nebo na krátkých stopkách, vyrůstají jednotlivě v paždí listů. Protože pyl není uzpůsoben k opylení ve vodním prostředí, květy na ponořených lodyhách se neotvírají a opylují se uzavřené ve fázi pupenu. Narůžovělé květy bývají tvořeny dvěma až čtyřmi vytrvalými kališními a třemi nebo čtyřmi korunními lístky. Z květu nevyčnívající tyčinky v počtu tři až osm nesou kulovité prašníky. Tři nebo čtyřdílný svrchní semeník je tvořen stejným počtem plodolistů a vyrůstá z něj totožný počet čnělek s bliznami. Základní počet chromozomů je x = 9, v přírodě se vyskytují mnohočetné polyploidní druhy.\n\nPlody jsou kulovité tobolky rozdělené do tří neb čtyř komůrek obsahující četná podlouhlá nebo prohnutá semena se síťovaným osemením která zůstávají životaschopná po mnoho let. Drobná semena jsou rozšiřována nejčastěji přilepená na peří vodních ptáků.\n\nMnožství rostlin vyrostlých v tom kterém roce je variabilní, závisí především na stavu vody a počasí. Často dochází k tomu, že za příhodných podmínek na jednom stanovišti zároveň vyklíčí semena různých druhů která se tam dostala v odstupu několika let.\n\nV přírodě České republiky se řídce vyskytuje těchto pět druhů:\nZ toho jsou v „Červeném seznamu cévnatých rostlin České republiky“ považovány úpor kuřičkovitý a úpor rovnosemenný za druhy kriticky ohrožené, úpor šestimužný za silně ohrožený a úpor peprný a úpor trojmužný za ohrožené.\n\nV evropských vodách se dále ještě vyskytují druhy:\n\n \n"}
{"id": "1098759", "url": "https://cs.wikipedia.org/wiki?curid=1098759", "title": "Jezero Winnipesaukee", "text": "Jezero Winnipesaukee\n\nJezero Winnipesaukee je největší jezero ve státě New Hampshire ve Spojených státech amerických. Nachází se v okrese Belknap County a Carroll County.\n\nJezero je 33,4 km dlouhé a 14,5 km široké. Kolem jezera se nachází města Alton, Gilford, Laconia, Meredith, Center Harbor, Moultonborough, Tuftonboro, Wolfeboro.\n\nV jezeře se nachází minimálně 258 ostrovů. Např. Long Island, Bear Island, Cow Island, Governors Island nebo Rattlesnake Island.\n\n"}
{"id": "1098789", "url": "https://cs.wikipedia.org/wiki?curid=1098789", "title": "18 (linka metra v Paříži)", "text": "18 (linka metra v Paříži)\n\nLinka 18 je zamýšlená linka pařížského metra ve zdejší aglomeraci jako jedna z větví plánovaného projektu Grand Paris Express. Linka dlouhá 35 km bude procházet 12 obcemi a bude mít 13 stanic. Zprovoznění prvního úseku (letiště Orly – Paris-Saclay) je plánováno na roky 2023/2024. Linka bude v systému MHD značená zelenou barvou.\n\nLinka 18 je součástí projektu, který vyhlásil prezident Nicolas Sarkozy v roce 2009. Celá nová síť má propojit Letiště Charlese de Gaulla a Orly přes La Défense, Versailles a technologické centrum Paris-Saclay.\n\n"}
{"id": "1098791", "url": "https://cs.wikipedia.org/wiki?curid=1098791", "title": "Jan Harzius", "text": "Jan Harzius\n\nJan Harzius, O.Cist. († 30. října/3. listopadu 1588) byl cisterciácký mnich, v roce 1588 krátkou dobu opat kláštera ve Vyšším Brodě. Byl v pořadí 23. opatem tohoto kláštera.\n\nNarodil se v blíže neznámém roce ve Frankách v Německu. Vstoupil do cisterciáckého řádu a studoval teologii v Krakově. Stal se převorem v \"Klášteře sv. Bernarda\" v provincii Groningen v Nizozemí. V roce 1580 přešel do opatství ve Vyšším Brodě a o čtyři roky později se zde stal převorem. Poté, co byl dosavadní vyšebrodský opat Jiří III. Taxer zvolen opatem v Sedlci, stal se Harzius administrátorem vyšebrodského kláštera. V květnu 1580 se konala ve Vyšším Brodě volba nového opata, z níž Harzius vzešel jako nový opat. Benedikován byl 15. května 1588.\nOpatem vyšebrodským byl Jan Harzius pouze krátce. Snažil se obnovit v klášteře zdravého řeholního ducha a chtěl provádět nenásilnou rekatolizaci poddaných na klášterních panstvích. Zemřel však uprostřed pilné práce již buď 30. října nebo 3. listopadu 1588 a byl pohřben v klášterním kostele. Jeho náhrobek je zde dodnes, nápis na něm je však téměř nečitelný. Po jeho smrti byl správou Vyššího Brodu pověřen zbraslavský opat Flamming. Nová opatská volba se pak konala až v roce 1591 a zvolen byl dosavadní převor Michal Fabritius.\n\n\n"}
{"id": "1098795", "url": "https://cs.wikipedia.org/wiki?curid=1098795", "title": "Kostel Narození Panny Marie (Nicov)", "text": "Kostel Narození Panny Marie (Nicov)\n\nPoutní kostel Narození Panny Marie v osadě Nicov spadající pod město Plánice na Klatovsku byl vystavěn v letech 1717–1726 podle projektu architekta Kiliána Ignáce Dientzenhofera. Od roku 1958 je kostel, stojící v blízkosti léčivého pramene, chráněn jako kulturní památka České republiky.\n\nZadavatelem výstavby byl majitel plánického panství a královský místodržící hrabě Adolf Bernard z Martinic. Kostel, který roku 1730 vysvětil hrabě a biskup Jan Adam Vratislav z Mitrovic, je první samostatnou stavbou K. I. Dientzenhofera. Stojí na půdorysu řeckého kříže a je zaklenut českou plackou, orientován je netradičně k jihu. Vzhledem k tomu, že se nachází na podmáčených pozemcích, byl vybudován na dubových pilotech. \n\nMárnice na přilehlém hřbitově je pravděpodobně rovněž dílem K. I. Dientzenhofera.\n\nV roce 2012 vznikl Nicovský nadační fond, jehož účelem je je obnova a zachování kostela Narození Panny Marie a kostela sv. Blažeje v Plánici. V nicovském kostele pořádá benefiční koncerty, na nichž vystupovali například houslisté Václav Hudeček nebo Jaroslav Svěcený.\n\nV rámci Programu záchrany architektonického dědictví bylo v letech 1995-2014 na opravu památky čerpáno 9 600 000 Kč.\n"}
{"id": "1098808", "url": "https://cs.wikipedia.org/wiki?curid=1098808", "title": "Emzar Kviciani", "text": "Emzar Kviciani\n\nEmzar Kviciani (: ემზარ კვიციანი) (nar. 25. dubna 1961 ve Čchaltě) je bývalý velitel gruzínských vojsk a vůdce gruzínské gerily v oblasti Horní Abcházie, které de-facto vládl od roku 1992 do 2006, než byla jeho milice rozpuštěna během kodorské krize gruzínskými pořádkovými silami. Uprchl do Ruska, ale v roce 2014 byl při pokusu o návrat do Gruzie zatčen. Následně byl odsouzen ke 12 letům vězení, ale po odvolání proti rozsudku mu byl trest výrazně snížen a byl propuštěn na svobodu.\n\nKviciani se narodil do svanské rodiny ve Čchaltě, nacházející se v soutěsce Kodori v severovýchodní Abcházii, v někdejší Abchazské ASSR, jež byla součástí Gruzínské SSR. Žil tam mezi místními Svany, ale pak odešel studovat zemědělství do Ruska. Jeho minulost za časů Sovětského svazu je obestřena nejasnostmi, každopádně se během studií dostal do problémů se zákonem. Dle deníku Nezavisimaja gazeta byl třikrát vyšetřován či měl trestní záznamy z těchto důvodů: výtržnictví, krádež a podezření z vraždy, ovšem stíhání za poslední přečin bylo kvůli politickým událostem na začátku 90. let zastaveno. Nic z toho mu však nezabránilo v roce 1988 absolvovat studium na ekonomické fakultě Novosibirského zemědělského institutu.\n\nPo rozpadu Sovětského svazu se vrátil domů do Abcházie, kde však brzy vypukl válka mezi Gruzíny a Abchazy. Kviciani proto založil ozbrojenou gerilu s názvem \"„Monadire“ (Lovec)\", se kterou hodlal bránit celou soutěsku Kodori před útoky Abchazů. Jeho jednotka čítala až 350 mužů a úspěšně vytyčený úkol splnila, zejména díky faktu, že po porážce Gruzie v roce 1993 zůstali Lovci jedinou ozbrojenou skupinou Gruzínů respektive Svanů, jež aktivně působila na území Abcházie. Dle vojenských analytiků tak výrazně přispěl k tomu, že oblast Kodorské soutěsky zůstala v Abcházii jako jediná pod kontrolou Gruzínů. Dle jiných zdrojů soutěsku udržel proto, že měl s představiteli Abcházie uzavřenou džentlmenskou dohodu o neútočení, aby ochránil místní populaci zhruba 3 tisíc Svanů.\n\nPo vyhnání Gruzínců z Abcházie de-facto vládl bez omezení v Kodorské soutěsce, ale s vládou v Tbilisi udržoval jakési minimální vztahy. Proto se po uklidnění bezpečnostní situace v celé Gruzii snažil prezident Eduard Ševardnadze začlenit Kvicianiho milici a jeho aktivity v oblasti do oficiálních gruzínských bezpečnostních a administrativních složek. V roce 1997 byl Kviciani jmenován „zvláštním vyslancem v Kodorské soutěsce“ a o dva roky později „speciálním státním komisařem.“ V roce 1998 byla jeho milice začleněna jakožto speciální jednotka do řad gruzínské armády, avšak ve skutečnosti měla vláda na Kvicianiho a jeho milici i nadále minimální vliv a páky.\n\nKviciani měl za peníze gruzínské vlády být podroben vojenskému výcviku u amerických instruktorů, ale z toho nakonec sešlo kvůli jeho kriminálním aktivitám, z nichž ho obviňovali svanští stařešinové jako např. Važa Avaliani, kdy se podílel na únosech lidí a na dalších zločinech, zejména vůči pozorovatelům OSN během 90. let a dále při kodorské krizi v roce 2001, kdy se stýkal s čečenskými ozbrojenci a jejich velitelem Ruslanem Gelajevem, kteří vtrhnuli do Abcházie. Jeho pozice však byla neotřesitelná, jeho role v konfliktu sporná, a počet členů jeho milice vzrostl až na 900 mužů ve zbrani.\n\nBěhem revoluce růží na podzim 2003 byl přítomen v Tbilisi a otevřeně podporoval prezidenta Ševardnadzeho. Po skončení převratu byl novým prezidentem Michailem Saakašvilim po jednání bezpečnostní rady státu Gruzie dne 3. prosince 2004 odvolán z funkce komisaře pro oblast Kodorské soutěsky a zbaven svého postavení, přičemž jeho pravomoci přebrala vláda exilové Autonomní republiky Abcházie v Tbilisi a jeho milice Monadire byla v květnu 2005 na rozkaz ministra obrany Irakliho Okruašviliho rozpuštěna kvůli kriminálním aktivitám jejích členů. Jakmile ale o rok později ministr obrany začal nahrazovat někdejší milicionáře z Monadire vojáky z gruzínské armády, vypověděl Kviciani 22. července 2006 vládě v Tbilisi poslušnost a pohrozil, že svrhne vládu. Vláda o tři dny později reagovala vysláním armády do soutěsky Kodori, přičemž byli během potyčky s Kvicianiovou milicí zraněni čtyři vojáci, nicméně gruzínská armáda dne 26. července oznámila, že ovládla soutěsku. Tu začala vláda nazývat íHorní Abcházie.\n\nSám Kviciani uprchl se zhruba 50 zbylými členy milice do hor, ale obklíčili ho vojáci a policie, která na něj měla v rukou čerstvý zatykač, protože ho vláda obvinila ze vzpoury, z vedení ilegální ozbrojené organizace a z nedovoleného ozbrojování. Ze stejných zločinů byla obviněna a nakonec i zatčena i jeho sestra Nora Kvicianiová, jež byla předsedkyní čchaltské vesnické rady, kterou úřady umístily do vyšetřovací vazby a nakonec odsoudily na 6 a půl roku do vězení. Při přestřelce však byla zabita místní žena a Kvicianimu bylo dovoleno opustit pozici, aby se zamezilo dalším případným obětem.\n\nKviciani nakonec uprchl do Ruska, ale bylo proti němu i nadále vedeno trestní řízení, na jehož základě mu byl v roce 2007 dle rozsudku v nepřítomnosti zkonfiskován majetek. Z Moskvy potom Kviciani vyhrožoval, že proti Gruzii povede partyzánskou válku..\n\nV roce 2014, dva roky po změně režimu v Gruzii, se Kviciani vrátil do země a prostřednictvím sociálních sítí tvrdil, že je připraven postavit se před soud, neboť vyjádřil přání spolupracovat s úřady a domoci se spravedlnosti. 27. února byl tedy na letišti Tbilisi zatčen ihned po příletu a umístěn do vazby. Byl postaven před soud v Zugdidi, jenž 17. listopadu téhož roku uznal Emzara Kvicianiho vinného z přečinů vzpoury a vedení ilegální ozbrojené organizace, přičemž v průběhu líčení Kviciani tato obvinění odmítal. Byl odsouzen nejprve k 16 letům vězení, ty však byly amnestií sníženy na 12 let. Ve vězení nakonec nebyl dlouho, neboť 28. ledna 2015 odvolací soud v Kutaisi schválil dohodu mezi jeho týmem právních zástupců a prokurátorem, kdy mu byl trest snížen na pouhých 11 měsíců, které si již odpykal během svého pobytu ve vazbě. Sám Kviciani po propuštění z vězení řekl novinářům, že by se svou pravdou a vlastní obhajobou u soudu stejně neuspěl, takže souhlasil s dohodou, třebaže dle rozsudku bude v bodech své obžaloby vinen a po výkonu trestu propuštěn a ne nevinen.\n\nJeho propuštění přivítala gruzínská vláda, vedená hnutím Gruzínský sen, avšak verdikt odvolacího soudu v Kutaisi odsoudila opoziční strana Sjednocené národní hnutí bývalého prezidenta Saakašviliho, jež byla u moci v době, kdy Kviciani provedl svoji vzpouru během Kodorské krize, a vyjádřila podezření, že vláda nyní Kvicianiho využije k zastrašení opozice. Po propuštění se Kviciani začal domáhat vrácení svého majetku, který mu v roce 2007 úřady zabavily, a který skončil převážně v rukou členů Sjednoceného národního hnutí.\n\nKviciani v březnu 2015 vstoupil do aktivní politiky a stal se členem konzervativní pravicové strany Aliance patriotů Gruzie, kde se brzy dostal do jejího vedení. Při následujících parlamentních volbách v roce 2016 získala tato strana šest poslaneckých mandátů a Kviciani usedl do poslaneckých lavic. Spolu s touto stranou pak zamířil do opozice.\n\nV roce 2018 Kviciani odeslal do parlamentu návrh zákona, který by v Gruzii zakazoval nošení burek a nikábů na veřejnosti. Tento zákaz hájil nemožností identifikovat pachatele možných teroristických útoků, který by byl zahalen. Návrh později parlament projednal. Kviciani se v těchto časech často ukazoval na protestních shromážděních v Tbilisi, které organizovala extrémně pravicová strana Gruzínský marš, která odmítá LGBT a imigranty v zemi.\n\nV televizní debatě v dubnu 2018 se Kviciani veřejně přiznal ke spolupráci s ruskými zpravodajskými službami, konkrétně s GRU, kterou vysvětlil tak, že naschvál jejich jménem šířil falešná, nepravdivá a propagandistická prohlášení. \n"}
{"id": "1098831", "url": "https://cs.wikipedia.org/wiki?curid=1098831", "title": "Generální opat premonstrátů", "text": "Generální opat premonstrátů\n\nGenerální opat premonstrátů je nejvyšším představitelem řádu premonstrátů.\n\nZastupuje řád navenek i u Svatého stolce. Jeho hlavním úkolem je udržovat vnitřní soudržnost a propojení po celém světě rozptýlených řeholních premonstrátských domů. Sídlo generálního opata je dům generální kurie (\"Curia Generalitia\") v Římě. Odtud pomocí úředníků řídí celý řád. Patří mu titul Dominus Praemonstratensis s přídavkem Amplissimus. Jeho oslovení je Monsigneur. \n\nAž do Francouzské revoluce byl opat z Prémontré současně i generálním opatem řádu. Od roku 1869 je generální opat volen na generální kapitule, která se svolává jednou za šest let. Od 1869 to byli: (číslo u jména je pořadí v oficiálním seznamu premonstrátských generálních opatů)\n\n"}
{"id": "1098833", "url": "https://cs.wikipedia.org/wiki?curid=1098833", "title": "Chelsea Girl", "text": "Chelsea Girl\n\nChelsea Girl může být:\n\n"}
{"id": "1098836", "url": "https://cs.wikipedia.org/wiki?curid=1098836", "title": "The Village Voice", "text": "The Village Voice\n\nThe Village Voice je americký týdeník vydávaný v New Yorku. Je k dostání zdarma a věnuje se například zpravodajství a kultuře. Založili jej Ed Fancher, Dan Wolf, John Wilcock a Norman Mailer. Byl založen dne 26. října 1955 ve dvoupokojovém bytě v Greenwich Village. Právě v této čtvrti noviny původně vycházely, v šedesátých letech se oblast rozšířila o další části města. Později bylo sídlo přestěhováno na Sheridan Square a v následujících letech se ještě několikrát přemístilo. Mezi pozdější přispěvatele patřili například Robert Christgau, Jonas Mekas a Nat Hentoff. Poslední tištěné číslo časopisu vyšlo 21. září 2017. Nadále vychází pouze v digitální podobě.\n\n"}
{"id": "1098840", "url": "https://cs.wikipedia.org/wiki?curid=1098840", "title": "Bjarozaŭský rajón", "text": "Bjarozaŭský rajón\n\nBjarozaŭský rajón (bělorusky \"Бярозаўскі раён\", ukrajinsky \"Березівський район\", rusky \"Берёзовский район\") je územně-správní jednotkou ve středu Brestské oblasti v Bělorusku. Administrativním centrem rajónu je město Bjaroza (bělorusky \"Бяроза\", rusky \"Берёза\").\n\nBjarozaŭský rajón je administrativně rozdělen na 11 venkovských rad (selsovětů): Bjarozaŭský (10 vesnic), Zdzitaŭský (8 vesnic), Maljecký (16 vesnic), Mižleský (8 vesnic), Pjeršamajský (8 vesnic), Pjeskaŭský (9 vesnic), Sakaloŭský (5 vesnic), Sihněvický (20 vesnic), Sporaŭský (2 vesnice), Stryhinský (8 vesnic) a Sjaljecký (16 vesnic). Celkem má rajón 112 osad (včetně Bjarozy a Bjelaazjorsku).\n\nRozloha rajónu je necelých 1 413 m², z toho z toho lesy pokrývají plochu 376,44 km² (25,2 % území rajónu), bažiny 125,56 km² a vodní objekty 100,40 km². Rajón hraničí s Ivacevickým, Ivanaŭský, Drahičynským, Kobrynským a Pružanským rajónem v Brestské oblasti.\n\nRajón se nachází v centrální části Brestské oblasti, zaujímá jihovýchodní část Prybužanské roviny a severozápadní část Pripjaťského Polesí. Délka rajónu od východu na západ činí 48 km od severu k jihu 41 km.\n\nÚzemím rajónu protéká řeka Jaselda. K největším nádržím patří Čornaje, Sporaŭskaje a Bejale jezero s nádrž Sjaljec. Řeky a jezera zabírají 100 km². Rajón má 17 vodních objektů vhodných k rybolovu.\n\nNa území Bjarozaŭského rajónu částečně leží Sporaŭská biologická rezerace. Lesy pokrývají 25,2% území rajónu.\n\nBjarozaŭský rajón je jedním z nejvíce průmyslově rozvinutých regionů Brestské oblasti. Na území rajónu se nachází 18 průmyslových podniků, 11 zemědělských firem, 6 stavebních firem, 2 silniční závody a 2 firmy se specializací na automobilovou dopravu.\n\nMezi klíčové průmyslové firmy patří ОАО „Берёзовский мясоконсервный комбина“ (Bjarozaŭský masokombinát, zpracování masa), ОАО „Берёзовский сыродельный комбинат“ (továrna pro zpracování mléka), ОАО „Берёзастройматериалы“ (výroba keramických obkladů), OAO „Белоозёрский энергомеханический завод“ (produkce zařízení a náhradních dílů pro energetické objekty).\n\nNa rozvoji rajónu se podílejí i malé a střední podniky jako ИООО „Полесские стекольные системы“ (výroba energeticky úsporných dvojitých skel), СООО „Добрыня“ (výroba polystyrenovýcha desek), ИП „Сария Био-Индастрис“ (zpracování surovin živočišného původu), ООО «Франдеса» (výroba přípravků pro ochranu rostlin), СООО «Белинвестторгсплав».\n\nV rajónu je provozu 85 kulturních institucí, ke kterým patří 32 spolků, 37 knihoven, 5 uměleckých škol, rajónní metodické centrum, okresní vlastivědné muzeum s pobočkou „Galerie umění“, řemeslnné centrum, dětské a mládežnické sportovně-estetické centrum a automobilový klub.\n\nMezi fungující kulturní instituce patří 186 amatérských uměleckých skupin a 75 uměleckých sdružení, 28 kolektivů s názvem „národní“ a „modelový“.\n\nRajón byl založen roku 1940 po přistoupení západního Běloruska k SSSR. V letech 1958—1967 zde probíhala stavba vodní elektrárny. Pro zaměstnance této elektrárny bylo v roce 1958 postaveno město Bjelaazjorsk. V poválečných letech byla do města Bjaroza vyslána letka sovětského letectva.\n\nÚzemím rajón prochází dálnice E30: Brest (Kazlovičy) — Minsk — hranice Ruské federace (Redźka), R2 E85: Stoŭbcy — Ivacevičy — Kobryn, R84: Bjaroza — Drahičyn, R101: Pružany — Bjaroza a R136: Vajcjašyn — Chomsk — Drahičyn.\n\n\n"}
{"id": "1098842", "url": "https://cs.wikipedia.org/wiki?curid=1098842", "title": "Vombat chluponosý", "text": "Vombat chluponosý\n\nVombat chluponosý (\"Lasiorhinus latifrons\") nebo též vombat širokočelý je jedním ze tří žijících zástupců čeledi vombatovitých (Vombatidae). Vyskytuje se v jižní Austrálii.\n\nVombat chluponosý je robustnější, více podsaditý a má kratší nohy než vombat obecný. Ocas má dlouhý maximálně šest centimetrů a je skryt v srsti. Jeho řezáky připomínají zuby hlodavců. Vombat chluponosý je dlouhý od 77 do 95 centimetrů a váží 19–32 kilogramů.\n\nVombat chluponosý se živí trávou a další nízkou vegetací.\n\nVombati chluponosí žijí v norách po deseti jedincích. Nory tvoří velké systémy, které jsou na ploše až několika set m².\n\nObdobí páření trvá od srpna do října. Páření probíhá v norách. Březost trvá 22 dní a mláďata se rodí většinou v říjnu. Ve vaku mládě zůstává šest měsíců. Mládě je zcela odstaveno v jednom roce života a plné velikosti a pohlavní dospělosti dosahuje ve třech letech. Vombati se v zajetí dožívají i přes třicet let.\n"}
{"id": "1098843", "url": "https://cs.wikipedia.org/wiki?curid=1098843", "title": "Helmovka narůžovělá", "text": "Helmovka narůžovělá\n\nHelmovka narůžovělá (\"Mycena rosea),\" je jedovatá stopkovýtrusná houba, patřící do řádu pečárkotvarých.\n\nČasto je zaměňována za helmovku ředkvičkovou (\"Mycena pura\") a helmovku růžovou (\"Mycena rosella\"). Charakteristická je pro svou růžovou barvu a chuť a vůni pro ředkvičkách.\n\n\nPlodnice je vysoká 40 - 120 mm, lze ji rozdělit na třeň a klobouk. Často roste v malých skupinkách.\n\nTřeň je 40 – 100 mm dlouhý, 3 - 10 mm široký, vláknitý, dutý, tvarem připomínající válec, ke klobouku se zužující. Barvu má bílou až narůžovělou, výrazně světlejší než klobouk, povrch lesklý.\n\nKlobouk dorůstá průměru 20 - 60 mm, u mladých plodnic je kuželovitý, později zvoncovitý až plochý, uprostřed zřetelný hrbolek. Bez povrchového slizu. Struktura je masitá až vodnatá. Barva klobouku od světle růžové až po častější sytě růžovou, bez fialového odstínu.\n\nHymenofor je lupenitý. Ze spodní strany vybíhají výrazné prořídlé lupeny až 8 mm vysoké. U středu klobouku připojené zoubkem, sbíhavé na třeň. Vytváří zoubkatý okraj klobouku. Barva je bílá až lehce narůžovělá. Výtrusy jsou bílé.\n\nDužina je křehká, tenká a vodnatá. Má bělavou až narůžovělou barvu.\n\nHelmovka narůžovělá roste výhradně pod listnatými stromy, především v bukových lesích. Období pro růst přichází s červencem a končí v říjnu. Více se vyskytuje v půdách bohatých na vápenec.\n\nBez gastronomického využití.\n\nZjištěný jed muskarin. Silná otrava zjištěna po požití 28 plodniček.\n\n\n\n"}
{"id": "1098844", "url": "https://cs.wikipedia.org/wiki?curid=1098844", "title": "Šílený Max: Zběsilá cesta", "text": "Šílený Max: Zběsilá cesta\n\nŠílený Max: Zběsilá cesta (v anglickém originále \"Mad Max: Fury Road\") je australský postapokalyptický sci-fi film režiséra Georga Millera s hlavním hrdinou Maxem Rockatanskym, kterého hraje Tom Hardy. Mimo Austrálii se natáčelo v Namibii, premiéru měl 14. května 2015. Je to první film série Mad Max, kde Maxe Rockatanského nehraje Mel Gibson.\n\nDěj se opět odehrává v apokalypsou zničené Austrálii a sleduje příběh tuláka Maxe, který při svém útěku před šíleným Immortanem „císařem“ Joem narazí na další uprchlíky v podobě skupiny krásných žen, kterým s útěkem pomáhá elitní bojovnice a rebelka Furiosa (Charlize Theron). Joe je ponížen únikem svého harému, povolává k sobě všechny své vojenské síly a začíná pronásledování – brutální válka, ve které se rozhodne, kdo přežije a stane se největším bojovníkem v poušti.\n\nDále hrály Melita Jurisic, Gillian Jones, Joy Smithers, Antoinette Kellerman a Christina Koch jako členky kmene Vuvalini.\n\nZemě se v nejmenované blízké budoucnosti po ničivé jaderné válce o zdroje jako je ropa a voda stala vyprahlou nehostinnou pustinou, v níž zbytky lidí přežívají sdruženy v klanech nebo v malých opevněných či jinak chráněných osadách. Max Rockatansky, bývalý policista z před-apokalyptických dob, cestuje krajinou jako samotář. Trpí halucinacemi a děsivými sny, v nichž ho zemřelí lidé včetně jeho dcery obviňují, že je nezachránil.\n\nBěhem osamocené poutě je chycen skupinou přívrženců Immortana Joea z blízké osady Citadela. Immortan Joe je vůdce osady, který si udržuje nadvládu díky zdroji podzemní vody – velmi ceněné komodity, kterou nazývá aquacola. Hýčká si harém nejplodnějších žen (často unesených odjinud), jejichž potomci se stávají válečníky v jeho armádě. Udržuje také obchodní styky s nedalekými osadami Bullet Farm (kde se vyrábí střelivo) a Gas Town (zde se vyrábí palivo). \nDo Gas Townu je poslán spolu s ozbrojeným doprovodem kamion The War Rig s cisternou pro benzín, řidičkou je Furiosa, která má v hierarchii jeho armády vyšší hodnost. Vyjde najevo, že konvoj sjel z cesty směrem k nepřátelskému území. Immortan po tomto zjištění běží do skrytých místností harému a sezná, že pět jeho mladých manželek určených k plození dětí chybí. Na zemi a po zdech jsou nápisy:\nOpatrovnice mu řekne, že nejsou jeho majetkem a že samy prosily Furiosu, aby je odvezl co nejdále od Immortana. Furiosa mezitím míří na východ, odkud pochází (z kmene Vuvalini–arcimatek, jako dítě byla unesena) a kde má existovat čisté místo plné zeleně. Projíždí přes území klanu Krkounů a musí odrážet jejich ataky. V patách jsou jejímu konvoji již i jednotky Immortana. Pronásledování se účastní i oslabený Nux, řidič stíhacího vozu. Jako zásobárna krve mu slouží univerzální dárce Max, který je přivázán na kůlu na přídi vozu. Furiosa se snaží uniknout pronásledovatelům v písečné bouři. Nux se drží kamionu, ale je smeten z cesty. On i Max přežijí, ale automobil je zcela zničen.\n\nPo bouři se Max probere a spatří Furiosu s pěti mladými ženami Joea (Capable, Cheedo, Toast, Dag a Angharad – která je v pokročilém stupni těhotenství). Po krátce potyčce s Furiosou, do níž zasáhne i Nux, chce Max odjet s kamionem pryč, ale kvůli instalovanému imobilizéru ujede pouze několik desítek metrů. Max nakonec souhlasí s doprovodem Furiosy a dívek. Nuxe vyzvedne stíhající armáda Immortana.\nFuriosa projíždí přes kaňon ovládaný gangem motorkářů, jimž slíbila za volný průjezd palivo. Nicméně se nepočítalo s pronásledovateli a z obchodu sejde. Motorkáři odpálí nálože a zablokují pronásledovatele (přes zával se prozatím dostane jen Immortan se svým monster truckem The Gigahorse) a zaútočí na kamion. Po odražení jejich útoku nastává souboj s vozidlem Immortana, během něhož spadne z kamionu těhotná Angharad a je přejeta Immortanovým vozidlem, ačkoli ten strhl ihned volant do strany při snaze přejetí své manželky a nastávajícího potomka zabránit. Snaha byla marná, Angharad i s dítětem jsou mrtvi. Nux byl vysazen na kamion, aby jej zastavil, což se mu nezdařilo.\n\nFuriosa seznámí Maxe s cílem své jízdy, bájným místem plný zeleně, který si pamatuje z mládí. Kamion zapadne v blátě na nehostinném ponurém místě. Nux se stane spojencem. Pronásledující armádu se podaří zpomalit pomocí výbušnin, nicméně jeden ze spojenců Immortana, Bullet Farmer pokračuje ve stíhání na pásovém vozidle. Nux pomůže Maxovi s vyproštěním kamionu z bahna. Furiosa opětuje palbu Bullet Farmera a oslepí jej. Max nařídí poodjet s kamionem opodál a jde skoncovat s Bullet Farmerem a jeho doprovodem. Po chvíli se vrací i s pytlem plným zbraní a munice. Cesta může pokračovat.\n\nPozději narazí na stožár elektrického vedení s nahou ženou prosící o pomoc. Max tuší léčku, ale Furiose je místo povědomé. Vyjde z tahače a uvede svůj původ. Nahá žena svolá svůj klan arcimatek, k němuž kdysi Furiosa patřila. Žen z klanu však mnoho nepřežilo a Furiosa je zdrcená po zjištění, že oním zeleným rájem je nyní ponurá bažina, kterou nedávno projížděli. Skupina se poté rozhodne jet dále na východ v naději na nalezení vhodného místa pro nový domov. Max se vydává vlastní cestou, ale záhy skupinu dojede a poradí Furiose vrátit se do Citadely. Ta je totiž nyní prakticky nechráněná. Ačkoli to vypadá bláznivě, šance na přežití jsou přece jen poněkud větší než bloumat pouští. Znamená to však prorazit si cestu zpět a zablokovat Immortanovu armádu v kaňonu. Furiosa i ostatní nakonec souhlasí.\n\nBěhem bojů s Immortanovými vozidly při zpáteční cestě je Furiosa vážně zraněna. Immortan Joe se dostane před kamion a snaží se ho zbrzdit. Podaří se mu získat zpět ženu Toast, ta nakonec odvede dostatečně jeho pozornost a Furiose se podaří odtrhnout mu z obličeje dýchací masku, čímž ho zabije. Nux se obětuje a havaruje s kamionem, zablokuje tak cestu dalším pronásledujícím automobilům. Max poskytne transfúzi krve Furiose.\n\nPo příjezdu do Citadely utiskovaný lid oslavuje smrt Immortana. Kyne jim naděje na lepší život a spravedlivější příděly vody. Furiosa a zbývající dívky jsou přijaty zpět. Max se opět vydává na samotářskou pouť vyprahlou pouští.\nVe filmu se objevilo více než 150 vozidel. Přehled několika z nich:\n\nFilm vydělal 153,6 milionů dolarů v Severní Americe a 224,8 milionů dolarů v ostatních oblastech, celkově tak vydělal 378,4 milionů dolarů po celém světě. Rozpočet filmu činil 150 milionů dolarů. V Severní Americe byl oficiálně uveden 15. května 2015, společně s filmem \"Ladíme 2\". Za první víkend docílil druhé nejvyšší návštěvnosti, kdy vydělal 45,4 milionů dolarů. Na první místě se umístil film \"Ladíme 2\" s výdělkem 69,2 milionů dolarů.\n\nFilm získal pozitivní kritiku. Na recenzní stránce Rotten Tomatoes získal z 356 započtených recenzí 97 procent s průměrným ratingem 8,6 bodů z deseti. Na serveru Metacritic snímek získal z 51 recenzí 90 bodů ze 100. Na Česko-Slovenské filmové databázi snímek získal 80 % a k červnu 2019 držel 156. místo v žebříčku nejoblíbenějších filmů.\n\n"}
{"id": "1098845", "url": "https://cs.wikipedia.org/wiki?curid=1098845", "title": "Kiko Loureiro", "text": "Kiko Loureiro\n\nKiko Loureiro, rodným jménem Pedro Henrique Loureiro (* 16. června 1972) je brazilský kytarista. Na akustickou kytaru začal hrát ve svých jedenácti letech. O dva roky později přešel k elektrické a v šestnácti začal hrát v kapele. V roce 1993 se stal členem skupiny Angra, se kterou vydal řadu alb. V roce 2005 vydal své první sólové album a do roku 2012 vydal další tři. V roce 2015 se stal členem skupiny Megadeth.\n\n\n"}
{"id": "1098847", "url": "https://cs.wikipedia.org/wiki?curid=1098847", "title": "Eduard Krützner", "text": "Eduard Krützner\n\nEduard Krützner starší (* 16. dubna 1935 v Praze) je bývalý reprezentant a trenér ragby, byl prezidentem České rugbyové unie a zástupce České republiky v evropské ragbyové federaci FIRA-AER.\n\nPražský rodák s přezdívkou Medák, který je od roku 1994 Středočechem bydlící v Letech u Dobřichovic, se od mládí věnoval řadě sportů, tenisem, plaváním, hokejem, volejbalem počínaje a konče basketbalem, kde se stal s klubem \"Orbis Praha\" mistrem ČR a v basketbale startoval s týmem Orbisu v PMEZ.\n\nK ragby jej přivedli jeho spolupracovníci dva ragbisté Jan Kudrna a Miroslav Vondráček, který byl dříve basketbalovým reprezentantem.\n\nZpočátku hrál oba sporty, v zimě basketbal a od jara do podzimu ragby. V té době trénoval pětkrát týdně a měl tak dobrou individuální techniku. V ragby již za půl roku hrál za Áčko Pragy, které v té době patřilo k nejlepším v republice. Ze sportů si pak vybral jen ragby, zejména pro výbornou partu, která měla skvělé výsledky v domácí soutěži i v PMEZ.\n\nV reprezentaci hrál Medák od roku 1959 až do roku 1972 a z toho 8 let byl jejím kapitánem. Československá reprezentace v té době startovala na ME v nejvyšší divizi a byla obávaným soupeřem, neboť, když hrála proti Francii, tak Francouzi postavili proti Československu svůj nejsilnější tým.\n\nKdyž v roce 1971 hrálo Československo s Belgií hrál proti domácímu týmu v belgickém roji i pozdější předseda mezinárodního olympijského výboru Jacques Rogge.\n\nEduard Krützner vystudoval trenérskou školu na Fakultě tělesné výchovy a sportu a už v roce 1970 byl po utkání Francie – Československo osloven francouzským klubem Olympique Besancon s nabídkou hrát za něj. Nakonec obdržel povolení od tehdejšího ČSTV a v Besanconu mohl hrát po dobu dvou let. S týmem postoupil do druhé nejvyšší soutěže až do I.francouzské divize.\n\nPo návratu z Francie Eduard Krützner trénoval Pragovku, z kterou za svoji hráčskou a trenérskou kariéru celkem získal 11 titulů.\n\nV roce 1978 dokázal ve spolupráci s Comité Lyonnais zajistit účast československých kadetů na největším mezinárodním mládežnickém turnaji na světě, které pořádalo město Lyon. A tak se čeští ragbisté tohoto evropského turnaje zúčastnili celkem na 21. ročnících a to zajisté kladně poznamenalo sportovní růst řady pozdějších reprezentantů.\n\nV roce 1979 se stal členem sportovní komise FIRA-AER. V roce 1990 byl nominován do skupiny expertů FIRA-AER, která měla za úkol provádět analýzy a návrhy na zkvalitnění trenérsko-metodické práce v jednotlivých uniích.\n\nPravidelně pořádal školení pro české trenéry a jistou dobu přednášel na Fakultě tělesné výchovy a sportu - specializaci ragby. V roce 1990 se stal generálním sekretářem ČSRU a v letech 2003 - 2007 byl prezidentem České rugbyové unie. V roce 2002 byl zvolen do Exekutivy FIRA-AER, kde tuto funkci zastával až do roku 2009.\n\nOd roku 1995 je komisařem a delegátem FIRA-AER a tuto funkci vykonává až do dnes. Pravidelně se zúčastňuje mezistátních zápasů a podává o nich zprávy pro FIRA-AER.\n\n„Ragby není jenom sport, ale je to životní filozofie, která velmi kladně ovlivňuje život každého jednotlivce, který tento sport opravdových kamarádů poznal. Mám to štěstí, že jsem díky ragby poznal prakticky celý svět, ale hlavně získal tolik upřímných a věrných kamarádů na celé zeměkouli.\" \n\nLety u Dobřichovic tím, že zde nyní známý ragbista a jeho žena bydlí, se staly místem, které už v posledních letech navštívily známé osobnosti francouzského ragby. Přátelé Eduarda Krütznera tak dobře vědí, jaká je nádherná příroda kolem Berounky. \"Třeba se zde jednou bude hrát i ragby,\" plánuje ragbyová legenda.\n\nEduard Krützner během svého působení v ragbyovém dění vychoval stovky hráčů, desítky reprezentantů a svým příkladem podobně jako jeho Jan Kudrna přivedl k ragby desítky dalších nadšenců a v mnoha případech následovníků.\n\nV roce svého životního jubilea osmdesáti let si Medák udělal radost, když vydal vlastním nákladem sepsané vzpomínky \"Hrajte ragby\".\n\nV roce 2016 Eduard Krützner starší vešel do Síně slávy Unie profesionálních trenérů, která působí při Českém olympijském výboru a každým rokem jmenuje nové zasloužilé členy. \"Je to pro mne velmi milé ocenění a mám velkou radost z toho, do jaké společnosti úžasných českých sportovních osobností jsem se dostal. Zároveň je to i pocta pro sport, kterému jsem se po většinu svého života věnoval.\" řekla po vyhlášení ragbyová legenda, jemuž ragbisté říkají Medák.\n\nVe stejném roce převzal Eduard Krützner starší ještě Diplom za celoživotní postoj udělený Českým klubem fair play za rok 2015. \n\nV roce 2017 rozhodnutím vedení České rugbyové unie vešel do Síně slávy českého ragby první ragbista, kterým byl Eduard Krützner starší. \n"}
{"id": "1098849", "url": "https://cs.wikipedia.org/wiki?curid=1098849", "title": "Opletka", "text": "Opletka\n\nOpletka (\"Fallopia\") je rod rostlin z čeledi rdesnovité. Zahrnuje asi 7 až 14 druhů a je rozšířen v mírných oblastech severní polokoule. Opletky jsou ovíjivé byliny i polodřevnaté liány s jednoduchými listy a drobnými bílými nebo růžovými květy. V České republice rostou dva druhy, opletka obecná a opletka křovištní. Mimo to je jako okrasná dřevina pěstována opletka čínská.\n\nOpletky jsou jednoleté nebo vytrvalé ovíjivé byliny a polodřevnaté liány. Lodyhy jsou oblé nebo hranaté, ovíjivé nebo řidčeji poléhavé. Listy jsou jednoduché, řapíkaté, střídavé, vejčité nebo srdčité, celokrajné. Palisty jsou srostlé v trubkovitou pochvu objímající stonek. Pochva je na vrcholu šikmá nebo uťatá. Květy jsou nejčastěji bělavé nebo narůžovělé, oboupohlavné, drobné, uspořádané v úžlabních nebo vrcholových, hroznovitých nebo latovitých květenstvích. Okvětí je složené z 5 na bázi srostlých, nerozlišených okvětních lístků, 3 vnější lístky bývají větší a vně jsou obvykle kýlnaté až křídlaté. Okvětí je vytrvalé a za plodu se zvětšuje. Tyčinek je 8. Semeník nese 3 velmi krátké čnělky zakončené malými kulovitými bliznami. Plodem je vejcovitá, trojhranná nažka, zcela obalená zaschlým okvětím.\n\nRod opletka zahrnuje (v převládajícím pojetí) 7 až 14 druhů. Je rozšířen v mírných oblastech severní polokoule. Nejvíce druhů roste v Asii. V české květeně jsou stejně jako v rámci celé Evropy domácí 2 druhy: opletka obecná (\"Fallopia convolvulus\") a opletka křovištní (\"F. dumetorum\"). Tyto 2 druhy se občas na společných stanovištích spontánně kříží, kříženec je znám jako \"Fallopia\" x \"convolvuloides\".\nMimo to občas zplaňují některé pěstované druhy, zejména opletka čínská (\"Fallopia aubertii\"). V Severní Americe jsou původní druhy \"Fallopia cilinodis\" a \"F. scandens\", zdomácněle zde rostou i oba evropské druhy. Opletka obecná byla zavlečena též do jižních oblastí Jižní Ameriky, do severní a jižní Afriky, na Tichomořské ostrovy, Nový Zéland a do Austrálie.\n\nKvěty opletek jsou opylovány hmyzem.\n\nVymezení rodu \"Fallopia\" je v literatuře dosud silně neustálené a má za sebou pohnutou historii. V některých starších zdrojích jsou opletky zařazeny do široce pojatého rodu \"Polygonum\" (např.), v některých novějších jsou naopak do rodu \"Fallopia\" zahrnuty i křídlatky (). Tyto změny taxonomie se odrážejí i v českých názvech, lze se setkat s názvy rdesno Aubertovo, křídlatka čínská a podobně.\n\nDřevnaté druhy \"Fallopia aubertii\" a \"F. baldschuanica\" jsou často zaměňovány a \"F. aubertii\" je pěstována pod názvem \"F. baldschuanica\". V některých zdrojích (např. ) jsou oba druhy spojovány.\n\nRobustní druhy jsou pěstovány jako okrasné dřeviny.\nV České republice se pěstuje zejména opletka čínská, mnohem vzácněji i opletka bucharská. Jsou to robustní popínavé dřeviny, vytvářející malebné závěsy. Používají se zejména k ozelenění zdí, velkých teras, pergol, altánů, sloupů a starých stromů. Mohou se intenzivně rozrůstat a stát se nepříjemným plevelem.\n\nOpletka čínská i opletka bucharská jsou nenáročné popínavé keře, rostoucí na slunci i v polostínu. Rovněž na půdu nejsou vybíravé a rostou i v sušších a chudých půdách. Nejlépe se jim daří na slunném stanovišti s živnou, kyprou půdou. V tuhých zimách mohou namrzat. Vysazují se s kořenovým balem. Kvetou na mladých výhonech, proto je vhodné je čas od času zmladit silnějším seřezáním.\nMnoží se dřevitými řízky, které se odebírají ze silnějších jednoletých výhonů na začátku zimy ještě před příchodem tuhých mrazů.\n"}
{"id": "1098850", "url": "https://cs.wikipedia.org/wiki?curid=1098850", "title": "Lusine Zakarjan", "text": "Lusine Zakarjan\n\nLusine Zakarjan, arménsky Լուսինե Զաքարյան, (1. června 1937 Achalciche – 30. prosince 1992, Jerevan) byla arménská sopranistka.\n\nDětství strávila v jižní gruzínské provincii Samcche-Džavachetie. V roce 1952 se přestěhovala s rodinou do arménského Jerevanu, kde získala hudební vzdělání. V roce 1957 nastoupila na konzervatoř.\n\nV letech 1970 až 1983 byla sólistkou Symfonického orchestru pro arménské rozhlasové a televizní vysílání. Byla také členkou sboru arménské apoštolské církve.\n\nKromě operních rolí zahrnoval její repertoár arménskou lidovou hudbu a náboženské písně. Ty přispěly k znovuzrození duchovních zpěvů arménské církve. Přitáhla pozornost k oživení děl Komitase a Makara Jekmaljana.\n\nZdravotní potíže ukončily předčasně její uměleckou kariéru. Po sérii onemocnění zemřela 30. prosince 1992 a je pohřbena na hřbitově kostela sv. Gajány.\n"}
{"id": "1098856", "url": "https://cs.wikipedia.org/wiki?curid=1098856", "title": "Grand Paris Express", "text": "Grand Paris Express\n\nGrand Paris Express je plánovaná síť plně automatizovaného metra v pařížské aglomeraci. Tvořit ji bude šest linek, které budou doplňovat stávající síť pařížského metra – současné linky 11 a 14, které budou prodlouženy za hranice města, a zcela nové linky 15, 16, 17 a 18. Síť bude mít celkovou délku 200 km, 72 stanice a její celkové zprovoznění se plánuje na rok 2030. Grand Paris Express zčásti vychází ze zamítnutých projektů Métro Grand Paris a Arc Express. Realizací jsou pověřeny společnosti Société du Grand Paris a Syndicat des transports d'Île-de-France.\n\nGrand Paris Express je jedním z deseti projektů, které byly vyhlášeny v rámci projektu Grand Paris. Dne 26. ledna 2011 byla uzavřena dohoda mezi regionální radou Île-de-France a francouzským státem o společném projektu Grand Paris Express. Nové linky nebudou na rozdíl od současných určeny pro město Paříž, ale vzniknou za jejími hranicemi v okolních departementech na území regionu Île-de-France. Pouze čtyři nové stanice (ze 72 plánovaných) vzniknou na území města při prodloužení linky 14. V 75 % všech nových stanic bude zajištěn přestup na další systémy MHD (metro, Transilien, RER, tramvaje). Tři čtvrtiny nově postavených tratí povedou v podzemí. Tunelové tubusy s průměrem 10 m pojmou dvě koleje a budou se nacházet v průměrné hloubce 30 m.\n\nLinka 11 končí už od roku 1937 ve stanici Mairie des Lilas ve městě Les Lilas u východních hranic Paříže. Bude prodloužena východním směrem ve dvou etapách. Nejprve roku 2019 do stanice \"Rosny-Bois-Perrier\" a poté do roku 2025 o dalších 10 km dál do stanice \"Noisy-Champs\".\n\nLinka 14 už od svého otevření v roce 1997 jezdí jako plně automatizovaná a neopouští hranice Paříže. Bude prodloužena oběma směry a začleněna do nového systému. Na severu bude končit ve stanici Saint-Denis Pleyel, kde vznikne dopravní uzel systému Grand Paris Express, který spojí linky 14, 15, 16 a 17. V roce 2017 se plánuje zprovoznit úsek mezi stanicemi Saint-Lazare a Mairie de Saint-Ouen a do roku 2023 do stanice Saint-Denis Pleyel. Směrem na jih je plánováno prodloužení až na letiště Orly a linka tak povede městy Le Kremlin-Bicêtre, Villejuif, Chevilly-Larue, Rungis a Paray-Vieille-Poste. Tato část ze stanice Olympiades bude také vybudována ve dvou etapách – do roku 2023 z \"Olympiades\" do \"Villejuif-Gustave Roussy\" a do 2027 z \"Villejuif-Gustave Roussy\" na letiště Orly.\n\nLinka 15 bude okružní linka, která obkrouží Paříž za jejími hranicemi. Její dokončení je plánováno na rok 2030. Celková délka bude dosahovat 75 km, bude mít 36 stanic v 19 obcích. Výstavba byla naplánována do tří částí. Jižní úsek mezi stanicemi \"Noisy-Champs\" a Pont de Sèvres se 16 stanicemi spojí 22 obcí a bude měřit 33 km, jeho zprovoznění se plánuje na rok 2020. Západní část bude měřit 20 km a bude mít 11 stanic. Začíná na jihu ve stanici \"Pont de Sèvres\" a končí na severu ve stanici Saint-Denis Pleyel. Do provozu bude uveden postupně – Pont-de-Sèvres ↔ Nanterre v roce 2025 a Nanterre ↔ Saint-Denis Pleyel v roce 2027. Východní část bude mít 12 stanic ve 12 obcích. Také tato část bude zprovozněna ve dvou fázích: \"Saint-Denis Pleyel\" ↔ \"Rosny-Bois Perrier\" v roce 2025 a \"Rosny-Bois Perrier\" ↔ \"Champigny Centre\" v roce 2030. jedním z hlavních dopravních uzlů se stane stanice \"Val de Fontenay\" s přestupy na stávající linky \"RER A\" a \"RER E\", na tramvajovou linku T1 a linku 1 metra, která sem bude prodloužena v letech 2017–2025.\n\nLinka 16 spojí v širokém oblouku severní předměstí (s napojením na linku 14 ve stanici \"Saint-Denis Pleyel\") s východním (stanice \"Noisy-Champs\"). Bude procházet městy Le Bourget, Aulnay-sous-Bois, Clichy-sous-Bois, Montfermeil a Chelles. Její délka bude asi 25 km a bude s linkou 17 tvořit jeden celek. Jejím cílem je zlepšit dopravní spojení ve východní části departementu Seine-Saint-Denis. Linka také křižuje všechny zásadní linky v departementu Seine-et-Marne: RER A, B a E a také trasy sítě Transilien. Uvedení do provozu se předpokládá v roce 2023.\n\nLinka 17 bude měřit 5,5 km ze stanice \"Saint-Denis Pleyel\" do \"Le Bourget RER\" a vytvoří s linkou 16 jeden celek. Linka spojí obce Le Bourget, Gonesse a Roissy-en-Brie se Saint-Denis. Bude obsluhovat letiště Le Bourget, průmyslovou oblast Le Triangle der Gonesse, výstaviště ve Villepinte a terminály 2 a 4 na letišti Charlese de Gaulla. Konečnou stanicí bude \"Le Mesnil-Amelot\". Celková délka dosáhne 27 km s devíti stanicemi, na pěti z nich budou přestupy na RER nebo další linky Grand Paris Express.\n\nLinka 18 bude obepínat Paříž po jihozápadním okraji. Po svém dokončení bude mít téměř 50 km z Nanterre přes Versailles na letiště Orly. Neboť se na této lince, na rozdíl od ostatních, očekává nižší dopravní vytíženost, bude nejspíš vybudována systémem VAL.\n\n"}
{"id": "1098857", "url": "https://cs.wikipedia.org/wiki?curid=1098857", "title": "Přibyslav (opat)", "text": "Přibyslav (opat)\n\nPřibyslav († 1426) byl v letech 1415–1426 v pořadí 13. opatem cisterciáckého kláštera ve Vyšším Brodě.\n\nPřibyslav byl zvolen opatem po smrti opata dosavadního, Oty IV. a byl prvním z vyšebrodských opatů, kteří měli v rámci cisterciáckého řádu důležité funkce. Byl pověřen vybíráním poplatků z ostatních českých cisterciáckých klášterů. Po vypuknutí husitských bouří roku 1420 se spolu s komunitou uchýlil pod ochranu Rožmberků do Českého Krumlova. Mniši zde našli pohostinství u místních minoritů v jejich klášteře při kostele Božího Těla na Latráně. V tomto exilu setrvala komunita až do začátku 30. let 15. století. Opat Přibyslav zde zemřel v roce 1426. Jeho nástupcem byl zvolen Zikmund I. Pirchan. Když nebezpečí ze strany husitů pominulo, vrátil se s komunitou do Vyššího Brodu.\n\n"}
{"id": "1098885", "url": "https://cs.wikipedia.org/wiki?curid=1098885", "title": "Stolpen", "text": "Stolpen\n\nStolpen (zastarale česky \"Sloupno\") je malé město v Sasku ve Spolkové republice Německo, 25 km východně od Drážďan. Město se nachází asi 4,5 km od severní hranice Národního parku Saské Švýcarsko (něm. \"Nationalpark Sachsiche Schweiz\") a zhruba 15 kilometrů západně od nejbližší české obce – Dolní Poustevny, ležící přímo na hranicích se SRN. Má obyvatel.\n\nDominantou městečka je hrad Stolpen, vybudovaný na impozantním čedičovém skalním suku. První písemná zmínka o tomto hradě je z roku 1222, kdy jej i s přilehlým panstvím vlastnili míšeňští biskupové. Stolpenské Staré Město (něm. \"Stolpen - Altstadt\"), které se původně jmenovalo \"Jochgrim \"(nebo také \"Jockrim\" či \"Jockgrim), \"obdrželo městská práva v roce 1276. Poté, kdy bylo toto sídlo v roce 1429 zničeno husity, bylo vybudováno nové město blíže k hradnímu areálu a od něj také převzalo jméno \"Stolpen\".\n\nNejvětším magnetem pro turisty je hrad Stolpen, který byl zpřístupněn veřejnosti již v roce 1877. Pro obyvatele i návštěvníky je ve Stolpenu pořádáno mnoho kulturních a společenských akcí, z nichž patří k nejznámějším \"Historické městské slavnosti\", konané každoročně koncem května. V polovině července jsou pořádány \"Hradní slavnosti\". Podrobné informace jsou publikovány nejen německy, ale i česky a polsky na webu města Stolpenu.\n\n\n\n"}
{"id": "1098890", "url": "https://cs.wikipedia.org/wiki?curid=1098890", "title": "Zikmund Pirchan", "text": "Zikmund Pirchan\n\nZikmund Pirchan; něm. \"Sigismund Pirchan von Hohenfurth\" (1389 – 15. června 1472) byl český cisterciácký mnich, v letech 1426-1441 opat vyšebrodského kláštera a následně světící biskup pasovský.\n\nZikmund Pirchan se narodil v Rožmberku nad Vltavou v blíže neznámém roce. Stal se mnichem vyšebrodského cisterciáckého opatství a v roce 1420 se spolu s komunitou uchýlil před husitským nebezpečím do Českého Krumlova. Zastával funkci celeráře (tj. měl na starosti hospodářské záležitosti komunity). Po smrti opata Přibyslava v roce 1426 byl zvolen jeho nástupcem. Ve 30. letech 15. století se s komunitou navrátil do Vyššího Brodu.\n\nV letech 1431-1437 se účastnil zasedání Basilejského koncilu. Zde se podílel na volbě vzdoropapeže Felixe V. a po svém návratu do Čech se pokoušel získávat mu přívržence. Poměrně brzy však uznal legitimně zvoleného papeže Evžena IV. a přiznal mu obedienci. Roku 1441 byl jmenován titulárním biskupem salonským a světícím biskupem v Pasově. O rok později abdikoval na úřad vyšebrodského opata a umožnil volbu nového. Zemřel v Lorchu v roce 1472.\n\n"}
{"id": "1098892", "url": "https://cs.wikipedia.org/wiki?curid=1098892", "title": "Zacharij Zograf", "text": "Zacharij Zograf\n\nZacharij Zograf ( ; 8. října 1810 Samokov – 14. června 1853 Samokov) byl bulharský malíř, představitel samokovské malířské školy. \n\nUčil se spolu se svým bratrem Dimitarem, s nímž později spolupracoval, když jejich otec zemřel. Jeho nejznámější ikony jsou obrazy sv. Konstantina a Heleny v Plovdivu. Namaloval fresky pro hlavní kostel Rilského kláštera, pro kapli a kostel sv. Mikuláše Bačkovského kláštera, pro Trojanský klášter a pro klášter Proměnění. Na klášterní zdi namaloval tři autoportréty.\n\nRoky 1851 a 1852 strávil na hoře Athos, kde zdobil vnější narthex Velké Lavry. Pro několik kostelů namaloval dárcovské portréty a po jeho úmrtí na skvrnitý tyfus po něm zbylo mnoho nerealizovaných návrhů.\n"}
{"id": "1098909", "url": "https://cs.wikipedia.org/wiki?curid=1098909", "title": "Dalibor Veselý", "text": "Dalibor Veselý\n\nVystudoval architekturu na ČVUT a na Akademii výtvarných umění v Praze u Jaroslava Fragnera. Dále studoval historii umění na filosofické fakultě Univerzity Karlovy. Navštěvoval přednášky Jana Patočky. Ty v něm vyvolaly zájem o fenomenologii.\n\nV šedesátých letech se přátelil s výtvarníky Janem Koblasou, Mikulášem Medekem a Alešem Veselým.\n\nV roce 1968 emigroval do Velké Británie. Krátce pracoval v ateliéru Jamese Stirlinga.\n\nSetkal se s filosofy Paulem Ricoeurem a Hansem-Georgem Gadamerem a byl ovlivněn jejich hermeneutikou.\n\nVyučoval na Architectural Association School of Architecture v Londýně, na Universitě v Essexu a nakonec na architektonickém oddělení fakulty architektury a dějin umění Univerzity v Cambridgi.\n\nMezi jeho žáky patřili například Daniel Libeskind, Eric Parry, Alberto Pérez-Gómez, Mohsen Mostafavi či David Leatherbarrow.\n\n\n\n"}
{"id": "1098926", "url": "https://cs.wikipedia.org/wiki?curid=1098926", "title": "Podhalaňský ovčák", "text": "Podhalaňský ovčák\n\nPodhalaňský ovčák (anglicky: \"Tatra Mountain Sheepdog\", polsky: \"Polski Owczarek Podhalański\") je polské národní psí plemeno.\nPředci dnešních podhalaňských ovčáků se v Polsku objevili již začátkem 5. století a je možné, že pocházeli z Maďarka a mezi jeho další předky patřil i maďarský kuvasz . Tito psi byli čistě bílí, s dlouhou a hustou srstí. Využívali se k ochraně dobytka a majetku. Plemeno podhalaňský ovčák jak jej známe dnes se ale formoval až v 17. století . Ještě před první světovou válkou panovalo v Polsku přesvědčení, že tito psi nemohou být chování v nížinách, proto až do té doby plemeno neopustilo rodné Tatry . To se změnilo až v době, kdy byly vytvořeny očkovací látky proti nemoci zvané przecinka nosowce, které až do té doby usmrcovali psi v nížinách pod Tatrami . První oficiální výstava podhalaňských ovčáku proběhla v záři roku 1937 a představilo se zde více než 70 psů . Nejznámějším polským chovatelem těchto psů byl Mauryc Trybulski, který sám měl početnou chovatelskou stanici, ale sepisoval i první oficiální standard plemene. Ten sice roku 1944 padl při povstání ve Varšavě, ale chov pokračoval dále. Plemeno vzkvétalo nadále až do roku 1954, kdy byl založen Tatranský národní park, čímž museli všichni místní lidé ukončit chov ovcí a pro podhalaňského ovčáka zde již nebyla práce. Tento stav nadále trvá a proto se tito psi využívají jen jako společníci, v Kanadě a Americe jej využívají jako služební plemeno .\n\nOficiální používaná zkratka v Česku je POO a nachází se zde již několik chovatelských stanic. Podhalaňského ovčáka zde zastřešuje chovatelský klub Klub chovatelů polských ovčáků nížinných. Nejrozšířenější je v rodném Polsku.\n\nPodhalaňský ovčák má silnou a mohutnou konstrukci a je obdélníkového rámce. Rozdíl mezi psem a fenou je jen ve výšce. Srst pokrývá celé tělo a je čistě bílá, krémové znaky se netolerují. Je delší a hustá, s podsadou.\nHlava je suchá, vyvážená, nesena středně vysoko. Lebka je mírně zaoblená, stop zřetelný. Nosní houba je vždy černá, velká, s dobře otevřenými nozdrami. Pysky přiléhavé s černými okraji. Zuby musí být silné a krom nůžkového skusu je tolerován i klešťový. Oči jsou velké, tmavě hnědé barvy, posazené mírně šikmo. Uši jsou nasazené vysoko a jsou poměrně dlouhé, trojúhelníkovitého tvaru. Krk je středně dlouhý, dobře osvalený a bez laloku. Srst na něm vytváří límec. Hřbet je rovný a široký, směrem od hrudníku dál se nezužuje. Ocas je nasazený nízko, je dlouhý. Srst na něm vytváří praporce. Nohy jsou středně dlouhé, dobře osvalené. Tlapky kulaté, téměř kočičí s vždy černými drápky .\n\nPovahově jsou tito psi vyrovnaní, klidní a sebevědomí. Ke svému majiteli jsou loajální, ale nikdy ne závislí. Mají vyvinuté ochranářské pudy a vlohy pro pasení ovcí. Je ostražitý, aktivní, energický a poměrně mrštný. K cizím lidem se chová odměřeně a v případě ohrožený brání svoji rodinu i majetek. Je známý i svým dobrým vztahem k dětem. Je zvyklý pracovat sám a těžko vychází s jinými psy. Vztah k jiným zvířatům má dobrý.\nPodhalaňský ovčák je velmi podobný slovenskému čuvači. Obě dvě tato plemena mají čistě bílou a delší srst a také podobnou postavu. Podhalaňský ovčák je ale větší a lehčí, také méně mohutný.\n\nDalším podobným plemenem je kuvasz, také zvaný maďarský. Ten je pravděpodobně příbuzným podhalaňských ovčáků.Kuvaszové jsou mnohem větší, těžší a mohutnější. Jejich srst je kratší, ale více hustá. Hlava kuvasze je delší a stop málo viditelný.\n\n"}
{"id": "1098927", "url": "https://cs.wikipedia.org/wiki?curid=1098927", "title": "Xaver Švanda", "text": "Xaver Švanda\n\nXaver Švanda, O.Cist. (14. února 1915 – 10. března 1999) byl český římskokatolický duchovní, vyšebrodský cisterciák. Podílel se na obnově řeholního života ve vyšebrodském klášteře po roce 1945 a znovu po roce 1989.\n\nNarodil se ve Vrábči v jižních Čechách a v mládí vstoupil ve Vyšším Brodě do cisterciáckého řádu. Studoval teologii v Innsbrucku (kam došel z Českých Budějovic pěšky) a přijal kněžské svěcení. Dne 17. dubna 1941 byl vyšebrodský klášter nacisty nuceně zrušen. Xaver Švanda se pak podílel po roce 1945 spolu s opatem Tecelinem Jakschem, opatem-koadjutorem Dominikem Kaindlem a dalšími mnichy na jeho obnovení. Avšak roku 1950 byl klášter v rámci Akce K zrušen znovu. Xaver Švanda byl několik let internován (postupně v Želivi a Oseku). Poté se vrátil do Vyššího Brodu, žil zde na městské faře, ale jako kněz působit nemohl. Mši svatou sloužíval časně ráno a poté odcházel do civilního zaměstnání. Pracoval na stavbě vyrovnávací nádrže Lipenské přehrady. Později mu byl udělen tzv. státní souhlas a byl ustanoven administrátorem v Malontech. Zároveň byl administrátorem ex currendo ve farnostech Dolní Dvořiště a Rychnov nad Malší. Později působil jako duchovní správce ve Lhenicích. Po návratu cisterciáků do Vyššího Brodu po roce 1989 se otec Xaver podílel opět na obnově života místní mnišské komunity. Zemřel 10. března 1999.\n\n"}
{"id": "1098928", "url": "https://cs.wikipedia.org/wiki?curid=1098928", "title": "Richard Neville", "text": "Richard Neville\n\nJméno a příjmení Richard Neville se může vztahovat k následujícím osobnostem:\n\n"}
{"id": "1098929", "url": "https://cs.wikipedia.org/wiki?curid=1098929", "title": "Richard Bright", "text": "Richard Bright\n\nJméno a příjmení Richard Bright se může vztahovat k následujícím osobnostem:\n\n"}
{"id": "1098931", "url": "https://cs.wikipedia.org/wiki?curid=1098931", "title": "Božena Havlová", "text": "Božena Havlová\n\nBožena Havlová, rozená Vavrečková (15. února 1913 Brno – 11. prosince 1970 Praha) byla česká výtvarnice a módní návrhářka, matka Václava Havla.\n\nJejí otec byl Hugo Vavrečka a matka Josefa Vavrečková (rozená Kolbingerová). Bratr Boženy Ivan vystudoval chemii, spolupracoval s Ottou Wichterlem a po Únoru 1948 emigroval do Argentiny. Do Prahy se Božena s rodiči přestěhovala v roce 1919. Poté co její otec nastoupil do diplomatických služeb, žila několik let ve Vídni, kde odmaturovala na soukromém gymnáziu Spolku Komenského, následně se zapsala na Filosofickou fakultu Vídeňské univerzity. Po návratu do Prahy navázala studiem na Filozofické fakultě UK, kde se věnovala dějinám umění, praktickou stránku výtvarna pak poznala na malířské škole Akademie výtvarných umění v Praze. Ve dvaadvaceti letech potkala stavebního podnikatele Václava M. Havla, jehož si 14. června 1935 vzala za manžela. Syny Václava a Ivana vzdělávala, zachovala se její „obrazová didaktika”, která k domácí výuce sloužila. Začátkem třicátých let spolupracovala s časopisem \"Měsíc\", své ilustrace publikovala v módní rubrice. I v dalších letech malovala, podílela se na výzdobě barrandovských teras, navrhovala dámské šátky, energii vkládala do výchovy a intelektuálního rozvoje synů. Od roku 1960 si našla místo v Pražské informační službě, kde pracovala jako průvodkyně po Praze. Zemřela 11. prosince roku 1970. Naučné obrázky Boženy Havlové vyšly také knižně pod názvem \"Didasko\" (KANT, 2003).\n\n"}
{"id": "1098932", "url": "https://cs.wikipedia.org/wiki?curid=1098932", "title": "Pionýrská organizace Československého svazu mládeže", "text": "Pionýrská organizace Československého svazu mládeže\n\nPionýrská organizace Československého svazu mládeže (zkratka PO ČSM) byla organizací pro děti a mládež existující v období let 1949 až 1968 v Československu. Měla mj. vládnoucí KSČ usnadňovat působení na mládež ve věku školáků základních škol.\n\nJiž v roce 1948 bylo komisemi mládeže KSČ založeno několik pokusných pionýrských oddílů a letních pionýrských táborů. Dne 8. září 1948 schválil Ústřední výbor KSČ vznik „Pionýrské organizace Junáka” (POJ) a pro její budování v praxi ustanovil komisi, které vytyčilo úkol vybudovat do I. sjezdu ČSM miliónovou organizaci mládeže a rovněž rozhodlo „\"vytvořit pionýrské oddíly Junáka na školách II. stupně, v nichž by se do sjezdu sdružilo 100 000 pionýrů\"“. V prosinci 1948 a v lednu 1949 proběhla školení pro funkcionáře pionýrského hnutí. Výběr frekventantů prováděly okresní a krajské výbory KSČ. V roce 1949 na slučovací konferenci mládeže byla Pionýrská organizace Junáka 24. dubna oficiálně založena. Skupiny a její oddíly mohli zakládat pouze členové Československého svazu mládeže z pověření Krajského výboru ČSM.\n\nV roce 1950 došlo na I. sjezdu ČSM ke změně názvu na „Pionýrská organizace Československého svazu mládeže” (PO ČSM) a činnost Junáka byla zakázána. Do PO ČSM se tak začali přeregistrovávat členové zakázaných dětských organizací (například Orla, Junáka a mnohých dalších), obnovených po skončení druhé světové války. Delegace členů ČSM přivážely ze SSSR poznatky nejen o tamním Komsomolu, ale také o modelu sovětské pionýrské organizaci, které byly pod vlivem KSČ šířeny tiskem, rozhlasem, filmem a literaturou. Současně vznikala soustava „Domů pionýrů a mládeže”. Během období pražského jara roku 1968 se organizace samovolně rozpadla. Po dvou letech v období normalizace místo PO ČSM vznikla Pionýrská organizace Socialistického svazu mládeže (PO SSM).\n\nUstanovení Ústředního výboru ČSM o pionýrské organizaci uvádělo, že je masovou dětskou organizací, sjednocující ve svých řadách žáky ve věku od 9 do 14 let základních devítiletých škol ČSSR. Součástí pionýrské organizace ČSM byly také oddíly jisker, které sdružovaly žáky z prvních až třetích tříd. Úkolem pionýrské organizace bylo nejen pomáhat škole a rodině, vychovávat děti k lásce a oddanosti k ČSSR, ale také je učit milovat KSČ a pracující lid, učit je poznávat a milovat SSSR a vychovávat v nich city přátelství k pracujícím celého světa v duchu proletářského internacionalismu. Pionýrská organizace měla vychovávat děti uvědomělé, ukázněné, kulturní, zdravé, veselé, statečné, nebojící se těžkostí, příští budovatele komunismu a obránce vlasti. Pionýrská organizace pracovala pod přímým vedením ČSM a ve své práci navazovala na bojové tradice dětských proletářských organizací z doby tzv. \"kapitalistické\" první republiky. Jedním z nejdůležitějších úkolů pionýrské organizace ČSM bylo pomáhat učitelům v boji za pevné a hluboké vědomosti a uvědomělou kázeň všech žáků.\n\nOrganizační základnou PO ČSM se staly pionýrské skupiny, které okresní výbory ČSM zakládaly na všeobecně vzdělávacích školách a v dětských domovech při počtu nejméně pěti pionýrů. V období letních prázdnin se Pionýrské skupiny zakládaly i v pionýrských táborech. Vedením pionýrské skupiny pověřoval Okresní výbor ČSM stálé skupinové vedoucí z tzv. \"vyspělých a pro tuto práci připravených členů ČSM\". Činnost pionýrské skupiny pod vedením skupinového vedoucího organizovala skupinová rada, která byla volena na dobu školního roku z řad pionýrů a členů skupiny. Pionýrská skupina se skládala z oddílů, který měl nejméně 20 pionýrů a zpravidla sdružoval pionýry z jedné třídy. V čele pionýrského oddílu stál vedoucí, který byl získáván především ze svazáků pracujících na závodech a vesnicích a ve školských organizacích ČSM nebo také z řad rodičů a starších komunistů z patronátních závodů. Vedením pionýrských oddílů pověřoval OV ČSM na doporučení základních organizací vyspělé členy ČSM. Práci vedoucího oddílu řídil skupinový vedoucí. Veškerou činnost oddílu vedle oddílového vedoucího organizovala oddílová rada, která byla volena na dobu školního roku z řad pionýrů (členů oddílu). V oddílech jisker vykonávali funkci vedoucích oddílů starší \"zkušení\" pionýři. Po přijetí zákona č. 94/1963 Sb., o rodině (§ 30), pečoval o výchovu dětí \"v nerozlučné jednotě\" s rodiči také stát a společenská organizace Československý svaz mládeže a jeho pionýrská organizace.\n\nPráva a povinnosti stálého skupinového vedoucího upravoval pracovní řád stálých vedoucích, který byl uveřejněn ve Věstníku ministerstva školství a kultury, ročník 18, sešit 16 z 10. června 1962, č. 49. Podle tohoto pracovního řádu musel být stálý skupinový vedoucí zpravidla starším a zkušeným \"soudruhem\" (komunistou),\"„ neboť byl vychovatelem a starším druhem pionýrů a spolu s dětským aktivem skupiny rovněž organizátorem jejich tvořivé činnosti a iniciativy”\". Skupinový vedoucí obdržel od OV ČSM písemné pověření pro práci v pionýrské skupině, zúčastňoval se seminářů OV ČSM a měl být příkladem vedoucím oddílů v osvojování si znalostí pionýrského vedoucího. Podle pracovního řádu byl stálý skupinový vedoucí nejen pedagogickým pracovníkem, ale vzhledem k charakteru své práce zároveň politickým pracovníkem ČSM.\n\nStálého vedoucího přijímal do pracovního poměru odbor školství a kultury příslušného ONV po předchozím souhlasu předsednictva Okresního výboru ČSM a Závodního výboru ROH. Stálý vedoucí pionýrské skupiny řídí se při své práci řídil směrnicemi ministerstva školství a kultury pro výchovu a vzdělání na základních devítiletých školách, usneseními Ústředního výboru ČSM a Ústřední rady pionýrské organizace ČSM pro práci v PO. Z pracovního řádu stálých vedoucích pionýrských skupin přímo vyplývalo, že jeho práci přímo řídí ministerstvo školství a kultury a usnesení orgánů ČSM v dohodě s odborem školství a kultury ONV.\n\nV případě, že stálý skupinový vedoucí vykonával vedle práce v PO ČSM ještě \"částečný pedagogický úvazek\", pak tuto jeho výchovnou práci řídil a kontroloval ředitel školy. Vzhledem k úkolům pionýrské organizace byla práce skupinového vedoucího v těsném spojení s ředitelem školy, což se projevovalo hlavně ve výchově mladých členů PO, každodenní spoluprací s učitelským sborem školy, stranickými, odborovými a svazáckými organizacemi. Vedoucí skupiny měl právo obracet se na ředitele školy o radu a pomoc a žádat ho, aby se zúčastnil řešení všech pedagogických problémů pionýrské skupiny. Stálý skupinový vedoucí byl také členem pedagogické rady školy, na jejíž schůze byl zván.\n\nVedoucí oddílů, který byl získáván především ze svazáků pracujících na závodech a vesnicích a ve školských organizacích ČSM, byl prací v oddíle pověřován OV ČSM. Jeho práci řídil stálý skupinový vedoucí, který nejméně jednou za měsíc svolával oddílové vedoucí na společné schůze. Oddílový vedoucí se měl o své práci radit s třídními učiteli a ostatními učiteli školy. Podle pracovního řádu učitelů byl učitel (obdobně jako ředitel školy) povinen pomáhat vedoucímu pionýrského oddílu, jelikož pionýrská organizace pokládala svoji činnost za nedílnou součást výchovného procesu započatého ve školním vyučování. Vedoucí oddílu byl dobrovolným politickým pracovníkem ČSM na úseku PO, který za svou práci nebyl placen. Řídil se přímými pokyny orgánů ČSM a především pokyny stálého skupinového vedoucího, kterému se za svou práci zodpovídal. V obdobném postavení se nacházeli vedoucí oddílů jisker, kteří byli na úseku pionýrské organizace taktéž dobrovolnými politickými pracovníky ČSM.\n\nPráva a povinnosti ředitelů a učitelů škol na těch školách, kde pionýrská organizace pracovala, obsahoval pracovní řád pro učitele, vydaný ve Věstníku ministerstva školství a kultury, ročník 13, sešit 9 z 31. 3. 1958 jako zvláštní instrukce ministerstva školství a kultury. Povinností ředitele školy bylo soustavně podporovat činnost pionýrské organizace ČSM, vést učitelský sbor k aktivní pomoci této organizaci, projednávat plány práce s vedoucím pionýrské skupiny, soustavně pomáhat vedoucímu pionýrské skupiny a pionýrskému aktivu. Výchova dětí a mládeže prováděná ve škole při vyučování tak měla zdárně pokračovat i při veřejné mimoškolní činnosti pionýrské organizace.\n\nPionýrský slib v organizaci PO ČSM měl znění: „\"Já mladý pionýr Československé socialistické republiky, slavnostně slibuji před svými druhy, že budu jednat podle pionýrských zásad, učit se a pracovat tak, abych byl dobrým budovatelem a obráncem své milované vlasti.\"” Nový pionýr obdržel odznak, průkaz, rudý šátek a po odpovědi na pionýrský pozdrav vedoucího se stal právoplatným členem organizace. Mezi důležité atributy každého pionýra byly řazeny pionýrské prapory a praporky, pionýrský šátek, pionýrský odznak, pionýrský pozdrav a heslo.\n\n\n\n"}
{"id": "1098936", "url": "https://cs.wikipedia.org/wiki?curid=1098936", "title": "Výškovice (Chodová Planá)", "text": "Výškovice (Chodová Planá)\n\nVýškovice (německy \"Wischkowitz\") je zaniklá vesnice, jejíž zbytky a katastrální území Výškovice u Michalových Hor o rozloze 4,45 km. dnes patří k evidenční části Boněnov městyse Chodová Planá v okrese Tachov. Ves leží v CHKO Slavkovský les, asi 2 km severně od Boněnova, 6,5 km severovýchodně od Chodové Plané, 7 km jihovýchodně od Mariánských Lázní a 7 km jihozápadně od Teplé. Po druhé světové válce byla osada z větší části vysídlena odsunem Němců, v průběhu 60. let se vylidnila zcela a oficiálně zanikla roku 1974, dochoval se jeden statek (Boněnov čp. 2, dvůr Engelberta Weigela) a památkově chráněná kaple s památnou lípou.\nNejstarší dochovaná zmínka o osadě pod jménem Viskovici se vztahuje k roku 1273. Po celou dobu vrchnostenské správy patřila vesnice k tepelskému klášteru. Největšího rozvoje dosáhla obec kolem roku 1930, kdy zde žilo v 33 domech 183 obyvatel. Po druhé světové válce bylo německé obyvatelstvo vysídleno, zcela se ves vylidnila v průběhu 60. let a domy byly do 70. let zbořeny s výjimkou statku čp. 2, který je částečně zrekonstruovaný, v jeho hospodářském přístavku lze spatřit částečně zachovalé hrázdění. Jinak jsou zbytky zástavby zarostlé bolševníkem.\n\nVes tvořily především selské dvory, z nichž mnohé patřily k cenným ukázkám hrázděné lidové architektury (tzv. Fachwerk), například statek čp. 4 Beim Haidel a dvůr čp. 9 Beim Flaucher. Kaple z roku 1775 vystavěná na náklady rolníků Jana Jiřího Wurtingera a jeho zetě Eliáše Zaschkeho dosud stojí na bývalé návsi, po roce 1945 zmizelo její vnitřní zařízení. Před kaplí stojí asi 200 let stará památná lípa. Cesta k boněnovské křižovatce je lemována alejí jírovce a cestou dolů k Boněnovu je výhled na pásmo Českého lesa. Ve vsi pramení Výškovický potok.\n\nZ někdejšího Goethova památníku z roku 1931 upomínajícího na básníkovu návštěvu zdejší oblasti 21. srpna 1821 zbyl jen balvan, na kterém byla původně umístěna mramorová deska s Goethovou plastikou a nápisem: „Zur Erinnerung an die Durchreise unseres Dichterfürsten Johann Wolfgang von Goethe am 21. August 1821“. Po roce 1970 vše zmizelo. Za první světové války padlo 11 zdejších mužů, jim byl postaven pomník na rozcestí u rybníka.\n\nV roce 1947 se zde natáčel film \"Ves v pohraničí\", čímž zůstal z několika záběrů zachován dokument o podobě vsi a zdejších dvorů, většina záběrů však pochází z barrandovských ateliérů. Film vznikl rok po odsunu Němců a domy nesou stopy po rabování, děj filmu však špatný stav budov připisuje původnímu obyvatelstvu a vkládá naděje do nových osadníků.\n\nPřímo do vsi nevede pěší ani cyklistické turistické značení, vsí však prochází silnička. Nejbližší veřejná doprava je v Boněnově, kam v pracovní den zajíždí několik autobusů denně.\n\n"}
{"id": "1098939", "url": "https://cs.wikipedia.org/wiki?curid=1098939", "title": "Alton (Missouri)", "text": "Alton (Missouri)\n\nAlton je město v okrese Oregon County ve státě Missouri ve Spojených státech amerických. V roce 2010 zde žilo 871 obyvatel. S celkovou rozlohou 4,12 km byla hustota zalidnění 214,2 obyvatel na km.\n\nPodle sčítání lidu Spojených států amerických v roce 2010 zde žilo 871 obyvatel. \n\n\nObyvatelé hispánského nebo latinskoamerického původu, bez ohledu na rasu, tvořili 1,38% populace.\n"}
{"id": "1098940", "url": "https://cs.wikipedia.org/wiki?curid=1098940", "title": "Jiří Brůna", "text": "Jiří Brůna\n\nJiří Brůna (* 26. července 1955 Praha) je český básník, syn novináře a spisovatele Otakara Brůny. Od dětství bojuje s těžkou klaustrofobií a agorafobií. Posledních třicet let žije v Praze na Petřinách.\nBásně publikuje od roku 1979./ Mladá fronta, Práce , Obrana lidu a další /. Jeho hlavními motivy jsou popis obyčejných věcí, vracení se do vzpomínek a potřeba slušnosti a lásky.\n\nPůvodně knihtiskař,dále působil jako mistr odborné výchovy v oboru tiskař a od počátku devadesátých let až do roku 2010 byl zástupcem tiskárny MTT -malotirážní tisky .\n\nOd roku 2010 až doposud zadavatelem tisku do severočeských tiskáren . Jiří Brůna je básnický solitér , čistě apolitický . \n\n\nDětství a dospívání na pražské Bořislavce, prázdniny ve slovenském Medzevě, dospělost na Petřinách… To vše je zachyceno v básnické sbírce Jiřího Brůny \"Nekončící cesta domů\". Atmosféru míst, které má básník rád a se kterými je spjat jeho život, podtrhují dobové černobílé fotografie. (...) „Na stránkách této knihy je prostřednictvím básní zachycený život člověka, který stál vždycky v ústraní, radoval se z maličkostí a své zanícení pro lidi, zvířata a přírodu předával neúnavně dál,“ říká vydavatelka knihy Monika Le Fay.\n\nČesko -slovenská revue -Zrcadlení / Zrkadlenie číslo 1-4 , 2012 - Verše z Petřínského hradu - Vladimír Skalský .\n\nKultura - Vaše 6 - Andělé nad Břevnovem / Jiří Brůna / Zveřejněno 2.7.2012 / - napsal redakce \n\nČeský rozhlas - pořad knížky Plus / premiéra 25.5.2014 / ukázky z knížky Nekončící cesta domů - redaktor, recitace - Jana Klusáková ./ Český rozhlas archiv /. \n\nPoetická scéna - Světový den poesie / 23 / -Poésia en Colores -2014 - Marek Zeman / duše a srdce Marow / v hudebním propojení s básníkem Jiřím Brůnou - interpretace Blanka Fišerová . \nTramvaj plná andělů - recenze ,/ aneb , co se do knížky nevešlo / - únor 2013 - Jaroslav Holoubek , básník \n\nBulletin SUF -ročník 25/2015 č.85 - 3 .strana obálky -Cesty kolem kruhu - Radka Mudrochová, Iva Sochorová \n\nČasopis Navýchod č.1 /2018 , březen - ukázka z díla - zveřejnil - Galina Babak , šéfredaktor \n\nNakladatelství Mlhovina s.r.o. / recenze knížky OZVĚNA / - David Dresler \n\n"}
{"id": "1098941", "url": "https://cs.wikipedia.org/wiki?curid=1098941", "title": "Borstal Boy", "text": "Borstal Boy\n\nBorstal Boy (tj. \"Kluk z pasťáku\") je britsko-irský hraný film z roku 2000, který režíroval Peter Sheridan podle vlastního scénáře na základě stejnojmenného životopisného románu Brendana Behana. Film zachycuje období, které nezletilý Brendan Behan strávil v nápravném zařízení.\n\nFilm začíná v roce 1941, kdy 16letý dobrovolník IRA Brendan Behan přijíždí z Irska do Liverpoolu, aby zde spáchal bombový útok. Je však ihned po příjezdu odhalen, zatčen a odsouzen na tři roky k pobytu v nápravném zařízení pro mladistvé ve východní Anglii. Ještě ve vězení se seznámí s Charliem Milwallem, mladým námořníkem, který byl odsouzen za krádeže. Charlie se do Brendana zamiluje, ale Brendonovi je to zpočátku nepříjemné, navíc jsou pro něj všichni Angličané nepřátelé. Ihned po příjezdu začne plánovat útěk. Spolu s dalšími čtyřmi kluky utečou, ale během útěku zahynou dva z nich, protože okolí bylo kvůli probíhající válce zaminováno. Z Londýna ohroženého nálety přijíždí ředitelova dcera Liz, která se s Brendanem sblíží. Pomůže mu zorganizovat divadelní představení Wildovy hry \"Jak je důležité míti Filipa\". Teprve při jejím nastudování si Brendan uvědomí, jaké city má vůči Charliemu. Charlie však zanedlouho odjíždí, protože dostal nabídku vrátit se na svou válečnou loď Prince of Wales. Když se Brendan zanedlouho z filmového týdeníku dozví o potopení lodi, je v šoku. Dostane možnost být předčasně propuštěn, pokud slíbí zanechat útoků proti Velké Británii. Poté je vyhoštěn zpět do Irska.\n"}
{"id": "1098944", "url": "https://cs.wikipedia.org/wiki?curid=1098944", "title": "Zemský okres Schweinfurt", "text": "Zemský okres Schweinfurt\n\nZemský okres Schweinfurt je okresem v bavorském vládním obvodě Dolní Franky. Jeho centrem je město Schweinfurt.\n\n"}
{"id": "1098948", "url": "https://cs.wikipedia.org/wiki?curid=1098948", "title": "Ferdinand Maria Savojsko-Carignanský", "text": "Ferdinand Maria Savojsko-Carignanský\n\nFerdinand Maria Savojský, vévoda janovský (\"Ferdinando Maria Alberto Amedeo Filiberto Vincenzo di Savoia\", 15. listopadu 1822 – 10. února 1855) byl sardinským princem z rodu savojských. Byl druhorozeným synem carignanského knížete a budoucího krále Karla Alberta Sardinského a jeho ženy Marie Terezy Toskánské. Ferdinand byl mladším bratrem prvního italského krále Viktora Emanuela a stal se zakladatelem janovské linie savojské dynastie.\n\nVe svých dvaadvaceti letech 22. dubna roku 1850 se v Katedrále Nejsvětější Trojice v Drážďanech oženil se saskou princeznou Alžbětou, která byla starší dcerou budoucího saského krále Jana I. Pár měl syna a dceru:\n\n"}
{"id": "1098952", "url": "https://cs.wikipedia.org/wiki?curid=1098952", "title": "Josef Kolina", "text": "Josef Kolina\n\nJosef Kolina (* 16. října 1980 Praha) je český žurnalista. V rodném městě vystudoval Střední průmyslovou školu zeměměřickou (maturoval v roce 2001) a následně pokračoval na Vyšší odborné škole publicistiky. Po ní nastoupil do redakce Lidových novin, v nichž se zaměřoval především na dopravu a své články podepisoval zkratkou „jfk“. Po pěti letech působení v tomto periodiku přešel do časopisu Týden. Následně se začal objevovat i v televizi Barrandov, s níž časopis Týden spolupracuje. Stále sice Kolinovým hlavním tématem zůstává doprava, nicméně věnuje se i dalším oblastem. Zajímá se též o cestování, mapy, cyklistiku či architekturu a město Prahu.\n\nVedle Lidových novin a Týdne se jeho články objevily také v E15 či na portále iDNES.cz.\n\n"}
{"id": "1098954", "url": "https://cs.wikipedia.org/wiki?curid=1098954", "title": "Alton (Kansas)", "text": "Alton (Kansas)\n\nAlton je město v okrese Osborne County ve státě Kansas ve Spojených státech amerických. V roce 2010 zde žilo 103 obyvatel. S celkovou rozlohou 0,8 km byla hustota zalidnění 128,3 obyvatel na km.\n\nAlton byl založen roku 1870. Původně se město jmenovalo Bull City, ale v roce 1885 bylo přejmenováno na Alton.\n\nPodle sčítání lidu Spojených států amerických v roce 2010 zde žilo 103 obyvatel. \n\n"}
{"id": "1098957", "url": "https://cs.wikipedia.org/wiki?curid=1098957", "title": "MongoDB", "text": "MongoDB\n\nMongoDB (z anglického \"humongous\", česky \"obrovský\") je multiplatformní dokumentová databáze. Řadí se mezi NoSQL databáze a místo tradičních relačních databází využívajících tabulky používá dokumenty podobné formátu JSON (MongoDB formát nazývá BSON) a dynamické databázové schéma, které umožňuje vytváření a integraci dat pro aplikace jednodušeji a rychleji. Jedná se o open source software vydaný pod GNU Affero General Public License a Apache licencemi.\n\nMongoDB byla původně vyvinuta softwarovou společností 10gen (nyní MongoDB Inc.) v listopadu 2007 jako komponenta plánovaného platforma jako služba produktu. V roce 2009 se z projektu stal opensource. 10gen nabízel komerční podporu a další služby. Od té doby bylo MongoDB implementováno jako backend řešení množstvím velikých stránek a služeb včetně stránek Craiglist, eBay, Foursquare, SourceForge, Viacom a New York Times. MongoDB je nejpopulárnější NoSQL databázový systém.\n\nMongoDB je k dispozici zdarma pod GNU Affero General Public License. Jazykové ovladače jsou dostupné pod Apache Licence. Dále MongoDB Inc. nabízí proprietární licence pro MongoDB.\n\nMezi hlavní funkce patří:\n\n\nMongoDB oficiálně podporuje velké množství populárních programovacích jazyků a vývojových prostředí. Dále také existuje velké množství neoficiálních a komunitních ovladačů.\n\nV MongoDB instalaci jsou k dispozici následující příkazy:\n\n\n\n\nmongosniff vyžaduje Libpcap síťovou knihovnu dostupnou pouze na systémech založených na UNIXu. Multiplatformní alternativa je Wireshark, který podporuje MongoDB síťový protokol.\n\n\n\n\n\n"}
{"id": "1098959", "url": "https://cs.wikipedia.org/wiki?curid=1098959", "title": "Seznam jeruzalémských patriarchů", "text": "Seznam jeruzalémských patriarchů\n\nSeznam jeruzalémských patriarchů obsahuje biskupy na stolci jeruzalémském, který byl na patriarchát povýšen roku 451 chalcedonským koncilem. Současným, 142. jeruzalémským patriarchou je Theofilos (Bohumil) III.\n\nRaně křesťanská komunita v Jeruzalémě byla vedena Radou starších (srovnej Sk 11,30 a Sk 15,22). Celkem 15 biskupů:\n\n\nPo bar Kochbově povstání byl císař Hadrián odhodlán vymazat judaismus z Judska a provincie byla přejmenována na \"Syrskou Palestinu\", Jeruzalém byl srovnán se zemí a nedaleko od něj bylo vystaveno město nové - Ælia Capitolina. Tito biskupové byli nežidovského původu a byli podřízeni autoritě metropolitů Caesarei. Celkem jich bylo 24, z toho sv.Narcis dvakrát:\n\n\n1. nikajský koncil přiznal biskupství tento titul, ale ještě jej nepovýšil na patriarchát, které zavedl, jeruzalémští biskupové podléhali patriarchátu antiochijskému. Celkem 6 biskupů,poslední z nich se stal patriarchou:\n\n\nChalcedonský koncil roku 451 povýšil dosavadní biskupství jeruzalémské na patriarchát.\n\n\nPo první křížové výpravě roku 1099 byl v Jeruzalémě založen Latinský patriarchát, který sídlil v Jeruzalémě od roku 1099 do roku 1187. Pravoslavní patriarchové nepřestávali být ustanovováni, ale sídlili v Konstantinopoli.\n\n\nRoku 1187 byl Latinský patriarchát donucen Jeruzalém opustit, nepřestal však existovat, patriarchové byli nadále katolickou církví ustanovováni, ale až do moderních dob sídlil v Římě. V roce 1847 papež Pius IX. latinský patriarchát obnovil jako skutečné biskupské sídlo. Již od roku 638 v jeruzalémě působili biskupové arménské církve, kteří od roku 1311 používají titulu patriarcha.\n\n\n\n"}
{"id": "1098962", "url": "https://cs.wikipedia.org/wiki?curid=1098962", "title": "Gunnar Birkerts", "text": "Gunnar Birkerts\n\nGunnar Birkerts, lotyšsky Gunārs Birkerts, (* 17. ledna 1925 Riga, Lotyšsko – 15. srpna 2017 Needham, Massachusetts) byl americký architekt lotyšského původu.\n\nByl synem literárního vědce a folkloristy Pēterise Birkertse (1881\"–\"1956) a učitelky, jazykovědkyně a folkloristky Mēriji Saule-Sleine (rodným jménem Marija Šopa, poté provdána Bikerte). Vyrůstal v Lotyšsku a uprchl před postupující Rudou armádou na konci 2. světové války na Západ. Studoval na Technické univerzitě ve Stuttgartu, kde absolvoval v roce 1949 jako inženýr. V prosinci 1949 emigroval do Spojených států. Zde působil v kanceláři \"Perkins and Will\", pak pracoval pro Eera Saarinena a Minoru Yamasakiho a poté si zřídil vlastní architektonickou firmu v příměstské části Detroitu.\n\nZa své projekty získal několik národních ocenění od Amerického institutu architektů (1962, 1970, 1973). Od roku 1959 do roku 1990 vyučoval na University of Michigan. V závěru života žil v Wellesley (Massachusetts), jeho synem je literární kritik Sven Birkerts.\n\n"}
{"id": "1098964", "url": "https://cs.wikipedia.org/wiki?curid=1098964", "title": "Červený rybník (přírodní památka)", "text": "Červený rybník (přírodní památka)\n\nČervený rybník je přírodní památka ev. č. 5811, která se nachází v okresu Česká Lípa u osady Pihel. Rozloha chráněného území činí přibližně 9,56 ha. Od roku 2004 je zařazen v seznamu EVL (evropsky významné lokality) a 10. 10. 2013 byl vyhlášen přírodní památkou. Předmětem ochrany této evropsky významné lokality je nevápenité slatiniště, navazující podmáčené porosty náletových dřevin a populace ohrožených druhů rostlin a živočichů, především výskytu srpnatky fermežové (\"Hamatocaulis vernicosus\").\n\nPřírodní památka se nalézá v Libereckém kraji, v okrese Česká Lípa, v ORP Nový Bor na katastrálním území obce Pihel. Najdeme ji na severním břehu Červeného rybníka, který leží mezi Českou Lípou a Novým Borem, asi 300 metrů od hlavní silnice, která mezi městy vede. V nadmořské výšce 290–297 m. U jihovýchodního úpatí vrchu Lipovec. Z rybníka vytéká Pihelský potok, který se po 2 km vlévá do Dobranovského potoka, spadajícího do povodí Ploučnice.\n\nJméno Červený rybník je odvozeno podle červenohnědého zbarvení vody, které má důvod v přilehlých rašeliništích. První zmínky jsou už ze 16. století. Od 18.století patřil novozámecké vrchnosti. Na konci 50.let 20. století byl vypuštěn a z jeho dna a okolí byla po dobu 8 let těžena rašelina pro zúrodňování půdy. Rybník se vytěžením rašeliny výrazně zvětšil a byl opětovně napuštěn. Od druhé poloviny 60.let 20. století byl postupně upravován a sloužil k rekreaci. V roce 2004 byl zařazen na seznam EVL (evropsky významné lokality) a 10. 10. 2013 byl vyhlášen přírodní památkou.\n\nÚzemí leží při severním okraji české tabule, na podloží křídových pískovců. Přírodní památka je vymezena na severním břehu Červeného rybníka, který se nachází v těsném sousedství silnice I/9 mezi Českou Lípou a Novým Borem, přibližně 1,5 km jižně od Nového Boru. Území spadá do mírně teplé klimatické oblasti. Z hlediska geomorfologického členění náleží lokalita k celku Ralská pahorkatina, podcelek Zákupská pahorkatina, okrsku Cvikovská pahorkatina. Reliéf přírodní památky je rovinatý, jedná se o plochý břeh rybníka s rozpětím nadmořských výšek 250-255 m v ploché sníženině při jihovýchodním úpatí vrchu Lipovec. Geologický podklad tvoří sedimentární komplex svrchněkřídového březenského souvrství (stupeň coniak). Půdními typy jsou histické gleje na západě a oglejené kambizemě v severovýchodní části území. Z Fytogeografického hlediska se lokalita nachází v mezofytiku v okrese Českolipská kotlina.\n\nSamotný rybník není biologicky příliš bohatý, ale v historii zde byla udávána přítomnost bublinatek (\" Utricularia sp.\"). Botanický charakter lokality je acidofilní a je zde i velmi vlhké prostředí, které hostí jak rašelinné, tak i typické lužní prvky. Dnes již došlo k značnému ochuzení lokality, nejspíše eutrofizací Červeného rybníka a hojnému zarůstání lokality. Bohužel díky tomu zde úplně zanikli populace bublinatek a výrazně se zmenšili rozlohy i diversity rašeliniště. Výzkum zde potvrdil populaci srpnatky fermežové (\" Hamatocaulis vernicosus\"), která je důvodem ochrany EVL a patří svou rozlohou k nejvýznamnějším v Čechách. Vyhledává spíše otevřené stále podmáčené biotopy se slabě kyselým až slabě zásaditým pH. Roste v jižní části otevřené plochy, tvoří celistvé porosty, hlavně v místech s nízkým výskytem cévnatých rostlin. Celkovou plochu, kterou zde pokrývá se odhaduje na 10–15 m2. Mezi rašelinné/slatinné rostliny se zde vyskytující patří například mochna bahenní (\"Potentilla palustris\"), třtina šedavá (\"Calamagrostis canescens\"), prstnatec májový (\" Dactylorhiza majáles\") a vrbovka bahenní (\"Epilobium palustre\" ). \nK nejvzácnějším nálezům se řadí početné populace mokřadní můry \"Arenostola phragmitidis\" z řádu motýlů (\"Lepidoptera\"), který je v Čechách velmi vzácný a v oblasti severních Čech byl tento druh nalezen pouze v Jestřebí a v EVL Bezručovo údolí. Zde tvoří tento druh největší známou populaci v Čechách. Z dalších vzácných druhů bezobratlých živočichů tu byli nalezeni: přástevník angreštový (\" Rhyparia purpurata\" ), zobonosec borůvkový (\" Hypena crassalis\") z motýlů, z vážek: vážka žlutoskvrnná (\"Orthetrum coerulescens\"), z měkkýšů: vrkoč mnohozubý (\"Vertigo antivertigo\") a kuželík tmavý (\"Euconolus praticola\"), z brouků mokřadní mandelinky: z rákosníčků \"Plateumaris bracata\" a \"Donacia cinerea\" a mandelinka \"Timarcha metallica\".\n\nTyto výše napsané vzácné a ohrožené druhy bezobratlých určují zachovalost rašelinného bezlesí. Naproti tomu v okolních porostech se nacházejí pouze běžné a široce rozšířené druhy.\nVelmi podstatným autoregulačním prvkem zdejší slatinné vegetace je vysoká hladina spodní vody rašeliniště, která je zdrojem vody pro rybník. V severní části malého přechodového slatiniště můžeme najít malé mělké tůňky spojené stružkou pomalu tekoucí vody. V březo-olšovém porostu se nachází prameniště pravostranného přítoku Dobranovského potoka, který náleží povodí Ploučnice. \n\nPředmětem ochrany je nevápnité slatiniště a podmáčené porosty náletových dřevin. Vyskytují se zde chráněné rostliny a živočichové (například vážka žlutoskvrnná - \"Orthetrum coerulescens\"), mokřadní plž vrkoč mnohozubý - \"Vertigo\" \"antivertigo\", nebo některé vzácné druhy mandelinek). Ochrana je ale především zaměřena na populaci mechu srpnatky fermežové (\"Hamatocaulis vernicosus\" ), která svou rozlohou a vitalitou patří k nejvýznamnějším populacím tohoto druhu v Čechách. Území přírodní památky je prakticky totožné s evropsky významnou lokalitou \"Červený rybník \"na katastru Chotovic u Nového Boru a Pihelu, vyhlášenou nařízením vlády č. 318/2013 Sb. ze dne 10. října 2013. Při inventarizačním průzkumu evropsky významné lokality Červený rybník bylo zaznamenáno celkem 523 druhů ze sledovaných skupin (měkkýši, pavouci, vážky, motýli, brouci, obojživelníci, plazi, ptáci, cévnaté rostliny a mechorosty). Z tohoto počtu je 21 druhů zařazeno na Červené seznamy ohrožených druhů a 6 druhů je zvláště chráněných.\n\nSukcesní plochy náletových dřevin by měly být ponechány spontánní sukcesi, ale jsou možné slabé probírky. Potřebné je ponechat všechny velké dřeviny na dožití a následné zetlení, přestárlé stromy totiž mohou sloužit jako doupné stromy a tlející dřevo pak jako biotop pro různé organismy, jako jsou houby, bezobratlí nebo mechorosty.\nSlatiniště by se mělo pravidelně kosit, nejlépe 1x za rok a minimálně 1x za 3 roky. Cílem je odstranění výmladků náletových dřevin a narušení travinobylinného patra. Část keřů by se měla na ploše ponechat kvůli zvýšení stanovištní diverzity. Odstraněná biomasa se musí odklízet buď za hranice přírodní památky nebo do sušších částí lokality bez výskytu významných druhů. V žádném případě se nesmí nechat ležet na místě a nesmí se pálit. Také je doporučeno nepoužívat težkou techniku.\nDalším bodem plánu péče je rozšířit bezlesí východním směrem o zhruba 20 m, z důvodu zasahování populace \"H. vernicosus\" do vrbových křovin, kde je druh ohrožen silným zastíněním.\nLokalita však obsahuje kromě populace srpnatky fermežové (\"H. vernicosus\") několik poměrně hodnotných rašelinných/slatinných elementů. Nejvýznamnější je populace kapradiníku bažinného (\"Thelypteris palustris\") nacházející se v olšině přiléhající na centrální slatiniště. Který je naopak poměrně stínomilný druh a při případném rozšiřování slatiniště je třeba místo jeho výskytu z kácení dřevin vynechat, možno jen slabě prosvětlit. Také malá populace bradáčku vejčitého (\"Listera ovata\") není spontánní sukcesí příliš ohrožena, ale i zde lze však porost slabě prosvětlit. Populace zbylých druhů jako je například: mochna bahenní, vrbovka bahenní a prstnatec májový (\"Potentilla palustris, Epilobium palustre a Dactylorhiza majalis\") - jsou naopak zcela závislé na vhodném managementu území. Katastrofické následky by mohlo mít proniknutí eutrofní vody z Červeného rybníka do slatiniště, proto je potřeba pokusit se omezit intenzitu chovu ryb.\nSamotný rybník má kvůli mokřadnímu charakteru lokality své speciální hospodaření. Proto je možné provádět na rybníku jen extenzivní rybniční vícehorkové hospodaření s periodou výlovu 3 až 6 let. Dále by se měly vyloučit další doprovodné aktivity spojené s intenzivním chovem, jako je přikrmování ryb, hnojení a vápnění. Také by se měly vylovit nežádoucí druhy rybí obsádky zejména: karas stříbřitý, střevlička východní. A neměly by se vysazovat geograficky nepůvodní druhy např.: amur bílý, tolstolobik bílý, tolstolobec pestrý a další. Dále pak je vyloučeno dlouhodobé vypouštění vody (letnění, zimování), protože by mohlo negativně ovlivnit vodní režim rašeliniště. Přípustná odchylka je stanovena manipulačním řádem na 10 cm s výjimkou krizových situací. Plán péče však umožňuje dočasné vypuštění z důvodu výlovu rybí obsádky.\nNejen hospodaření může ovlivnit kvalitu vody v rybníce, ale také místní ČOV, která se nachází zhruba 100 metrů severozápadním směrem od přírodní památky. Kvůli tomu by měl být zaveden kontinuální monitoring čištěné vody opouštějící objekt ČOV. \n\nK rybníku nevede žádná značená turistická trasa. Necelých 200 metrů daleko vede jednak rušná silnice mezi Novým Borem a Českou Lípou, při jižní straně silnice spojující obě části obce Pihel. Nejbližší stanice vlaku je 2 km vzdušnou čarou na SZ vzdálená Skalice u České Lípy na trati 080.\n\n\n"}
{"id": "1098966", "url": "https://cs.wikipedia.org/wiki?curid=1098966", "title": "Komunikátor (psychologie)", "text": "Komunikátor (psychologie)\n\nKomunikátor je osobou, kolektivem osob nebo institucí, která vysílá určitou zprávu. Svým způsobem zkresluje informace, nemusí být vždy plně informovaný, jeho způsob sdělování se může jevit jako tendenční nebo chaotický, někdy si může domýšlet neúplné informace, může podlehnout funkčnímu postavení. Do svého sdělení vždy promítá svou osobnost, osobní zaujetí, chce být vyslechnut, chce být pochopen, chce být přijat, chce změnit chování jiných. Svou roli hrají zkušenosti, náladovost a postoje. V komuniké se objevují nejen myšlenky, záměry a fakta, ale také fráze, klišé, naučená a formální slova, také emoce a obavy, takže musíme vnímat i to, co komunikátor neříká.\n\n\n"}
{"id": "1098967", "url": "https://cs.wikipedia.org/wiki?curid=1098967", "title": "Vernazza", "text": "Vernazza\n\nVernazza je obec v regionu Ligurie, v provincii La Spezia, v Itálii. Leží v severozápadní části země, v Janovském zálivu, na pobřeží Ligurského moře. Je součástí Italské riviéry, respektive její východní části Riviery di Levante. Vernazza a okolní oblast je součástí italského Národního parku Cinque Terre. Obec je vzdálená přibližně 15 km od města La Spezia a okolo 80 km od hlavního centra Ligurie Janova.\n\nPrvní zmínky o Vernazze jsou okolo roku 1080. Uvádí se, že obec byla již opevněná a sloužila jako přístav. V následujících stoletích byla Vernazza aktivním spojencem Janovské republiky. Janovu poskytovala přístav, lodě i vojáky. Na terasovitých polích obce se pěstovalo víno, což postupně vedlo k obchodním úspěchům. V průběhu 15. století se obec musela bránit opakovaným útokům pirátů. V následujícím století obchod s vínem upadá. Významný rozvoj obce přichází až s 19. století V roce 1815 se Vernazza stává součástí Sardinského království a v roce 1861 Italského království. Na konci 19. století je vystavěna železniční trať Janov – La Spezia. Roku 1997 je celá oblast Cinque Terre zapsána na seznam Světového dědictví UNESCO a obec žije především z turistického ruchu.\n\n"}
{"id": "1098970", "url": "https://cs.wikipedia.org/wiki?curid=1098970", "title": "Maria Borges", "text": "Maria Borges\n\nMaria Borges (* 28. října 1992 Luanda, Angola) je angolská modelka.\n\n"}
{"id": "1098974", "url": "https://cs.wikipedia.org/wiki?curid=1098974", "title": "Zimolez černý", "text": "Zimolez černý\n\nZimolez černý (\"Lonicera nigra\") je rostlina z čeledě zimolezovité. Je velmi jedovatá. Vyskytuje se v horách střední a jižní Evropy, v Alpách až do 2000 m n. m.\n\nZimolez černý je nízký keř, až 2 metry vysoký. Stonek je světle hnědý, tenký s bílým plným jádrem. Listy jsou široké, dlouhé 4-6 cm. V horní části jsou ostré, na základně zaoblené nebo klínovité. Mají lehké zářezy na okrajích. Květy rostliny mají bílou barvu a jsou dlouhé 8-10 mm. Rostou od května do června. Plody mají elipsovitý tvar, jsou černé, velké 8-10 mm. Dorůstají v červenci a v srpnu. Uvnitř plodů jsou dvě elipsovitá semena, asi 4 milimetry dlouhá.\n\n\n"}
{"id": "1098977", "url": "https://cs.wikipedia.org/wiki?curid=1098977", "title": "Corniglia", "text": "Corniglia\n\nCorniglia je malá obec v regionu Ligurie, v provincii La Spezia, v Itálii. Leží v severozápadní části země, v Janovském zálivu, na pobřeží Ligurského moře. Je součástí Italské riviéry, respektive její východní části Riviery di Levante. Corniglia a okolní oblast náleží do italského Národního parku Cinque Terre. Obec leží na 105 metrů vysoké skále nad mořem. Je vzdálená přibližně 10 km od města La Spezia a okolo 85 km od hlavního centra Ligurie Janova.\n"}
{"id": "1098979", "url": "https://cs.wikipedia.org/wiki?curid=1098979", "title": "Alton (Maine)", "text": "Alton (Maine)\n\nAlton je město v okrese Penobscot County ve státě Maine ve Spojených státech amerických. V roce 2010 zde žilo 890 obyvatel. S celkovou rozlohou 110,2 km byla hustota zalidnění 8,1 obyvatel na km.\n\nPodle sčítání lidu Spojených států amerických v roce 2010 zde žilo 890 obyvatel. \n\n\nObyvatelé hispánského nebo latinskoamerického původu, bez ohledu na rasu, tvořili 0,4 % populace.\n"}
{"id": "1098981", "url": "https://cs.wikipedia.org/wiki?curid=1098981", "title": "Hrad Gaillard", "text": "Hrad Gaillard\n\nHrad Gaillard jsou dnes trosky středověkého hradu, který se nachází 90 m nad obcí Les Andelys s výhledem na řeku Seinu, v historické Normandii. Nachází se asi 95 km severozápadně od Paříže a 40 km od Rouen.\n\nZříceniny hradu jsou vedeny jako kulturní památka. Vnitřek hradu je otevřen pro veřejnost od března do listopadu, a okolí hradu je přístupné po celý rok.\n\nStavba hradu začala v roce 1196 pod záštitou Richarda Lví srdce, který byl zároveň králem Anglie a feudálním vévodou z Normandie. Stavba hradu byla drahá, ale většina práce byla provedena v nezvykle krátké době. Trvala jen dva roky. Hrad má komplexní a pokročilý design a využívá časných principů soustředného opevnění.\n\nHrad Gaillard byl po dlouhém obléhání dobyt v roce 1204 francouzským králem, Filipem II. V polovině 14. století byl hrad sídlem Davida II. Skotského. Ve stoleté válce hrad změnil několikrát majitele, ale v roce 1449 jej Francouzi dobyli naposledy, a od té doby zůstal ve francouzském vlastnictví. V roce 1599 Jindřich IV. Francouzský nařídil demolici hradu, protože byl vnímán jako hrozba pro bezpečnost místních obyvatel.\n"}
{"id": "1098987", "url": "https://cs.wikipedia.org/wiki?curid=1098987", "title": "Vojtěch Ivo Kvapil", "text": "Vojtěch Ivo Kvapil\n\nVojtěch Ivo Kvapil, O.Cist. (1924 – 26. června 2009) byl český římskokatolický duchovní, vyšebrodský cisterciák, který se po roce 1990 podílel na obnově života mnišské komunity ve Vyšším Brodě.\n\nV mládí vstoupil do vyšebrodského kláštera. Zažil jeho násilné zrušení v rámci Akce K v roce 1950. Na kněze byl vysvěcen v utajení v roce 1951 a následujících 17 let nemohl jako kněz působit. Až v roce 1968 dostal tzv. státní souhlas a postupně působil ve farnostech Strakonice, Strakonice-Podsrp, Borotín, Hoštice u Mladé Vožice, Nová Ves u Mladé Vožice, Miličín, Vyšší Brod, Malšín, Dolní Dvořiště, Horní Dvořiště, Rožmberk nad Vltavou, Černice a Český Krumlov. V roce 1990 byl vedením cisterciáckého řádu pověřen obnovením komunitního života ve Vyšším Brodě. Sídlo vyšebrodského opatství bylo provizorně na faře v Borotíně a od listopadu 1990 se s P. Xaverem Švandou P. Kvapil přestěhoval do Vyššího Brodu. Následně byla zrušena unie s opatstvím v Reinu, a Vyšší Brod se opět stal samostatným opatstvím. P. Vojtěch Ivo Kvapil byl z rozhodnutí vedení řádu jmenován převorem-administrátorem. Nové komunitě se však nedařilo řešit některé problémy a proto byl v roce 1995 jmenován opatem-administrátorem Vyššího Brodu Alberich Józef Siwek, emeritní opat z polského Wąchocku.\n\nP. Vojtěch Ivo Kvapil žil v letech 1995-1999 nadále ve vyšebrodském klášteře. V roce 1999 byl ustanoven administrátorem farnosti Černice a byl jím až do roku 2005, kdy se přestěhoval do Kněžského domova v Českých Budějovicích-Suchém Vrbném. Zde prožil poslední čtyři roky svého života. Zemřel 26. června 2009 a byl po pohřebních obřadech v kostele sv. Cyrila a Metoděje v Suchém Vrbném dne 2. července 2009 pohřben do kněžského hrobu na \"hřbitově sv. Otýlie\" v Českých Budějovicích.\n\n\n"}
{"id": "1098988", "url": "https://cs.wikipedia.org/wiki?curid=1098988", "title": "Bobr &amp; Motýl", "text": "Bobr &amp; Motýl\n\nBobr & Motýl je písničkářské duo, které bylo založeno v roce 1999 bývalými členy skupiny Argema.\nV roce 2000 vydali album Vojáci lásky, na němž je třináct původních písní obou muzikantů, a to jak úplně nových, tak i starších hitů známých z produkce Argemy.\nV roce 2003 oba muzikanti vydali své další album Vyznání - Ty jsi má láska, ty jsi můj sen pod záštitou hudebního vydavatelství Multisonic. Na albu je patnáct skladeb z dílny obou hudebníků, z nichž nejznámější je hit Vyznání, který se dlouhou dobu držel v České Top 50 - nejhranějších skladeb v rádiích ČR.\nBobr s Motýlem za dobu své existence odehráli přes 1000 koncertů, a to nejen v ČR a na Slovensku, ale i v Řecku na Olympské riviéře v letovisku Nei Pori v rámci spolupráce s agenturou Petra Salavy Amfora.\n\n"}
{"id": "1098989", "url": "https://cs.wikipedia.org/wiki?curid=1098989", "title": "Ryzec hnědý", "text": "Ryzec hnědý\n\nRyzec hnědý (\"Lactarius helvus\") je stopkovýtrusná houba čeledi holubinkovité. Je řazen mezi jedovaté houby.\n\nV České republice se vyskytuje hojně, většinou v podmáčeném podloží.\n\nKlobouk o průměru 5-16 cm, nejprve ploše sklenutý, později vmáčklý nebo mělce nálevkovitý. Zprvu s nevýrazným plochým hrbolem, který však časem zmizí. Barva je okrově hnědá, někdy též načervenalá. Pokožka klobouku je matná, suchá, méně často jemně plstnatá, uprostřed nezřídka s vločkovitými šupinkami. Okraj klobouku je velmi tenký, nejdříve podvinutý, později nepravidelně zprohýbaný .\n\nLupeny jsou středně husté a sbíhají se směrem na střed. Zprvu bělavé, potom okrově žluté, nakonec oranžově okrové.\n\nTřeň je 5-12 cm dlouhý, 8-35 mm široký, válcovitý, v dospělosti dutý, a proto snadno lámavý. Je přibližně stejně zbarvený jako klobouk, jen o trochu světlejší, zespodu bělavě plstnatý.\n\nDužina je křehká, narůžověle okrová, na spodní straně třeně až červenohnědá, ve stáří často drobivá. Mléko nehojné, vodnaté, bezbarvé, chuť mírná až nahořklá. Při sušení má silnou vůni jako polévkové koření (maggi).\n\nVýtrusy jsou bělavé až nažloutlé s neúplnou síťkou, krátce elipsoidní. Velikost přibližně 6,5-9 x 5,5-6,5 μm.\n\nRoste hojně v létě a na podzim (červenec až listopad) na kyselých půdách v jehličnatých a smíšených lesích, často na rašeliništích, pod borovicemi, duby, smrky a břízami.\n\n\nMírně jedovatý, jeho jemná chuť svádí ke konzumaci, ve větším množství však způsobuje nevolnost a zvracení. Jednotlivé plodnice přidané do směsi hub jsou neškodné. Sušený prášek z plodnic lze použít jako nezávadné koření.\n\n"}
{"id": "1098990", "url": "https://cs.wikipedia.org/wiki?curid=1098990", "title": "Apollo 18 (film)", "text": "Apollo 18 (film)\n\nApollo 18 je kanadsko-americký sci-fi hororový film z roku 2011, který režíroval Gonzalo López-Gallego. Je natočen stylem found footage a jeho nosnou myšlenkou je, že astronauté z původně zrušené mise Apollo 18 na Měsíci nakonec přistáli a setkali se zde s mimozemskou formou života.\n\n\nV roce 1970 byly z finančních důvodů zrušeny mise Apollo 18, 19 a 20. V roce 1974 jsou členové mise Apollo 18 informováni, že provedou přísně tajný let pod velením Ministerstva obrany USA maskovaný jako odpal rakety se satelitem. Velitel Nathan \"Nate\" Walker, podplukovník John Grey a kapitán Benjamin \"Ben\" Anderson vzlétnou vstříc Měsíci, kde mají instalovat zařízení PSD-5 pro detekci odpalů mezikontinentálních balistických raket z území SSSR či jiné země.\n\nGrey zůstává ve velitelském modulu \"Freedom\" na orbitě, zatímco Walker a Anderson přistanou na povrchu Měsíce v lunárním modulu \"Liberty\". Nainstalují detektory PSD-5 a vezmou několik vzorků horniny a měsíčních kamenů. Po návratu do modulu oba zaslechnou zvuky jakoby na stěně modulu a kamera zachytí pohyb něčeho, co připomíná měsíční kámen. Řídící středisko v Houstonu vysvětluje hluk interferencemi z PSD-5. Anderson nalezne jeden z kamenů na podlaze, ačkoli je předtím všechny pečlivě zapečetil. Během dalších průzkumných výstupů astronauté naleznou stopy, které je dovedou k funkčnímu sovětskému měsíčnímu modulu LK. Oba jsou značně překvapeni. Interiér modulu LK je znečistěn krví. V nedalekém mělkém kráteru naleznou tělo mrtvého sovětského kosmonauta. Walker požaduje po řídícím středisku vysvětlení, ale je mu pouze přikázáno pokračovat v misi.\n\nNásledujícího dne se ztratí americká vlajka, kterou astronauté vyvěsili v místě přistání. Mise je u konce a posádka se připravuje k odletu, který je však zmařen, když modul prodělá otřesy. Modul \"Liberty\" je poškozen a v okolí jsou podivné stopy, které jsou podle Walkera důkazem mimozemského života. Walker ucítí, že se něco hýbe v jeho skafandru a je vyděšen, když se krabu podobné stvoření dostane do jeho helmy. Walker zmizí Andersonovi z dohledu a ten ho později najde v bezvědomí nedaleko modulu. Dopraví ho do \"Liberty\". Walker si na událost nepamatuje, ale na hrudi má hlubokou ránu, odkud mu Anderson vytáhne vetřelce ve tvaru měsíčního kamene. Astronauté se nyní marně pokouší kontaktovat řídící středisko nebo Greye na oběžné dráze kvůli vysoké hladině rušení z neznámého zdroje. Anderson spekuluje o jeho původu, domnívá se, že skutečným účelem PSD-5 je monitoring vetřelců, o nichž americká vláda musela vědět. Walker vykazuje příznaky postupující infekce. Nabývá dojmu, že posádka měla být pouze pokusnými králíky, a že lidé, kteří je sem vyslali, o nebezpečí věděli. Pokusí se rozbít všechny kamery uvnitř a než mu v tom Anderson zabrání, stihne poškodit tlakový systém. Dvojice je nucena vystoupit na povrch a přesunout se do ruského lunárního modulu. Walker si uvědomí, že je značné riziko rozšíření infekce na Zemi, pokud se dostane domů, a cestou k modulu způsobí havárii lunárního vozítka.\n\nAnderson se vzpamatuje a sleduje Walkera do kráteru, kde bylo nalezeno tělo kosmonauta. Je napaden vetřelci a uprchne do modulu LK. Uvnitř se mu podaří navázat spojení se sovětským velitelským střediskem, které zprostředkuje hovor s americkým Ministerstvem obrany. Sekretář Ministerstva obrany mu sdělí, že mu kvůli možné infekci nebude povolen návrat na Zemi. Anderson kontaktuje Greye na oběžné dráze a připravuje se na vzlet vstříc \"Freedom\". Před startem na něj zaútočí psychotický Walker, Anderson ještě zahlédne, jak jej napadnou krabovití vetřelci.\n\nAnderson vzlétne, ale řídící středisko varuje Greye, aby v každém případě přerušil záchrannou operaci a nebral Andersona na palubu. Hrozí přerušením komunikace, bez ní se modul na Zemi nevrátí. LK dosáhne oběžné dráhy, motory jsou vypnuty a modul se nachází ve stavu nekonečného volného pádu a tedy stavu beztíže. Měsíční kameny se nyní volně vznášejí uvnitř modulu. Některé z nich se však ukáží být vetřelci. Napadnou Andersona a ten ztratí kontrolu nad závěrečnou fází spojení s \"Freedom\". Grey křičí na Andersona, aby zpomalil, ale oba moduly se na oběžné dráze srazí a astronauté zahynou.\n\nSestřih se přesune na začátek do doby před startem mise. Oficiální zpráva nyní uvádí, že členové Apolla 18 zahynuli při různých nehodách:\n\nV epilogu je vysvětleno, že na Zemi bylo díky předchozím misím Apollo dopraveno 380 kg vzorků měsíční horniny, spousta z nich se ztratila nebo byla ukradena.\n\n\n"}
{"id": "1098991", "url": "https://cs.wikipedia.org/wiki?curid=1098991", "title": "Inio Asano", "text": "Inio Asano\n\nInio Asano ( 浅野 いにお \"Asano Inio\"; * 22. září 1980 Išioka, Ibaraki) je japonský mangaka, který se proslavil především svou mangou \"Solanin\", která byla v Japonsku v roce 2010 v hlavní roli s Aoi Mijazaki vydána jako celovečerní film. Je znám pro své osobité, realistické příběhy, žánrově rozsáhlé od slice of life až po psychologické horory. V roce 2001 Asano získal první cenu v soutěži pro mladé mangaky, Jomiuri Šimbun jej označil za „jeden z hlasů jeho generace.“\n\n\n"}
{"id": "1098992", "url": "https://cs.wikipedia.org/wiki?curid=1098992", "title": "Laetoli", "text": "Laetoli\n\nLaetoli je oblast významných paleoantropologických lokalit z období pliocénu a pleistocénu, která se nachází poblíž kráteru Ngorongoro v severní Tanzanii, zhruba 30 km jihozápadně od Olduvajské rokle. Místo je světově proslulé především díky otiskům stop pliocénních živočichů ve vrstvě sopečného popela. Jako součást chráněné oblasti Ngorongoro patří od roku 1979 na seznam světového dědictví UNESCO.\n\nOblast se rozkládá po obou březích řeky Garusi. Název \"Laetoli\" je podle Louise Leakeyho odvozen z masajského označení místního druhu krvokvětu (\"Haemanthus\"), ale může se jednat i o zkomoleninu jména říčky \"Olaitole\". Kvůli chybnému přepisu byl do roku 1979 užíván název \"Laetolil\".\n\nNa ploše asi 100 km² zde bylo zachyceno několik desítek míst s výskytem kostí pliocénní fauny. Převážně se jedná o povrchové nálezy, odhalované postupující erozí původních hornin.\n\nSedimenty v oblasti Laetoli lze rozdělit na několik části:\nJednotlivé části jsou proložené četnými vrstvami sopečného tufu, který umožňuje jejich přesné datování pomocí radiometrických metod.\n\n\"Laetoli\" na popud místních obyvatel poprvé navštívil Louis Leakey během prací v nedaleké rokli Olduvai v listopadu roku 1935. Objevil zde jen několik zlomků zvířecích kostí, takže oblasti nadále nevěnoval velkou pozornost. Zachytil však i spodní špičák, který patřil druhu \"Australopithecus afarensis\". Přestože jeho příslušnost k tomuto druhu homininů byla rozeznána až v roce 1981, činí z \"Laetoli\" místo prvního nálezu australopitéků ve východní Africe.\n\nV únoru roku 1939 v oblasti pracoval německý badatel Ludwig Kohl-Larsen, který mimo jiné odhalil zlomek horní čelisti a izolovanou horní stoličku hominina. Sám nálezce se taxonomického určení zdržel. Většina odborníků kosti považovala za doklad přítomnosti jihoafrického druhu \"Australopithecus africanus\" ve východní Africe, někteří v nich ale spatřovali odlišné tvory. Tak bylo v roce 1950 navrženo pojmenování \"Meganthropus africanus\" podle podobnosti s druhem \"Meganthropus\", nalézaným v té době na Jávě a v roce 1955 označení \"Praeanthropus africanus\". Až výzkumy v 70. letech ukázaly, že se rovněž jedná o ostatky druhu \"Australopithecus afarensis\".\nNejzásadnější výzkumy v letech 1974 - 1979 vedla Mary Leakey, jejíž tým mimo množství informací o geologii a chronologii zachytil na 1000 vzorků savců včetně 28 ostatků homininů, starých zhruba 3,6 milionu let. Kromě izolovaných zubů a zlomků čelistí byla odhalena i neúplná kostra nedospělého jedince (\"LH21\"). Shodou okolností téměř současně došlo k velkým objevům i v etiopském Hadaru a po srovnání nálezů z obou oblastí bylo zjištěno, že se jedná o ostatky téhož druhu. V roce 1978 byly společně popsány jako \"Australopithecus afarensis\" a čelist \"LH4\" z \"Laetoli\" se dokonce stala typovou fosilií druhu.\n\nExpedice do \"Laetoli\" pokračovaly i v 80. a 90. letech 20. století, ale ostatky homininů byly objevovány jen vzácně. V letech 1998 - 2005 se práce soustředily především na poznání přírodního prostředí oblasti v pliocénu. Získáno bylo přes 2500 vzorků živočichů a rostlin a kromě několika kostí \"A. afarensis\" byly nalezeny i ostatky homininů druhu \"Australopithecus aethiopicus\". V roce 2011 byla oblasti věnována dvousvazková monografie, soustředící se převážně na geologii, chronologii a paleoekologii. Zásadní objevy ze 70. let 20. století byly souhrnně publikovány již v roce 1987.\n\nNálezy z let 1974 – 1979 jsou uchovány v Keňském národním muzeu v Nairobi. Materiál získaný v roce 1935 se nachází v Přírodopisném muzeu v Londýně a objevy z roku 1939 v Institutu pravěku a středověku Eberhardo-Karlovy univerzity v Hohentübingen. Novější ostatky z přelomu 20. a 21. století jsou uložené v Národním muzeu Tanzanie.\n\nNálezy ze 70. let byly přímo v terénu vyznačeny pevnými betonovými podstavci s vloženým kamenem, na němž je vyryt katalogový kód příslušného nálezu (LH1, LH2, LH3...).\n\nPřírodní prostředí celé oblasti v pliocénu bylo podle prvních analýz vnímáno jako spíše suché a bezlesé, představované především otevřenou savanou jen s minimálním množstvím stromů či keřů. Dokladem byly hojně nalézané suchomilné druhy zvířat (hrabáči, noháči, rypoši, hlodavci \"Saccostomus\" i \"Aethomys\").\n\nMladší výzkumy, zahrnující studium pylů, půdních izotopů, fytolitů i fosilního dřeva však pro dobu před 3,6 miliony let prokázaly přece jen četnější výskyt občasných vodních zdrojů a hustších porostů včetně pobřežních lužních lesů, křovin či prosvětlených lesíků. Jejich přítomnost potvrzují i nové nálezy ostatků chocholatek, dikdiků, zástupců rodu Tragelaphus a primátů - kombovitých, kočkodanů i hulmanů. Přesto se jednalo o oblast výrazně sušší než byly ostatní známé soudobé lokality. Chybí zde jakékoliv doklady stálých vodních toků či jezer a nedostatek vody může být i důvodem poměrně malého početního zastoupení australopitéků v této oblasti.\n\nSměrem k závěru pliocénu je patrné šíření savany na úkor lesních porostů, jak naznačují nejen výsledky studia půdních izotopů, ale i silnější zastoupení kostí gazel a buvolků. Přetrvávající přítomnost primátů a hlodavců rodu \"Thallomys\" však ukazuje, že omezené ostrůvky stromů přežily i v tomto období.\n\nVelký vliv na přírodní podmínky patrně měly časté spady sopečného popela z nedalekých vulkánů. Popel poměrně silnými vrstvami pohřbíval půdu i s rostoucí vegetací a dočasně mohl též kontaminovat vzácné vodní zdroje.\n\nJedním z nejpozoruhodnějších objevů se v \"Laetoli\" staly stopy zvířat, otištěné ve vrstvě sopečného popela ve svrchní části \"Laetoli Beds\". Vrstva tufu, vytvořená tímto popelem, byla označena jako \"„tuf 7“\", objevuje se ale i název \"„footprint tuff“\" (tj. tuf s otisky). Stáří je nejnověji určeno na 3,66 milionu let. Většinou se uvádí, že zdrojem popela byl vulkán \"Sadiman\", vzdálený od \"Laetoli\" asi 20 km na severovýchod, některé studie to však zpochybňují.\n\nStopy se do současnosti dochovaly jen díky unikátní souhře mnoha okolností. Samotný sopečný popel je nesoudržný a otisky by brzy zanikly činností větru a vody. Protože ale ke spadu došlo na počátku období dešťů, první přeháňky vytvořily ze zhruba 15 cm silné vrstvy jemnou kašovitou hmotu na způsob cementu, do níž se s velkou přesností otiskly stopy všech zvířat, které přes ni přešly. Na prudkém slunci popelovitá vrstva během několika hodin ztuhla a stopy uchovala. Později ji překryly další vrstvy sedimentů, které působily jako ochranný kryt. Jen na několika místech, kde byly tyto mladší sedimenty erozí znovu odstraněny, se tuf dostal opět na povrch.\n\nPrvní z takových úseků objevil zcela náhodou v roce 1976 Andrew Hill, když o jednu ze stop klopýtl během chvilkové hry s kolegy. Následně tým pod vedením Mary Leakey v letech 1976 - 1979 odhalil 16 míst s dochovanými otisky nohou různých živočichů (plochy A - P). V jednotlivých úsecích s celkovou rozlohou asi 800 m² tak bylo zachyceno téměř 18 tisíc jednotlivých stop.\n\nZanechaly je nejrůznější druhy pliocénních ptáků i savců - pštrosi, perličky, zajíci, cibetky, hyeny, kočkovité šelmy (snad serval nebo karakal), šavlozubí tygři, kočkodanovití, sloni (vyhynulý \"Loxodonta exoptata\" a snad i \"Deinotherium\"), nosorožci, koník \"Hipparion\", \"Ancylotherium\", prasata, žirafy i početní turovití (\"Simatherium\", přímorožec Hippotragus, buvolci, dikdik). Množství stop přitom může být alespoň zčásti důsledkem migrací, které doprovázely počátek období dešťů.\n\nNejvětší senzaci však vzbudilo oznámení, že byly nalezeny i stopy dvounohých hominidů. Jednalo se totiž o první jasný doklad bipední chůze v pliocénu, který potvrdil v té době ještě nejisté domněnky, odvozované z utváření neúplných kosterních ostatků. Nález navíc odborníky utvrdil v předpokladu, že adaptace k dvounohé chůzi předcházely výraznějšímu rozvoji mozku i užívání nástrojů.\n\nPrvní čtyři špatně čitelné otisky byly publikovány z plochy A, ale později se vědci přiklonili k názoru, že patří spíše medvědovité šelmě (snad z rodu \"Agriotherium\"), která může mít jako ploskochodec podobný tvar stop.\n\nMnohem přesvědčivější jsou otisky, které na ploše G objevil geochemik Paul Abell 24. července 1978. Představují je dvě souběžné trasy (G1 a G2), probíhající v délce zhruba 27 m od jihu k severu. Západní trasu G1 tvoří 39 stop délky 18,5 cm, zatímco ve východní trase G2 je dochováno 31 stop délky 21,5 - 24 cm.\n\nNa základě velikosti chodidel byl proveden odhad výšky obou hominidů - menší stopy patřily tvorovi se vzrůstem asi 123 cm, zatímco velké stopy mohl vytvořit jedinec dosahující 140 - 150 cm. Často se předpokládá, že větší tvor byl samec a menší samice, stejně tak ale mohlo jít o mládě, jdoucí vedle dospělého. V každém případě jsou obě řady velmi blízko u sebe a dělí je jen 17 - 25 cm. To znamená, že pokud šli dva jedinci vedle sebe, museli se dotýkat nebo přímo držet za ramena a vzájemně přizpůsobit délku kroku. Je ale rovněž možné, že šli jen těsně za sebou, ačkoliv stopy jsou tak nápadně souběžné, že se o tom příliš neuvažuje. Podrobné prozkoumání také ukázalo, že menší jedinec se v jednom místě krátce zastavil a pootočil směrem k západu, než pokračoval dál v cestě.\n\nVe stopách většího jedince (G2) byly později identifikovány ještě otisky třetího hominida (G3), který kladl menší nohy do velkých stop G2. Ne všichni ale s existencí třetího jedince souhlasí - stopy G2 podle nich mohly být jen více rozmazané vlivem méně pevného podkladu pod nohama většího tvora.\n\nNalezené otisky jsou téměř k nerozeznání od lidských a na těch lépe dochovaných je dobře vidět podélná nožní klenba i palec v jedné linii s ostatními prsty. Pozorovat lze i lidský způsob přenášení váhy z paty na špičku, odlišný od šimpanzů, kteří chodí po vnější hraně chodidel. Část badatelů však zdůrazňuje přetrvávající znaky lidoopů na některých otiscích, především mírně odtažený palec. Jisté je, že mechanika chůze, jakkoliv podobná moderním lidem, měla určité svébytné znaky.\n\nNejčastěji se předpokládá, že původcem stop byli zástupci druhu \"Australopithecus afarensis\". K této domněnce vede fakt, že se jedná o druh žijící nejen ve stejném časovém období, ale i ve stejné oblasti. Odpůrci ovšem namítají, že otisky jsou natolik lidské, že je nemohli vytvořit afarští australopitékové. K pochybnostem vede zejména jasná přítomnost podélné klenby na otiscích z \"Laetoli\", ale její nejisté projevy na kosterních nálezech. Novější analýzy ostatků druhu \"A. afarensis\" však její přítomnost spíše potrzují. Přesto je možné, že stopy vytvořil jiný, dosud neznámý hominid. Takové otázky znovu rozvířil například kontroverzní objev druhu \"Kenyanthropus platyops\" v roce 1998.\n\nProtože se jedná o ichnofosilii, tedy o pozůstatek životních projevů dávného organismu, bylo navrženo používání názvu \"Praehominipes leatoliensis\".\n\nStopy hominidů byly po dokumentaci a sejmutí odlitků v roce 1979 znovu zahaleny ochranným krytem z písku a kamení, aby se předešlo jejich zničení klimatickými vlivy. Přesto bylo na popud tanzanské vlády v 90. letech 20. století přikročeno ke kontrolnímu odkryvu z obavy před narušením náletovou vegetací. Některé ze stop již prorostly kořeny akácií, a proto byl v roce 1993 vypracován projekt na důkladnou konzervaci, kterou roku 1998 provedli odborníci z \"Getty Conservation Institute\". Stopy byly po základním zpevnění zahrnuty vrstvami písku a zeminy, proloženými geotextilií. Vše překryly místní lávové balvany. Předtím ale bylo dočasné odhalení tufu využito k další podrobné dokumentaci stop s využitím moderních metod (např. fotogrammetrie).\n\nI přes pečlivé provedení prací se ovšem na počátku 21. století objevují zprávy, že stopy dále trpí vlivem eroze i náletové vegetace. Proto někteří odborníci usilují o vybudování muzea, které by přímo nad plochou s otisky umožnilo nejen jejich ochranu, ale i návštěvnický provoz a neomezený přístup pro odborné studie. Jiní považují za rozumnější vrstvy tufu vyjmout a přenést je do jednoho z již existujících tanzanských muzeí. Prezentace přímo v \"Laetoli\" by podle nich nebyla udržitelná a vedla by k další degradaci, protože se jedná o vzdálené, obtížně přístupné místo bez dostatečné infrastruktury. Obě varianty - vybudování a provoz nového muzea, které by bylo schopné zajistit stabilní klima, ale i přeprava málo soudržné a plošně poměrně rozsáhlé vrstvy tufu - jsou ovšem velmi náročné organizačně i finančně. I proto došlo na konci 20. století k vybudování pasivního ochranného krytu. Stopy z \"Laetoli\" jsou tak prozatím prostřednictvím velkého odlitku k vidění v nedalekém muzeu Olduvajské rokle, které bylo v souvislosti s konzervací otisků v roce 1998 upraveno. V menších kusech lze odlitky nalézt v mnoha dalších muzeích po celém světě.\n\n\n"}
{"id": "1098996", "url": "https://cs.wikipedia.org/wiki?curid=1098996", "title": "Pravoslavný patriarchát antiochijský", "text": "Pravoslavný patriarchát antiochijský\n\nPravoslavný patriarchát antiochijský je součástí řecké pravoslavné církve, uznaný patriarchou Konstantinopole s titulem \"první mezi rovnými\" (\"primus inter pares\"). Je to: Řecký ortodoxní patriarcha Antiochie a celého Východu.\n\nPočátky patriarchátu sahají do apoštolské doby. Ze Skutků apoštolů víme, že apoštolové Pavel a Barnabáš působili v Antiochii (okolo roku 42) a tak bylo mnoho Židů a Řeků pokřtěno (ze stejné knihy se můžeme dočíst, že následovníci Ježíše Krista se nazývají \"křesťané\"). První biskupem církve se stal apoštol sv. Petr, který poté okolo roku 53 vysvětil Evodia, který se stal jeho nástupcem. Apoštol Petr byl nazýván \"patriarchou\" protože kázal evangelium především Židům. Na Chalkedonském koncilu (451) byla církev ustanovena patriarchátem. Tento 4.ekumenický koncil též udělil všem tehdejším 5 patriarchátům (vedle Antiochie též : Řím, Konstantinopol - dnes Istanbul, Jeruzalém a egyptská Alexandrie). Dodnes (27.3.2019) papežský titul používá Svatý stolec v Římě a jak Koptský, tak i Pravoslavný patriarchát v Alexandrii (Egypt) .\n\nAntiochijský patriarchát byl jedním z pěti křesťanských patriarchátů (tvořil tzv. pentarchii) ustanovených Chalkedonským koncilem. V pozdějších dobách bylo vytvořeno několik dalších patriarchátů Antiochie lišící se například ritem a příslušností.\n\nAntiochie byla jedním z největších teologických center Byzantské říše. Po invazi mamlúckého sultána Bajbarse došlo k celkovému zničení města a sídlo patriarchátu se později, ve 14. stol. přesunulo do Damašku. Patriarchát byl značně oslaben po roce 1724 (unie potvrzena Římem 1729), kdy po rozkolu vznikla Melchitská řeckokatolická církev a mnoho věřících do ní přestoupilo. Velká většina věřících byli už dávno Arabové nebo arabizovaní. V roce 1898 byl sesazen poslední řecký patriarcha a jeho arabský nástupce byl zvolen v roce 1899. Patriarchát tak získal plně arabský charakter. Silné hnutí obnovy, zahrnující zvláště pravoslavnou mládež, probíhalo od roku 1940.\n\nPatriarchát má nyní (2014) asi 750 000 věřících. Současným patriarchou je Jan X. (Yazigi), nar.1955, zvolený 2012.\n\nPatriarchát zahrnuje 1 patriarchální sídlo a 21 archeparchií.\n\n\n\n"}
{"id": "1098997", "url": "https://cs.wikipedia.org/wiki?curid=1098997", "title": "Dějiny Lvova (1918–1939)", "text": "Dějiny Lvova (1918–1939)\n\nDějiny města Lvov mezi lety 1918 a 1939, po skončení první a před vypuknutím druhé světové války, byly charakterizovány krátkým obdobím násilných přechodů města pod kontrolu různých znesvářených stran ozbrojených konfliktů, následované obdobím mírového rozvoje, když se po roce 1921 město stalo součástí Polska. \n\nPrvní konflikt nastal, když na území Lvova vyhlásili Ukrajinci Západoukrajinskou republiku. Ten vyústil v povstání polské většiny obyvatel města. Po osvobození byli Poláci velmi rezervovaní vůči Židovské menšině, což vedlo k prvnímu novodobému lvovskému pogromu v roce 1918. \n\nV pozdější době došlo ke střetu Sovětů a Poláků a nepovedeným pokusům Lvov obsadit. V meziválečném období pak došlo k rozvoji kultury a hospodářství. Ze strany polské vlády byla v tomto období prováděna politika polonifikace města. Za druhé světové války bylo město obléháno Rudou armádou a 1. horskou divizí nacistického Německa. Posádka měla příkaz nedovolit nepříteli obsadit město, aby tak neumožnili nepříteli vstoupit do Rumunského předmostí. Lvov a celá východní polovina Polska po nezdařené obraně připadla Sovětskému svazu.\n\nKdyž Rakousko-Uherská vláda 18. října 1918 padla, byla založena Ukrajinská národní rada (Rada), sestavená z ukrajinských členů rakouského parlamentu a regionální haličské a bukovinské šlechty, stejně jako z předsedů ukrajinských politických stran. Rada oznámila, že usiluje o separaci a sjednocení západní Ukrajiny. Když Poláci postupovali s převzetím Lvova a východní Haliče, kapitán Dmytro Vitovsky vedl skupinu mladých ukrajinských důstojníků do rozhodující akce a během noci ze dne 31. října - 1. listopadu převzali Ukrajinci kontrolu nad městem. Západoukrajinská republika byla vyhlášena 1. listopadu 1918 se Lvovem jako hlavním městem. Vyhlášení republiky bylo překvapení pro Poláky, kteří ve městě zastupovali většinu. Poláci také považovali nové území ZUR za polské. Takže zatímco ukrajinští obyvatelé nadšeně podporovali vyhlášení a městská židovská minorita je přijala, nebo vůči němu zůstala neutrální, polští obyvatelé byli šokovaní z ocitnutí se v ukrajinském státě. \nIhned se drtivá většina polských obyvatel, čítající přes 200 000 lidí, vzbouřila. 1 400 dospívajících ukrajinských venkovanů, kteří byli součástí posádky Lvova, byli dezorientovaní a nebyli schopni potlačit povstání. Poláci rychle převzali kontrolu nad centrem města. Jelikož nebylo možno proniknout do centra, Ukrajinci začali s obléháním města bráněným nepravidelnými silami včetně “Lvovských orlat“. Poté, co Spojenecká komise v Paříži odsouhlasila návrat polské správy, dokud se její budoucnost nevyřešila poválečnou smlouvou, nebo referendem, regulérní polská vojska dosáhla města 19. listopadu a 22. listopadu byla ukrajinská vojska donucena k odchodu. Když polské síly převzaly město, Poláci začali krást a vypalovat většinu židovských a ukrajinských čtvrtí města, přičemž v průběhu pogromu zabili zhruba 340 civilistů.\n\nV následujících měsících byly další oblasti Haliče, původně kontrolované Západoukrajinskou republikou, obsazeny, což efektivně vedlo k zániku veškeré moci Západoukrajinské vlády. Polsko spolu se Symonem Petljurou uzavřelo Varšavskou smlouvu, i přes silné hlasy západních Ukrajinců. Ta uznávala polskou kontrolu nad městem a okolím výměnou za vojenskou pomoc Petljurovi v boji proti bolševikům.\n\nBěhem Polsko-sovětské války (1920) bylo město napadeno Rudou armádou vedenou Alexandrem Jegorovem. Od poloviny června se snažila 1. jízdní armáda Semjona Michajloviče Buďonnyje dosáhnout města z východu a severu. Ve stejnou dobu připravoval Lvov obranu. Obyvatelé připravili a plně vybavili tři pěchotní a dva jízdní regimenty a stejně tak postavili obranné linie. Město bylo bráněno ekvivalentem třech polských divizí doprovázenou jednou ukrajinskou pěchotní divizí. Nakonec skoro po měsíci těžkých bojů přešla 16. srpna Rudá armáda Západní Bug a s pomocí dalších 8 divizí začala s ofenzívou na město Lvov. Boje si žádaly mnoho ztrát na obou stranách, ale po třech dnech byl útok ukončen a Rudá armáda se stáhla. Za hrdinskou obranu byla městu udělena medaile Virtuti Militari.\n\nPo uzavření Rižské mírové smlouvy zůstalo město v Polsku jako hlavní město Lvovského vojvodství. Město, které bylo třetím největším Polska, se stalo jedním z nejvýznamnějších center vědy, sportu a kultury. Např. Lvovská matematická škola zaručila městu bohatou matematickou tradici; zachovala zápisník problémů a důsledků vytvořené ve Skotské Kavárně.\n\nBěhem meziválečného období vzrostla celková populace z 219 000 obyvatel v roce 1921 na 312 000 v roce 1931 a kolem 318 000 obyvatel v roce 1939. Ačkoli Poláci tvořili většinu, Židé představovali více než jednu čtvrtinu veškeré populace Lvova a stejně tak i Ukrajinci. Byly tu také další menšiny, nevyjímaje Němce, Armény, Karaimy a Gruzínce, možná že tak početně nevýznamné, ale stále obohacující multikulturní charakter a dědictví. Město bylo hned po Varšavě druhé nejdůležitější z hlediska kultury a akademiky (ve školním roce 1937/38 zde bylo 9 100 studentů navštěvující 5 vysokých škol zahrnující proslulou univerzitu a její institut technologie). \n\nSpolečně s Poznaní, byl Lvov polské veletržní centrum, s mezinárodně proslulými \"Targi Wschodnie\" (Východními trhy), které se konaly každoročně od roku 1921, a zajistily Lvovu hospodářský růst.\nSoučasně polská vláda snížila práva Ukrajinců v dané oblasti uzavřením několika ukrajinských škol, nebo přeměněním Ukrajinců v bilingvní Poláko-Ukrajince, kteří byli, de-facto, Poláci. Na univerzitě byly všechny ukrajinské fakulty, kromě fakulty rusínského jazyka, zavřeny. Většina ukrajinských profesorů obdržela výpověď a přijímání Ukrajinců bylo omezeno; v reakci na to byla vytvořena ilegální univerzita ve Lvově a Ukrajinská univerzita ve Vídni (později přesunuta do Prahy). V oficiálních dokumentech byly nahrazeny názvy Ukrajinci, apod. názvem \"Rusíni\". Tento čin pobouřil mnoho Ukrajinců. \n\nPolská vláda se také snažila Lvov \"popolštit\". Na rozdíl od časů nadvlády Rakouského císařství, kdy množství veřejných průvodů nebo ostatních kulturních akcí odpovídalo každé kulturní skupině, v meziválečném období bylo umístěno několik omezení na takovéto kulturní akce Židů a Ukrajinců. Oslavy \"Obrona\", polské obrany města Lvov, se staly hlavní polskou veřejnou oslavou. Ty byly sjednocené s tradičními oslavami všech svatých v časném listopadu. Vojenské přehlídky a oslavy památky na bitvy polských jednotek, které bojovaly proti Ukrajincům v roce 1918, se staly častými a to vedlo k postavení Památníku polským obráncům v městském Łyczakowském hřbitově. Polská vláda podporovala představu Lvova jako základny proti východním \"hordám\". \n\nNacistické Německo 1. září 1939 napadlo Polsko a německá 1. horská divize dosáhla předměstí Lvova 12. září a začala s obléháním. Posádka ve městě dostala příkaz vydržet za každou cenu, aby zabránili nepříteli vstoupit do Rumunského předmostí. Skupina polských vojáků z centrálního Polska se snažila dosáhnout města a zorganizovat obranu, aby získali čas na seskupení před další ofenzívou Rudé armády. Proto začala desetidenní obrana města, která se později stala známou jako bitva o Lvov. 19. září začala neúspěšná akce, jejímž cílem bylo upoutat pozornost nepřítele, pod velením Generála Władysława Langnera. Sovětská vojska (část vojska která měla podle Paktu Ribbentrop-Molotov napadnout Lvov) nahradila Němce, kteří obklíčili město. 21. září se Langner formálně vzdal sovětským vojskům pod velením maršála Semjona Timošenka.\nSověti a nacisté si mezi sebou rozdělili Polsko pro sebe a zmanipulované hlasování zapříčinilo pohlcení Polska, které bylo okupováno sověty, Ukrajinskou SSR. Židé a Ukrajinci zprvu jásali a byli rádi za sovětský převrat, jehož cílem bylo ochraňovat ukrajinské obyvatelstvo. \n\n\n"}
{"id": "1098998", "url": "https://cs.wikipedia.org/wiki?curid=1098998", "title": "Balet (hudební skupina)", "text": "Balet (hudební skupina)\n\nSkupina Balet byla česká popová hudební skupina, kterou založil v roce 1986 bubeník skupiny Olympic Petr Hejduk (1949-1995).\n\nČlenové: \nMarcela Stverakova ( zpev )(1985-1986 )\nMíla Benýšek (kyt)\n\nSkupina okamžitě zabodovala s písní Hej, pane diskžokej (P. Hejduk/Z. Rytíř). Její kariéra vzlétla jako meteor, dalšími úspěšnými písněmi byly skladby: ...a někdo bude tě mít rád, V závratných krajinách lásky, Zájezd na kometu (singl 1988) a Od toho jsou písně. Skupina vydala přes dvacet singlů. Texty k hudbě jim psal např. Zdeněk Rytíř nebo Michal Horáček.\n\nPo nečekaně rychlém odchodu zpěvačky Ivety Bartošové ke skupině Kroky Františka Janečka skupina angažovala zpěvačku Blanku Šrůmovou (nar. 1965), která s nimi vystupovala od prvního koncertu, který se odehrál v divadle v Kolíně. Skupina koncertovala nepřetržitě tři roky, sestavu časem doplnili hráči Rudolf Chundela (kyt), Bohumil Zatloukal (kyt) a Lev Rybalkin (keyb). Skupina vydala jedinou LP desku Někdo bude tě mít rád (1988, Supraphon).\n\nV roce 1987 opustil skupinu zpěvák Jindřich Malík a po zájezdu do Sovětského Svazu (Ukrajina) v roce 1988 skupinu opustila také zpěvačka Blanka Šrůmová, která se začala věnovat svojí nové kariéře ve skupině Tichá Dohoda.\n\nPo různých pokusech obnovit sestavu skupina zanikla.\n\n\"Singly:\"\n\"LP deska:\"\n"}
{"id": "1098999", "url": "https://cs.wikipedia.org/wiki?curid=1098999", "title": "Alton (Iowa)", "text": "Alton (Iowa)\n\nAlton je město v okrese Sioux County ve státě Iowa ve Spojených státech amerických. V roce 2010 zde žilo 1 216 obyvatel. S celkovou rozlohou 4,79 km² byla hustota zalidnění 253,8 obyvatel na km².\n\nPodle sčítání lidu Spojených států amerických v roce 2010 zde žilo 1 216 obyvatel.\n\nObyvatelé hispánského nebo latinskoamerického původu, bez ohledu na rasu, tvořili 4,7% populace.\n\n"}
{"id": "1099000", "url": "https://cs.wikipedia.org/wiki?curid=1099000", "title": "Róbert Döme", "text": "Róbert Döme\n\nRóbert Döme (* 29. ledna 1979 v Senici, Československo) je bývalý slovenský hokejista, který nastupoval mimo jiné i v NHL.\n\nV roce 1995 v dresu slovenské reprezentace do 18 let absolvoval turnaj B skupiny mistrovství Evropy juniorů, který Slovensko hostilo a na kterém si vybojovalo postup do elitní skupiny. Döme v pěti utkáních nastřádal 17 bodů za 7 branek a 10 asistencí, díky čemuž byl nejproduktivnějším hráčem a byl zařazen do All star teamu.\n\nZa reprezentaci odehrál šest utkání a vstřelil dvě branky.\n\nHráče vychovala trenčínská Dukla. Již jako šestnáctiletý byl považován za velký talent slovenského hokeje a podepsal kontrakt v profesionální zámořské IHL s celkem Utah Grizzlies. V něm odehrál ročník 1995/96 a radoval se z Turner Cupu - mistrovského titulu. Ve stejné soutěži odehrál i následující sezonu, v té hájil barvy Long Beach Ice Dogs a Las Vegas Thunder.\n\nV roce 1997 byl věkově způsobilý být draftován do NHL, jako 17. celkově si jej vybral Pittsburgh Penguins. V dresu tohoto klubu v sezoně 1997/98 odehrál 30 utkání v NHL. Kromě toho hrál i za Syracuse Crunch, tehdy farmu Pittsburghu v AHL. Za Syracuse hrál i v sezoně 1998/99, ve které se v hlavním mužstvu Penguins neobjevil. Během tohoto ročníku hrál i v IHL, konkrétně za Houston Aeros. V sezoně 1999/2000 odehrál 22 utkání za Pittsburgh, jinak hájil barvy Wilkes-Barre/Scranton Penguins (od roku 1999 záložní klub Pittsburghu).\n\nRočník 2000/01 strávil v české extralize, konkrétně v Třinci a na Kladně. Na následující sezonu se vrátil do Severní Ameriky, odehrál jí za Wilkes-Barre/Scranton. Podstatnou část této sezony vynechal kvůli zranění z letní přípravy. V červenci 2002 podepsal smlouvu s klubem NHL Calgary Flames. Za Flames odehrál pouze 13.1. utkání na ledě Montreal Canadiens, jinak hrál pouze na farmě v AHL za Saint John Flames. Zmíněné utkání bylo jeho posledním v NHL v kariéře. Následující ročník načal opět v AHL, ovšem přesunul se do švédské nejvyšší soutěže, kde hrál do roku 2005 za Södertälje SK. Sezonu 2005/06 odehrál v německé lize za Nürnberg Ice Tigers. O rok později se stal mistrem švédské ligy s MODO Hockey.\n\nV létě 2007 podepsal tříletou smlouvu se Slovanem Bratislava. S ním se stal mistrem slovenské extraligy v ročníku 2007/08. V následující sezoně na sebe upozornil hlavně napadením Ľubomíra Chmela z HC Košice, za který dostal distanc na deset utkání. Ten mu byl později zkrácen na pět utkání.. Slovan v této sezoně skončil v semifinále. V létě 2009 ukončil Döme hokejovou kariéru.\n\nV následujícím roce nastoupil v závěru sezony ve druhé nejvyšší soutěži za rodnou Senicu, nešlo ovšem o návrat ale jen o jednorázovou výpomoc.\n\n\nJako trenér vedl ve švédském celku Norrtälje IK mezi lety 2012-14 třetiligový tým mužů a současně i celek do 18 let. V sezoně 2014/15 vedl v nejvyšší švédské soutěži do 18 let mužstvo Wings HC.\n\nV prosinci 2007 byl vyšetřován za napadení barmanky v baru v Senici, která mu odmítla rozměnit. Stejný měsíc měl i jinou potyčku v jiném baru.\n\n"}
{"id": "1099002", "url": "https://cs.wikipedia.org/wiki?curid=1099002", "title": "Pravoslavný patriarchát jeruzalémský", "text": "Pravoslavný patriarchát jeruzalémský\n\nPravoslavný patriarchát jeruzalémský ( , , ) je součástí řecké pravoslavné církve. Je to: řecký ortodoxní patriarcha Jeruzaléma.\n\nCírkev v Jeruzalémě, přesto že je kolébkou křesťanství, až do 5. století byla sufragánnou Antiochijského patriarchátu.\n\nRoku 451 biskup Juvenál žádal na Chalkedonském koncilu oddělení od Antiochijského patriarchátu a vytvoření vlastního patriarchátu. Tím se celá krajina \"Syria Palaestina\" s 58 biskupskými sídly stala součástí nového patriarchátu a ten obsadil páté místo po Římu, Konstantinopoli, Alexandrii a Antiochii. Stal se místem poutníků a poustevníků.\n\nS invazí Peršanů roku 614 a Arabů-muslimů roku 636 se Jeruzalémská církev dostala pod éru zkázy a pronásledování. Patriarcha Zachariáš (609-632) byl deportován do Persie a mnoho křesťanů bylo zabito nebo utekli a po celá léta bylo sídlo prázdné (od r.638).\n\nRoku 1099 byl Jeruzalém osvobozen křižáky. Patriarchát musel trpět latinizací církve: křižáci ve skutečnosti vytvořili latinský patriarchát, který nahradil řeckého, který musel uprchnout do Konstantinopole. Roku 1187 byl Jeruzalém znovu dobyt Araby a patriarcha se vrátil na své místo, ale palestinská církev byla více vázána na Byzantskou říši. Latinští patriarchové sídlili nadále v Římě (titulární), až r.1847 byl latinský patriarchát papežem obnoven-pro římskokatolíky (VIZ)\n\nRoku 1517 se Palestina dostala do rukou Osmanské říše: od této doby patriarchát přestal být autokefální církví a po 4 staletí byl naprosto poslušný Konstantinopolskému patriarchátu. Od r.1534 všichni patriarchové v Jeruzalémě byli etničtí Řekové.\n\nNa začátku 20. století se stal opět autokefální (tj. nezávislou) církví. V současnosti patriarcha a biskupové pocházejí z Bratrstva svatého hrobu, jeruzalémské klášterní komunity založené v 16.stol., která má 90 řeckých a 4 arabské členy. Oproti tomu ženatí duchovní-diecézní kněží úplně pocházejí z místního arabského obyvatelstva. To vysvětluje, proč se byzantská liturgie slaví v klášterech řecky, zatímco ve farnostech arabsky. ///// ( Viz www.cnewa.org)\n\nPatriarchát má 65 tisíc věřících ve Svaté Zemi. Celkově má asi 130.000 věřících - v Izraeli, Jordánsku a na palestinských územích (2009). Současným patriarchou je Theofilos III. (nar.1952, zvolený 22.8.2005).\n\nPatriarchát zahrnuje: 1 patriarchální sídlo a 3 archieparchie :\n\nPatriarcha je zastoupen dvěma patriarchálními vikáři v Ammánu (hl.městě Jordánska) a Irbetu. Ve společenství s patriarchátem je Klášter svaté Kateřiny na hoře Sinaj (v Egyptě): patriarcha světí nového opata.\n\nReprezentace patriarchátu (tzv. patriarchální exarcháty) jsou ustanoveny v Aténách, Istanbulu, Nikósii a v Moskvě.\n\n\n"}
{"id": "1099017", "url": "https://cs.wikipedia.org/wiki?curid=1099017", "title": "Hillsborough County (New Hampshire)", "text": "Hillsborough County (New Hampshire)\n\nHillsborough County je okres amerického státu New Hampshire založený v roce 1769. Správním sídlem jsou města Manchester a Nashua.\n\n"}
{"id": "1099018", "url": "https://cs.wikipedia.org/wiki?curid=1099018", "title": "Cyklistická trasa 6271", "text": "Cyklistická trasa 6271\n\nCyklistická trasa 6271 je značená cyklotrasa spojující Nový Jičín s Hostašovicemi. Její trasa ve vedena v ose bývalé železniční tratě číslo 326, kterou poškodila blesková povodeň 24. a 25. června 2009. Obce v okolí tratě, tedy Hodslavice, Hostašovice, Mořkov, Nový Jičín a Životice u Nového Jičína, se sdružily do Svazku obcí Cyklostezka Nový Jičín–Hostašovice, od ministerstva dopravy České republiky si trať roku 2011 pronajaly a začaly budovat cyklostezku. Když byla trasa hotová, schválila vláda České republiky na svém zasedání 11. září 2014 na návrh tehdejšího ministra dopravy Antonína Prachaře prodej tělesa tratě Svazku obcí. O přibližně dva týdny později, 26. září 2014, byla cyklotrasa slavnostně otevřena. Podle plánů by měli cyklotrasu během zimních měsíců využívat příznivci běžkování.\n"}
{"id": "1099019", "url": "https://cs.wikipedia.org/wiki?curid=1099019", "title": "Euzebiusz Czerkawski", "text": "Euzebiusz Czerkawski\n\nEuzebiusz Czerkawski (4. února 1822 Tučapy – 22. září 1896 Lvov) byl rakouský politik z Haliče, v 2. polovině 19. století poslanec Říšské rady.\n\nPůsobil jako pedagog. V období let 1864–1868 byl inspektorem středních škol v Štýrsku a Korutansku. Byl profesorem filozofie na Lvovské univerzitě. Měl titul dvorního rady.\n\nV 60. letech byl zvolen na Haličský zemský sněm. Zemský sněm ho roku 1869 zvolil i do Říšské rady (celostátní parlament, tehdy ještě volený nepřímo zemskými sněmy). 11. prosince 1869 složil slib. Dopisem z 31. března 1870 složil mandát v rámci hromadné rezignace polských poslanců Říšské rady. Již v roce 1870 ho ale zemský sněm do Říšské rady delegoval opět, za městskou kurii. Uvádí se jako univerzitní profesor, bytem ve Lvově. Zemský sněm do parlamentu ve Vídni vyslal rovněž v roce 1871. Po znovuzvolení 14. prosince 1872 opětovně složil slib, jeho mandát byl ale 21. dubna 1873 prohlášen pro absenci za zaniklý. Uspěl i v prvních přímých Volby do volbách do Říšské rady roku 1873, za městskou kurii, obvod Lvov. Slib složil 3. února 1874, rezignace oznámena na schůzi 12. ledna 1878. Již ve volbách roku 1879 byl do Říšské rady zvolen znovu, nyní za městskou kurii, obvod Tarnopol, Berežany. Mandát zde obhájil ve volbách roku 1885 a volbách roku 1891. Rezignaci na mandát oznámil na schůzi 13. října 1893. V době vlády Eduarda Taaffeho, kdy německorakouští konzervativci, Češi a Poláci utvořili dlouhodobou koalici (tzv. železný kruh pravice), působil Czerkawski jako místopředseda vlivné parlamentní frakce Polský klub. Byl orientován autonomisticky ale austrofilsky. Měl přátelský vztah k Čechům. Když se Taaffeho koalice po roce 1891 rozpadla, odešel Czerkawski z politiky. V rámci Polského klubu došlo k neshodám a navíc trpěl chorobou zraku.\n\nZemřel v září 1896.\n"}
{"id": "1099020", "url": "https://cs.wikipedia.org/wiki?curid=1099020", "title": "Otto Sverdrup", "text": "Otto Sverdrup\n\nOtto Neumann Knoph Sverdrup (31. října 1854, Bindal – 26. listopadu 1930, Sandvika) byl norský námořník, polárník a objevitel. Spolu s Nansenem a Amundsenem patří mezi tři nejvýznamnější norské polárníky.\n\nV roce 1888 se Sverdrup a další čtyři muži zúčastnili Nansenovy grónské expedice, během které na lyžích překonali ostrov z východu na západ. Jednalo se o první zdokumentovaný přejezd Grónska v historii.\n\nV roce 1892 pomáhal Nansenovi při stavbě lodi Fram, která byla určena pro norské polární expedice. Když se Fram vydala v roce 1893 na slavnou Nansenovu expedici na sever, loď byla pod Sverdrupovým velením. Během cesty se Nansen a Johansen oddělili od posádky lodi a pokusili o postup na severní pól. Expedice trvala až do roku 1896 a Sverdrup bezpečně dovedl Fram zpět do Osla.\n\nV letech 1898-1902 se Sverdrup, opět na palubě lodi Fram, pokusil o obeplutí Grónska. Pokus se nezdařil a posádka přezimovala na ostrově Ellesmere. V této části světa stále zůstávala bílá místa na mapě a Sverdrup pokračoval v mapování východní části Kanadského arktického souostroví, některé jím objevené ostrovy nesou jeho jméno, Sverdrupovy ostrovy. Expedice měla vědecký charakter, na palubě lodi byl kromě lékaře a kartografa též geolog, botanik a zoolog. Místo plánovaných tří zim se kvůli ledovému sevření zdrželi o jednu zimu déle. Tato Sverdrupova expedice se stala historicky nejúspěšnější polární expedicí co se týče rozlohy zmapovaného území – zmapovala 150 000 km² kanadské Arktidy. Historik vědy William Barr nazývá tuto expedici „jedním z nejpůsobivějších úspěchů, jakého kdy bylo dosaženo v polárním průzkumu“, a Peter Dawes ji považuje za „nejúspěšnější expedici v historii arktického výzkumu“. \n\nSverdrup se později též zúčastnil dalších polárních výprav. Bylo to ve spolupráci s ruskými expedicemi v Karském moři. \n"}
{"id": "1099021", "url": "https://cs.wikipedia.org/wiki?curid=1099021", "title": "Topola", "text": "Topola\n\nTopola (srbsky: Топола) je město a opština (okres) v Srbsku v Šumadijském okruhu asi 80 km jižně od Bělehradu. Jde o místo, kde byl roku 1804 během prvního srbského povstání zvolen vůdcem povstání Karađorđe Petrović, zakladatel srbské vládnoucí dynastie Karađorđevićů.\n\nMístní chrám svatého Jiří je pohřebním místem srbské královské rodiny a dynastie Karađorđevićů.\n\nJméno města znamená topol.\n\nV opštině je kromě samotného města Topola, dalších 31 osad včetně stejnojmenné vísky.\n\n"}
{"id": "1099022", "url": "https://cs.wikipedia.org/wiki?curid=1099022", "title": "Kopyšník tmavý", "text": "Kopyšník tmavý\n\nKopyšník tmavý (\"Hedysarum hedysaroides\") je nádherně kvetoucí vytrvalá „horská“ bylina. Je jediný druh rodu kopyšník který v přírodě České republiky roste a je považován za rostlinu v Česku ohroženou vyhynutím.\n\nTento hemikryptofyt roste v pohořích střední a jižní Evropy a západní a střední Asie až do nadmořské výšky 2500 m. V Česku vyrůstá velice vzácně jen v oreofytiku v subalpínském stupni v Krkonoších a Hrubém Jeseníku. Vyskytuje se převážně na polostinných zpevněných sutích, travnatých i kamenitých stráních a na závětrných terasách v ledovcových kotlech.\n\nVyhovují mu místa s bazickým podložím kde může být půda hlinitá či kamenitá, musí však být vlhká a propustná. Má symbiotický vztah s půdními bakteriemi, za jejich pomoci dokáže kořeny získávat vzdušný dusík který používá pro svou výživu i obohacuje jím okolní půdu.\n\nVytrvalá rostlina s lodyhou vysokou 10 až 40 cm která vyrůstá z mohutného vícehlavého válcovitého či kuželovitého kořene se šupinatými oddenky. Nejčastěji bývá jednoduchá lodyha vystoupavá nebo vzpřímená, hranatá a lysá. Listy vyrůstají střídavě ve dvou řadách, mají blanité palisty a jsou lichozpeřené s pěti až devíti jařmy. Lístky jsou vejčitě podlouhlé či elipsovité, na bázi okrouhlé a na vrcholu tupě špičaté, po obvodě celokrajné a bývají dlouhé 10 až 30 mm a široké 5 až 15 mm. Na líci jsou zbarveny tmavozeleně a jsou lysé, na rubu sivozeleně a občas roztroušeně chlupaté.\n\nNa lodyze vyrůstají jeden či dva zdánlivě konečné hrozny tvořené 10 až 20 převislými, oboupohlavnými květy. Tlustá osa květenství je dlouhá až 12 cm, hnědé listeny květů jsou delší než jejich krátké stopky. Zvonkovitý kalich, asi 6 mm dlouhý, má pět trojúhelníkovitých, nestejně dlouhých zubů. Koruna, dlouhá až 20 mm, bývá fialově červená nebo vzácně bílá a po odkvětu zmodrá. Pavézu má obsrdčitou a na vrcholu plytce vykrojenou, křídla úzká a tupý člunek delší než pavézu. V květu je deset tyčinek (devět je srostlých) se žlutými prašníky obsahujícími drobná pylová zrna. Kvete v červenci a srpnu, opylujícímu hmyzu (nejčastěji čmelákům a včelám) nabízí nektar. Může být opylena i samosprašně, je považována za medonosnou. Ploidie druhu je 2n = 14.\n\nPlodem jsou úzké zaškrcované lusky 2 až 4 cm dlouhé, šedé nebo hnědé barvy. Ve zralosti se rozpadávají na jednosemenné díly (až šest) které jsou okrouhlé, čočkovitě zploštělé a poslední je zúžen do zobáčku. Lesklá semena jsou ledvinovitá, silně zploštělá, hnědá, jednobarevné nebo skvrnitá a bývají dlouhá asi 7 mm.\n\nRostliny se na větší vzdálenosti šíří semeny která roznáší vítr nebo jsou splavována povrchovou vodou. Do okolí se byliny rozrůstají svými oddenky které mohou být dlouhé až půl metrů. Je považována za rostlinu s „CS“ strategií.\n\nDruh bývá pro své květy občas pěstován ve skalkách. Dospělé rostliny se však velmi špatně ujímají, nesnášejí přesazování. Účinnější způsob je vysazovat mladé semenáče na trvalá stanoviště brzy po vyklíčení ze semene.\n\nVzhledem ke svému vzácnému výskytu a ojedinělosti svých přirozených stanovišť je kopyšník tmavý hodnocen ve „vyhlášce Ministerstva životního prostředí ČR č. 395/1992 Sb. ve znění vyhl. č. 175/2006 Sb.“ i v „Červeném seznamu cévnatých rostlin České republiky“ z roku 2012 jako kriticky ohrožený druh (§1, C1r). Obdobně je chráněn i na Slovensku ( sekernica tmavá).\n\n\n \n"}
{"id": "1099023", "url": "https://cs.wikipedia.org/wiki?curid=1099023", "title": "Mistrovství světa juniorů v orientačním běhu 1998", "text": "Mistrovství světa juniorů v orientačním běhu 1998\n\n9. Mistrovství světa juniorů v orientačním běhu proběhlo ve Francii ve dnech 13. až 18. července 1998. Centrum závodů JMS bylo poblíž města Remeš, jež je historické město ležící na severovýchodu země, asi 150 km severovýchodně od Paříže.\n\n"}
{"id": "1099029", "url": "https://cs.wikipedia.org/wiki?curid=1099029", "title": "Giro d'Italia 2015", "text": "Giro d'Italia 2015\n\nGiro d'Italia 2015 byl 98. ročníkem tohoto závodu. Odstartoval 9. května a kromě krátké epizody ve Švýcarsku se závod odehrál kompletně na území Itálie. Skončil 31. května tradičním dojezdem do Milána.\n\nCelkem je naplánováno 21 etap s celkovou délkou 3 481,8 kilometrů.\n\n"}
{"id": "1099030", "url": "https://cs.wikipedia.org/wiki?curid=1099030", "title": "Ludwik Edward Helcel", "text": "Ludwik Edward Helcel\n\nLudwik Edward Helcel, uváděn též jako Ludwig Helcel von Sternstein (15. října 1810 Krakov – 13. listopadu 1872 Radłów), byl rakouský politik z Haliče, v 2. polovině 19. století poslanec Říšské rady.\n\nPůsobil jako bankéř v Krakově. Zastával funkci náměstka starosty Krakova.\n\nV 60. letech byl zvolen na Haličský zemský sněm za kurii obchodních a živnostenských komor. Zemský sněm ho roku 1868 zvolil i do Říšské rady (celostátní parlament, tehdy ještě volený nepřímo zemskými sněmy). 20. října 1868 složil slib. Rezignoval v roce 1869 během přestávky mezi IV. a V. zasedáním sněmovny.\n\nJeho bratrem byl právní historik a politik Antoni Zygmunt Helcel.\n"}
{"id": "1099031", "url": "https://cs.wikipedia.org/wiki?curid=1099031", "title": "Oplenac", "text": "Oplenac\n\nKostel svatého Jiří v Topole (srbsky: Црква Св. Ђорђа) známý jako Oplenac je mausoleum srbské a jugoslávské královské rodiny z dynastie Karađorđevićů ve městě Topola jižně od Bělehradu.\n\nMísto pro stavbu kostela vybral sám král Petr I., vnuk Karađorđeho, který byl právě v Topole zvolen vůdcem srbského povstání proti Turkům. Kostel se nachází v nadmořské výšce 337 metrů na vrchu \"Mali Oplenac\", podle kterého je nazýván. Samotné jméno Oplenac pochází od oplenu a jeho spojitosti se zdejším místem, které bylo před stavbou kostela celé porostlé lesy.\n\nV královském mausoleu jsou pohřbení tito členové srbské a jugoslávské královské rodiny:\n\n\n"}
{"id": "1099033", "url": "https://cs.wikipedia.org/wiki?curid=1099033", "title": "Col de Sommeiller", "text": "Col de Sommeiller\n\nCol de Sommeiller též Colle Sommeiller je průsmyk v italských Alpách, regionu Piemont. Předěluje masív Mont Cenis na hranici mezi Francií a Itálií v blízkosti železničního tunelu Mont Cenis.\n\nPrůsmyk je pojmenován po francouzském inženýrovi jménem \"Germain Sommeiller\" (* 15. březen 1815 v Saint-Jeoire, † 11. červenec 1871 Saint-Jeoire), který mimo jiné nesl odpovědnost za stavbu 12 km dlouhého železničního tunelu Mont Cenis mezi místy Bardonecchia (Itálie) a Modane (Francie).\n\nPříjezdová horská silnice byla zprovozněma v roce 1962 a v následujících letech sloužila lyžařským vlekům k letnímu lyžování na ledovci Sommeiller. Povoz zařízení byl ukončen v roce 1980 z důvodu zmenšení ledovce a permanentní obtíže při provozu příjezdové silnice. Jiný zdroj uvádí, že areál byl opuštěn po těžkém lavinovém neštěstí v 60. letech 20. století. \n\nOd té doby je příjezdová cesta pouze sporadicky udržována. Jednou ročně, při příležitosti motocyklistického srazu \"Stella Alpina\" je odhrnut sníh a cesta trochu opravena. Stella Alpina se každoročně koná druhou neděli v červenci, přičemž se jedná o nejvýše položený motocyklistický sraz na světě. Před tímto termínem je zdárný výjezd do sedla velmi nepravděpodobný. Za nejvhodnější termín výjezdu se ukázal první týden v září.\n\nPříjezd k průsmyku po štěrkové, místy velmi úzké cestě je možný terénním vozidlem. Přitom platí zákaz vjezdu od chaty Rifugio Scarfiotti (2165 m n. m.) pro motorová vozidla od pátku do neděle mezi 9.00 a 17.00 (stav červenec 2009).\n\nCesta vede z Bardonecchia ve směru na Rochemolles, podél přehrady Lac Rochemolles, okolo chaty Rifugio Scarfiotti. Za ní získává na výšce v četných serpentinách. Ve vyšší části jsou dílem silně vymyté, takže průjezd běžným autem je těžko představitelný. S větším vozidlem je třeba ve vratných zatáčkách několikrát couvnout a znovu vytáčet.\n\nCesta končí na vysokohorské plošině, kde se nachází jezero se silně proměnlivou výškou hladiny v průběhu roku. Na této plošině stával bývalý hotel a meteorologická stanice \"Rifugio Ambin\", který byl v letech 2004 a 2005 zbourán. Při jihovýchodním okraji plošiny je kopec \"Fahnenhügel\" (3050 m n. m., v překladu \"Vlajkový\") s několika vlajkovými stožáry, který je cílem četných motocyklistů a řidičů terénních aut z celé Evropy, pro které je výjezd na toto místo velkou výzvou. Mezi plošinu a Vlakový kopec byl nově postaven dřevěný zátaras, takže se až na kopec vyjet nedá. Od 22. ledna 2004 je na Vlajkovém kopci umístěn virtuální geocaching.\n\nVrchol \"Punta Sommeiller\" ve výšce 3333 m je dostupný pouze pěšky po strmé štěrkové stezce.\n\nPoté, co byl příjezd k vrcholu Mont Chaberton kolem roku 2000 definitivně uzavřen, stala se náhorní rovina těsně pod sedlem v nadmořské výšce 2996 m nejvyšším bodem v Alpách legálně přístupným dvoustopým motorovým vozidlům. Toto prvenství si zachovala až do června 2007, kdy byla příležitostně zpřístupněna stanice lyžařského vleku Bontadini nedaleko Breuil-Cervinia (region Valle d'Aosta) v nadmořské výšce 3332 m.\n\n"}
{"id": "1099035", "url": "https://cs.wikipedia.org/wiki?curid=1099035", "title": "Michał Koczyński", "text": "Michał Koczyński\n\nMichał Koczyński (29. září 1821 Leżajsk – 18. srpna 1903 Krakov) byl rakouský politik z Haliče, v 2. polovině 19. století poslanec Říšské rady.\n\nVystudoval gymnázium v Černovicích. Studoval na Lvovské univerzitě. Roku 1847 získal titul doktora práv a roku 1849 se habilitoval ve Lvově jako odborník na civilní právo. Coby mimořádný profesor nastoupil roku 1851 na Jagellonskou univerzitu v Krakově, kde byl prvním vedoucím nově zřízené katedry trestního práva. Jako první zde přednášel od roku 1852 na téma nového rakouského trestního zákoníku. Roku 1855 byl jmenován řádným profesorem. V roce 1861/1862 byl děkanem právnické fakulty. V roce 1865 byl ovšem z fakulty propuštěn pro konflikty s německými profesory. Roku 1870 se neúspěšně snažil na fakultu vrátit jako profesor německého práva. V letech 1863–1865 redigoval právní a politický časopis. Už během své akademické dráhy působil i jako advokát, po vynuceném odchodu z univerzity se věnoval advokacii a politice. Byl členem obecní rady v Krakově.\n\nRoku 1866 byl zvolen na Haličský zemský sněm za obvod Nowy Sącz. Zemský sněm ho roku 1869 zvolil i do Říšské rady (celostátní parlament, tehdy ještě volený nepřímo zemskými sněmy). 15. prosince 1869 složil slib. Dopisem z 31. března 1870 složil mandát v rámci hromadné rezignace polských poslanců Říšské rady. Poslancem zemského sněmu byl až do roku 1879.\n"}
{"id": "1099036", "url": "https://cs.wikipedia.org/wiki?curid=1099036", "title": "Zkopíruj a vlož", "text": "Zkopíruj a vlož\n\nCopy-and-paste programming, jehož název by se dal volně přeložit jako zkopíruj-a-vlož programování je druh programování, který se označuje jako Anti-vzor. Je to vytváření kódu ve, kterém ve velké míře dochází k opakování určitých pasáží. To je způsobeno stylem psaní kódu, kde se nadužívá možnosti zkopírovat a vložit. Primárně se tento pojem používá pejorativně; ti, kteří tento pojem používají, jím naznačují, že programátorovy schopnosti jsou na nízké úrovni. Může to být ale i důsledek omezení dostupnými technologiemi. Naopak existují případy, kdy se považuje jeho použití za přijatelné nebo dokonce nutné. Například, když je třeba při programování použít na více místech stejný kód (nebo jen málo odlišný).\n\nStylem zkopíruj-a-vlož často píší své programy nezkušení programátoři nebo studenti. Pro ty je psaní vlastního kódu z hlavy příliš složité nebo otravné. Využívají proto možnosti, které nabízí internet a hledají tam už hotová řešení, které zkopírují a podle potřeby upraví. (Kódu ale často úplně nerozumí a nevědí, jak funguje. Proto mívají problém s jeho laděním a úpravami. Navíc se v kódu často vyskytují nevyužité řádky kódu. Ty bývají reliktem z původního programu)\n\nNezkušení programátoři, kteří kód kopírují, často plně nerozumí kódu a nevědí dopodrobna jak funguje. Proto mívají problém s jeho laděním a úpravami. Navíc kód pochází z různorodých zdrojů jako jsou kamarádi, spolužáci, kolegové nebo internetová fóra, učebnice programování a různé návody a články. Takový poskládaný kód je nesouvislý, obsahuje mnoho různých stylů programování a nerelevantního kódu.\n\nTakový kód může být také neúmyslně nesrozumitelný. Například názvy proměnných nebo metod – programátor, který zkopíruje kód pro svůj program odjinud, s velkou pravděpodobností nechá názvy proměnných a metod s původním název, i když v jeho programu můžou vykonávat úplně odlišnou práci. Člověk čtoucí jeho kód má pak velký problém porozumět k čemu daná proměnná nebo metoda slouží. A nejenom další osoba, ale i samotný tvůrce si už po pár dnech nevzpomene.\n\nZkopíruj-a-vlož je prováděn nejen nezkušenými programátory, nýbrž i zkušenými, kteří ale nekopírují cizí kód. Zkušení programátoři používají svůj vlastní kód, který mají dobře otestovaný a rozumí mu. Ten, aby ho nemuseli pořád psát dokola, zkopírují z nějakého svého úložiště a použijí jej. Dalším příkladem je použití pro generické algoritmy, které se snadno upravují pro konkrétní úlohu.\n\nZkopíruj-a-vlož programování může být jistou formou duplicity kódu. Pokud kopírujeme kód z jedné části aplikace do jiných částí, tak se tento kód zbytečně duplikuje. Z podstaty tohoto stylu vyplývá několik problémů. Například když si kód nedrží žádné sémantické propojení mezi zdrojovým textem a jeho kopiemi. V tomto případě, když budou požadovány nějaké změny, strávíme zbytečně velké množství času hledáním všech kopií upravovaného kódu. (Důsledky této chyby se nechají zmírnit řádným okomentování zdrojového kódu, tak i jeho kopií. Avšak nám zůstává nutnost projít všechny výskyty a ručně je opravit. Při úpravách kódu se často vynechává aktualizace komentářů. Komentáře popisující, kde najít další výskyt tohoto kódu jsou notoricky známé pro svoji častou neaktuálnost.)\n\nPříznivci objektově orientovaných metodologií dále odmítají používání zkopíruj-a-vlož při kopírování z vlastních \"knihoven kódu\", což jsou úseky kódu, které má programátor někde uloženy, aby nemusel stále dokola vymýšlet, co už jednou vymyslel. Namísto vytváření množství mutací kopírovaného generického algoritmu, se v objektově orientovaném přístupu doporučuje zobecnit algoritmus do znovupoužitelné zapouzdřené třídy. Třída je napsána flexibilně s plnou podporou dědění a přetěžování, takže se tento generický kód může volat napřímo, raději než mutaci originálního kódu. V případě, že je požadovaná další funkcionalita, tak se pouze rozšíří knihovna, zatímco zůstane zpětná kompatibilita. Když se v původním kódu objeví chyba, nebo dojde k vylepšení, tak všechen kód co volá tuto knihovnu, bude ovlivněn bez toho, aby se muselo upravovat všechny jeho výskyty.\n\nVětvení je běžnou součástí vývoje ve velkých týmech. Umožňuje paralelní vývoj na všech větvích a pomáhá ke zkrácení vývojového cyklu. Klasické větvení při vývoji má následující znaky:\n\nZkopíruj-a-vlož by se dalo označit i jako jednodušší způsob klasického větvení, když předpokládáme, že se větve budou v průběhu času více a více rozcházet a vznikne tak nový odvozený produkt.\n\nJako způsob odvození nového produktu má zkopíruj-a-vlož několik výhod. Díky tomu, že se nový vývoj nedotkne už existujícího kódu tak:\nNevýhody:\nAlternativou pro přístup zkopíruj-a-vlož může být přístup využívající moduly:\n\nJeden z nejhorších projevů zkopíruj-a-vlož programování lze nalézt u kódu, který vykonává buď opakující se úlohy, nebo různé varianty téhož kódu lišící se v některých proměnných. Každá instance je pak zkopírována ze svého předchůdce a zase vložena s malou úpravou. Mezi negativní efekty patří: \n\nNavíc zkopíruj-a-vlož porušuje tzv. [suché pravidlo] v originále DRY principe neboli \"Dont Repeate Yourself\", což je v překladu \"Neopakuj se\". Pravidlo říkám, že bychom se neměli opakovat a cokoliv potřebujeme použít dvakrát, tak to vytvoříme jednou a pak se na to následně odkážeme.\n"}
{"id": "1099037", "url": "https://cs.wikipedia.org/wiki?curid=1099037", "title": "Šprti", "text": "Šprti\n\nŠprti (\"The History Boys\") je britský hraný film z roku 2006, který režíroval Nicholas Hytner podle stejnojmenné divadelní hry z roku 2004. Film popisuje osudy osmi středoškoláků, kteří usilují o univerzitní stipendium. V ČR vyšel film v roce 2007 na DVD.\n\nPříběh se odehrává v roce 1983 na chlapecké střední škole s důrazem na výuku dějin v Sheffieldu. Studenti Christopher Crowther, David Posner, Stuart Dakin, Richard Timms, Adi Akthar, James Lockwood, Peter Rudge a Donald Scripps, kteří získali v závěrečných testech nejlepší hodnocení, se nyní snaží získat stipendium ke studiu historie na Oxfordu nebo Cambridge. Na pohovor je připravují učitel Hector (literatura a všeobecná studia), paní Lintottová (dějiny) a nově příchozí mladý učitel Irwin, ambiciózní absolvent z Oxfordu. Jejich úsilí velmi podporuje ředitel školy, který doufá, že pokud všichni získají stipendium, stoupne tím i pověst jeho školy. Zatímco učitel Hector přednáší studentům o tom, že nejdůležitější je pocit z literatury a proto s nimi nacvičuje scénky z filmů a učí je zpaměti básně, Irwin nutí naopak studenty přemýšlet v historických souvislostech. Studenti a učitelé jedou na společný výlet do kláštera Fountains. Hector občas nabízí studentům odvoz ze školy na motorce, při čemž je osahává. Zatímco toto studenti berou jen jako neškodné rozptýlení, když se o tom dozví ředitel školy, chce Hectora po škončení školního roku předčasně penzionovat. Protože student Dakin udržuje poměr s ředitelovou sekretářkou Fionou, mají studenti informace, co ředitel chystá, a přimějí ho ke změně rozhodnutí. Student Posner je gay a je zamilovaný do Dakina. Svěří se s tím Irwinovi. Irwin sám je také gay, ale chce si udržovat od studentů odstup, aby nedopadl jako Hector. Studenti odjíždějí na přijímací pohor do Oxfordu a všichni jsou přijati. V Oxfordu Dakin zjistí, že zde Irwin na Corpus Christi College nikdy nestudoval. Po oslavě na škole Dakin provokuje Irwina, nabízí mu sex a řekne mu, že nestudoval na Oxfordu. Irwin studoval v Bristolu a Oxford navštěvoval jen v rámci svého studia. Hector po oslavě odváží Irwina na motorce, ale cestou mají nehodu, při které Hector umírá. Po letech se učitelka Lintottová setkává se svými bývalými studenty. Dakin je daňový právník, Rudge má stavební firmu, Crowther je smírčí soudce, Akthar je ředitelem školy, Lockwood je důstojník, Scripps je novinář, Timms vlastní síť čistíren a Posner je učitelem dějepisu, který studentům dál předává znalosti, které se naučil od Hectora. Irwin opustil dráhu učitele a pracuje jako televizní novinář.\n\n"}
{"id": "1099039", "url": "https://cs.wikipedia.org/wiki?curid=1099039", "title": "Jan Rudolf Czernin z Chudenic", "text": "Jan Rudolf Czernin z Chudenic\n\nJan Rudolf Czernin z Chudenic (9. června 1757 Vídeň – 23. dubna 1845 Vídeň) pocházel z českého šlechtického rodu Černínů z Chudenic.\n\nStudoval práva v Salzburgu, pobýval tam na dvoře svého strýce arcibiskupa Hieronyma hraběte Colloredo (1732–1812). Miloval vědu, výtvarné umění a hudbu. Osobně se znal s o rok starším Wolfgangem Amadeem Mozartem a bratry Josephem a Michaelem Haydnem. Po ukončení studia podnikl kavalírskou cestu po Evropě. Navštívil mimo jiné německé země, Holandsko, rakouského Nizozemí, Francii a Itálii. Od roku 1823 do roku 1827 byl prezidentem císařské Akademie výtvarných umění ve Vídni. V letech 1824 až 1845 zastával úřad nejvyššího komorníka, z tohoto titulu mu podléhal císařský kabinet přírodnin a umělecké sbírky, pod jeho režii spadal i Burgtheater (dvorní divadlo). Na zámku Jemčina provozoval známé štvanice za účasti známých představitelů české a rakouské šlechty. Od roku 1823 byl nositelem řádu zlatého rouna. Nedaleko starého zámku v Chudenicích nechal postavit jednopatrovou lázeňskou budovu. Založil a podporoval mnoho škol.\n\nJan Rudolf zemřel v nedožitých 88 letech.\n\nDne 15. října 1781 se ve Vídni oženil s Marií Terezií, hraběnkou Schönborn-Heussenstamm.\n\nV roce 1800 zakoupil palác na Wallnerstrasse ve Vídni, původně sídlo císaře Františka I. Štěpána Lotrinského. U zámku Krásný dvůr na místě bažantnice u Leskovského potoka založil v letech 1781/1783–1793 anglický park. V parku byly vybudovány Gotický templ, voliéra, Panův templ, umělý vodopád, Gloriet nad Velkým rybníkem, Čínský pavilon, Holandský statek a Letohrádek, po návštěvě Johanna Wolfganga von Goethe přejmenovaný na Goethův pavilon, a v neposlední řadě obelisk vybudovaný v roce 1797 na paměť rakouského vítězství nad Francouzi u Ambergu.\n\n\n"}
{"id": "1099040", "url": "https://cs.wikipedia.org/wiki?curid=1099040", "title": "Tech N9ne", "text": "Tech N9ne\n\nAaron Dontez Yates (* 8. listopadu 1971), známější pod uměleckým jménem Tech N9ne, je americký raper. V roce 1999 založil spolu s Travis O'Guin nahrávací společnost Strange Music. Prodal víc jak dva miliony kopií alb. V roce 2009 vyhrál cenu Left Field Woodie v mtvU Woodie cen.\n\nJeho umělecké jméno pochází z poloautomatické zbraně TEC-9, toto jméno mu bylo dáno rapera Black Walt kvůli jeho rychlému rytmickému stylu zvaný Chopper.\n\nAaron se narodil v Kansas City v Missouri. Začal rapovat ve velmi raném věku. Nikdy nepoznal svého otce a jeho matka trpěla epilepsií a nemocí lupus. Když byl dítě, citově jej ovlivnila a inspirovala jej v „hledání Boha“. V mládí prozkoumával staré opuštěné budovy se svým nejlepším přítelem ve snaze zachytit ducha pro film.\n\nTech N9ne je známý především pro svoji schopnost rytmů a rychlosti rapu známé jako Chopper styl. Soren Baker z hudební televize VH1 uvádí, že Aaronovy techniky prezentuje rozsáhle a ohromně plynule. Recenzent internetové hudební encyklopedie Allmusic Jason Birchmeier nazývá jeho styl bizarním hardcore rapem.\n\nAaron říká že je dost ovlivněn Old schoolovým hip hopem a konkrétně uvádí umělce jako Slick Rick, N.W.A, Public Enemy, Boogie Down Productions, Bone Thugs-n-Harmony, Eric B. & Rakim, Schoolly D, Biggie Smalls a Just-Ice. Zajímá se také o jiné žánry a zde jako své vlivy uvádí umělce The Doors, Pink Floyd, Led Zeppelin, Elton John, AC/DC, Linkin Park, Metallica, Floetry, Slipknot, System of a Down, Serj Tankian, OutKast a Gnarls Barkley. Obecně poznamenal že miluje krásnou hudbu, krásnou hudbu bez ohledu na žánr.\n\n"}
{"id": "1099042", "url": "https://cs.wikipedia.org/wiki?curid=1099042", "title": "Rotující nebe", "text": "Rotující nebe\n\nRotující nebe (2011) je debutové album české zpěvačky Olgy Lounové. Obsahuje celkem dvanáct skladeb a dvě bonusové. Celková délka dosahuje 50:21. Křest CD proběhl 14. června 2011 v pražském divadle Broadway.\n\nAlbum obsahuje tyto skladby:\n\nBonusy:\n\n"}
{"id": "1099043", "url": "https://cs.wikipedia.org/wiki?curid=1099043", "title": "Vojtěška (jméno)", "text": "Vojtěška (jméno)\n\nVojtěška je křestní ženské jméno slovanského původu. Jejím protějškem je Vojtěch. Podle českého kalendáře má svátek 23. dubna. Význam jména je útěcha vojska.\nVojta, Vojtinka, Vojtuška, Těška, Vojka\n"}
{"id": "1099045", "url": "https://cs.wikipedia.org/wiki?curid=1099045", "title": "Spodní křída", "text": "Spodní křída\n\nSpodní křída je starší ze dvou oddělení křídového útvaru, které vznikalo v době před 145 až 100,5 Ma (milionů let), a zároveň také označení celé této geologické epochy. Během ní se objevilo mnoho nových druhů dinosaurů (např. psittacosaurus či spinosaurus) a některé skuiny přeživší ze svrchní jury nabývají na významu (např. Carcharodontosauridae či Coelurosauria). V mořích ubývají ichtyosauři, kteří nakonec vymřeli počátkem svrchní křídy. Poprvé se objevují krytosemenné rostliny.\n\n\n"}
{"id": "1099047", "url": "https://cs.wikipedia.org/wiki?curid=1099047", "title": "Oscar Wisting", "text": "Oscar Wisting\n\nOscar Adolf Wisting (6. června 1871, Larvik – 5. prosince 1936, Oslo) byl norský námořní důstojník, objevitel a polárník. Spolu s Amundsenem byl prvním člověkem, který stanul na jižním i severním pólu.\n\nÚčastnil se norských pokusů o nalezení tzv. severozápadního průjezdu, cesty mezi Atlantským a Tichým oceánem skrze Kanadské arktické souostroví.\n\nWisting se aktivně podílel na realizaci muzea Framu, lodi, na které norská expedice plula do Antarktidy. Zemřel na infarkt na své vlastní palandě na palubě lodi, několik dní před 25. výročím oslav dosažení jižního pólu.\n\n"}
{"id": "1099048", "url": "https://cs.wikipedia.org/wiki?curid=1099048", "title": "Sporten", "text": "Sporten\n\nSPORTEN, a.s. je největší český výrobce lyží a snowboardů. Společnost sídlí v Novém Městě na Moravě a navazuje na zdejší tradici výroby lyží delší než 100 let. V roce 2013 vyrobila 92 tisíc lyží a snowboardů, když mezi její největší trhy patřily Česko (30 %), Norsko (21 %) a Francie (13 %). Společnost vyrábí výrobky pod vlastní značkou a taktéž pro společnosti Decathlon, K2 a Rossignol.\n\nSpolečnost byla založena v roce 1991, jako nástupce státního podniku Artis. V letech 1996 až 1997 byl předsedou dozorčí rady a v letech 1997 až 2013 členem představenstva Ladislav Adamec, syn politika Ladislava Adamce. V roce 2012 se majoritním akcionářem společnosti stala společnost WRES, a.s., v roce 2014 vytěsnila minoritní akcionáře a stala se tak jedniným akcionářem. Akcionáři spolenosti WRES nejsou známí, do července 2014 měla společnost akcie na majitele v listinné podobě, Podle \"Hospodářských novin\" jsou akcionáři společnosti čtyři tuzemské fyzické osoby. V roce 2015 Sporten usiluloval o koupi slovinského konkurenta Elan.\n\nV roce 2017 koupil 100 % akcií miliardář Tomáš Němec. Firma v tomto získala ocenění Cena hejtmana Kraje Vysočina za společenskou odpovědnost v kategorii soukromý sektor do 250 zaměstnanců.\n"}
{"id": "1099058", "url": "https://cs.wikipedia.org/wiki?curid=1099058", "title": "Nona Gaprindašviliová", "text": "Nona Gaprindašviliová\n\nNona Gaprindašviliová ( ) (* 3. května 1941, Zugdidi) je dříve sovětská a poté gruzínská šachistka, pětinásobná mistryně světa v šachu, když titul držela od roku 1962 do roku 1978 a jedenáctinásobná vítězka šachové olympiády žen s družstvy Sovětského svazu (10) a Gruzie (1).\n\nV roce 1961 získala titul mezinárodní mistryně a v roce 1976 titul mezinárodní velmistryně. Titul mezinárodního mistra získala v roce 1962 a mezinárodního velmistra získala v roce 1978 jako první žena v historii.\n\nJe také pětinásobnou ženskou šampionkou Sovětského svazu. \n\nJako 21letá se stala mistryní světa, když porazila v zápase o titul úřadující mistryni světa Jelizavetu Bykovovou (drtivým skóre 9 : 2). Tento titul následně obhájila v dalších čtyřech zápasech a byla tak šachovou královnou v letech 1962–1978.\n\nSoupeřila také s muži ve velmistrovských turnajích (vyhrála např. známý turnaj Hastings Challengers na přelomu let 1963/64 a dělila první místo v Lone Pine v roce 1977), čímž proklestila cestu mnohým svým následovnicím.\n\nS družstvem žen Sovětského svazu vyhrála 10 z 11 šachových olympiád, kterých se zúčastnila a jednu olympiádu vyhrála s družstvem Gruzie. Celkově má ze šachových olympiád 25 medailí. Na olympiádě v roce 1986 v Dubaji dosáhla na své šachovnici stoprocentní výsledek 10 výher z 10 partií.\n\n"}
{"id": "1099068", "url": "https://cs.wikipedia.org/wiki?curid=1099068", "title": "Rižský zámek", "text": "Rižský zámek\n\nRižský zámek je stavba, která se nachází v lotyšském hlavním městě Rize a je sídlem prezidenta Lotyšské republiky.\n\nStavba hradu, jako pevnosti pro livonský řád, byla zahájena v roce 1330 poté, co původní sídlo v centru města bylo zničeno. Řád si vynutil postavit novou budovu na severním konci města.\n\nPo pádu rytířského řádu sloužila budova úředníkům města. Nejobsáhlejší přestavby proběhly v 18. a 19. století, kdy hrad byl upraven pro zemskou vládu. Roku 1938 zde pobýval poprvé lotyšský prezident. Za sovětské vlády byla budova \"Pionýrským palácem\". Po získání nezávislosti Lotyšska se stala opět sídlem prezidenta Lotyšska. V některých částech sídlí muzea a kulturní instituce.\n\nBudova byla těžce poškozena požárem dne 20. června 2013.\n\n"}
{"id": "1099070", "url": "https://cs.wikipedia.org/wiki?curid=1099070", "title": "Männer, Helden, schwule Nazis", "text": "Männer, Helden, schwule Nazis\n\nMänner, Helden, schwule Nazis (tj. \"Muži, hrdinové, teplí náckové\") je německý dokumentární film z roku 2005, který režíroval Rosa von Praunheim. Film pátrá po příčinách, proč homosexuály přitahovalo a přitahuje (neo)nacistické a skinheadské hnutí, když jsou tyto směry výrazně homofobní. Film byl v ČR uveden v roce 2008 na filmovém festivalu Mezipatra.\n"}
{"id": "1099072", "url": "https://cs.wikipedia.org/wiki?curid=1099072", "title": "Djika Douglas", "text": "Djika Douglas\n\nDjika Hugues Douglas (* 3. srpna 1993, Yaoundé, Kamerun) je kamerunský fotbalový záložník, od léta 2016 bez angažmá.\n\nDjika Hugues Douglas začínal s fotbalem v Kamerunu, kde jej zaregistrovali zástupcí jedné z místních fotbalových akademií. V roce 2010 odešel do Evropy, konkrétně do Španělska. Ve Španělsku hrál v sezóně 2010/11 v týmu Pontevedra CF.\n\nDo A-týmu FC Slovan Liberec pronikl v prosinci 2013. V 1. české lize debutoval 16. března 2013 na hřišti týmu Bohemians Praha 1905, kde odehrál 21 minut (Liberec prohrál 0:1). V sezóně2013/14 nastoupil celkem ke třem zápasům, branku nevstřelil. S Libercem si zahrál i ve skupinové fázi Evropské ligy 2013/14 (kde se tým střetl se španělskou Sevillou, německým Freiburgem a portugalským Estorilem). S týmem zažil vyřazení v šestnáctifinále proti nizozemskému AZ Alkmaar.\n\nV lednu 2016 odešel na půlroční hostování do druholigového klubu FK Fotbal Třinec. Koncem června 2016 po návratu z hostování se stal volným hráčem.\n\n"}
{"id": "1099073", "url": "https://cs.wikipedia.org/wiki?curid=1099073", "title": "Faust Vrančić", "text": "Faust Vrančić\n\nFaust Vrančić, italsky Fausto Veranzio (asi 1551, Šibenik – 17. leden 1617, Benátky) byl renesanční učenec narozený na území dnešního Chorvatska (tehdy Benátské republiky). Proslul především jako průkopník padákového létání.\n\nPocházel ze šlechtické rodiny. Jeho otec Michel Veranzio byl básník, strýc Antonio Veranzio (Antun Vrančić, 1504–1573) byl ostřihomský arcibiskup. Už jako dítě byl poslán do Benátek, aby zde získal vzdělání. Později studoval na univerzitě v Padově, kde poslouchal přednášky z mechaniky a fyziky, ale také z práva.\n\nPoté, od roku 1579, působil na dvoře Rudolfa II. v Praze, kde zastával funkci císařského tajemníka pro Uhry a Transylvánii. Císař Rudolf velmi přál vědám všeho druhu, a tak měl Vrančić možnost být v úzkém kontaktu s Johannesem Keplerem či Tycho de Brahem. V Praze žil patnáct let.\n\nPo smrti své ženy Prahu opustil a přesídlil do Uher. Roku 1609 se vrátil do Benátek a vstoupil do katolického řeholního řádu Barnabitů. V ústraní kláštera se začal naplno věnovat vědě, studoval zejména spisy Leonarda da Vinci a z této doby pocházejí jeho největší objevy a díla, zejména spis \"Machinae Novae\", který vyšel v Benátkách roku 1615 nebo 1616.\n\n\"Machinae Novae\" vyšel v pěti jazycích současně (latinsky, italsky, francouzsky, španělsky a německy). Všechny jazykové verze napsal sám Vrančić a každá je trochu jiná. Do dnešních dnů se dochovalo jen několik kopií. Autor v knize popisuje 56 nových strojů a mechanismů. Pozoruhodné je, že k nim patří i nákres zařízení na zisk solární a vodní energie (využití přílivu a odlivu). Převažují různé typy mlýnů (18 nákresů), například větrný mlýn s vertikální i horizontální vrtulí. Průkopnické jsou rovněž návrhy mostů - zřejmě jako první v historii Vrančić navrhl most visutý a závěsný. V knize je navržena též řada zemědělských strojů, kočárů, lodí či tiskařských strojů. K nejznámějším patří konstrukce ze dřeva a plátna, kterou nazval \"Homo Volans\" (Člověk letící), což byl jeden z prvních padáků v historii (v knize jde o nákres č. 38). Nákres padáku vytvořil sice už Leonardo da Vinci sto let před Vrančićem, Leonardo však svůj padák nikdy nevyrobil a nevyzkoušel. Vrančić tak učinil a 17. ledna 1617 s pomocí svého padáku, jako první v historii, skočil ze zvonice baziliky svatého Marka v Benátkách. Při tom se zřejmě zabil. Jiné zdroje však uvádějí, že zemřel na cestě do rodného Chorvatska.\n\nJeho zájmy byly velmi široké, jak bylo v té době obvyklé. Vytvořil rovněž významné dílo lexikografické,to pětijazyčný slovník \"Dictionarium quinque nobilissimarum Europæ linguarum, Latinæ, Italicæ, Germanicæ, Dalmatiæ, & Vngaricæ.\" Jde o slovník latiny, italštiny, němčiny, chorvatštiny a maďarštiny. Zejména pro rozvoj a dějiny chorvatštiny a maďarštiny má slovník epochální význam, například užívání \"sz\" a \"cz\" v psané maďarštině pochází právě od Vrančiće.\n\nPsal však též díla z oblasti historiografie, teologie, logiky či etiky.\n"}
{"id": "1099078", "url": "https://cs.wikipedia.org/wiki?curid=1099078", "title": "Ibrahim Rabiu", "text": "Ibrahim Rabiu\n\nIbrahim Danda Rabiu, někdy uváděný jako Rabiu Danda Ibrahim (* 15. března 1991, Kano) je nigerijský fotbalový záložník a bývalý reprezentant, od července 2017 hráč slovenského mužstva ŠK Slovan Bratislava. Mimo Nigérii působil na klubové úrovni v Portugalsku, Nizozemsku, Belgii, ve Velké Británii (Skotsku) a na Slovensku.\n\nSvou fotbalovou kariéru začal v nigerijském klubu Gateway FC, odkud v mládeži odešel do Portugalska do týmu Sporting CP. Před jarní částí sezony 2008/09 se propracoval do prvního mužstva, ale obratem odešel na hostování do celku Real Sport Clube. V červenci 2010 se vrátil do Sportingu, kde následně skončil a po půl roce bez angažmá se stal novou posilou nizozemského celku PSV Eindhoven.\n\nV zimním přestupovém období ročníku 2011/12 podepsal smlouvu se skotským klubem Celtic FC. Premiéru v dresu týmu si odbyl ve 36. kole nejvyšší soutěže hraném 3. května 2012 proti mužstvu St. Johnstone FC, na hrací plochu přišel v 74. minutě a po závěrečném hvizdu rozhodčího slavil se spoluhráči domácí výhru 1:0. Jednalo se o jeho jediný ligový start v dresu Celticu, kterému na jaře 2012 částečně pomohl k zisku ligového titulu.\n\nPo roce v klubu Celtic FC skončil, ale ve Skotsku pokračoval nadále po příchodu do týmu Kilmarnock FC. Svůj ligový debut si odbyl 27. 1. 2013 v 16. kole v souboji s celkem Dundee FC (remíza 0:0), odehrál posledních 23 minut. Během tohoto angažmá si připsal v lize celkem 16 startů.\n\nV červnu 2014 byl společně s krajanem Emmanuelem Edmondem a Angličanem Jamesem Lawrencem na testech v prvoligovém slovenském mužstvu FK AS Trenčín, kde přesvědčil trenéra Martina Ševelu. Následně podepsal s vedením smlouvu na tři roky.\n\nV dresu Trenčína debutoval v pátém kole hraném 10. srpna 2014 proti klubu MFK Ružomberok (remíza 1:1), na trávníku nahradil dvaadvacet minut před koncem střetnutí Matúše Opatovského. Svůj první ligový gól za Trenčín vsítil ve 20. kole v souboji s Duklou Banská Bystrica, když ve 25. minutě zvyšoval na konečných 2:0. Podruhé se střelecky prosadil v 50. minutě zápasu s týmem FC DAC 1904 Dunajská Streda a podílel se na výhře 3:0. Svoji třetí a čtvrtou ligovou branku v sezoně zaznemenal v soubojích s celky FO ŽP Šport Podbrezová (výhra 4:1) a FC Spartak Trnava (výhra 1:0). V ročníku 2014/15 vyhrál s Trenčínem slovenský pohár, ve finále se představil proti mužstvu FK Senica a vstřelil gól, zápas se nakonec rozhodl až v penaltovém rozstřelu. Rovněž se stal ve stejném sezoně mistrem Fortuna ligy a mohl slavit zisk double. Celkem během roku odehrál 18 ligových utkání.\n\nS Trenčínem se díky titulu z předešlého ročníku kvalifikoval do druhého předkola Ligy mistrů UEFA 2015/16, kde klub bojoval proti silnému rumunskému celku FC Steaua București. Tým nejprve prohrál 0:2 a v odvetě zvítězil v poměru 3:2, což na postup nestačilo.\n\nPoprvé v sezoně skóroval 13. 9. 2015 v souboji osmého kola se Spartakem Trnava, kdy v přestřelce svojí brankou ze 39. minuty pomohl k výhře 5:3. Následně dal gól ve 12. kole na domácím hřišti proti Zemplínu Michalovce, když ve 31. minutě otevřel skóre střetnutí. Trenčín nakonec svého soka porazil v poměru 2:0. Potřetí se střelecky prosadil v zápase s ViOnem Zlaté Moravce (výhra 4:1). Svůj čtvrtý přesný zásah zaznamenal ve 26. kole v souboji se Spartakem Myjava a pomohl Trenčínu k domácí výhře 3:1. Popáté skóroval v odvetném zápase s Trnavou hraném 2. května 2016. Trefil se v 53. minutě, ale jeho mužstvo podlehlo protivníkovi 1:3. Na jaře 2016 s klubem obhájil double – prvenství ve slovenském poháru i v lize V ročníku 2015/16 byl zvolen do ideální jedenáctky slovenské nejvyšší soutěže. Dohromady nastoupil k 26 střetnutím v lize.\n\nS trenčínským celkem se opět představil v předkolech Ligy mistrů UEFA 2016/17, kde tým po výhře 4:3 a prohře 2:3 s Olimpijí Lublaň ze Slovinska postoupil do třetího předkola, v němž po prohře 0:1 a remíze 0:0 s polským klubem Legia Warszawa vypadl. S Trenčínem se následně představil ve 4. předkole - play-off Evropské ligy UEFA 2016/17, ale po porážce 0:4 a výhře 2:0 s rakouským celkem FK Austria Vídeň do skupinové fáze nepostoupil. Jedinou ligovou branku v sezoně dal ve druhém kole hraném 23. 7. 2016 v souboji s mužstvem FK Senica (výhra 3:0). Za klub během ročníku odehrál pouze tři zápasy v lize, jelikož v srpnu odešel.\n\n30. 8. 2016 přestoupil do belgického prvoligového týmu KAA Gent, se kterým uzavřel tříletou smlouvu.\n\nS Gentem se krátce po svém přichodu představil v základní skupině H Evropské ligy UEFA, kde se mužstvo střetlo se soupeři SC Braga (Portugalsko), Konyaspor (Turecko) a FK Šachtar Doněck (Ukrajina). Klub skončil ve skupině na druhém místě tabulky a v jarní vyřazovací části přešel přes slavný anglický celek Tottenham Hotspur FC (výhra 1:0 a remíza 2:2) do čtvrtfinále, kde tým vypadl po prohře 2:5 a remíze 1:1 s mužstvem KRC Genk. Při své ligové premiéře, která se uskutečnila 11. září 2016 v šestém kole proti klubu KSC Lokeren, nastoupil za Genk na posledních 22 minut a jeho tým zvítězil na domácí půdě 3:0. Během tohoto působení ho pronásledovalo zranění, a proto odehrál pouze čtyři ligová střetnutí.\n\nV červnu 2017 se vrátil na Slovensko, kde podepsal kontrakt na čtyři roky se Slovanem Bratislava. Celý transfer z Gentu do Slovanu se uskutečnil za 1 milion €, čímž se Rabiu stal tehdy historicky nejdražším hráčem příchozím do slovenské nejvyšší soutěže.\n\nV dresu Slovanu debutoval 19. 8. 2017 v pátém kole v derby proti Spartaku Trnava (výhra 2:1), odehrál 74 minut. V listopadu 2017 podstoupil operaci zraněného kotníku, k mužstvu se opět připojil v zimní přípravě 2017/18. Svůj první ligový gól za tým vsítil 22. dubna 2018 v souboji s Trenčínem, tedy se svým bývalým zaměstnavatelem. Trefil se ve 39. minutě a společně se svými spoluhráči se radoval z vítězství 3:1 na půdě soupeře. 1. května 2018 nastoupil za Slovan ve finále slovenského poháru hraného v Trnavě proti celku MFK Ružomberok, \"belasí\" porazili svého soupeře v poměru 3:1 a obhájily tak zisk této trofeje z předešlé sezony 2016/17. V sezoně 2017/18 nastoupil ke 21 zápasům v lize.\n\nSe Slovanem postoupil přes moldavský tým FC Milsami Orhei (výhry 4:2 a 5:0) a mužstvo Balzan FC z Malty (prohra 1:2 a výhra 3:1) do třetího předkola Evropské ligy UEFA 2018/19, v němž \"belasí\" vypadli po výhře 2:1 a prohře 0:4 s rakouským celkem Rapid Vídeň. Se Slovanem získal 14. 4. 2019 po výhře 3:0 nad klubem MŠK Žilina šest kol před koncem ročníku mistrovský titul. V sezoně 2018/19 odehrál osm ligových střetnutí.\n\nV prvním předkole Ligy mistrů UEFA nehrál, Slovan vypadl s černohorským celkem FK Sutjeska Nikšić a byl přesunut do předkol Evropské ligy UEFA. V nich Rabiu odehrál pouze jedno utkání, ale i tak \"belasím\" pomohl po postupu přes kosovský klub KF Feronikeli (výhry doma 2:1 a venku 2:0), tým Dundalk FC z Irska (výhry doma 1:0 a venku 3:1) a řecké mužstvo PAOK Soluň (výhra doma 1:0 a prohra venku 2:3) k účasti ve skupinové fázi. Se Slovanem Bratislava byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil. Poprvé v ročníku skóroval v 18. kole proti týmu FC DAC 1904 Dunajská Streda (výhra 2:0), když ve 34. minutě otevřel střelecký účet zápasu.\n\nAktuální k 3. červenci 2019\n\nNastupoval na nigerijské mládežnické výběry do 17, 20 a 23 let. S reprezentací U17 získal na Mistrovství Afriky hráčů do 17 let 2007 v Togu zlatou medaili. Stejný úspěch se mu se spoluhráči podařil i na Mistrovství světa hráčů do 17 let 2007 v Jižní Koreji. Zahrál si i na Mistrovství světa hráčů do 20 let 2009 v Egyptě, kde byla Nigérie vyřazena v osmifinále Německem.\n\nV květnu 2015 ho společně s tehdejším trenčínským spoluhráčem Kingsleym Madu nominoval trenér nigerijského A-mužstva Stephen Keshi k reprezentačnímu zápasu kvalifikace Afrického poháru národů. V \"áčku\" nigerijské reprezentace debutoval v kvalifikačním zápase v Kaduně (Nigérie) 13. června 2015 proti reprezentaci Čadu (výhra 2:0), na trávnik přišel v 58. minutě.\n\n"}
{"id": "1099085", "url": "https://cs.wikipedia.org/wiki?curid=1099085", "title": "WBS 70", "text": "WBS 70\n\nWBS 70 (zkráceno z německého Wohnungsbauserie 70) byl standardizovaný typ panelových domů, budovaných v Německé demokratické repulibce. Vyvinut byl na počátku 70. let na technické univerzitě v Drážďanech. Roku 1973 pak byl v Neubrandenburgu dokončen první dům tohoto typu (který je dnes památkově chráněn). Následovala masivní výstavba těchto domů a do roku 1990, kdy byl dobudován poslední, jich stálo na území NDR půldruhého milionu. Procentuálně představuje tento typ panelového domu 42 % veškeré obytné výstavby z časů existence Německé demokratické republiky.\n\nV Berlíně-Hellersdorfu byl jeden z těchto panelových domů přebudován jako muzeum s bytem vybaveným dobovým nábytkem a spotřebiči.\n"}
{"id": "1099097", "url": "https://cs.wikipedia.org/wiki?curid=1099097", "title": "Toskánský řád", "text": "Toskánský řád\n\nToskánský řád je antický stavební řád, který se používal ve starověkém Římě a později opět od renesance. Původní podoba je známa pouze z popisu římského architekta Vitruvia, který řád označoval jménem (tuscanicus) podle údajného etruského původu.\n\nToskánský řád se svou jednoduchostí nejvíce podobá dórskému řádu, odlišuje se však zejména sloupem s patkou, hladkým dříkem a zpravidla menší mohutností. Patka sloupu sestává z plintu (desky) a oblounu (toru) nebo jiného profilu. Na patku navazuje hladký dřík s entazí (vydutím); v horní části je prstenec. Hlavice sestává z abaku a echinu (desky a talíře), které málo přesahují šířku sloupu. Toskánské kladí je shodné jako kladí jónské, tj. s hladkým průběžným vlysem a římsou bez konzolek.\n"}
{"id": "1099101", "url": "https://cs.wikipedia.org/wiki?curid=1099101", "title": "Kim Sung-kju", "text": "Kim Sung-kju\n\nKim Sung-kju (hangŭl: 김승규, anglickou transkripcí Kim Seung-gyu; * 30. září 1990, Ulsan) je jihokorejský fotbalový brankář a reprezentant, v současné době hraje v jihokorejském klubu Ulsan Hyundai.\n\nZúčastnil se Mistrovství světa 2014 v Brazílii, kde Jižní Korea obsadila s jedním bodem poslední místo v základní skupině H. Na šampionátu byl náhradním brankářem, ale odchytal poslední zápas ve skupině proti Belgii.\n\n"}
{"id": "1099106", "url": "https://cs.wikipedia.org/wiki?curid=1099106", "title": "Kosíř", "text": "Kosíř\n\nKosíř je zahnutý zahradnický nebo vinařský nůž. Někdy má na tupé straně sekerkovitý výběžek nazývaný \"securis\". Užívá se k odřezávání výhonků.\n\nČasto je užíván jako figurální symbol v heraldice, zejména pro obecní znaky ve vinařských a zemědělských oblastech. Stanislav Kasík v roce 2010 na stránkách Heraldická Terminologická Konvence upozornil na nejednoznačnost termínu a jeho užití.\n\n"}
{"id": "1099111", "url": "https://cs.wikipedia.org/wiki?curid=1099111", "title": "I Pom-jong", "text": "I Pom-jong\n\nI Pom-jong (hangŭl: 이범영, anglickou transkripcí Lee Bum-young; * 2. dubna 1989, Ulsan) je jihokorejský fotbalový brankář a reprezentant, v současné době hraje v jihokorejském klubu Gangwon FC.\n\nZúčastnil se Mistrovství světa 2014 v Brazílii, kde Jižní Korea obsadila s jedním bodem poslední místo v základní skupině H. Na šampionátu neodchytal žádný zápas (na svém kontě neměl v reprezentaci ani jeden start).\n\nV A-mužstvu Jižní Korey debutoval až po světovém šampionátu 8. září 2014 v přátelském zápase proti Uruguayi (prohra 0:1).\n\n"}
{"id": "1099113", "url": "https://cs.wikipedia.org/wiki?curid=1099113", "title": "Skatol", "text": "Skatol\n\nSkatol (z řeckého σκατ, lejno) je nepříjemně páchnoucí indolová sloučenina. Vzniká rozkladem bílkovin obsahujících tryptofan a tvoří bílé krystaly. Vyskytuje se v lidských a zvířecích výkalech, v sekretu cibetek a v řadě rostlin. Také maso kanců obsahuje skatol.\n\nPrávě tato látka zapříčiňuje zápach exkrementů.\n\nSkatol (3-methylindol) vzniká z aminokyseliny tryptofanu, pravidelné součásti proteinů potravy, účinkem střevních bakterií. V chemické laboratoři jej poprvé vyrobil německý chemik Hermann Emil Fischer (1852–1919). Zamořil při tom laboratoře univerzity ve Würzburgu takovým puchem, že to přesvědčilo vedení univerzity o neúčinnosti ventilace a donutilo je k vybudování nových laboratoří.\n\nVůně skatolu je závislá na jeho koncentraci – v extrémně nízkých koncentracích skatol příjemně voní. Skatol byl nalezen také jako součást vůně, kterou vydává květ svatební květiny kaly neboli kornoutice africké (\"Zantedeschia aethiopica\").\n\nVe Spojených státech byl skatol patentován jako látka, která by mohla být použita v chemické neletální munici. Ta je používána při potlačování nepokojů a prosazování zákonnosti – nevztahuje se na ni Úmluva o zákazu chemických zbraní.\n\nSlovní spojení s výrazem \"skatologický\" vyjadřují souvislost s výkaly, stejně jako ve složeném slově první část \"skato-\" (a \"kopro-\"):\nskatofág (organismus živící se výkaly), skatofagie (biol.: požírání výkalů; medic.: duševní porucha projevující se pojídáním vlastních výkalů), skatofilní (biol.: žijící na výkalech, např. bakterie, houby; medic.: duševní porucha projevující se zálibou ve výkalech), skatologie (pornografie týkající se výkalů).\n\n\n"}
{"id": "1099118", "url": "https://cs.wikipedia.org/wiki?curid=1099118", "title": "Machinegames", "text": "Machinegames\n\nMachineGames (celý jménem MachineGames Sweden AB) je švédské video herní studio sídlící ve městě Uppsala ve Švédsku. Založeno bylo v roce 2009 bývalými členy (Fredrik Ljungdahl, Jerk Gustafsson, Jens Matthies, Jim Kjellin, Kjell Emanuelsson, Magnus Högdahl a Michael Wynne) video herního studia Starbreeze Studios. Všichni tito vývojáři se podíleli na vývoji her jako je (2004) a The Darkness (2007).\n\nV listopadu 2010 bylo studio MachineGames odkoupeno video herním vydavatelem Bethesda Softworks, jejíž mateřskou společností je ZeniMax Media. První hra, která byla vyvíjena pod novým vydavatelem bylo velmi kladně přijaté pokračování first-person střílečky . Toto pokračování po svém vydání nasbírala po celém světě mnoho ocenění, jako jsou Hra roku nebo Střílečka roku. V březnu 2015 vydavatel Bethesda Softworks oznámila samostatně hratelný datadisk , který je prequelem .\n"}
{"id": "1099120", "url": "https://cs.wikipedia.org/wiki?curid=1099120", "title": "Křížová cesta (Šluknov)", "text": "Křížová cesta (Šluknov)\n\nKřížová cesta ve Šluknově na Děčínsku se nachází na Křížovém vrchu v jižní části města, zhruba 500 metrů jihovýchodně od kostela svatého Václava. Cestu založenou v 18. století lemuje čtrnáct zastavení v podobě dvanácti výklenkových kapliček, dvou zděných kaplí a dalších staveb. Je nejstarší ze čtrnácti křížových cest ve Šluknovském výběžku.\n\nVýstavba Křížové cesty probíhala v letech 1738 až 1756. Celkem bylo postaveno dvanáct sloupků: zastavení číslo I. až XI. a XIII., dřevěný kříž jako XII. zastavení, kaple Božího hrobu jako XIV. zastavení, grotty svatého Petra a svaté Máří Magdalény a Getsemanská zahrada.\n\nPodle pověsti křížovou cestu postavil pivovarnický tovaryš Anton Drössel. Při putování za prací se zavázal slibem, že pokud ve Šluknově nalezne práci a domov, vystaví na čedičovém kopci křížovou cestu. Práci si našel v panském pivovaru, založil domácnost a započal se stavbou cesty na místě Petrovy jeskyně. Nejdříve pracoval sám, postupně se našli další dobrovolníci a přispěvatelé. O tom svědčí fundační nápisy na výklenkových kapličkách: č. IX nase nápis A.M.IN …, č. X – úctyhodným H. Tobiasem Fürlichem, č. XIV – p. Heinrichem Grohmanem a Josefem Triefelem. 22. července 1756 byla křížová cesta vysvěcena. Kolem 20. července se konaly Slavnosti vysvěcení křížové cesty (tzv. Kreubergfest), kdy vycházelo procesí a na Křížové hoře byla konána pobožnost.\n\nK rozšíření cesty došlo v roce 1770, kdy byla vystavěna kaple Kalvárie na místě dřevěného kříže. V letech 1860 – 1870 byla postavena kaple Žaláře Krista, v roce 1872 kaple Poslední večeře a v roce 1925 kaple Bičování Krista.\n\nAreál křížové cesty má čtrnáct zastavení a končí na vrcholu kopce u kaple Kalvárie. V nice centrální části stavby bylo instalováno kamenné polychromované sousoší Kalvárie – Ukřižovaný Kristus, Panna Marie, Maří Magdaléna a Apoštol Jan. U sochy Krista je zastavení v kapli Božího hrobu. Tato kaple byla postavena podle vzoru kaple uprostřed Chrámu Božího hrobu v Jeruzalémě. Vstupní Andělskou kapli zakončuje vlastní prostor hrobové komory, nad jejímž středem je edikula tvořená arkádou na půdorysu šestiúhelníku.\n\nCelý areál dotváří grotty se svatým Petrem a svatou Maří Magdalénou. Jde o dvě částečně zděné a částečně tesané grotty ve skalním podloží. Grotta se svatým Petrem se nachází při vstupu do areálu, jeskyně s Maří Magdalénou je umístěna ve svahu pod kaplí Kalvárie. Původně byly obě vyzdobeny pískovcovými sochami v životní velikosti.\n\nDalšími objekty jsou pak kaple Bičování, Poslední večeře páně a Žalář Krista.\n\nSoučástí areálu křížové cesty je Getsemanská zahrada. Jedná se o ucelený soubor pískovcových soch ležících apoštolů svatého Petra, Jakuba a Jana, klečícího Krista a anděla s kalichem. Zahrada je obehnána kovovým tepaným plůtkem.\n\nV letech 1899 – 1902 proběhly v areálu křížové cesty parkové úpravy a byly vysazeny tři aleje. První tvoří lípa velkolistá a srdčitá a vede podél křížové cesty. Druhá vede od Getsemanské zahrady k bočnímu vstupu na hřbitov. Třetí je s druhou rovnoběžná a vede podél vrcholové cesty.\n\nPřed Křížovou cestou stojí několik pomníků padlým a nezvěstným z I. a II. světové války a památníček Fridrichu Schillerovi. V letech 1995 – 2005 Město Šluknov křížovou cestu opravilo. Do výklenků zastavení byly umístěny kopie reliéfů, které vyřezali zdejší řezbáři. Dochovaly se i původní dřevěné reliéfy. Křížová cesta se souborem soch Getsemanské zahrady je od roku 1958 nemovitou kulturní památkou.\n\n\n\n"}
{"id": "1099121", "url": "https://cs.wikipedia.org/wiki?curid=1099121", "title": "Vampýrovka hlubinná", "text": "Vampýrovka hlubinná\n\nVampýrovka hlubinná (\"Vampyroteuthis infernalis\") je hlavonožec žijící v mořských hlubinách okolo jednoho kilometru. Je jediným žijícím příslušníkem řádu vampýrovek, který podle fosilních nálezů dosáhl největšího rozmachu v jurském období.\n\nDosahuje délky okolo 15 cm a 30 cm včetně chapadel, tělo má sytě rudou až černou barvu a je pokryto fotofory. Má osm chapadel, které jsou spojeny blánami a přísavky se nacházejí pouze na jejich koncích. Nápadné jsou mimořádně velké oči, které mají v průměru asi 2,5 cm. Tělo má rosolovitou konzistenci, která mu umožňuje odolávat extrémnímu tlaku. Unikátní metabolismus umožňuje vampýrovkám hospodařit s kyslíkem v prostředí, kde je ho velký nedostatek. K pohybu slouží dvojice trojúhelníkových ploutviček umístěných po stranách těla.\n\nBizarní vzhled dal tomuto živočichu jméno po vampýrech, ale ve skutečnosti je zcela neškodný, jeho potravu tvoří organické zbytky klesající zvolna ke dnu oceánů, tzv. mořský sníh. Hlavním predátorem vampýrovek je hlavoun velký.\n\n"}
{"id": "1099129", "url": "https://cs.wikipedia.org/wiki?curid=1099129", "title": "Erwin Ballabio", "text": "Erwin Ballabio\n\nErwin Ballabio (20. října 1918, Bettlach, Švýcarsko – 4. března 2008, Grenchen, Švýcarsko) byl švýcarský fotbalový brankář a reprezentant a pozdější fotbalový trenér.\n\nKariéru ukončil v roce 1956, ale ještě v roce 1959 chytal jako náhrada za zraněného brankáře (v době, kdy vedl FC Grenchen jako trenér).\n\n\nReprezentoval Švýcarsko.\nVe švýcarské reprezentaci debutoval 12. 2. 1939 v přátelském zápase v Lisabonu proti týmu Portugalska (výhra 4:2). Celkem odehrál v letech 1939–1947 za švýcarský národní tým 27 zápasů.\n\nZúčastnil se MS 1938 ve Francii, kde Švýcaři podlehli 0:2 ve čtvrtfinále Maďarsku.\n\n"}
{"id": "1099131", "url": "https://cs.wikipedia.org/wiki?curid=1099131", "title": "FC Balzers", "text": "FC Balzers\n\nFC Balzers (celým názvem Fussballclub Balzers) je lichtenštejnský fotbalový klub z města Balzers, který působí ve švýcarské třetí lize (v sezóně 2014/15). Byl založen v roce 1932, letopočet založení je i v klubovém logu.\n\nSvoje domácí utkání hraje na stadionu Sportplatz Rheinau s kapacitou cca 2 000 diváků. Klubové barvy jsou žlutá a modrá.\n\n"}
{"id": "1099132", "url": "https://cs.wikipedia.org/wiki?curid=1099132", "title": "Jan Kristofori", "text": "Jan Kristofori\n\nJan Kristofori (* 17. července 1931 Mukačevo v Podkarpatské Rusi (tehdejší nejvýchodnější část Československa) – 23. března 2004 Praha) byl malíř, galerista a grafik.\n\nJ. Kristofori se narodil v Mukačevě, nejvýchodnější části Československa, kde pohromadě žili nejen Maďaři a Češi, ale i Židé a Rusíni. Jeho otec pracoval na panství hraběte Thuna jako strojník ve mlýně, zde celá rodina i žila. Přesun do Čech roku 1938 se neshledal s úspěchem a Kristoforiovi se usadili v Maďarském Miskolci. Mezi léty 1941 až 1944 absolvoval Jan gymnázium a následně se stal studentem Uměleckoprůmyslové školy.\n\nRoku 1945 se Kristoforiovi připojili k repatriantům z Rumunska a Řecka a společně s nimi odcestovali do Čech. Zde se usadili v Přísečnici nedaleko Kadaně na malém statku. Rodina Kristoforiova nebyla jedinými cizinci, jež se v Přísečnici usadila. Jan se na české škole počal učit češtině a tehdy začal pracovat, jako výtvarník, pro reklamní agenturu AMA ve Vejprtech. Jeho otec chtěl, aby po něm převzal statek v Přísečnici a po ukončení školní docházky, v roce 1948, jej přemlouval, aby pokračoval ve studiu a to na střední zemědělské škole v Kadani. Jan se ovšem přihlásil do školy v Klášterci nad Ohří. Na teoretickou výuku dojížděl do Kadaně a v Klášterci trávil čas na internátě. Komunistický režim donutil Kristoforiovi opustit statek a přestěhovat se do Kadaně-Prunéřova. Zde počal Janův otec pracovat v uhelné šachtě.\n\nJan byl vyloučen ze školy i z internátu. Nedostalo se mu žádného zaměstnání, a proto se odstěhoval do Semil. V Semilech začal spolupracovat s ochotnickým divadlem. \"K Výročí Tomáše G. Masaryka, prvního čsl. prezidenta, připravil s několika příteli letáky s provokativními úvahami o komunismu, kterými oblepili celé město.\"\nRoku 1952 byl Kristofori odsouzen k desetiletému vězení (nakonec jen sedm let). Během sedmiletého vězení a práce v komunistických lágrech (mimo jiné např. i v Jáchymově) se Jan věnoval kreslení. Tyto kresby byly v roce 1993 vydány pod názvem „Motáky“.\n\nSpolečně se svou manželkou se přestěhoval do Prahy, kde se umění začal věnovat velmi intenzivně (ilustroval noviny a časopisy). Roku 1966 připravoval výstavu „Moderní jazz v plastice“, jež se ve finále neuskutečnila. S pražským divadlem Ypsilon vycestoval do Londýna, Paříže, Kolína nad Rýnem aj. Nechyběl ani na světové výstavě EXPO 67 v Montrealu, na níž se sám podílel tvorbou československé expozice.\n\nPřesto, že se roku 1968 během okupace podílel na tvorbě tiskovin, zvolil si po předchozích zkušenostech exil. Na podzim téhož roku se se svou rodinou přesunul přes Berlín do Norska. Před svým odjezdem se ještě stihl rozloučit se svými rodiči, za nimiž přijel do Kadaně. \"„V Norsku začal pracovat na rozsáhlém cyklu „Lidská práva“ (1970 až 1975), který po galeriích putoval v celé svobodné Evropě. V Itálii za něj obdržel prestižní Cenu Marka Aurelia.“\"\nVe Švýcarsku se v roce 1986 se po dlouhé době setkal se svými rodiči. (Zde bydlel v měšťanském domě) Společně s dalšími umělci, např. Jiřím Kolářem, se stal nejvýznamnějším exilovým výtvarníkem.\n\nPo sametové revoluci, v listopadu 1989, se vrátil do Prahy a pomáhal studentům a svým přátelům, mezi něž patřil i Václav Havel. Na Žižkově otevřel ateliér Vox humana, důležité centrum svobodné kultury. Často v Kadani navštěvoval svou sestru Etelu. Ilustroval více než 150 knih, například knihy Karla Čapka. Jeho díla můžeme najít v galeriích po celém světě, v Neapoli, Římě a jiných významných metropolích.\n\nJan Kristofori zemřel 24. března 2004 v Praze.\n\n\n"}
{"id": "1099133", "url": "https://cs.wikipedia.org/wiki?curid=1099133", "title": "Skalní práh", "text": "Skalní práh\n\nSkalní práh je geomorfologický tvar, který se vyskytuje v horských a říčních údolích zpravidla v těch místech, kde dochází ke styku měkké a tvrdé horniny. Je to místo, kde se křivka podélného profilu údolí nebo řečiště náhle lomí a je přerušena příkrým stupněm.\n\nSkalní prahy vznikají v důsledku různé odolnosti skalního podkladu. Příčinou může být i náhlý tektonický pohyb nebo přehrazení údolí – například lávovým proudem. Vodní toky, případně v horských údolích ledovce, erodují měkčí horniny, takto vznikají prohlubně, tůně a peřeje a postupně vodopády, respektive ledopády. Pod skalním prahem je jeho hmota dále podemílána a práh z tvrdé horniny postupně ustupuje. Uvádí se, že například Niagarský vodopád za cca 10 000 let své existence ustoupil již o 11 kilometrů.\n\nVýška stupňů skalních prahů může být velmi rozdílná – od několika desítek centimetrů až po desítky či dokonce stovky metrů. Lokality, kde se ve světě vyskytují nejmohutnější skalní prahy, jsou totožné s místy nejznámějších vodopádů. Jsou to například již zmíněné Niagarské vodopády v Severní Americe, Viktoriiny vodopády na řece Zambezi v jižní Africe či vodopády na řece Iguaçu v jihoamerickém Národním parku Iguaçu na území Argentiny a Brazílie. Bohatý výskyt vodopádů, spadajících přes skalní prahy, je na Islandu, kde je reliéf utvářen kombinací sopečné činnosti a četných vodních toků. Nejmohutnějším islandským vodopádem je Dettifoss. Velmi známým je i Gullfoss. Řeka Hvítá zde padá přes dva skalní stupně a pak odtéká kaňonem, jehož délka se v důsledku erozní činnosti vody neustále zvětšuje.\n\nSkalní prahy se vyskytují v různých druzích hornin. Na území České republiky je nejvyšším skalním prahem cca osm metrů vysoký stupeň v žulovém korytě řeky Mumlavy (Mumlavský vodopád) poblíž Harrachova v Krkonoších. Menší skalní prahy jsou evidovány na různých místech České republiky. Pozoruhodný skalní práh se například vyskytuje i na dně koryta Labe nedaleko jeho soutoku s Malým Labem poblíž Klášterské Lhoty v okrese Trutnov v Královéhradeckém kraji. Práh je vysoký 0,55 m a byl vytvořen v souvrství jílovců, prachovců a pískovců, usazených zde na konci prvohor.\n\nZ okolních zemí lze zmínit nevysoké, ale velice pěkné vyvinuté skalní prahy ve zhruba 150 metrů dlouhém úseku říčky Vychylovky v CHKO Kysuce. Tyto skalní tvary ve flyšovém pásmu hornin, nacházející se poblíž osady Pavelkovci na katastrálním území obce Nová Bystrica v okrese Čadca, jsou chráněny jako přírodní památka Vychylovské prahy již od roku 1973. Nejvyšší skalní práh na Slovensku se vyskytuje v místě vodopádu Skok v Mlynické dolině v Tatranském národním parku.\n\nNa evropském kontinentě nejznámějším a zároveň i největším vodopádem s markantním skalním prahem je Rýnský vodopád (německy \"Rheinfall\") na stejnojmenné řece nedaleko města Schaffhausen na severu Švýcarska. Šířka říčního koryta je zde 150 metrů a maximální výškový rozdíl dna činí 23 metrů.\n\n"}
{"id": "1099134", "url": "https://cs.wikipedia.org/wiki?curid=1099134", "title": "Walding", "text": "Walding\n\nWalding je městys v rakouské spolkové zemi Horní Rakousy, v okrese Urfahr-okolí.\n\nK 1. lednu 2015 zde žilo 4 017 obyvatel.\n\n"}
{"id": "1099135", "url": "https://cs.wikipedia.org/wiki?curid=1099135", "title": "Pradip Kumar Banerjee", "text": "Pradip Kumar Banerjee\n\nPradip Kumar Banerjee uváděný i jako PK Banerjee (bengálsky প্রদীপ কুমার ব্যানার্জি; * 23. června 1936, Kalkata, Indie), je bývalý indický fotbalista a později trenér. Hrál na pozici pravého křídla.\nCelkem čtyřikrát se stal indickým fotbalistou roku, a to v letech 1957, 1959, 1962 a 1963.\n\nNa klubové úrovni hrál za indické týmy Jamshedpur (1950–1954) a Eastern Railway Kalkata (1954–1966).\nHrál i za indickou fotbalovou reprezentaci, nastoupil k 84 zápasům, vstřelil 64 branek. Zúčastnil se LOH 1956 v Austrálii a LOH 1960 v Itálii.\n\nJako trenér vedl např. indickou reprezentaci, měl v zemi velkou popularitu.\n\n"}
{"id": "1099140", "url": "https://cs.wikipedia.org/wiki?curid=1099140", "title": "Leibnitz (Štýrsko)", "text": "Leibnitz (Štýrsko)\n\nLeibnitz (česky \"Lipnice\") je město v rakouské spolkové zemi Štýrsko. Je administrativním centrem stejnojmenného okresu. Žije zde obyvatel. \n\n\n"}
{"id": "1099145", "url": "https://cs.wikipedia.org/wiki?curid=1099145", "title": "Umberto Barberis", "text": "Umberto Barberis\n\nUmberto Barberis (* 5. června 1952, Sion, Švýcarsko) je bývalý švýcarský fotbalový záložník a reprezentant a pozdější fotbalový trenér. Ve své kariéře nasbíral celou řadu titulů.\n\n\nReprezentoval Švýcarsko.\nVe švýcarské reprezentaci debutoval 11. 5. 1976 v přátelském zápase v Basileji proti týmu Polska (výhra 2:1), v zápase vstřelil vítězný gól. Celkem odehrál v letech 1976–1985 za švýcarský národní tým 54 zápasů a vstřelil 7 gólů.\n\n"}
{"id": "1099149", "url": "https://cs.wikipedia.org/wiki?curid=1099149", "title": "Heiko Herrlich", "text": "Heiko Herrlich\n\nHeiko Herrlich (* 5. září 1967, Mannheim) je bývalý německý fotbalový útočník a reprezentant, později fotbalový trenér.\n\nV současnosti (sezóna 2014/15) působí jako trenér Bayernu Mnichov U17.\n\nHeiko Herrlich hrál na profesionální úrovni za německé kluby Bayer 04 Leverkusen, Borussia Mönchengladbach a Borussia Dortmund.\n\nV sezóně 1994/95 se stal v dresu Borussie Dortmund s 20 brankami nejlepším střelcem německé Bundesligy (společně s Mario Baslerem).\nS Borussií vyhrál Ligu mistrů UEFA 1996/97.\n\nV A-mužstvu Německa debutoval 29. 3. 1995 v kvalifikačním zápase v Tbilisi proti domácímu týmu Gruzie (výhra 2:0).\nV německém národním týmu odehrál v roce 1995 celkem 5 kvalifikačních zápasů a vstřelil jednu branku.\n\nJako trenér vedl zejména mládežnické týmy německých klubů či reprezentací.\n\n"}
{"id": "1099150", "url": "https://cs.wikipedia.org/wiki?curid=1099150", "title": "Gnas", "text": "Gnas\n\nGnas je městys v rakouské spolkové zemi Štýrsko, v okrese Südoststeiermark.\n\nK 1. lednu 2019 zde žilo 6 016 obyvatel.\n\n"}
{"id": "1099153", "url": "https://cs.wikipedia.org/wiki?curid=1099153", "title": "Kropotkinfjellet", "text": "Kropotkinfjellet\n\nKropotkinfjellet je hora ležící v oblasti Sabine Land, na ostrově Západní Špicberk na Špicberkách. Její rozsah je asi 7 kilometrů, má dva ledovcové vrcholy a nachází se mezi dvěma ledovci Sveigbreen a Skruisbreen. Hora je pojmenovaná po ruském vědci a anarchistovi Petru Kropotkinovi.\n"}
{"id": "1099156", "url": "https://cs.wikipedia.org/wiki?curid=1099156", "title": "Hapoel Petah Tikva FC", "text": "Hapoel Petah Tikva FC\n\nHapoel Petah Tikva FC je izraelský fotbalový klub. Sídlí ve městě Petach Tikva.\n\nByl založen roku 1934. V roce 1949 se zúčastnil premiérového ročníku izraelské nejvyšší soutěže. Slavnou érou byl přelom padesátých a šedesátých let, kdy získal pět ligových prvenství v řadě, což se žádnému jinému klubu v zemi nepodařilo. V roce 1961 byl také pozván do International Soccer League, kde skončil se dvěma body na posledním místě skupiny. Poprvé v historii sestoupil po sezóně 1975/76, od té doby patří mezi jojo kluby. V roce 2014 postoupil mezi elitu po dvouletém pobytu ve druhé lize.\n\nV letech 1992-1993 byl trenérem klubu Ján Pivarník.\n\n"}
{"id": "1099158", "url": "https://cs.wikipedia.org/wiki?curid=1099158", "title": "Vojovode Stepe (Bělehrad)", "text": "Vojovode Stepe (Bělehrad)\n\nVojvode Stepe (v srbské cyrilici Војводе Степе) je nejdelší ulice v srbské metropoli Bělehradu. Dlouhá je 7,8 km. Spojuje širší centrum města (mimoúrovňová křižovatka Autokomanda s čtvrtěmi Voždovac a Kumodraž na jejím jižním okraji. Svůj název má ulice podle velitele Stepy Stepanoviće, který pocházel z Kumodraže a velel v několika válkách v druhé polovině 19. století.\n\nUlice představuje hlavní osu a dopravní tepnu čtvrti Voždovac. \n\nV roce 2015 procházela ulice, která částečně slouží také pro tramvajovou dopravu, rekonstrukcí.\n"}
{"id": "1099160", "url": "https://cs.wikipedia.org/wiki?curid=1099160", "title": "Ablaj-chán", "text": "Ablaj-chán\n\nAblaj-chán, či též Ablaj Ajchodži, kazašsky Абылай хан (1711 – 23. květen 1781) byl kazašský panovník, chán tzv. Střední hordy. Byl synem Valí-chána a stal se nejmocnějším vládcem Střední hordy vůbec.\n\nVládl v době, kdy Kirgiz-Kajsakové (Kazaši) byli ohroženi Džungary, volžskými Kalmyky, jajickými kozáky a Baškyry. Díky úspěchům v bojích s nimi získal přezdívku \"batyr\" (hrdina) či \"moudrý\". Roku 1745 definitivně dobyl Džungarii. Nakonec však musel čelit silnějšímu nepříteli – v letech 1756, 1758 a 1760 vytáhli proti středoasijským chanátům Číňané a Ablajovi nezbylo, než se poddat čínskému císaři. Díky udržování spojenectví s Ruskem si přesto zachoval samostatnost až do své smrti v roce 1781. Ottův slovník naučný jeho panování hodnotil takto: „Vláda Ablajova byla nejskvělejší dobou dějin kirgizských a jest opěvána dosud v písních a epických skládáních Kirgiz-Kajsakův.“\n\nVedl několik tažení proti Kokandskému chanátu a proti Kyrgyzům. Při posledním osvobodil mnoho měst v jižním Kazachstánu a dokonce obsadil Taškent. Poté pokračoval v tažení do dnešního Kyrgyzstánu a v zuřivé bitvě porazil místní válečníky. Zemřel v Taškentu v roce 1781 a po smrti byl pohřben v mauzoleu Chodži Ahmeda Jásavího v Turkestánu.\n\nV Almaty je dnes po něm pojmenována univerzita založená roku 1941 (Абылай хан атындағы Қазақ Халықаралық Қатынастар және Әлем Тілдері Университеті).\n\nRoku 2005 byl o jeho životě natočen výpravný kazašský film \"Nomád\" (Көшпенділер), jedním z producentů byl Miloš Forman a spolurežisérem Ivan Passer.\n"}
{"id": "1099161", "url": "https://cs.wikipedia.org/wiki?curid=1099161", "title": "Mistrovství Evropy dorostenců v orientačním běhu", "text": "Mistrovství Evropy dorostenců v orientačním běhu\n\nMistrovství světa dorostenců v orientačním běhu (anglicky: \"European Youth Orienteering Championships\", zkratka: \"EYOC\") je mezinárodní soutěž konaná od roku 2002. Závodů se mohou účastnit jen dorostenci a dorostenky kategorie do 16 a do 18 let.\n\n\n"}
{"id": "1099172", "url": "https://cs.wikipedia.org/wiki?curid=1099172", "title": "Ulf Kirsten", "text": "Ulf Kirsten\n\nUlf Kirsten (* 4. prosince 1965, Riesa) je bývalý německý fotbalový útočník a reprezentant, později fotbalový trenér. Nastupoval za reprezentace Východního Německa i sjednoceného Německa.\n\nV roce 1990 se stal fotbalistou roku ve Východním Německu.\n\nZačínal ve východoněmeckém klubu Dynamu Drážďany (1983–1990). Vyhrál zde DDR-Oberligu (1988/89, 1989/90) i FDGB-Pokal (1984/85, 1989/90).\nPo pádu železné opony odešel jako jeden z prvních východoněmeckých fotbalistů na západ německé země a zakotvil v Bayeru Leverkusen, se kterým vyhrál DFB-Pokal v sezoně 1992/93. V sezóně 1992/93 se stal v dresu Leverkusenu s 20 brankami nejlepším střelcem německé Bundesligy (společně s Anthony Yeboahem), v sezónách 1996/97 a 1997/98 byl již s 22 góly na čele tabulky nejlepších kanonýrů Bundesligy sám.\n\nV reprezentaci odehrál rovných 100 zápasů a dal 34 gólů (49 záp./14 gólů za Východní Německo a 51 záp./20 gólů za sjednoceného Německo).\n\nZúčastnil se MS 1994 v USA, MS 1998 ve Francii a EURA 2000 v Nizozemsku a Belgii.\n\n"}
{"id": "1099174", "url": "https://cs.wikipedia.org/wiki?curid=1099174", "title": "Česká hokejová extraliga 2015/2016", "text": "Česká hokejová extraliga 2015/2016\n\nČeská hokejová extraliga 2015/2016 je 23. ročníkem nejvyšší hokejové soutěže v České republice.\n\nHC Slavia Praha byla oproti minulé sezóně nahrazena týmem Piráti Chomutov.\n\n\n\nSoutěže se účastnilo celkem 14 klubů. Ty se nejprve utkaly vzájemně 4× mezi sebou (vždy dvakrát na svém hřišti a dvakrát na soupeřově hřišti). Po odehrání těchto 52 utkání se sestavila tabulka (vítězství bylo obodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době není bodována vůbec). Prvních šest týmů postoupilo do playoff přímo, týmy na 7. až 10. místě postoupily do předkola playoff a níže umístěné celky se utkaly ve skupině playout.\n\nV předkole playoff se utkal tým na 7. místě s týmem na 10. místě a tým na osmém místě s týmem na místě devátém. Do dalších bojů postoupil z dvojice vždy ten celek, který dříve dosáhl tří vítězství. Postoupivší týmy doplnily předchozích šest týmů v playoff, v němž se utkaly 1. tým po základní části s týmem postupujícím z předkola, který byl po základní části v tabulce extraligy hůře umístěn. Zbývající postupující z předkola se utkal s týmem na druhém místě a další dvojice vytvoří týmy na 3. a 6. místě, resp. na 4. a 5. místě. Z těchto čtyř dvojic postoupily do dalších bojů celky, jež dříve dosáhly čtyř vítězství. V semifinále se utkaly tým postupující ze čtvrtfinále, který byl po základní části nejvýše postaven ze všech čtyř semifinalistů, s týmem postoupivším ze čtvrtfinále, který byl po základní části naopak nejhorším ze všech týmů, jež do semifinále postoupily. Zbylé dva týmy utvořily druhou dvojici. Do finále postoupil z obou dvojic vždy ten celek, který dosáhl dříve čtyř vítězství. Finále se hrálo na čtyři vítězná utkání a jeho vítěz získal titul mistra extraligy a Masarykův pohár. Ve všech fázích playoff začínaly boje vždy dvěma utkáními na stadionu lépe postaveného týmu po základní části, dále následovalo jedno nebo dvě utkání (to podle vývoje série) na hřišti hůře postaveného týmu a následně – pokud je odehrání těchto utkání nutné – se týmy v pořadatelství střídaly, a to vždy po jednom zápase.\n\nDo playout si celky přinášely bodové zisky a počty vstřelených i obdržených branek totožné se základní tabulkou a následně se utkávaly vzájemně mezi sebou, kdy každý z týmů odehrál celkem šest utkání, a to s každým z týmů ve skupině playout (jednou coby hostitel utkání, podruhé co by hostující tým). Výsledky i bodové zisky (vítězství je bodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době není bodována vůbec) byly připočítány k ziskům po základní části a dva nejhorší týmy se utkaly se dvěma nejlepšími týmy první ligy v baráži o setrvání v extralize i pro příští sezónu.\n\nV baráži se střetly dva nejhorší týmy extraligy (po odehrání zápasů skupiny playout) s vítěznými semifinalisty první ligy. Baráž se hrála formou čtyřčlenné skupiny čtyřkolovým systémem každý s každým (celkem tedy 12 kol). Po odehrání všech utkání baráže se sestavila tabulka a týmy na prvních dvou místech budou hrát v sezóně 2016/2017 extraligu, zbylé dva týmy první ligu.\n\nÚdaje v tabulce jsou platné k začátku soutěže.\n\nPoznámky:\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut; Poz. = Pozice\"\n\nV průběhu sezóny došlo k osmi změnám trenérů. Jejich přehled je uveden v tabulce:\n\nVšechny časy jsou uvedeny v SEČ, popřípadě SELČ.\n\nDo čtvrtfinále play off postoupil tým PSG Zlín, když zvítězil 3:2 na zápasy.\n\nDo čtvrtfinále play off postoupil tým Piráti Chomutov, když zvítězil 3:1 na zápasy.\n\nDo semifinále play off postoupil tým Bílí Tygři Liberec, když zvítězil 4:0 na zápasy.\n\nDo semifinále play off postoupil tým HC Sparta Praha, když zvítězil 4:1 na zápasy.\n\nDo semifinále play off postoupil tým BK Mladá Boleslav, když zvítězil 4:2 na zápasy.\n\nDo semifinále play off postoupil tým HC Škoda Plzeň, když zvítězil 4:1 na zápasy.\n\nDo finále play off postoupil tým Bílí Tygři Liberec, když zvítězil 4:0 na zápasy.\n\nDo finále play off postoupil tým HC Sparta Praha, když zvítězil 4:2 na zápasy.\n\nBílí Tygři Liberec zvítězili v sérii 4:2 na zápasy a poprvé v historii získali Pohár T. G. Masaryka.\n\n \nFázi o umístění se někdy také říká play-out.\n\n\n"}
{"id": "1099177", "url": "https://cs.wikipedia.org/wiki?curid=1099177", "title": "Cheshire County", "text": "Cheshire County\n\nCheshire County je okres amerického státu New Hampshire založený v roce 1769. Správním sídlem je město Keene.\n\n"}
{"id": "1099178", "url": "https://cs.wikipedia.org/wiki?curid=1099178", "title": "Yıldıray Baştürk", "text": "Yıldıray Baştürk\n\nYıldıray Baştürk [jelderaj baštyrk] (* 24. prosince 1978, Herne, Západní Německo) je bývalý turecký fotbalový záložník a reprezentant.\n\nV A-týmu Turecka debutoval 21. 1. 1998 v přátelském utkání v Antalyi proti Albánii (prohra 1:4).\n\nZúčastnil se MS 2002 v Japonsku a Jižní Koreji (zisk bronzové medaile) a Konfederačního poháru FIFA 2003 ve Francii.\nCelkem odehrál v letech 1998–2008 v tureckém národním týmu 49 zápasů a vstřelil 2 branky.\n\n"}
{"id": "1099181", "url": "https://cs.wikipedia.org/wiki?curid=1099181", "title": "Leon Tsoukernik", "text": "Leon Tsoukernik\n\nLeon Tsoukernik, původně Леон Цукерник(Cukernik) (* 7. listopadu, 1973 Moskva) je český podnikatel ruského původu, majitel kasina a sběratel umění. Je CEO ve společnosti Vestar Group. Dlouhou dobu působil jako CEO i ve společnosti King's Casino. V této funkci byl nahrazen dlouholetým výkonným ředitelem King’s Casina Michalem Hanzíkem. Leon Tsoukernik je stále majitelem King’s Casina a členem dozorčí rady. \n\nTsoukernik se narodil v Rusku, jeho rodiče údajně emigrovali do Izraele a on do Kanady. Svoji kariéru začal na začátku roku 1991 v Torontu, Kanadě, kde působil jako pomocník v byznysu se starožitnostmi. \n\nV roce 1993 jako samostatný obchodník se starožitnostmi opustil Kanadu a přesunul svůj byznys do Prahy v České republice. Jako přední obchodník Biedermeier nábytku v Praze se v roce 1996 seznámil s Adamem Brownem a Andreou Zemelovou. Jejich seznámení vedlo k založení mezinárodního byznysu se starožitnostmi, kdy roku 1999 založili Iliad Antik New York. \n\nOd roku 1993 Tsoukernik otevřel 2 obchody se starožitnostmi v Praze, obchod ve Washingtonu D.C. a v New Yorku. Účastnil se mezinárodních výstav s uměním a starožitnostmi v Palm Beach, Dallasu a New Yorku.\n\nJeho služeb obchodníka se starožitnostmi využilo mnoho celosvětově známých osobností, jako je například Václav Havel, Madeleine Albrightová, Jackie Chan, Tom Cruise, Ronald Lauder, Paloma Picasso, nebo Augusto Pinochet.\n\nJako známý hráč pokeru a kasinových her, se Tsoukernik v roce 2002 rozhodl koupit pozemek v Rozvadově na hraničním přechodu mezi Českou republikou a Německem, ukončit svoji kariéru ve starožitnictví a postavit zde vlastní kasino. 26. června 2003 otevřel své první kasino, King´s Casino Rozvadov. Roku 2009 přeměnil své kasino na pokerově orientované. \n\nKasino se rozrůstá každým rokem - v roce 2014 mělo 160 pokerových stolů, 200 000 pokerových hráčů a přes €15 milionů vyplacených v pokerových turnajích. Díky těmto číslům se mu podařilo roku 2015 navázat spolupráci s pořadateli World Series Of Poker a poprvé tak do České republiky dostal festival WSOP Circuit. Na tuto spolupráci navázal i v roce 2016, kdy se mu podařilo dohodnout další zastávky WSOP Circuit až do roku 2021, ale především příchod WSOP Europe do České republiky. V roce 2017 tak poprvé převzala Česká republika pořadatelství festivalu, který až dosud hostila pouze Velká Británie, Francie anebo Německo. \n\nPrvní ročník v roce 2017 navštívilo 30 tisíc hráčů. Jedná se historicky o nejúspěšnější WSOPE. Úspěch české premiéry vedl k dohodě o uspořádání festivalu v King’s Casinu každoročně a to minimálně do roku 2022. Doposud byl festival pořádán pouze každý druhý rok. Nejzajímavějším turnajem WSOPE ‘17 byl NLH One Roller for One Drop, kterého se zúčastnilo 132 hráčů z řad světové pokerové špičky i významných osobností z jiných odvětví. Za účast v turnaji zaplatil každý z nich 111 111 EUR, což umožnilo vybrat částku 977 768 EUR pro charitativní organizaci One Drop, jejímž posláním je zajištění zdrojů pitné vody v oblastech trpících jejím nedostatkem. Zlatý náramek pro vítěze turnaje a bezmála 3,5 milionu Euro si z Rozvadova odvezl toho času teprve sedmadvacetiletý Dominik Nitsche.\n\nJako majitel King´s Casino Rozvadov získal v roce 2014 Tsoukernik ocenění Osobnost pokerového průmyslu od European Poker Awards, tedy cenu pro člověka, který byl v daném roce největším přínosem pokeru.\n\nOd roku 2002 rozšířil značku King´s o další kasina - v roce 2010 King´s Admiral Rozvadov, v roce 2011 King´s Casino Prague a v roce 2014 Casino Bellevue Marienbad; a o 4* hotely pro své hráče. V roce 2016 začal přístavbou kasina a nového 5* hotelu. King’s Casino se díky tomu stalo největším pokerovou arenou v Evropě. Celková kapacita hotelu dosahuje nyní téměř 400 pokojů. Kromě toho lze v novém 5* hotelu navštívit japonskou, tureckou a švédskou saunu, fitness studio a samozřejmě bazén. I milovníci umění si přijdou na své. V hotelu je vystaveno 25 unikátních uměleckých děl. Mezi nimi najdete například židle Swarovski za půl milionu korun nebo naprosto raritní obraz \"Daimler Motorkutsche (1886) und Benz Patent-Motorwagen (1886)\" od Andyho Warhola.\n\nJako pokerový hráč se Tsoukernik pravidelně několikrát do roka účastní světových turnajů s vysokým vstupným (tzv. High Rollerů) a cash games s velkými sázkami. K jeho nejlepším výsledkům patří první místo v 2016 EPT Super High Roller turnaji v Praze, kde vyhrál €741,100,čtvrté místo v 2017 Super High Roller Bowl turnaji v Las Vegas, kde vyhrál $1,8 milionu, nebo vítězství High Rolleru EM European Poker Championship 2018 ohodnocené €370,000.\n\nNa jaře 2018 se Leon Tsoukernik zúčastnil jedné z největších cash games v Montreálu, kde zvítězil a vyhrál rekordní částku nad Mattem Kirkem, se kterým měl v poslední době spor. Dle všeho jsou neshody zažehnány a Leon s Mattem jsou opět přáteli. \n\nTsoukernik žije se svojí partnerkou Sandrou Tsoukernik poblíž King´s Casina Rozvadov v západních Čechách. Má dvě děti, syna Leonela a dceru Isabelle. Tsoukernik je regionálním patriotem, například je hlavním sponzorem HC Škoda Plzeň. Miluje umění, poker, helikoptéry a klasickou hudbu.\n"}
{"id": "1099185", "url": "https://cs.wikipedia.org/wiki?curid=1099185", "title": "FC Rot-Weiß Erfurt", "text": "FC Rot-Weiß Erfurt\n\nFC Rot-Weiß Erfurt (celým názvem: Fußballclub Rot-Weiß Erfurt e. V.) je německý fotbalový klub, který sídlí v durynském městě Erfurt. Oficiální založení je datováno ke dni 26. ledna 1966, poté co proběhla velká reformace východoněmeckého fotbalu. Od sezóny 2018/19 působí v Regionallize Nordost, čtvrté německé nejvyšší fotbalové soutěži.. Své domácí zápasy odehrává na stadionu Steigerwaldstadion s kapacitou 17 500 diváků. Klubové barvy jsou červená a bílá.\n\nErfurt má na svém kontě dva mistrovské tituly ve východoněmecké Oberlize.\n\nPo ukončení druhé světové války byla všechna dřívější sportovní sdružení v sovětské okupační zóně zrušena, což po sportovní stránce citelně poznamenalo většinu pozdějších východoněmeckých měst. Fotbal v Erfurtu před prohranou válkou reprezentovalo více předních klubů – VfB Erfurt, SpVgg Erfurt a SC Erfurt 1895.\n\nV roce 1946 byla na území města zakládaná nová sportovní sdružení, předchůdce dnešních \"červeno-bílých\" lze hledat v klubu SG Erfurt West (vznikl pohlcením zbytků z SC 1895 a VfB). V roce 1949 byl přejmenován na Fortunu. V témže roce se dostal až do finále fotbalového mistrovství sovětské okupační zóny, kde podlehl klubu Turbine Halle poměrem 1:4. V roce 1951 byl klub přejmenován na Turbine Erfurt, pod tímto názvem také získal dva po sobě jdoucí tituly v nejvyšší východoněmecké soutěží (sezóny 1953/54 a 1954/55). Dne 26. ledna 1966 se začala psát nová kapitola erfurtského fotbalu. Dřívější fotbalový oddíl byl vyčleněn z Turbine Erfurt a vytvořil tak Rot-Weiß Erfurt, což se oficiálně považuje za vznik dnešního klubu.\n\nZdroj: \n\n\n\nZdroj: \n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1099188", "url": "https://cs.wikipedia.org/wiki?curid=1099188", "title": "Apoštolská nunciatura v Andoře", "text": "Apoštolská nunciatura v Andoře\n\nApoštolská nunciatura v Andoře je současná papežská reprezentace v Andoře.\n\nZaložena byla dne 16. června 1995 papežem Janem Pavlem II., oddělením z apoštolské nunciatury ve Španělsku.\n\nSoučasným nunciem je arcibiskup Renzo Fratini.\n\n\n\n"}
{"id": "1099190", "url": "https://cs.wikipedia.org/wiki?curid=1099190", "title": "Růže stolistá", "text": "Růže stolistá\n\nRůže stolistá (\"Rosa × centifolia\") je vyšlechtěný kříženec z rodu růže. Patří mezi okrasné a silně vonící růže. K jejímu vzniku přispěly druhy: růže keltská, růže damašská, růže šípková či růže mošusová. Její kořeny vedou pravděpodobně do oblasti Malé Asie a Kavkazu; v Evropě se objevila v 16. století a byla zde dále šlechtěna. Dříve bývala značně oblíbena a hojně pěstována na venkovských zahradách a hřbitovech, dnes se již v kultuře vyskytuje jen ojediněle.\n\nNižší prutnaté keře s hustě ostnitými větvemi. Květy jsou plné (i přes 60 korunních plátků), 5 cm a více široké, mají růžovou nebo červenou barvu, zřídka mohou být pestře žíhané nebo i bílé.\n\nOkvětní plátky se používají k výrobě růžového oleje, především v okolí města Grasse v jižní Francii. Bylo též vyšlechtěno množství okrasných kultivarů, z nichž některé jsou dodnes pěstovány.\n"}
{"id": "1099200", "url": "https://cs.wikipedia.org/wiki?curid=1099200", "title": "SC Rot-Weiß Oberhausen", "text": "SC Rot-Weiß Oberhausen\n\nSC Rot-Weiß Oberhausen (celým názvem: Sportclub Rot-Weiß Oberhausen-Rheinland e. V.) je německý sportovní klub, který sídlí ve městě Oberhausen ve spolkové zemi Severní Porýní-Vestfálsko. Založen byl v roce 1904 pod názvem Oberhausener SV. Svůj současný název nese od roku 1945. Fotbalový oddíl od sezóny 2012/13 působí v Regionallize West, čtvrté německé nejvyšší fotbalové soutěži. Svoje domácí utkání hraje na stadionu Niederrhein s kapacitou cca 21 300 diváků. Klubové barvy jsou červená a bílá, jak napovídá název klubu. Červené klubové logo je kruhového tvaru se zeleným čtyřlístkem uvnitř.\n\nNejvětším úspěchem fotbalového oddílu je celkem čtyřletá účast v Bundeslize, německé nejvyšší fotbalové soutěži (v sezónách 1969/70 – 1972/73). Mimo mužský fotbalový oddíl má sportovní klub i jiné oddíly, mj. oddíl lehké atletiky a kulečníku.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\n\n"}
{"id": "1099213", "url": "https://cs.wikipedia.org/wiki?curid=1099213", "title": "Isaac Beeckman", "text": "Isaac Beeckman\n\nIsaac Beeckman (10. prosince 1588, Middelburg, Nizozemsko – 19. května 1637, Dordrecht) byl holandský filozof a vědec, jeden z průkopníků mechanického výkladu světa, učitel a přítel René Descarta.\n\nNarodil se v přísné kalvinistické rodině a studoval teologii, literaturu a matematiku v Leidenu. Když se vrátil do Middelburgu, nenašel uplatnění jako pastor, protože jeho otec měl spory s místní církví. Po vzoru svého otce začal vyrábět svíčky, ale také stavěl vodovody a věnoval se i meteorologii. Roku 1616 svoji firmu prodal a šel studovat medicinu do Caen, kde 1618 promoval. Po návratu se stal prorektorem v Utrechtu. 1629 se oženil a s Catheline de Cerf měl sedm dětí. V letech 1620-1627 učil na latinské škole v Rotterdamu, kde založil \"kolej mechaniky\", a od roku 1627 do smrti byl rektorem latinské školy v Dordrechtu.\n\nBeeckman se těšil velké úctě jako učenec a Descartes mu věnoval jednu ze svých prvních knih. Beeckmann však své názory a výsledky nepublikoval, nýbrž psal do deníků, které byly objeveny až roku 1905 a vydány v letech 1939-1953. Z deníků vyplývá, že Beeckman byl jedním z prvních novověkých atomistů, jako jeden z prvních správně popsal setrvačnost a také ukázal, že základní frekvence struny je nepřímo úměrná její délce. Odmítl také představu \"horror vacui\" a správně vysvětlil fungování vodní pumpy.\n\n"}
{"id": "1099214", "url": "https://cs.wikipedia.org/wiki?curid=1099214", "title": "Selina Büchelová", "text": "Selina Büchelová\n\nSelina Büchelová (* 26. července 1991) je švýcarská atletka, která se specializuje na běh na 800 metrů, halová mistryně Evropy na této trati z roku 2015.\n\nV roce 2014 skončila na světovém halovém šampionátu v Sopotech v běhu na 800 metrů na čtvrtém místě. O rok později se stal halovou mistryní Evropy na této trati. Její osobní rekordy v běhu na 800 metrů pocházejí z roku 2014 – 2:01,42 na otevřeném hřišti a 2:00,93 v hale.\n\n"}
{"id": "1099216", "url": "https://cs.wikipedia.org/wiki?curid=1099216", "title": "Ohyb", "text": "Ohyb\n\nOhyb charakterizuje chování prvku (například stavebního či strojního) v závislosti na vnějším zatížení, které působí kolmo na podélnou osu elementu. Ohyb je možné reprezentovat jako dvojice působení podélného tahového a tlakového namáhání, mezilehlá osa, která namáhána není, se nazývá neutrální osa.\n\nV Bernoulli-Navierově hypotéze (dále jen BN) v teorii ohybu je základním předpokladem splnění rovinnosti průřezu. Jinými slovy musí platit, že průřez, který je rovinný a kolmý na střednici prutu před deformací musí být rovinný a kolmý na střednici i po deformaci. Tento předpoklad tedy zanedbává vznik smykové deformace.\n\nPředstavme si, že máme nosník z homogenního isotropního materiálu, který je zatížen spojitým zatížením formula_1. Pokud budeme předpokládat platnost BN hypotézy spolu s předpokladem malých deformací, potom lze podélnou deformaci tohoto prutu popsat diferenciální rovnicí, která nabývá tvaru\n\nformula_2,\n\nkde formula_3 je deformace ve směru podélné osy prutu. Pokud se nacházíme v oblasti pružné deformace, potom musí platit tato geometrická rovnice\n\nformula_4\n\na také samozřejmě fyzikální rovnice dávající do souvislosti poměrnou deformaci a napětí (nazývána též Hookův zákon). Tato rovnice je tvaru\n\nformula_5\n\nPo dosazení dostáváme\n\nformula_6\n\nV jednoduchých variantách ohybu se předpokládá, že deformace je způsobena právě ohybovým momentem (zanedbáme kroutící momenty a jiné silové i nesilové účinky), jehož působení po průřezu lze zapsat též diferenciální rovnicí. Tato rovnice vyjadřuje skutečnost, že moment je roven součinu všech normálových sil působících na průřezu a jejich vzdáleností od neutrální osy. Pokud ohyb probíhá v rovině formula_7, potom platí\n\nformula_8,\n\nkde formula_9 je plocha průřezu kolmého na podélnou osu prutu. Nyní můžeme dvě výše uvedené rovnice dosadit do sebe a spolu s uvážením faktu, že moment setrvačnosti formula_10, musí platit\n\nformula_11\n\nkde formula_12 je Youngův modul pružnosti, formula_13 je moment setrvačnosti průřezu a formula_14 je funkce popisující deformaci (posun) neutrální osy nosníku.\n\nToto je základní diferenciální rovnice ohybu prutu za předpokladu BN hypotézy, též nazývaná rovnice ohybové čáry.\n\n\n\n"}
{"id": "1099217", "url": "https://cs.wikipedia.org/wiki?curid=1099217", "title": "Devaterka poléhavá", "text": "Devaterka poléhavá\n\nDevaterka poléhavá (\"Fumana procumbens\") je široce rozložitá, nízká, keřovitá rostlina žlutě kvetoucí. Lodyhy má hustě olistěné. Listy přisedlé, jehlicovité. Květy jednotlivě vyrůstající v paždí listů, korunní lístky až 1 cm dlouhé, vnější dva kališní lístky kopinaté, vnější tyčinky sterilní. Tobolky trojpouzdré. Je to jediný druh rodu devaterka, který se v české přírodě vyskytuje. Je vzácná, roste jen na několika málo místech a je chráněna.\n\nDruh má centrum rozšíření v jižní a střední Evropě a dále se vyskytuje východním směrem přes Malou Asii a oblast Kavkazu až do Íránu. Její areál je disjunktivní, na západě zasahuje do Belgie, Francie a Německa, severně na švédské ostrovy v Baltu.\n\nV Čechách se vyskytuje ostrůvkovitě v národní přírodní památce Radouč v okrese Mladá Boleslav. Na jižní Moravě v Pavlovských vrších a v okolí Moravského Krumlova roste na severní hranici souvislého areálu zasahujícího tam z Balkánského poloostrova.\n\nVyskytuje se na osluněných, teplých a dobře odvodněných místech na skalnatých svazích v pásmu pahorkatin. Tento chamaefyt preferuje stanoviště s nezapojenou nebo jen nízkou vegetací skalních stepí na vápenitých substrátech s půdou bohatou na živiny. Je považována za druh, který se začal šířit po skončení glaciálního období.\n\nVytrvalý, hustý polokeř, který nebývá vyšší než 20 cm a vyrůstá z řídkých dřevnatých kořenů. Má poléhavé větve s drsnou kůrou. Z nich rostou mladé poléhavé lodyhy, dlouhé až 25 cm, které jsou na konci vystoupavé a v horní části šedavě chlupaté. Tyto se dále větví a jsou hustě porostlé střídavými, přisedlými listy bez palistů. Mají celokrajné, tříhranné čepele jehlicovitého tvarum dlouhé až 15 mm a na koncích špičaté.\n\nNa mladých lodyhách vyrůstají jednotlivě v paždí listů stopkaté pětičetné květy, na jedné větvi jich nevyroste více než čtyři. Kališní lístky jsou nestejně velké. Dva vnější zelené jsou menší, jen 3 mm dlouhé, kopinaté a po odkvětu opadávají. Tři vnitřní světle zelené až žlutozelené jsou větší, 6 mm dlouhé, vejčité a vytrvalé. Korunní lístky jsou sytě žluté, 10 mm dlouhé, obvejčité a jen krátce trvalé. Tyčinky jsou četné (do 30), vnitřní (do 20) jsou plodné, vnější (do 10) jsou drobné a sterilní. Vejčitý semeník je trojpouzdrý, jeho vláknitá čnělka je stejně dlouhá jako tyčinky a blizna má tři laloky. Ploidie druhu je 2n = 32.\n\nRostlina kvete od dubna do července. Květní pupen je nejdříve skryt pod listem, při rozvíjení květu se jeho stopka ohýbá směrem vzhůru a květ se dostává nad list. Kvetení trvá velmi krátce, květ se rozvine v ranních hodinách a za dvě až pět hodin korunní lístky opadají. Ve květech se nachází jen málo nektaru, zřídka kdy je opylí hmyz, většinou jsou samosprašné. Po opadu korunních lístků se květní stopka ohne dolů a čnělka s bliznou se dostane do blízkosti tyčinek s prašníky a pyl se na bliznu vysype.\n\nRozmnožují se výhradně generativně, vegetativní rozmnožování není možné. Za dva až čtyři týdny po opylení dozrají plody. Jsou to na stopkách visící, kulovité, lysé, světle hnědé, trojpouzdré tobolky asi 8 mm velké. Každá obsahuje 5 až 10 vejčitých, 3 mm dlouhých, tmavě hnědých semen. Svěšené tobolky se otevřou tak, že se semena vysypou do blízkosti mateřské rostliny; do větší vzdálenosti je může rozfoukat vítr nebo roznést mravenci.\n\nDevaterka poléhavá je ohroženou rostlinou, hlavními faktory ohrožení je zánik tradičních míst (vznik kamenolomů, pískoven a zalesňování volných ploch) jakož i zarůstání stávajících lokalit náletovými dřevinami nebo agresivními rostlinami. Její početní stavy stále klesají a je proto v „Červeném seznamu cévnatých rostlin České republiky“ zařazena mezi ohrožené druhy (C2t).\n"}
{"id": "1099220", "url": "https://cs.wikipedia.org/wiki?curid=1099220", "title": "Lití olova", "text": "Lití olova\n\nLití olova je technika věštění pomocí roztaveného kovu, obvykle za použití roztaveného olova (nebo cínu) vylitého do vody.\n\nMetoda lití olova byla vynalezena ve starověkém Řecku a dnes je nedílnou součástí nejen vánočních a novoročních tradic mnoha evropských zemí, ale také běžnou metodou vypuzování zlých vlivů například v Turecku.\n\nPři tradičním postupu je olovo v kovové nádobě roztaveno nad ohněm a pomalu vylito do nádoby se studenou vodou. Výsledný tvar se interpretuje jako znamení pro budoucnost nebo se za pomocí svíčky nechají vrhat jeho stíny, které jsou pak dále vykládány.\n\n30. listopadu děvčata pilně sbírají olovo ze starých oken nebo ho schválně kupují. Olovo dá na plechovou lžíci a nad plamenem svíce drží lžíci, až se jim olovo rozpustí. U sebe mají mísu nebo škopek s chladnou vodou, do níž lijí přes klíč křížový (na zubech má podobu kříže) rozpuštěné olovo. Z olova se ve studené vodě v okamžení tvoří rozličné tvary. Z těch je hádáno. Jsou v nich viděna sídla nebo ševcovská kopyta, tkalcovské člunky, vojenské zbraně, bochánky chleba, pera na psaní, srpy, rýče, motyky, cepy atd. Z těchto věcí dívky odhadují jakého řemeslníka neb živnostníka dostanou za manžela. Nebývala prý nouze o vtipy, výsměch i vzájemné škádlení. Jinde dívky zase házely ulité kuličky přes střechu. Kam zapadla kulička, hádaly že odtud přijde ženich.\n"}
{"id": "1099221", "url": "https://cs.wikipedia.org/wiki?curid=1099221", "title": "Rot Weiss Ahlen", "text": "Rot Weiss Ahlen\n\nRot Weiss Ahlen (celým názvem: Rot Weiss Ahlen e. V.) je německý fotbalový klub, který sídlí ve městě Ahlen ve spolkové zemi Severní Porýní-Vestfálsko. Založen byl v roce 1945 pod názvem TuS Ahlen. Svůj současný název nese od roku 2006. Od sezóny 2017/18 působí v Oberlize Westfalen, páté německé nejvyšší fotbalové soutěži. Klubové barvy jsou červená a bílá, jak napovídá název klubu.\n\nSvé domácí zápasy odehrává na stadionu Wersestadion s kapacitou cca 12 500 diváků.\n\nFotbal v Ahlenu před druhou světovou válkou nebyl příliš rozvinutý. Změna nastala ke konci čtyřicátých let, kdy byl založen KSG Ahlen (Kriegsspielgemeinschaft), který nuceně sjednotil většinu místních klubů do jednoho. V ročníku 1943/44 dokonce postoupil do Gauligy Westfalen a v sezóně 1944/45 se tak měl zúčastnit jedné ze skupin nejvyšší fotbalové soutěže v Německu. Ovšem z důvodu konce války nebyla sezóna dohrána a po prohrané válce byl poté okupačními úřady zrušen.\n\nV roce 1945 bylo po zrušení KSG založeno nové sportovní sdružení, které dostalo název TuS Ahlen. Po celou dobu své existence se klub účastnil pouze regionálních soutěží. Zlom nastal v roce 1996, kdy do klubu majetkově vstoupila firma LR Health & Beauty Systems. Nový majitelé změnili nejen klubové barvy z tradiční zeleno-bílé na červeno-bílou, ale dokonce i název na LR Ahlen. Ovšem kvůli tvrdším pravidlům svazu, kdy není dovoleno použít název firmy v názvu fotbalového klubu, museli nový majitelé zkratku LR zaregistrovat pod názvem Leichtathletik Rasensport (podobný postup později využil Red Bull se svým RB Leipzig – RB = RasenBallsport). Období pod novými majiteli se dá charakterizovat profesionalizací místního fotbalu, čemuž pomohla celkem osmiletá účast ve druhé Bundeslize (v sezónách 2000/01 – 2005/06 a 2008/09 – 2009/10).\n\nPo odchodu firmy LR International v roce 2006 došlo k přejmenování klubu na Rot Weiss Ahlen (nedošlo tak k návratu tradičních zeleno-bílých dresů). Bez finanční pomoci silného sponzora se klub dostal v roce 2010 do insolvence, kvůli čemuž se pak po sezóně 2010/11 přihlásil pouze do polo-amatérské Oberligy. V současném období působí pouze na polo-profesionální úrovni.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1099227", "url": "https://cs.wikipedia.org/wiki?curid=1099227", "title": "Southampton (ostrov)", "text": "Southampton (ostrov)\n\nSouthampton je ostrov ležící v severní části Hudsonova zálivu jižně od polárního kruhu. Je součástí kanadského teritoria Nunavut. S rozlohou 41 214 km² je devátým největším ostrovem Kanady a třicátým čtvrtým největším ostrovem celého světa. Žije tu pouze necelá tisícovka obyvatel, soustředěných v jediné osadě Coral Harbour na jižním pobřeží ostrova. Více než devět desetin z nich tvoří Inuité.\n\nPůvodními obyvateli ostrova byl kmen Sadlermiut, který byl posledními žijícími potomky paleoeskymácké dorsetské kultury. Roku 1903 jeho příslušníci vymřeli na epidemii zavlečenou Evropany. Objevitelem ostrova byl roku 1613 velšský mořeplavec Thomas Button, který ho nazval podle Henryho Wriothesleye, třetího hraběte ze Southamptonu, mecenáše výprav na severoamerický kontinent. V roce 1924 byla založena vesnice Coral Harbour, pojmenovaná podle nálezu zkamenělého pravěkého korálu.\n\nOstrov má suché, větrné a mrazivé podnebí. V zimě teploty klesají pod -30 °C, v létě jen zřídka vystoupí nad deset stupňů. Je převážně rovinatý (odtud jeho domorodé pojmenování, které znamená „plochá země“), jen podél severovýchodního pobřeží se táhne pohoří Porsil Mountains. Na severu ostrova se nachází velké jezero Hansine Lake. Záliv East Bay je chráněným územím jako významné hnízdiště husy sněžní.\n\nOstrov je jedinou částí Nunavutu, kde se nepoužívá letní čas.\n\n \n"}
{"id": "1099229", "url": "https://cs.wikipedia.org/wiki?curid=1099229", "title": "Turecké pověry", "text": "Turecké pověry\n\nTurecko má velmi bohatou kulturní historii a pověry v ní hrají velmi důležitou roli, protože velmi úzce souvisí s folklórem a náboženstvím rozmanitých tureckých oblastí. Některé turecké pověry mají za úkol přinést štěstí, jiné odradit zlé pohledy a uhranutí.\n\n\n\n\n"}
{"id": "1099234", "url": "https://cs.wikipedia.org/wiki?curid=1099234", "title": "Generální opat", "text": "Generální opat\n\nGenerální opat (lat. \"abbas generalis\") se nazývá nejvyšší představený (\"supremus moderator\") některého z mnišských nebo kanovnických řádů. Jako opat obvykle přijal již opatskou benedikci.\n\nRozlišujeme:\n\n\n\n\n\n"}
{"id": "1099235", "url": "https://cs.wikipedia.org/wiki?curid=1099235", "title": "Petra Řehořková", "text": "Petra Řehořková\n\nPetra Řehořková (* 29. dubna 1976 Karlovy Vary) je česká herečka a wellness a výživová poradkyně. \nČasto se objevuje ve filmech Tomáše Magnuska. Hrála například ve filmech: Bastardi, Jedlíci aneb sto kilo lásky, Modelky s.r.o. nebo v seriálu Stopy života.\n\nJako odbornice na hubnutí a zkrášlování se objevila také jako host v pořadu Všechnopárty. Pravidelně se účastní, jako porotkyně, soutěže Super Miss. V roce 2014 předávala ocenění za 2. místo v kategorii zpěvačka v soutěži Zlatý Slavík Mattoni. Funguje jako odborný garant Kliniky estetické medicíny Petra Clinic. \n\nVe svém volném čase se specializuje na obezitu dětí a mládeže, a byla součástí projektu Zdravé stravování ve školách, pod záštitou Hlavního města Prahy. V rámci tohoto projektu objížděla základní a střední školy, kde přednášela na téma zdravé stravy, anorexie atp. \n\nBydlí v Odolené Vodě a má 3 děti.\n\nPetra Řehořková se také zabývá problémem obezity u dětí a mládeže. Proto se zúčastnila projektu \"Zdravé stravování\". Projekt vznikl v roce 2013. Od té doby projela Petra Řehořková několik základních a středních škol. Základem projektu je přednáška na téma zdravé stravování a poruchy příjmu potravy. Následuje ukázka vyváženého jídelníčku, diskuze se žáky a vyplnění dotazníků o tom, jak se žáci stravují. Podle hodnocení zúčastněných škol, měl projekt úspěch a chystá se jeho pokračování ve větším měřítku pro více škol. \n\nPetra Řehořková se narodila v lázeňském městě Karlovy Vary v roce 1976, vystudovala SZŠ Karlovy Vary, obor dětská zdravotní sestra. S touto profesí je samozřejmě spjatá i její dlouholetá praxe v oblasti zdravotnictví, rehabilitace, rekonvalescence a lázeňské péče. Sama říká:\n„Chtěla jsem vyzkoušet všechno, co mě zajímá a baví. Pracovala jsem jako zdravotní sestřička, lázeňská sestra, zástupce luxusní kosmetické firmy, kurátorka pro týrané a pohlavně zneužívané děti, cvičitelka a teď i herečka…“ \n\nMetody zdravého životního stylu (hubnutí, zkrášlování) Petry Řehořkové se postupně dostávali do povědomí široké veřejnosti. Od roku 2009 se pravidelně objevuje v odborných diskusích a přednáší na konferencích zaměřených na hubnutí, zdravou výživu, krásu a estetiku.\n\nOd roku 2013 přednáší Petra Řehořková na VŠTVS Palestra, jako externí lektorka odborné praxe.\n\nV témže roce získává bakalářský titul, ve studiu pokračuje a v roce 2015 dokončuje magisterské studium s diplomovou prací na téma: PROJEKTY „ZDRAVÁ VÝŽIVA“ NA ZÁKLADNÍCH ŠKOLÁCH JAKO PREVENCE OBEZITY DĚTÍ. Pravidelně se objevuje v televizních pořadech jako: Snídaně s Novou nebo Sama doma, kde radí převážně ženám a dětem se zdravým životním stylem, obezitou apod. Spolupracovala také na pořadech Jste to, co jíte, Nahá jsi krásná, Mladší o pár let. Jako host vystupuje také v rádiích (např. na Frekvenci 1). \n\nDoma opatruje manžela a 3 syny.\n\nJako znalec správné výživy byla obsazovaná nejprve do televizních pořadů o hubnutí a omlazování (Jste to co jíte, Nahá jsi krásná, Mladší o pár let). Tam si ji všiml režisér Tomáš Magnusek, který ji začal obsazovat do svých filmů. Nejprve šlo o menší a postupně i o větší role. Objevila se ve filmech Bastardi, Modelky s.r.o., Jedlíci nebo v seriálu Stopy života. Ve filmu Jedlíci aneb sto kilo lásky, hraje samu sebe. Je také často najímána jako moderátorka.\n"}
{"id": "1099237", "url": "https://cs.wikipedia.org/wiki?curid=1099237", "title": "Bohumil Kučera (1910–1979)", "text": "Bohumil Kučera (1910–1979)\n\nBohumil Kučera (10. října 1910 Jindřichův Hradec – 1. května 1979 Brno) byl právní historik, profesor a děkan Právnické fakulty Univerzity Jana Evangelisty Purkyně v Brně. Zabýval se dějinami dělnického hnutí a obecnými dějinami státu a práva.\n\nNarodil se jako nejmladší z pěti dětí do krejčovské rodiny. Přesto vystudoval reálné gymnázium v Jindřichově Hradci a poté Právnickou fakultu Univerzity Karlovy v Praze, kde roku 1934 získal titul doktora práv. Už za studií vstoupil KSČ, po promoci se živil jako advokátní koncipient v Praze, Čáslavi a Kutné Hoře. Po německé okupaci se zapojil do odboje, byl zatčen gestapem a odsouzen pro přípravu velezrady. Zatčena a uvězněna byla i jeho manželka Věra, rozená Radová. Bohumil Kučera prošel několika vězeními a také koncentračními tábory Escherhausen a Dreibergen-Bützow, kde se dočkal konce války. Zdravotní následky už ale nesl celý život.\nPo válce působil jako předseda okresní vyšetřovací komise, prokurátor Lidového soudu v Kutné Hoře a předseda okresního výboru KSČ v Čáslavi. Roku 1946 odešel do Zlína, aby tam pomáhal s obžalobou vedení společnosti Baťa a se znárodněním celého podniku. Po Únoru 1948 se stal vedoucím právního oddělení a nakonec jedním z ředitelů společnosti. Hodně se angažoval, veřejně přednášel např. dějiny KSČ nebo teorii marxismu-leninismu. Na krátkou dobu vedl i Jáchymovské doly, vzhledem ke svému zdravotnímu stavu se ale vrátil do Gottwaldova, kde nakonec v pozici ředitele zdejšího krajskému muzea zpracovával oblastní dějiny dělnického hnutí. To jej přivedlo k vědecké práci.\n\nStal se odborným asistentem na katedře marxismu-leninismu Přírodovědecké fakulty UJEP v Brně, kde se zabýval problémy „batismu“, „masarykismu“, „sociáldemokratismu“ a „revizionismu“ a vydal práci \"Batismus – ideologie sociálfašismu\". Postupně přešel ke státovědeckým otázkám dělnicko-rolnické vlády a diktatury proletariátu, což vedlo např. k vydání prací \"Dělnická vláda v Sasku v roce 1923\" nebo \"Španělsko, lidové fronty – nový typ státu\". Absolvoval řadu studijních pobytů v socialistických zemích, roku 1963 se habilitoval a po obnovení právnické fakulty byl na ní roku 1970 jmenován profesorem obecných dějin státu a práva. Fakultu také v letech 1971–1973 jako děkan vedl. Kromě toho byl členem kolegia věd o státu a právu ČSAV nebo redakčních rad časopisů \"Právník\", \"Universitas\" a \"Právněhistorické studie\". Už roku 1965 Bohumil Kučera získal státní vyznamenání „Za zásluhy o výstavbu“.\n"}
{"id": "1099238", "url": "https://cs.wikipedia.org/wiki?curid=1099238", "title": "FC Winterthur", "text": "FC Winterthur\n\nFC Winterthur (celým názvem Fussballclub Winterthur) je švýcarský fotbalový klub z města Winterthur v kantonu Curych, který působí ve švýcarské druhé lize (v sezóně 2014/15). Byl založen v roce 1896. Klubové barvy jsou červená a bílá.\n\nSvoje domácí utkání hraje na stadionu Schützenwiese s kapacitou cca 8 500 diváků.\n\n\n\"Aktuální k 3. 3. 2015\n\n"}
{"id": "1099241", "url": "https://cs.wikipedia.org/wiki?curid=1099241", "title": "John Aitken", "text": "John Aitken\n\nJohn Aitken (18. září 1839 – 14. listopadu 1919) byl skotský meteorolog, fyzik a námořní inženýr. Díky jeho výzkumu v oblasti atmosférických aerosolů, tvorby oblaků a také konstrukci jednoho z prvních přístrojů měřících počet částic v atmosféře, je považován za nepsaného zakladatele atmosférických aerosolových věd.\n\nJohn Aitken byl autorem mnoha významných pionýrských objevů. Kolem roku 1874 došel k závěru, že když vodní pára v atmosféře kondenzuje, tak musí kondenzovat na nějaké pevné částici, z čehož plyne, že bez přítomnosti prachu nebo jiných aerosolových částic v ovzduší by nevznikaly oblaky, mlhy nebo déšť. Tyto závěry později (1880) publikoval v jedné ze svých nejvýznamnějších prací \"\"On Dust, Fogs and Clouds\"\".\n\nV návaznosti na tato zjištění prováděl pokusy na atmosférickém prachu ve vztahu k tvorbě oblaků a mlhy (1882), a rosy (1885). Kolem roku 1884 dospěl také k závěrům, že různé barvy, které pozorujeme při západu slunce jsou způsobeny lomem světla na částicích v horních vrstvách atmosféry.\n\nJedním ze svých experimentů (1898) také poprvé pozoroval tvorbu nových částic v atmosféře – tzv. nukleace. V současnosti jsou na jeho počest pojmenovány nejmenší aerosolové částice v atmosféře jako Aitkenův mód – jedná se o částice menší než 100 nm, přičemž zahrnují i nově vzniklé částice jejichž existenci Aitken prokázal.\n\n"}
{"id": "1099252", "url": "https://cs.wikipedia.org/wiki?curid=1099252", "title": "Tunahan Cicek", "text": "Tunahan Cicek\n\nTunahan Cicek (* 12. května 1992, Arbon, Švýcarsko) je švýcarský fotbalový záložník tureckého původu, který hraje v klubu FC Winterthur.\n\nCicek zahájil ve Švýcarsku fotbalovou kariéru v létě 2010 v klubu FC St. Gallen. V březnu 2014 posílil jiný švýcarský klub FC Winterthur.\n\n\n"}
{"id": "1099258", "url": "https://cs.wikipedia.org/wiki?curid=1099258", "title": "Rainis", "text": "Rainis\n\nRainis, vlastním jménem Jānis Pliekšāns (11. září 1865, Varslavāni, nyní součást města Jēkabpils – 12. září 1929, Majori, nyní součást města Jūrmala) byl lotyšský básník, dramatik a politik, zakladatel moderní lotyšské literatury i lotyšské sociálně-demokratické strany.\n\nV 80.–90. letech 19. století byl vedoucí osobností demokratického hnutí \"Nový směr\", v letech 1891-1895 řídil deník \"Dienas Lapa\". Za tuto politickou a publicistickou činnost byl vězněn, 1897–1903 žil ve vyhnanství v Pskově a Slobodsku, v roce 1905 se účastnil revoluce. V letech 1905–20 žil v emigraci ve Švýcarsku, po návratu byl ministrem kultury (1926-1928) a ředitelem Národního divadla v Rize (1921–1925).\n\nSpisovatelkou byla i jeho žena Aspazija, vlastním jménem Elsa Rozenbergová, (1865-1943).\n\nJe autorem lyrických sbírek \"Tālas noskaņas zilā vakarā\" (\"Daleké ozvěny v modrém večeru\") a \"Klusā grāmata\" (\"Tichá kniha\"), poem \"Ave sol!\" a \"Daugava\" k lotyšské nezávislosti, básnických divadelních her \"Uguns un nakts\" (\"Oheň a noc\"), \"Pūt, vējiņi\" (\"Foukej, větříčku\"), \"Jāzeps un vina brāli\" (\"Josef a jeho bratři\"), filozofických hegeliánských děl (\"Gals un sākums\", \"Konec a začátek\"). V exilu napsal básnický deník \"Dagdas piecas skiču burtnīcas\" (\"Pět Dagdových skicářů\"). Česky vyšel výbor z lyriky \"Daleké ozvěny\". Hojně též překládal, mj. Goethova \"Fausta\", díla Williama Shakespeara, Friedricha Schillera, Heinricha Heineho, či Alexandra Puškina.\n"}
{"id": "1099267", "url": "https://cs.wikipedia.org/wiki?curid=1099267", "title": "Lachdar Belloumi", "text": "Lachdar Belloumi\n\nLachdar Belloumi (arabsky لخضر بلومي, narozen 29. prosince 1958, Mascara, Alžírsko) je bývalý alžírský fotbalový záložník a reprezentant a později trenér. Zúčastnil se LOH 1980 v SSSR, MS 1982 ve Španělsku, MS 1986 v Mexiku a několika Afrických pohárů národů. Za rok 1981 získal ocenění Africký fotbalista roku.\n\nJe autorem vítězného gólu na konečných 2:1 proti Západnímu Německu (tehdy evropský šampion) při premiéře Alžírska na MS 1982 ve Španělsku, byla to tehdy senzační výhra. Alžírsko mělo našlápnuto ze skupiny do další fáze turnaje, postup mu unikl kvůli tzv. „gijónské hanbě“, zápasu mezi Rakouskem a Západním Německem (0:1). Oběma evropským týmům stačil tento výsledek na postup na úkor Alžírska, které tím pádem obsadilo nepostupové třetí místo.\n\nBelloumi hrál v řadě klubů v Alžírsku (např. MC Alger, MC Oran, GC Mascara) a také v katarském Al-Arabi SC.\n\n"}
{"id": "1099277", "url": "https://cs.wikipedia.org/wiki?curid=1099277", "title": "Kiss 40", "text": "Kiss 40\n\nKiss 40 Years: Decades Of Decibels je kompilační 2CD skupiny Kiss z roku 2014 vydané u příležitosti oslav 40 let existence skupiny. Album obsahuje jednu píseň z každé desky Kiss včetně sólových a živých alb.\n"}
{"id": "1099278", "url": "https://cs.wikipedia.org/wiki?curid=1099278", "title": "Karel Koleš", "text": "Karel Koleš\n\nKarel Koleš (* 16. listopadu 1943) je bývalý český fotbalista.\n\nV československé lize hrál za TJ SU Teplice. Nastoupil ve 23 ligových utkáních a dal 2 ligové góly.\n\n"}
{"id": "1099288", "url": "https://cs.wikipedia.org/wiki?curid=1099288", "title": "Ahmed Faras", "text": "Ahmed Faras\n\nAhmed Faras (arabsky أحمد فرس, narozen 30. listopadu 1945 nebo 1. ledna 1946 , Mohammedia (Fdala), Maroko) je bývalý marocký fotbalový záložník a reprezentant. Zúčastnil se s marockou reprezentací LOH 1972 v Mnichově, MS 1970 v Mexiku a Afrického poháru národů 1976 v Etiopii (zde získal s marockým týmem zlaté medaile). Za rok 1975 získal ocenění Africký fotbalista roku.\n\nHrál ve své kariéře pouze za marocký klub SC Chabab Mohammédia.\n\n"}
{"id": "1099295", "url": "https://cs.wikipedia.org/wiki?curid=1099295", "title": "Lyridy", "text": "Lyridy\n\nLyridy jsou meteorický roj pojmenovaný podle souhvězdí Lyry, ze kterého zdánlivě vylétá a kde se nalézá jejich radiant. Země kříží během své oběžné dráhy kolem Slunce jejich roj každoročně od 19. do 25. dubna. Maximum připadá na 22. dubna. Zdrojem meteorického roje je dlouhoperiodická kometa C/1861 G1 (Thatcher). Lyridy jsou známy již 2 600 let.\n"}
{"id": "1099304", "url": "https://cs.wikipedia.org/wiki?curid=1099304", "title": "Bernard Minier", "text": "Bernard Minier\n\nBernard Minier (* 26. srpna 1960, Béziers, Francie) je francouzský spisovatel. \n\nVyrůstal na jihozápadě Francie, své dětství strávil v Pyrenejích. Studoval na univerzitě v Toulouse, odkud pochází také hlavní hrdina jeho thrillerů \"Martin Servaz\". Více než dvacet let žije nedaleko Paříže, je ženatý, má dvě děti a psaní se věnuje na plný úvazek.\n\nJeho první román \"Mráz\" (\"Glacé\", 2011) byl přeložen do několika světových jazyků včetně angličtiny a největší úspěch zaznamenal především ve Francii a Německu. Mráz se ve Francii stal ihned po vydání bestsellerem, s prodejem přes 300 tisíc kusů také knižní senzací roku 2012 a získal prestižní \"Crime Novel Price\" v Cognacu za rok 2012. Práva na knihu byla prodána do více než deseti zemí včetně USA a Německa. Britský týdeník The Sunday Times zařadil Mráz mezi 50 celosvětově nejlepších kriminálních románů za posledních pět let. Zahraniční média přirovnávají tíživou atmosféru knihy a postupně gradující příběh s razancí propracovaností knih s nesmrtelným Hannibalem Lecterem. V České republice vyšel tento román v nakladatelství XYZ v lednu 2015. \n\nDalší dva díly této série \"La Cercle\", 2012 (česky vyšel jako \"Kruh\", XYZ, 2015) a \"N´éteins pas la Lumiere\", 2014 (česky vyšel jako \"Tma\", 2016) měly ve světě také mimořádný ohlas. V roce 2017 vyšel jeho román \"Une putain d'histoire\" (česky \"Zkurvenej příběh\"). Čtvrté pokračování série s kriminalistou Martinem Servazem s názvem \"Nuit\" vyšlo v roce 2017 (česky \"Noc\", vydalo v roce 2018 nakladatelství XYZ).\n\n\n"}
{"id": "1099306", "url": "https://cs.wikipedia.org/wiki?curid=1099306", "title": "HD44780", "text": "HD44780\n\nHD44780 je integrovaný obvod firmy Hitachi, který se stal de-facto standardním rozhraním pro ovládání malých řádkových alfanumerických displejů.\n\nObvod komunikuje po sběrnici o šíři 4 nebo 8 bitů a 3 řídících bitů. Spolu se zemnícím vodičem je tedy obvykle spojen s řídícím mikrokontrolérem 8 nebo 12 vodiči.\nMikrokontrolér posílá po sběrnici do obvodu údaje o poloze kurzoru a ASCII kódy zobrazovaných znaků. Ty jsou pak automaticky zobrazeny na displeji.\nObvod umožňuje také definici několika vlastních znaků.\nObvod se vyrábí ve variantách pro evropský a pro asijský trh.\n\nStandardně mají displeje, vybavené tímto řadičem, jedno- nebo dvouřadý konektor s celkem 16 vývody. Jednotlivé vývody mají následující určení:\nObvod je ovládán zápisem do řídícího registru. Kódy zobrazovaných znaků jsou pak ukládány do datového registru.\nObvod pak zařizuje zobrazování dat na displeji podle svého nastavení a vestavěné tabulky znaků.\n"}
{"id": "1099308", "url": "https://cs.wikipedia.org/wiki?curid=1099308", "title": "BFC Germania 1888", "text": "BFC Germania 1888\n\nBFC Germania 1888 (celým názvem: Berliner Fußball-Club Germania 1888 e. V.) je německý fotbalový klub, který sídlí v berlínské městské části Tempelhof. Založen byl 15. dubna 1888 a je tak nejstarším dosud aktivním německým klubem. Svůj současný název nese od roku 1949. Fotbalový oddíl od sezóny 2010/11 působí v Kreislize B Berlin, desáté německé nejvyšší fotbalové soutěži. Klubové barvy jsou černá, červená a bílá.\n\nSvé domácí zápasy hraje na stadionu Sportplatz an der Götzstrasse s kapacitou 1 000 diváků.\n\nSportovní organizace BFC Germania sama sebe prohlašuje za nejstarší dosud aktivní fotbalový klub na území Německa. Nicméně Germania není prvním fotbalovým klubem, který byl založen na německém území. Před Germanii existovaly s jistotou dva starší fotbalové kluby, a to Dresden English Football Club (DFC; založený v roce 1874) a BFC Frankfurt 1885 (založený v roce 1885). Oba kluby zanikly ještě před první světovou válkou. DFC v roce 1898 a BFC Frankfurt v prvních letech dvacátého století.\n\nV Německu existují i jiné fotbalové kluby, které mají v názvu starší letopočet než rok 1888. V těchto případech se ovšem jedná o založení sportovního klubu a ne fotbalového oddílu. Například sportovní klub TSV 1860 München byl založen v roce 1860, jenže jeho fotbalový oddíl byl založen až v roce 1899.\n\nZdroj: \n\n\n\nZdroj: \n\n\n\nZdroj: \n\n"}
{"id": "1099311", "url": "https://cs.wikipedia.org/wiki?curid=1099311", "title": "Josef Douba", "text": "Josef Douba\n\nJosef Douba (15. května 1866 Divišov – 8. dubna 1928 Domažlice) byl akademický malíř a ilustrátor.\n\nStudoval na pražské Akademii (1881–1891) u Františka Sequense a Maxmiliána Pirnera. Byl na studijních cestách v Německu (Drážďany, Berlín, Mnichov) a v Itálii. Zprvu působil v Praze, později v Českých Budějovicích a od roku 1919 v Domažlicích. Je autorem fresek v královéhradecké knihovně, historických obrazů, později i obrazů ze života venkovského lidu převážně z Chodska a podobizen. V letech 1893-1896 se účastnil výstav Umělecké besedy. Hojně přispíval ilustracemi do Zlaté Prahy. Jím ilustrovaná Babička Boženy Němcové vyšla roku 1898.\n\n"}
{"id": "1099317", "url": "https://cs.wikipedia.org/wiki?curid=1099317", "title": "Palác Aventin", "text": "Palác Aventin\n\nPalác Aventin (Nakladatelství Aventinum, či též \"Zedwitzovský palác\") je barokní palác v Purkyňově ulici na Novém Městě v Praze. Budova je včleněna do husté okolní zástavby.\n\nPůvodně zde stával středověký dům s historií sahající až do 15. století v bezprostřední blízkosti bývalého židovského hřbitova. Dům ve své historii prošel renesanční, barokní i klasicistní přestavbou. Je nazýván \"Zedwitzovský palác\" (přesněji Zedtwitzovský).\n\nZ roku 1707 je písemný záznam o nadzemní části středověkého obestavěného dvora postavené Karlem Arnoštem von Bissinger a v roce 1803 proběhla celková přestavba podle návrhu architekta Ignáce Palliardiho. Roku 1814 se již prameny zmiňují o dobře stavěném dvoupatrovém domě: v podzemí byl sklep a v přízemí byl pokoj pro domovníka, vozovna a stáj pro dva koně, panská kuchyň, kůlna. V prvním patře bylo šest pokojů a dvě pracovny, ve druhém patře pak pěti mansardových pokoji. Snad i půlkruhový altán (zvaný kaple či glorieta), je zřejmě jeho dílem.\n\nV roce 1911 se dům stal majetkem JUDr. Zikmunda, který jej upravil na kanceláře propojené pavlačí. Mezi světovými válkami pak v domě sídlilo nakladatelství Aventinum. Součástí paláce byla i výstavní síň Aventinská mansarda, jež hostila řadu osobností české umělecké avantgardy.\n\nV 80. letech 20. století v paláci sídlilo střediskem Slovenské kultury v Praze.\n\nV roce 1989 se majitelem domu stal Vladimír Malínský, kdy dům prošel několika dalšími menšími úpravami. V letech 2006-2007 byl palác rrekonstruován a modernizován, při zachování původní barokního prostorového rozvržení i řady gotických prvků.\n\nV těsném sousedsví paláce se nacházejí také další zajímavosti:\n\n"}
{"id": "1099320", "url": "https://cs.wikipedia.org/wiki?curid=1099320", "title": "Arado Ar 240", "text": "Arado Ar 240\n\nArado Ar 240 byl německý dvoumístný dvoumotorový celokovový letoun s dvojitými SOP z II. světové války, určený k rychlému průzkumu, střemhlavému bombardování, bitevním a stíhacím úkolům.\n\nLetoun Ar 240 byl vyvíjen jako nosič dálkově ovládaného systému palubní výzbroje FA-13, který byl ovládán z pilotní kabiny se zaměřováním cíle pomocí periskopu. Projekt pracovně označený E 240 byl vybaven bohatou mechanizací křídla, aerodynamickými brzdami na konci trupu a přetlakovou kabinou.\n\nPrvní let Ar 240 V1 (DD+Q1) se konal 10. května 1940, druhý prototyp Ar 240 V2 pak vzlétl o dva měsíce později. Tyto první dva prototypy nenesly střeliště FA-13 a neměly instalovanou přetlakovou kabinu.\n\nPo provedení řady úprav vznikl Ar 240 V3 (KK+CD), který měl představovat vzorový stroj průzkumné verze a střemhlavého bombardéru. Tento prototyp měl zcela překonstruován tvar přední a střední části trupu a ocasní aerodynamická brzda byla nahrazena kuželovým vřetenem s přídavnou stabilizační plochou. Pohon zajišťovala dvojice řadových motorů Daimler-Benz DB 601 A o vzletovém výkonu 760 kW, obrannou výzbroj tvořila dvě střeliště FA-13 na hřbetě a pod trupem s dvojkulomety MG 81 Z ráže 7,9 mm. Útočnou výzbroj zajišťovaly dva kanóny MG 151 ráže 20 mm umístěné v trupu a dva kulomety MG 17 ráže 7,9 mm v kořenech křídla. Letoun byl připraven k testovacím letům na konci jara 1941. Koncem léta tento třetí vyrobený stroj převzala průzkumná skupina vrchního velitele Luftwaffe k operačním zkouškám. Ze stroje byl demontován systém FA-13, který ještě nebyl dopracován a pevná výzbroj, kterou nahradily dvě kamery Rb 50/30. S Ar 240 V3 provedl Oberst Kneymeyer více než deset letů nad britské ostrovy.\n\nV tomto období byl dohotoven další prototyp Ar 240 V4, který se měl stát vzorovým letounem sériových střemhlavých bombardérů. Letoun byl vyzbrojen jako exemplář V3, pod trupem byly navíc umístěny závěsníky pro osm 50 kg pum. Na konci trupu byla opět nainstalována aerodynamická brzda.\n\nNásledné stroje nulté série Ar 240 A-01 (Werk-Nr.240011, GL+QA) a Ar 240 A-02 (Werk-Nr.240012, GL+QB) byly přizpůsobeny k plnění průzkumných úkolů.\nOba letouny, označené také jako prototypy V5 a V6, postrádaly aerodynamickou brzdu a měly zcela překonstruované křídlo. Pro pohon byly zvoleny dvanáctiválcové motory Daimler-Benz DB 601 E o vzletovém výkonu 864 kW, vrtule byly opatřeny dutými kužely, které zajišťovaly přívod vzduchu k motoru. V zadní části každé motorové gondoly byla umístěna jedna kamera Rb 50/30.\n\nLetoun Arado Ar 240 A-03 byl původně poháněn motory Daimler-Benz DB 601 E, které byly později nahrazeny hvězdicovými vzduchem chlazenými motory BMW 801 TJ s turbokompresorem o vzletovém výkonu 1382 kW. Ar 240 A-04 a Ar 240 A-05 s motory Daimler-Benz DB 603 A neměly obrannou výzbroj.\n\nV prosinci 1942 byly závody AGO v Oscherslebenu připraveny vyrobit sérii čtyřiceti Ar 240 A, avšak Erhard Milch přikázal ukončení celého vývojového programu. Již vyrobené stroje byly předány operačním jednotkám Luftwaffe. Ještě před Milchovým rozhodnutím byly dokončeny prototypy Arado Ar 240 V7 a Ar 240 V8. V7 byl zalétán v říjnu a V8 v prosinci 1942. Protože měly oba stroje představovat vzorové letouny průzkumné varianty Ar 240 B, byly také označovány jako Ar 240 B-01 a Ar 240 B-02. Jejich řadové motory Daimler-Benz DB 605 AM se vstřikem metanolu a vody dosahovaly maximálního výkonu 1323 kW. Oba byly vyzbrojeny dvěma pevnými kulomety MG 17 a dvěma střelišti FA-13 s kulomety MG 81 Z. Později byla hlavňová výzbroj doplněna jedním pohyblivým kanónem MG 151 střílejícím dozadu.\n\nAr 240 A-01 a A-02 převzala jednotka 13.(Zerstörer)/JG 5 „Eismeer“ operující v oblasti Petsamo v severním Finsku. Byly používány k průzkumným letům podél železnice vedoucí do Murmanska.\n\nAr 240 A-03 operoval spolu s Ju 88 v rámci 3.(F)/100 od února 1943 na východní frontě, kde plnil průzkumné úkoly pro Luftwaffen-Komando Ostland a od července 1943 pro Luftwaffen-Komando Don. V červnu 1943 působil v 1.(F)/100 letoun Ar 240 A-05.\n\nV létě 1943 byl Ar 240 A-02 převelen z JG 5 do 2.(F)/122 dislokované ve Frosinone v Itálii. Po zkušebních letech byl při svém prvním bojovém letu zcela zničen během přistání. Následně byl ke stejné jednotce zařazen Ar 240 A-04, avšak pro neustálé potíže s motory byl odeslán zpět do Německa, aniž by uskutečnil jediný bojový let. Později sloužil společně s Ar 240 A-05, A-03, V7 a V8 na východní frontě v Aufklärungsgruppe 10 a v 1.Staffel/Aufkl.Gr.Ob.d.L.\n\n\n\n2x pevný kulomet MG 17 ráže 7,9 mm\n2x kulomet MG 81 Z ráže 7,9 mm ve dvou dálkově ovládaných střelištích\n\n\n"}
{"id": "1099321", "url": "https://cs.wikipedia.org/wiki?curid=1099321", "title": "Sifan Hassanová", "text": "Sifan Hassanová\n\nSifan Hassanová (* 1. ledna 1993) je etiopská běžkyně, specializující se na střední a dlouhé tratě. Od listopadu 2013 reprezentuje Nizozemsko, je mistryní Evropy v běhu na 1500 metrů z roku 2014 a držitelkou světového rekordu na 1 míli.\n\nV sezóně 2014 se stala mistryní Evropy v běhu na 1500 metrů, na trati 5000 metrů vybojovala na evropském šampionátu v Curychu stříbrnou medaili. Úspěšná byla i na halovém mistrovství Evropy v Praze v březnu 2015 – zvítězila v běhu na 1500 metrů. Na evropském šampionátu v Amsterdamu v roce 2016 titul neobhájila, ve finále běhu na 1500 metrů doběhla druhá. V stejné sezóně doběhla v olympijském finále na této trati pátá. V roce 2017 startovala na mistrovství světa na 1500 metrů - zde skončila pátá, na trati 5000 metrů vybojovala bronzovou medaili. V následující sezóně obsadila na halovém mistrovství světa druhé místo v běhu na 3000 metrů.\nV roce 2019 zaběhla na Diamantové lize v Monaku světový rekord na 1 míli časem 4:12,33.\n\nNa MS v atletice v katarském Dauhá se dne 28. září 2019 stala mistryní světa v běhu na 10 000 metrů časem 30:17,62 minuty.\n\n\n"}
{"id": "1099324", "url": "https://cs.wikipedia.org/wiki?curid=1099324", "title": "Tennis Borussia Berlin", "text": "Tennis Borussia Berlin\n\nTennis Borussia Berlin (zkráceně TeBe nebo TB Berlin; celým názvem Tennis Borussia Berlin e. V.) je německý sportovní klub, který sídlí v berlínském městském obvodu Charlottenburg-Wilmersdorf. Založen byl v roce 1902 pod názvem Berliner TuPG Borussia. Svůj současný název nese od roku 2000. Fotbalový oddíl od sezóny 2015/16 působí v Oberlize Nordost Nord, páté německé nejvyšší fotbalové soutěži. Klubové barvy jsou liliová a bílá.\n\nSvé domácí zápasy hraje na Mommsenstadionu s kapacitou cca 15 000 diváků. Název Borussia je odvozen od Prussia (Prusko) a byl široce užíván pro sportovní kluby v Prusku.\n\nMimo mužský fotbalový oddíl má sportovní klub i jiné oddíly, mj. oddíl stolního tenisu a ženského fotbalu.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1099327", "url": "https://cs.wikipedia.org/wiki?curid=1099327", "title": "Ota Kafka", "text": "Ota Kafka\n\nOta Kafka (11. července 1911 Divišov – 1944, koncentrační tábor Auschwitz) byl sportovní novinář Lidových novin. \n\nVystudoval obecnou školu v Divišově a po absolvování gymnázia v Benešově nastoupil do Lidových novin, kde působil do roku 1939 jako sportovní redaktor se zaměřením na fotbal. V roce 1939 mu bylo pro jeho židovský původ znemožněna práce v redakci a pracoval jako obchodní příručí v Klatovech. Dne 30. listopadu 1942 byl transportován z Klatov do pevnosti Terezín a dne 20. ledna 1943 byl převezen transportem do Osvětimi. Z tohoto transportu 2000 osob přežil pouze jeden vězeň.\n\nPodle jiných zdrojů byl novinář Ota Kafka zastřelen v Pardubicích dne 9. června, v tomto případě však důvěryhodný původní zdroj uvádí i odlišné datum a místo narození 27. července 1910 a Hradec Králové a jméno Otto Kafka, takže jde s největší pravděpodobností o omyl v osobě.\n\n"}
{"id": "1099331", "url": "https://cs.wikipedia.org/wiki?curid=1099331", "title": "Obříství (zámek)", "text": "Obříství (zámek)\n\nZámek Obříství je dvoupatrový pozdně klasicistní komplex budov, jehož přední části stojí na návsi obce a zadní trakt se nachází na vyvýšeném místě nad řekou. Adresa objektu je Svatopluka Čecha 1, Obříství, okres Mělník. V současnosti je zámek v rukou soukromého vlastníka, který jej získal zpět v restitucích a veřejnosti je nepřístupný. Zámek je chráněn jako kulturní památka České republiky.\n\nPůvodní tvrz v Obříství, která stávala na místě dnešního zámku, je písemně poprvé doložena roku 1290. Roku 1384 je při ní uveden kostel. Poté je zmíněna v roce 1490, jako majetek Jana z Lobkovic a Lobkovicové Obříství drželi až do roku 1542, kdy je koupil Vilém Kamýcký ze Lstiboře.\n\nPo něm se počátkem 17. století majitelem panství stal Václav Pětipeský z Chyš, který začal s přestavbou původní tvrze na zámek. Pro účast na stavovském povstání mu bylo ale panství zkonfiskováno a v roce 1623 jej zakoupila Polyxena z Lobkovic, která však o dostavbu rozestavěného zámku neměla zájem. Od ní zámek koupil Ferdinand Vilém Slavata z Chlumu a Košumberka a v roce 1666 nechal zpustlou a nedostavěnou budovu opravit, čímž ji zachránil před zřícením.\n\nDalšími majiteli se stali Trauttmansdorffové, pak František Xaver Věžník a v roce 1803 již náležel zámek Kristiánu Kryštofu Clam-Gallasovi. Ten jej dal opravit, zahájil jeho celkovou přestavbu a zámek prodal.\n\nV roce 1817 se majitelem panství Obříství se zámkem stal rakouský generál, diplomat baron František Arnošt Koller (1767–1826), velký sběratel umění. Ten dokončil započaté přestavby a budovu rozšířil. Poté sem přesunul své rozsáhlé sbírky antických památek, které jsou dnes vystaveny v Pergamonském muzeu v Berlíně. V této době na zámku působil český pedagog a spisovatel, účastník tažení proti Napoleonovi, Matěj Milota Zdirad Polák. Ten po smrti svého chlebodárce odešel zpět do Vídeňského Nového Města, kde působil jako intendant na Tereziánské vojenské akademii. Postupně dosáhl hodnosti generálmajora rakousko-uherské armády, byl povýšen do šlechtického stavu s přídomkem \"ze Zdiradova\".\n\nPozději byl zámek ještě několikrát opravován a přestavován, a roku 1847 zámek koupil Josef hrabě Trauttmansdorff a provedl úpravy ve stylu pozdního klasicismu a zámek slouží jako letní sídlo. V majetku Trauttmansdorffů zámek zůstal až do roku 1926, kdy byl v rámci první pozemkové reformy zkonfiskován, byl sloučen s velkostatkem a sloužil jako obydlí majitele statku.\n\nOd roku 1938 byly prostory zámku přizpůsobeny pro potřeby měšťanské školy, která zde sídlila do roku 1999.\n\nPo roce 1989 byl zámek navrácen majiteli v restitucích.\nZámecký kostel sv. Jana Křtitele, v jádru gotická stavba, přestavěná v renesanci a počátkem 19. století, má na hlavním oltáři obraz od Josefa Berglera, postranní oltář je rokokový, kenotaf připomíná, že v kryptě je hrobka rodiny Františka Kollera. \nPod zámkem se nachází nádherný udržovaný anglický park, vysazený v rámci úprav zámeckého areálu v 1. polovině 19. století.\n\n"}
{"id": "1099332", "url": "https://cs.wikipedia.org/wiki?curid=1099332", "title": "Gloryhole", "text": "Gloryhole\n\nGlory hole (psáno také gloryhole nebo glory-hole) je díra ve zdi nebo v jiné přepážce, často mezi kabinkami veřejných toalet. Slouží pro zapojení do sexuálních aktivit nebo ke sledování osoby v sousední buňce, zatímco jedna nebo obě zúčastněné osoby masturbují. Kromě penisu může být do díry vsunut též jazyk či prsty.\n"}
{"id": "1099333", "url": "https://cs.wikipedia.org/wiki?curid=1099333", "title": "Ušetřeno.cz", "text": "Ušetřeno.cz\n\nUšetřeno.cz je srovnávací portál, který porovnává ceny energií, bankovní produkty, pojištění nebo mobilní tarify. Web v březnu 2015 navštívilo 331 421 návštěvníků.\n\nSrovnávač Ušetřeno.cz založil v polovině roku 2010 David Nevečeřal s Jakubem Zamrazilem. První produkty, které si mohli zákazníci sjednat, byly půjčky, elektřina a plyn. Během podzimu 2010 přibyla možnost srovnání hypotečních úvěrů a cestovního pojištění. V následujících letech se nabídka služeb rozšířila. V roce 2011 přibylo srovnání povinného ručení. Od listopadu 2014 funguje kalkulačka mobilních tarifů a v roce 2015 přibyla sekce internetového připojení.\n\nBěhem roku 2011 do portálu majetkově vstoupila investiční skupina Chenen. Zpočátku společnost fungovala v 6 lidech, dnes má Ušetřeno.cz přes 100 zaměstnanců.\n\nUšetřeno.cz je český online srovnávač služeb provozovaný stejnojmennou společností Ušetřeno.cz s.r.o. (ič 24684295), která se původně jmenovala AdFinance s.r.o., ale byla přejmenována v roce 2015. Celkem porovnává produkty ze 14 různých oblastí. Jedná se například o mobilní tarify, elektřinu, plyn, půjčky, internet, hypotéky, cestovní pojištění, povinné ručení, účty nebo kreditní karty. Vybrané produkty a služby lze objednat online a po telefonu. \n\nUšetřeno.cz se spolu s partnery snaží bojovat proti problému podomních prodejců a jiným formám neetického netransparentního prodeje.\n\n"}
{"id": "1099337", "url": "https://cs.wikipedia.org/wiki?curid=1099337", "title": "Kento Masuda", "text": "Kento Masuda\n\nKento Masuda (* 29. červen 1973 Čiba) je japonský hudební skladatel a klavírista. Maestro z Řád svatého Silvestra. Masuda je také členem a Národní akademie hudebního umění a věd.\n\n\n\n"}
{"id": "1099339", "url": "https://cs.wikipedia.org/wiki?curid=1099339", "title": "Gold (album, Kiss)", "text": "Gold (album, Kiss)\n\nGold je kompilační 2CD skupiny Kiss vydané roku 2005.Jedná se o kompilaci největších hitů z let 1973 až 1982.\n"}
{"id": "1099342", "url": "https://cs.wikipedia.org/wiki?curid=1099342", "title": "Milada Richterová", "text": "Milada Richterová\n\nMilada Richterová (* 1. dubna 1956) je česká novinářka, v letech 2012 až 2018 členka Rady pro rozhlasové a televizní vysílání (od roku 2017 též místopředsedkyně rady).\n\nV letech 1971 až 1975 vystudovala Gymnázium Voděradská v Praze, následně pak v letech 1987 až 1991 dálkově absolvovala vysokoškolské studium na Fakultě sociálních věd Univerzity Karlovy v Praze (získala titul Mgr.).\n\nPracovní kariéru začínala v letech 1989 až 1993 v Československém rozhlase jako redaktorka zpravodajské redakce na stanici Československo. Poté přešla do soukromého sektoru, když byla v letech 1993 až 1995 moderátorkou, parlamentní zpravodajkou a vedoucí domácí redakce Rádia Alfa. Zároveň v letech 1993 až 1995 externě spolupracovala s TV Premiéra jako moderátorka hlavní zpravodajské relace a odpoledního publicistického magazínu o událostech v Praze a okolí.\n\nV roce 1995 se vrátila do Českého rozhlasu, kde byla nejprve redaktorkou stanice Radiožurnál a od roku 2006 pak parlamentní zpravodajkou a zástupkyní šéfredaktora stanice Rádio Česko. V roce 2012 se pak na krátkou dobu vrátila na Radiožurnál jako redaktorka.\n\nV září 2012 byla zvolena členkou Rady pro rozhlasové a televizní vysílání, formálně ji nominoval Poslanecký klub TOP 09 a STAN, funkce se ujala od 1. října 2012. Členství v RRTV však nebylo slučitelné s prací v Českém rozhlase, a tak z něj v roce 2012 odešla. V srpnu 2017 byla zvolena místopředsedkyní RRTV. Mandát členky i místopředsedkyně RRTV jí skončil na začátku října 2018. \n\nMilada Richterová je vdaná a má dvě děti.\n"}
{"id": "1099349", "url": "https://cs.wikipedia.org/wiki?curid=1099349", "title": "Stanisław Koźmian", "text": "Stanisław Koźmian\n\nStanisław Koźmian (7. května 1836 Piotrowice, Rusko – 4. července 1922 Krakov, Polsko) byl rakouský divadelní ředitel, publicista a politik polské národnosti z Haliče, v 2. polovině 19. století poslanec Říšské rady.\n\nByl vnukem básníka Kajetana Koźmiana. Stanisław vyrůstal na matčině statku. V letech 1852–1853 studoval na Jagellonské univerzitě v Krakově, pak odjel do Paříže, kde studoval na Sorbonně a seznamoval se s divadelní scénou. V roce 1856 pak přešel do Bonnu, kde dále studoval. Po návratu do Krakova se zapojil do tamních vlasteneckých konzervativních kruhů a působil v redakci listu \"Czas\". Účastnil se polského povstání v roce 1863, ale po porážce povstání se od něj distancoval. Byl zatčen za svůj článek v Czasu. Přispíval rovněž do časopisu \"Przegląd Polityczny\". Roku 1866 spoluzakládal \"Przegląd Polski\". Od roku 1866 do roku 1868 působil jako umělecký ředitel Krakovského divadla a v letech 1871–1885 byl jeho ředitelem. Zasloužil se o vysokou úroveň této scény, která podnikala četné zájezdy do polských oblastí i do vzdálenějšího zahraničí.\n\nOd roku 1869 do roku 1870 zasedal na Haličském zemském sněmu. Zemský sněm ho roku 1869 zvolil i do Říšské rady (celostátní parlament, tehdy ještě volený nepřímo zemskými sněmy). 11. prosince 1869 složil slib. Dopisem z 31. března 1870 složil mandát v rámci hromadné rezignace polských poslanců Říšské rady.\n\nOd roku 1887 trávil více času ve Vídni, kam se roku 1898 trvale přestěhoval a kde pobýval až do konce první světové války, po které žil v Krakově.\n"}
{"id": "1099350", "url": "https://cs.wikipedia.org/wiki?curid=1099350", "title": "Pavučinec kozlí", "text": "Pavučinec kozlí\n\nPavučinec kozlí (\"cortinarius traganus\") je nejedlá houba z čeledi pavučincovitých.\nKlobouk měří v průměru 3-15 cm, nejdříve kulovitý až polokulovitý pak,vyklenutý až plochý, se širokým hrbolem, okraj bývá v mládí podehnutý spojený s nafialovělými vlákny pavučinky jež jsou zbytky rezavé oponky. Pokožka klobouku je v mládí světle až živě fialová, jemně hedvábně plstnatá.\n\nPlachetka je barvy růžovofialové, ve stáří je od výtrusů rezavě hnědá až okrová, což je způsobeno suchem a stářím.\n\nDužnina je masitá a pevná, barvy žlutohnědé až šafránové, jakoby mramorová, u třeně nafialovělá.\n\nTřeň je 5-12 cm vysoký, 1-5 cm tlustý.\n\nVůně v mládí je příjemně ovocná, ve stáří acetylenová (jablečný šampón), záleží na prostředí kde se nalézá a také podle stáří houby.\n\nChuť je hořká.\n\nVýtrusný prach je okrový.\n\nNejčastěji se vyskytuje v srpnu až v listopadu. Převážně jde o symbionta smrku a borovic, ale může se nacházet i pod listnáči nebo jej často můžeme najít v porostu borůvek.\n\n\n\n"}
{"id": "1099351", "url": "https://cs.wikipedia.org/wiki?curid=1099351", "title": "Ústřední výbor KSRF", "text": "Ústřední výbor KSRF\n\nÚstřední výbor Komunistické strany Ruské federace (do roku 1995 Ústřední výkonný výbor, v ruštině: \"Центральный Комитет Коммунистической Партии Российской Федерации\") je řídící úřad. Členové ÚV jsou volení tajným hlasováním na sjezdu strany. Ústřední výbor řeší otázky činnosti strany, nevztahující se k pravomocem sjezdu. Od roku 1993 je předsedou Ústředního výboru KSRF Gennadij Zjuganov. Na XV. sjezdu KSRF, který se konal v Moskvě 23.-24. února 2013, byl ústřední výbor zvolen ve složení 180 členů a 116 kandidátů na členy. Členy předsednictva se stalo 20 osob. Sídlem ÚV je město Moskva. Plénum Ústředního Výboru KSRF se koná nejméně jednou za čtyři měsíce. Předsedou ÚV KSRF je Gennadij Zjuganov, první náměstek předsedy Ivan Melnikov, zástupce předsedy Vladimir Kašin, Valerij Raškin, Dmitrij Novikov.\n\n"}
{"id": "1099362", "url": "https://cs.wikipedia.org/wiki?curid=1099362", "title": "Maurycy Kraiński", "text": "Maurycy Kraiński\n\nMaurycy Kraiński, celým jménem Maurycy Eustachy Walenty Kraiński z Krainki herbu Jelita (24. září 1804 Hermanowice – 6. ledna 1885 Wyszatyce), byl rakouský politik polské národnosti z Haliče, v 2. polovině 19. století poslanec Říšské rady.\n\nPůsobil jako hospodářský činovník a politik, byl spojencem Leona Sapiehy.\n\nOd roku 1861 do roku 1876 zasedal na Haličském zemském sněmu. Zemský sněm ho roku 1869 zvolil i do Říšské rady (celostátní parlament, tehdy ještě volený nepřímo zemskými sněmy). 14. prosince 1869 složil slib. Dopisem z 31. března 1870 složil mandát v rámci hromadné rezignace polských poslanců Říšské rady.\n\nJeho synovcem byl politik Władysław Kraiński.\n"}
{"id": "1099364", "url": "https://cs.wikipedia.org/wiki?curid=1099364", "title": "Jelen (hudební skupina)", "text": "Jelen (hudební skupina)\n\nJelen je česká akustická kapela hrající tzv. roots music. Písně z vlastní tvorby vycházející z populární hudby jako je country, folk, bluegrass a blues. Kapela získala Anděla v kategorii Objev roku za rok 2014 a Anděla v kategorii Skupina roku za rok 2016 Skupina hraje už od roku 2012 až do dnes, skupina se stále vyvíjí a neustále nabírá nové fanoušky.\n\n\n\n\n\n\n\n\n"}
{"id": "1099368", "url": "https://cs.wikipedia.org/wiki?curid=1099368", "title": "Roger Bocquet", "text": "Roger Bocquet\n\nRoger Bocquet (9. dubna 1921, Ženeva, Švýcarsko – 10. března 1994, Ženeva, Švýcarsko) byl švýcarský fotbalový obránce a reprezentant.\n\n\nReprezentoval Švýcarsko.\nVe švýcarské reprezentaci debutoval 16. 5. 1943 v přátelském zápase v Ženevě proti týmu Maďarska (prohra 1:3). Celkem odehrál v letech 1943–1954 za švýcarský národní tým 48 zápasů a vstřelil 2 góly.\n\nZúčastnil se MS 1950 v Brazílii a MS 1954 ve Švýcarsku.\n\n"}
{"id": "1099379", "url": "https://cs.wikipedia.org/wiki?curid=1099379", "title": "Thakhek", "text": "Thakhek\n\nThakhek (laosky: ທ່າແຂກ) je hlavní město laoské provincie Khammouane, ležící v centrální části Laosu na řece Mekong. Na protější straně řeky je thajské město Nakhon Phanom.\n\nVe městě je mnoho budov a obchodů postavených ve francouzském koloniálním stylu. Na místním tržišti byla vědci poprvé spatřena laoská skalní krysa. Poblíž města jsou pozůstatky neúspěšné stavby železnice, která měla spojovat město s vietnamskou provincií Quảng Bình. V roce 2009 začala stavba Třetího mostu thajsko-laoského přátelství, který má spojovat Thakhek s městem Nakhon Phanom.\n\nŽije zde obyvatel.\n\n"}
{"id": "1099382", "url": "https://cs.wikipedia.org/wiki?curid=1099382", "title": "SG Wattenscheid 09", "text": "SG Wattenscheid 09\n\nSG Wattenscheid 09 (celým názvem: Sportgemeinschaft 09 Wattenscheid e. V.) je německý fotbalový klub, který sídlí ve městě Bochum ve spolkové zemi Severní Porýní-Vestfálsko. Založen byl v roce 1909 pod názvem BV 1909 Wattenscheid. Svůj současný název nese od roku 1945. Od sezóny 2013/14 působí v Regionallize West, čtvrté německé nejvyšší fotbalové soutěži. Klubové barvy jsou černá a bílá.\n\nSvé domácí utkání hraje na Lohrheidestadionu s kapacitou 16 233 diváků.\n\nKlub byl založen v době, kdy byl Wattenscheid ještě samostatným městem (k Bochumi byl připojen roku 1975). Vznikl sloučením klubů \"BV Sodalität der Wattenscheid\" a \"BV Teutonia Wattenscheid\", v roce 1919 se spojil s dalším místním klubem \"TV 1901 Wattenscheid \" a v roce 1934 s \"SG 1930 Wattenscheid\". Od roku 1974 byl účastníkem druhé nejvyšší soutěže. V roce 1990 postoupil do Bundesligy, kde strávil čtyři sezóny. Do evropských pohárů nepostoupil (nejlepším výsledkem bylo 11. místo), dosáhl však vítězství nad rivalem VfL Bochum i nad Bayernem Mnichov. Klub je na 35. místě historické tabulky Bundesligy. V roce 1999 Wattenscheid sestoupil i z druhé ligy. Nejlepším výsledkem v poháru bylo čtvrtfinále v sezónách 1973/74 a 1990/91, v sezónách 1999/00 a 2003/04 byl finalistou Westfalenpokalu.\n\nJuniorka SG Wattenscheid 09 se stala v roce 1982 mistrem západního Německa ve své kategorii. Ženský oddíl hrál nejvyšší soutěž v sezóně 2007/08, ale v roce 2010 zanikl.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1099385", "url": "https://cs.wikipedia.org/wiki?curid=1099385", "title": "Vratislav Bušek", "text": "Vratislav Bušek\n\nVratislav Bušek (14. května 1897 Košíře – 12. června 1978 New York) byl český právník, profesor církevního práva. Působil na právnických fakultách v Bratislavě, Brně a Praze. Po roce 1948 z Československa emigroval.\n\nStudoval gymnázia na Královských Vinohradech a v Mladé Boleslavi, poté se zapsal na Právnickou fakultu Univerzity Karlovy, kterou absolvoval roku 1919 a o rok později zde získal doktorát práv. Ještě před promocí působil v různých úřednických pozicích, ale na základě vlivu a přímluvy profesora Hennera pokračoval ve studiu na univerzitách v Paříži a Římě a roku 1921 se v Praze habilitoval. Přednášel zde o manželském právu, finanční zajištění mu ale přinášela práce v církevním odboru ministerstva školství, kde se i později podílel na vydání sbírky předpisů státního církevního práva. Zároveň byl pověřen výukou na nově vzniklé Právnické fakultě Univerzity Komenského v Bratislavě, kde byl roku 1924 jmenován mimořádným a o pět let později řádným profesorem církevního práva. Pro svůj obor např. získal Ľudovíta Knappeka, který se zde habilitoval. V letech 1931–1932 a 1938 zde byl Vratislav Bušek také děkanem a mezi roky 1936–1937 dokonce rektorem celé univerzity. Tento rychlý postup mu do jisté míry kompenzoval zklamání z nezdaru získat po prof. Hennerovi stolici církevního práva v Praze, v čemž byl úspěšnější tamější docent Josef Tureček. Mezi oběma pak vznikla dlouhodobá animozita. Vědecky se Bušek kromě právně historických otázek zabýval především vztahem státu a církve, byl také členem komise Ministerstva zahraničních věcí pro vykonávání modu vivendi.\n\nKrize závěru 30. let však jeho slibnou bratislavskou kariéru přerušila, koncem roku 1938 byl donucen autonomní Slovensko opustit a na krátký čas, do uzavření českých vysokých škol v listopadu 1939, se stal profesorem církevního práva na Právnické fakultě Masarykovy univerzity v Brně. Koncem roku 1941 byl zatčen gestapem a až do konce války byl vězněn v koncentračním táboře Mauthausen. Po válce byl i přes počáteční odpor profesorského sboru jmenován řádným profesorem dějin církevního práva a navíc římského práva na pražské právnické fakultě, ovšem hned po Únoru 1948 byl jako aktivní člen národně socialistické strany z rozhodnutí akčního výboru z fakulty odstraněn. Vratislav Bušek následně emigroval do USA, kde se jako místopředseda účastnil aktivit Czechoslovak Society of Arts and Sciences a byl redaktorem Svobodné Evropy. Československou justicí byl v nepřítomnosti odsouzen k trestu smrti. Rehabilitován byl až posmrtně roku 1990 rozhodnutím pražského městského soudu.\n\n\n"}
{"id": "1099393", "url": "https://cs.wikipedia.org/wiki?curid=1099393", "title": "Józef Szujski", "text": "Józef Szujski\n\nJózef Szujski (16. června 1835 Tarnów – 7. února 1883 Krakov) byl rakouský historik a politik polské národnosti z Haliče, v 2. polovině 19. století poslanec Říšské rady.\n\nJeho matka pocházela ze zchudlého šlechtického rodu. Působil jako historik a literát. Byl majitelem panství Kurdwanów. Vystudoval gymnázium v Tarnówě a gymnázium sv. Anny v Krakově. Studoval filozofii a právo na Jagellonské univerzitě a Vídeňské univerzitě. Zapojil se do polského povstání v roce 1863. Vydával tehdy list \"Naprzód\", napojený na radikální liberální levici. Kvůli svému povstaleckému angažmá nezískal post gymnaziálního učitele. Po porážce povstání se obrátil k pragmatické, umírněné politice. I ve svém pojetí polských dějin kritizoval sklony k romantickému násilí a anarchii. Od roku 1863 žil trvale v Krakově a habilitoval se na tamní univerzitě na docenta historie. Roku 1869 byl jmenován profesorem. Jako historik patřil mezi hlavní postavy krakovské historické školy. V roce 1869 usedl do čela nově zřízené katedry polské historie na Jagellonské univerzitě. V letech 1875–1877 působil jako děkan fakulty a v roce 1878/1879 zastával též funkci rektora této vysoké školy. Od roku 1871 až do své smrti byl generálním tajemníkem krakovské akademie věd. Kromě historiografie působil i jako spisovatel beletrie a básní.\n\nPoliticky byl orientován konzervativně a náležel do skupiny tzv. Stańczycy. Roku 1867 byl zvolen na Haličský zemský sněm za velkostatkářskou kurii. Zemský sněm ho roku 1868 zvolil i do Říšské rady (celostátní parlament, tehdy ještě volený nepřímo zemskými sněmy). 22. října 1868 složil slib, rezignoval v roce 1869 během přestávky mezi IV. a V. zasedáním sněmovny. Od 16. ledna 1881 byl doživotním členem Panské sněmovny (jmenovaná horní komora Říšské rady). Až do své smrti rovněž zasedal na zemském sněmu.\n\nZemřel v únoru 1883 po delší plicní chorobě.\n"}
{"id": "1099397", "url": "https://cs.wikipedia.org/wiki?curid=1099397", "title": "Na Pískách", "text": "Na Pískách\n\nNa Pískách má více významů:\n\n\n"}
{"id": "1099398", "url": "https://cs.wikipedia.org/wiki?curid=1099398", "title": "Franciszek Torosiewicz", "text": "Franciszek Torosiewicz\n\nFranciszek Torosiewicz (??? – 1873) byl rakouský politik z Haliče, v 2. polovině 19. století poslanec Říšské rady.\n\nByl majitelem panství Holhoca (Hołhocze) na dnešní západní Ukrajině.\n\nV 60. letech byl zvolen na Haličský zemský sněm za velkostatkářskou kurii. Zemský sněm ho roku 1868 zvolil i do Říšské rady (celostátní parlament, tehdy ještě volený nepřímo zemskými sněmy). 22. října 1868 složil slib, 14. prosince 1869 po znovuzvolení opětovně složil slib. Dopisem z 31. března 1870 složil mandát v rámci hromadných rezignací polských poslanců..\n"}
{"id": "1099401", "url": "https://cs.wikipedia.org/wiki?curid=1099401", "title": "Luang Namtha", "text": "Luang Namtha\n\nLuang Namtha nebo M. Nalae (laosky: ມ. ນາແລ, ຫລວງນໍ້າທາ) je hlavní město stejnojmenné provincie v severním Laosu. Město leží na řece Tha a je největším městem v severozápadní části země, severně od Luang Prabangu. Je to známá turistická destinace a základna pro pěší cestování po okolních horských vesnicích. Ve městě se nachází například muzeum, turistické centrum a letiště.\n\nV období dešťů je možné se do města dostat člunem po řece Mekong. Město je napojené na Dálnici 3 vedoucí na hraniční přechod Huay Xai/Chiang Khong. Letiště se nachází 6 kilometrů jižně od města.\n\n"}
{"id": "1099404", "url": "https://cs.wikipedia.org/wiki?curid=1099404", "title": "Ferdynand Weigel", "text": "Ferdynand Weigel\n\nFerdynand Weigel (31. prosince 1826 Lvov – 28. června 1901 Lvov) byl rakouský politik polské národnosti z Haliče, v 2. polovině 19. století poslanec Říšské rady a starosta Krakova.\n\nPocházel ze starobylé měšťanské rodiny. Studoval práva na Lvovské univerzitě a Vídeňské univerzitě. Po jistou dobu působil jako úředník na lvovské finanční prokuratuře. Pak se přestěhoval do Krakova. Byl zde nejdříve tajemníkem univerzitního senátu, později tajemníkem obchodní komory.\n\nRoku 1869 byl zvolen na Haličský zemský sněm za kurii obchodních a živnostenských komor. Zemský sněm ho roku 1869 zvolil i do Říšské rady (celostátní parlament, tehdy ještě volený nepřímo zemskými sněmy). 14. prosince 1869 složil slib. Dopisem z 31. března 1870 složil mandát v rámci hromadných rezignací polských poslanců Říšské rady. Zemský sněm ho do vídeňského parlamentu delegoval opět roku 1870 a 1871. Složil slib 15. ledna 1872, jeho mandát ale byl na základě absence 21. dubna 1873 prohlášen za zaniklý. Uspěl i v prvních přímých volbách do Říšské rady roku 1873, nyní za městskou kurii, obvod Krakov, Wieliczka atd. Slib složil 10. listopadu 1873. Mandát zde obhájil ve volbách do Říšské rady roku 1879. Rezignace byla oznámena na schůzi 14. listopadu 1881. Do parlamentu se vrátil ve volbách do Říšské rady roku 1891, opět za městskou kurii v Krakově. Mandát zde obhájil ve volbách do Říšské rady roku 1897 a volbách do Říšské rady roku 1901. Roku 1874 vystoupil pro neshody s konzervativci z parlamentní frakce Polský klub. Po jistou dobu zasedal v Říšské radě jako nezařazený poslanec. V závěru života byl předsedou demokratického křídla (Polskie Stronnictwo Demokratyczne) sněmovního Polského klubu. Na Říšské radě po jistou dobu zastával post předsedy průmyslového výboru. Po volbách v roce 1901 byl krátce coby nejstarší poslanec předsedou Poslanecké sněmovny Říšské rady. Na zemský sněm byl opakovaně volen.\n\nOd roku 1881 do roku 1884 zastával úřad starosty Krakova. Z funkce odešel pro trvalé neshody s konzervativními politiky. Poté, až do opětovného nástupu do Říšské rady v roce 1891, se věnoval advokacii.\n\nZemřel v červnu 1901.\n"}
{"id": "1099411", "url": "https://cs.wikipedia.org/wiki?curid=1099411", "title": "Michal Arturovič Zimmermann", "text": "Michal Arturovič Zimmermann\n\nMichal Arturovič Zimmermann (někdy uváděn jako \"Cimmerman\"; 21. listopadu 1887 Kutaisi – 28. května 1935 Brno) byl ruský právník, významný odborník na mezinárodní právo, a příslušník porevoluční emigrace.\n\nNarodil se do rodiny s nizozemskými kořeny. Absolvoval carskoselské gymnázium a právnickou fakultu Petrohradské státní univerzity. Ještě za studií vydal svou první práci z oboru mezinárodního práva \"Bosfor i Dardanelly\", která byla příznivě přijata. Poté studoval v Paříži a připravoval se na habilitaci v Petrohradě. K té však kvůli první světové válce, v níž byl raněn a zajat, stejně jako následující občanské válce, která ho nakonec z Ruska vyhnala, už nikdy nedošlo.\n\nPo různých válečných peripetiích se roku 1923 dostal do Československa, kde se usadil a mohl opět plně věnovat vědecké práci. Ještě téhož roku byl jmenován docentem mezinárodního práva na samostatné ruské právnické fakultě v Praze, zároveň přednášel na Svobodné škole politických nauk a pracoval v archivu Ministerstva zahraničních věcí. Hojně publikoval, zejména v revue \"Zahraniční politika\" vydal velké množství článků, samostatně pak např. práce \"Očerki novogo meždunarodnogo prava\" (1924), \"Istorija meždunarodnago prava s drevnejšich vremen do 1918 goda\" (1924) nebo \"Sojedinennyje štaty severnoj Ameriki v istorii čelovečestva 1776–1926\" (1926). Roku 1926 byl na ruské právnické fakultě jmenován řádným profesorem a od listopadu 1929 se stal profesorem také na brněnské právnické fakultě. Protože však řádným profesorem mohl být jmenován jen československý občan a Zimmermannova žádost o udělení občanství nebyla až do jeho smrti kladně vyřízena, stal se smluvním profesorem na dobu pěti let. Jeho význam a přínos brněnské právní vědě byl nicméně tak významný, že tato doba byla prodloužena. V Brně, kam se přestěhoval, se také oženil s Marií, roz. Procházkovou.\n\nBrněnské studenty učil jak mezinárodnímu právu veřejnému, tak mezinárodnímu právu soukromému. Pro potřeby studia vydal ceněné učebnice \"Historický vývoj mezinárodního práva v 19. a 20. století\" (1929), \"Mezinárodní právo soukromé\" (1933) a první díl \"Mezinárodního práva\" (1935). Publikoval také články ve vědecké ročence fakulty a mimoto vydal monografii \"Společnost národů. Idea míru a právní organisace lidstva v minulosti, přítomnosti a budoucnosti\" (1931), k níž napsal předmluvu Edvard Beneš, jemuž profesor Zimmermann dělal poradce. Ještě před svou předčasnou smrtí byl pozván přednášet na Akademii mezinárodního práva v nizozemském Haagu.\n"}
{"id": "1099412", "url": "https://cs.wikipedia.org/wiki?curid=1099412", "title": "Sullivan County (New Hampshire)", "text": "Sullivan County (New Hampshire)\n\nSullivan County je okres amerického státu New Hampshire. Správním sídlem je město Newport. Byla založena v roce 1827 a je pojmenována podle generála Johna Sullivana.\n\n"}
{"id": "1099415", "url": "https://cs.wikipedia.org/wiki?curid=1099415", "title": "Čao (příjmení)", "text": "Čao (příjmení)\n\nČao je čínské příjmení , k roku 2007 osmé nejčastější příjmení v ČLR. Další, méně časté, čínské příjmení Čao je .\n\nPříjmení Čao nosil vládnoucí rod říše Sung (960–1279):\n\nDalší známí nositelé příjmení Čao:\n"}
{"id": "1099419", "url": "https://cs.wikipedia.org/wiki?curid=1099419", "title": "Mistrovství světa juniorů v orientačním běhu 1999", "text": "Mistrovství světa juniorů v orientačním běhu 1999\n\n10. Mistrovství světa juniorů v orientačním běhu proběhlo v Bulharsku ve dnech 5. až 11. července 1999. Centrum závodů JMS bylo poblíž města Varna, jež je největší bulharský přístav ležící na březích Černého moře.\n\n"}
{"id": "1099422", "url": "https://cs.wikipedia.org/wiki?curid=1099422", "title": "Sojuz 2", "text": "Sojuz 2\n\nSojuz 2 (; \"„svaz“\") je rodina nosných raket, vyvinutých a vyráběných firmou CSKB-Progress v Samaře. Byla vyvinuta z nosiče Sojuz. Tyto nosiče mohou vynést na nízkou oběžnou dráhu až 8500 kg. Jsou určeny spolu s nosičem Angara k nahrazení několika starších nosných raket. Nosné rakety Sojuz 2 mají za sebou 97 vzletů.\n\nPředchůdce nosiče Sojuz 2, nosič Sojuz, byl vytvořen v programu Sojuz na základě mezikontinentální balistické rakety R-7 v konstrukčních kancelářích S. P. Koroljova a S. A. Kosberga. K raketě R-7 byl přidán další raketový stupeň, byly postupně inovovány motory, řídicí elektronika a tak vznikaly nové modifikace rakety. Vývoj motorů měla na starosti konstrukční skupina V. F. Gluška a A. M. Isajeva.\n\nNosná raketa Sojuz 2 může být, stejně jako původní Sojuz, použita pro vynášení širokého spektra nákladů, včetně komunikačních a průzkumných družic. Avšak předtím, než bude moci být označen jako „man-rated“, tedy schopný vynášet kosmické lodě s posádkou, musí potvrdit svoji spolehlivost jako nosič zvětšené verze nákladní lodě Progress M1 se záchranným blokem SZB (11S517A2), s celkovou hmotností 8350 kilogramů a maximální šířkou 3000 milimetrů.\n\nNosiče Sojuz 2 jsou také používány pro vynášení komerčních nákladů prodávaných operátory Starsem a Arianespace.\n\n9. dubna 2020 se uskuteční první start rakety Sojuz 2.1a s posádkou na palubě kosmické lodi Sojuz MS-16.\n\nKódové označení (14A14.1A) – první let 2004. Tento nosič má namísto původního analogového navigačního a řídícího počítače počítač digitální. Také má nový vstřikovací systém v prvním a druhém stupni. Mimo jiné nahradil nosnou raketu Molnija-M. Od roku 2014 by měl nahradit i varianty Sojuz-U a Sojuz-FG. Díky uskutečněným vylepšením má oproti původnímu Sojuzu zejména větší flexibilitu řízení letu, větší nosnost atd.\n\nPráce na novém digitálním systému řízení letu pro nosič Sojuz 2 začaly v NPO Avtomatika v Jekatěrinburgu počátkem roku 1993. Systém se skládá ze tři nezávislých digitálních počítačů a dvou gyroskopů, které spolu drasticky zvyšují spolehlivost systému řízení letu.\n\nV roce 2006, Lef Belskij, náměstek ředitele NPO Avtomatika pro nosné rakety a kosmické systémy, řekl tiskové agentuře ITAR-TASS že práce na systému řízení letu pro Sojuz 2 se pro tento podnik staly záchranou.  V současné době bylo do výroby zapojeno 400 inženýrů NPO Avtomatika. Skromné federální financování pro tento projekt bylo započato během let 1994–1995 a peněžní tok se výrazně zvýšil na začátku následující dekády.\n\nKódové označení (14A14.1B) – první let 2006. Představuje vylepšení rakety Sojuz 2.1a. Oproti svému předchůdci má Sojuz 2.1b nový, úspornější motor ve druhém stupni (Blok I). Jde o typ RD-0124, příbuzný motoru použitém i na třetím stupni nosiče Angara (v modulech URM-2). Tento nový motor umožňuje nosiči Sojuz 2.1b vynášet na oběžnou dráhu až o 500 kg těžší náklady.\n\n4. ledna 2005 Arianespace uvedla, že nosič Sojuz 2.1b s novým motorem RD-0124, poletí první testovací misi z rampy 31/6 v Bajkonuru, a při té příležitosti vypustí na polární dráhu o výšce 850-kilometerů 630-kilogramů těžkou astronomickou družici Corot.\n\nPodle zástupce ředitele Roskosmosu Viktora Ramiševského, otázaného agenturou RIA Novosti, to byl poslední testovací let motoru RD-0124, který tak otevřel cestu pro první vypuštění nosiče Sojuz 2.1b, které bylo naplánováno na 21. prosince 2006.\n\nV roce 2012, konstrukční kancelář KBKhA slíbila vyvinout ovládání vektoru (směru) tahu 14D23 speciálně pro nosič Sojuz 2.1b.\n\nOznačení (14A15) – první let 29. 12. 2013, „lehká“ varianta bez postranních boosterů, s jedním motorem NK-33A v prvním stupni, případně nově vyvinutým RD-193. Motor RD-193 je odvozen od typu RD-191 nosiče Angara.\n\nJedná se o modifikované verze raket Sojuz 2.1a (Sojuz ST-A) a Sojuz 2.1b (Sojuz ST-B), určené pro starty z evropského kosmodromu v Kourou ve Francouzské Guyaně.\nMezi hlavní rozdíly patří například upravený řídící systém, zdokonalení telemetrie nebo přizpůsobení nosiče tropickému klimatu na Guyanském kosmickém centru.\nUrychlovací bloky a centrální stupeň jsou opatřeny pyrotechnickým zařízením, které otevře ventily palivových nádrží. Tím se zajistí jejich potopení po dopadnutí na hladinu oceánu. 21. října 2011 proběhl první start nosiče v modifikaci Sojuz ST-B se dvěma satelity Galileo z kosmického střediska v Kourou.\n\n\n"}
{"id": "1099425", "url": "https://cs.wikipedia.org/wiki?curid=1099425", "title": "Ernst Theumer", "text": "Ernst Theumer\n\nErnst von Theumer (18. listopadu 1833 Praha – 14. července 1904 Praha), byl rakouský politik německé národnosti z Čech, v 2. polovině 19. století poslanec Říšské rady.\n\nJeho otcem byl pražský advokát Josef Theumer. Ernst vystudoval gymnázium v Praze, kde studoval do roku 1850, pak vystudoval práva na Karlo-Ferdinandově univerzitě a hospodářskou akademii v uherském Altenburgu a lesnickou akademii v saském Tharandtu. Pak se věnoval správě hospdodářství, které zdědil po otci.\n\nV zemských volbách v březnu 1867 byl za velkostatkářskou kurii, nesvěřenecké velkostatky, zvolen na Český zemský sněm. Do sněmu se vrátil v zemských volbách roku 1872. Mandát obhájil v zemských volbách roku 1878. Zastupoval provídeňskou a centralistickou Stranu ústavověrného velkostatku.\n\nPůsobil jako referent zemského vyboru pro zemědělská kuratoria v Libverdě a Táboře. V letech 1873–1879 byl členem zemské zemědělské rady a roku 1880 i členem zemského výboru (podle jiného zdroje zasedal v zemském výboru od roku 1872 až do roku 1883 a vedl v něm zemědělský referát). Roku 1875 se stal členem hydrografické komise. Od roku 1893 působil jako vrchní ředitel České spořitelny, přičemž již od roku 1885 zasedal v jejím výboru. Zasadil se o vznik německého zemědělského Ústředního svazu pro Čechy, v němž zastával funkci náměstka předsedy. Roku 1881 mu byl udělen Řád železné koruny a roku 1901 Řád Františka Josefa.\n\nZemský sněm ho roku 1869 zvolil i do Říšské rady (celostátní parlament, volený nepřímo zemskými sněmy). 11. prosince 1869 složil slib. Opětovně byl do vídeňského parlamentu delegován zemským sněmem roku 1871. 7. března 1871 složil slib. V roce 1871 byl i členem rakousko-uherských delegací. Do Říšské rady se vrátil ještě ve volbách roku 1891, nyní za kurii venkovských obcí, obvod Děčín, Rumburk atd. Rezignace oznámena na schůzi 10. října 1893. Vstoupil do poslaneckého klubu Sjednocená německá levice. Důvodem rezignace na poslanecký mandát bylo zvolení do vedoucí funkce v České spořitelně.\n\nJeho manželkou se roku 1858 stala Eleonore von Schlosser, dcera politika Karla Schlossera. Měl s ní tři děti.\n\nZemřel v červenci 1904 po krátké nemoci. Před smrtí odjel na léčebnou kúru do Karlových Varů, ale léčení musel přerušit kvůli zhoršenému zdravotnímu stavu a vrátil se do Prahy.\n"}
{"id": "1099433", "url": "https://cs.wikipedia.org/wiki?curid=1099433", "title": "František Kafka", "text": "František Kafka\n\nFrantišek Kafka (5. prosince 1909 Louňovice pod Blaníkem – 22. listopadu 1991 Praha) byl český spisovatel a překladatel.\n\nMládí prožil v Divišově, absolvoval gymnázium a obchodní akademii v Hradci Králové, Právnickou fakultu UK v Praze. Poté pracoval jako advokátní koncipient, advokát a novinář. 1941–1945 vězněn v koncentračních táborech v Polsku. V lednu 1945 po osvobození z koncentračního tábora vstoupil do 1. čs. armádního sboru. Následně se stal prvním tajemníkem košické vlády a úředníkem ministerstva průmyslu. V šedesátých letech po těžké nemoci odešel do invalidního důchodu a začal pracovat jako překladatel a spisovatel, ovšem publikoval již od 30. let články, fejetony, cestopisy, detektivky. Na počátku 80. let se věnoval pražské německé literatuře a židovské literatuře. Příležitostně psal scénáře pro film (Vražda před večeří, 1972). Jeho bratr Ota Kafka byl sportovní novinář.\n\nNěkteré zdroje uvádějí chybné datum narození (5.12.1908) a místo narození (Louňovice pod Blaníkem).\n\n"}
{"id": "1099435", "url": "https://cs.wikipedia.org/wiki?curid=1099435", "title": "Maurice Strakosch", "text": "Maurice Strakosch\n\nMaurice Strakosch (15. ledna 1825 Židlochovice – 9. října 1887 Paříž) byl americký hudebník a impresário českého původu.\n\nNarodil se v Gross-Seelowitz (dnes Židlochovice) na Moravě. Debutoval jako pianista ve věku 11 let v Brně provedením klavírního koncertu od Johanna Hummela. Vzhledem k tomu, že jeho rodiče nebyli spokojeni s jeho volbu povolání, utekl ve dvanácti letech do Vídně, kde studoval u Šimona Sechtera a nějakou dobu také studoval zpěv u italské sopranistky Giuditta Pasta.\n\nV roce 1843 se setkal s italským tenorem Salvatore Pattim (1800–1869) na hudebním festivalu ve Vicenze. Pět let poté byl manažerem Pattiho skupiny v New Yorku. Tímto začal svou úspěšnou kariéru jako manažer ve Spojených státech a začalo jeho dlouholeté přátelství s rodinou Patti. V roce 1852 se oženil s Pattiho dcerou Amalií. Byl také prvním manažerem nejmladší a nejúspěšnější Pattiho dcery Adeliny od jejího debutu v roce 1859 až do jejího manželství v roce 1868.\nKromě Pattise a jeho bratra Maxe (narozeného v Brně 27. září 1835, zemřel v New Yorku 17. března 1892) pracoval jako impresário u zpěvaček a zpěváků jako byla Teresa Parodi, Christine Nilsson, Marie Heilbronn, Eufrosyne Parepa-Rosa, Carlotta Patti, Karl Formes, Pasquale Brignoli, Italo Campanini, Pauline Lucca, Thérèse Tietjens, Marie Roze a Marietta Alboni či u pianisty Louise Moreau Gottschalka.\n\nStrakosch občas hrál na piano, například duet s norským houslistou Ole Bullem během jeho turné v Americe. V roce 1857 byla provedena v New Yorku jeho opera \"Don Giovanni di Napoli\". Populární byly jeho skladby pro klavír, mezi nimi jedna ze zhudebněných básní Bayarda Taylora.\n\nV roce 1886 vydal své paměti – \"Souvenirs d'un impresario\". Zemřel v Paříži v roce 1887.\n\n"}
{"id": "1099445", "url": "https://cs.wikipedia.org/wiki?curid=1099445", "title": "Žalmanovská lípa", "text": "Žalmanovská lípa\n\nŽalmanovská lípa je památný strom lípa malolistá (\"Tilia cordata\"), který roste v aleji jabloní, topolů a jasanů u staré, dnes již slepé silnice z Andělské Hory do Stružné, asi 750 m severozápadně od Žalmanova. Kmen stromu má obvod 466 cm a přibližně ve výšce 7 m se dělí do 5 kosterních větví, které vytvářejí širokou kulovitou korunu. Strom je chráněn od roku 2009 pro svůj vzrůst.\n\n\n"}
{"id": "1099455", "url": "https://cs.wikipedia.org/wiki?curid=1099455", "title": "Otto von Wächter", "text": "Otto von Wächter\n\nOtto von Wächter (16. března 1832 Stuttgart – 21. června 1895 Rychnov nad Kněžnou), byl rakouský politik německé národnosti z Čech, v 2. polovině 19. století poslanec Říšské rady.\n\nSloužil v armádě, kde dosáhl hodnosti nadporučíka. Od roku 1885 měl titul svobodného pána.\n\nV doplňovacích volbách v srpnu 1868 byl za velkostatkářskou kurii, nesvěřenecké velkostatky, zvolen na Český zemský sněm. Do sněmu se vrátil v zemských volbách roku 1872. Mandát obhájil v zemských volbách roku 1878. Zastupoval provídeňskou a centralistickou Stranu ústavověrného velkostatku.\n\nZemský sněm ho roku 1868 zvolil i do Říšské rady (celostátní parlament, volený nepřímo zemskými sněmy). 17. října 1868 složil slib. Opětovně byl do vídeňského parlamentu delegován zemským sněmem roku 1870 (8. listopadu 1870 složil slib) a 1872 (složil slib 7. května 1872). Uspěl i v prvních přímých volbách do Říšské rady roku 1873 za kurii velkostatkářskou.\n\nZemřel v červnu 1895.\n"}
{"id": "1099458", "url": "https://cs.wikipedia.org/wiki?curid=1099458", "title": "Jissachar Beer Teller", "text": "Jissachar Beer Teller\n\nJissachar Beer Teller (počátek 17. století – 1687 Praha) byl pražský židovský lékař a autor lékařského spisu \"Beer majim chajim\" (Studnice živé vody).\n\nJissachar Beer Teller se narodil někdy na počátku 17. století. Jeho otec se jmenoval Lejb Berouns (příjmení odvozeno od českého města Beroun). Jelikož bylo univerzitní vzdělání židům v habsburské monarchii až do konce 18. století nedostupné, musel se Teller na své lékařské povolání připravovat u jiných lékařů v pražském židovském městě. Jeho učitelem byl i matematik, astronom a lékař Josef Šelomo Delmedigo, který strávil posledních deset let svého života v Praze. \n\nPřed rokem 1655 napsal Teller spis \"Beer majim cḥajim\" (Studnice živé vody), v němž upotřebil nejen své teoretické znalosti, ale i zkušenosti z lékařské praxe. Jediný kompletní výtisk se dochoval v Bodleyově knihovně v Oxfordu. Toto ne příliš obsáhlé dílko napsané v jidiš obsahuje jasné a jednoduché rady pro domácí léčbu a návody k přípravě levných a bezpečných léků, které si mohli připravit i ti nejchudší, pro něž byla profesionální lékařská péče těžko dostupná.\n\nJissachar Beer Teller byl po své smrti roku 1687 pohřben na Starém židovském hřbitově v Praze. V roce 1697 byl vedle něj pohřben i jeho syn Jehuda Lejb Teller, který se stejně jako Jissachar stal lékařem a stejně jako on byl činný i v pražském pohřebním bratrstvu. Oba náhrobky se dodnes dochovaly.\n"}
{"id": "1099461", "url": "https://cs.wikipedia.org/wiki?curid=1099461", "title": "RB Leipzig", "text": "RB Leipzig\n\nRB Leipzig (celým názvem: RasenBallsport Leipzig e. V.) je německý fotbalový klub z Lipska, který působí v 1. Bundeslize (od sezóny 2016/17). Byl založen 19. května 2009 jako čtvrtý fotbalový klub dotovaný firmou Red Bull GmbH (po rakouském FC Red Bull Salzburg, americkém New York Red Bulls a brazilském Red Bull Brasil). Německý fotbalový svaz však nepovolil jméno firmy v názvu klubu, a tak vznikl název RasenBallsport Leipzig. Logo firmy však zůstalo zachováno v klubovém emblému. Klubové barvy jsou bílá a červená.\n\nSvá domácí utkání hraje klub na stadionu Red Bull Arena s kapacitou 42 959 diváků.\n\nV premiérové sezóně 2009/10 klub vstoupil do páté nejvyšší soutěže (Oberliga Nordost Süd), na kterou získal licenci po fúzi s Markranstädtem. SSVM se od Lipska osamostatnilo hned po ukončení úvodní sezóny, v níž se \"býkům\" podařilo opanovat svoji oberligovou skupinu. V následujících třech sezónách pak hrál klub Regionalligu, čtvrtou nejvyšší soutěž.\n\nV sezóně 2015/16 se Lipsku podařilo postoupit do Bundesligy a po dlouhé pauze se stalo dalším týmem z bývalé NDR, který se zúčastní nejvyšší německé fotbalové soutěže (po Dynamu Dresden, Hanse Rostock, VfB Leipzig a Energie Cottbus se stalo teprve pátým týmem). V úvodní prvoligové sezóně předvedlo Lipsko výborné fotbalové představení a zaslouženě se tak stalo vicemistrem Německa pro sezónu 2016/17. Druhým místem v lize si pak zajistilo také místenku ve skupinové fázi Ligy mistrů UEFA pro sezónu 2017/18. Jednalo se tak o první účast týmu z bývalé NDR v Lize mistrů po znovusjednocení Německa.\n\nV ročníku 2018/19 dovedl Ralf Rangnick Lipsko ke třetímu místu v německé Bundeslize a do finále domácího poháru, kde ale Lipsko nestačilo 1:3 na Bayern Mnichov.\n\nRalfa Rangnicka nahradil 32letý Julian Nagelsmann, který mohl nadále těžit z přítomnosti útočníka Tima Wernera, jenž před sezónou 2019/20 prodloužil kontrakt do roku 2023.\nNa pozici sportovního ředitele nově usedl Markus Krösche.\nNa roční hostování (i s opcí) z AS Řím přišel český útočník Patrik Schick.\n\nPrvní bundesligový zápas se novému trenérovi povedl, na hřišti nováčka Union Berlin totiž jeho mužstvo vyhrálo 4:0.\nV polovině září Lipsko zavítalo v rámci Ligy mistrů do Lisabonu, kde vyzrálo na Benficu a zvítězilo 2:1, ve druhém poločase se dvakrát trefil hvězdný Werner.\nNa konci října Lipsko porazilo 6:1 Wolfsburg na jeho půdě ve 2. kole \"DFB-Pokalu\".\nNa začátku listopadu mužstvo z Lipska porazilo hosty z Mohuče 8:0 a skoncovalo tak sérii čtyř ligových zápasů bez vítězství.\nNa konci listopadu se Lipsko v pátém zápase skupiny Ligy mistrů kvalifikovalo do osmifinále, když proti Benfice dohnalo domácí manko 0:2 díky Forsbergovi a jeho dvěma trefám v nastaveném čase.\n\nOsmifinále Ligy mistrů zahájilo Lipsko na hřišti Tottenhamu, kde zejména v prvním poločase dominovalo. Ve druhém poločase vstřelil jedinou branku zápasu z pokutového kopu Werner.\n\nZdroj: \n\n\n\n\"K ??. ??. 20??\"<br>\n\n\n\nZdroj: \n\n\n\nZdroj: \n\nRB Leipzig II byl rezervním týmem Lipska. Založen byl v roce 2010 po přetransformování \"áčka\" klubu ESV Delitzsch na rezervní tým RB Leipzigu. Zrušen byl po ukončení sezóny 2016/17. Největšího úspěchu dosáhl v sezóně 2016/17, kdy se v Regionallize (4. nejvyšší soutěž) umístil na 3. místě.\n\n\nZdroj: \n\n\n\nZdroj: \n\n"}
{"id": "1099462", "url": "https://cs.wikipedia.org/wiki?curid=1099462", "title": "Umělá pohádka", "text": "Umělá pohádka\n\nUmělá pohádka (také autorská pohádka, moderní pohádka) je pohádka, u níž známe autora (na rozdíl od pohádky lidové, kde je znám pouze sběratel, který pohádku zapsal, není tak jejím tvůrcem). Čeňková definuje autorskou pohádku jako umělý příběh s pohádkovými (zejm. kouzelnými) prvky, který je určený především dětem. Pro umělou pohádku je typické mísení žánrů (např. s fantasy, detektivkou aj.), žánrové hranice se tak často překrývají nebo stírají. Tematika a jednotlivé motivy moderních pohádek bývají ovlivněny dobou svého vzniku, takovými aktualizacemi (přítomnost moderní techniky, odkazy k dobové kultuře i společensko-politickému životu) se příběhy přibližují dobovému čtenáři, na druhou stranu však do jisté míry ztrácí svou nadčasovost.\n\nUmělá pohádka v českém prostředí prošla zásadními posuny:\n\n\nVýznamnými autory umělých pohádek jsou:\n\n\n"}
{"id": "1099463", "url": "https://cs.wikipedia.org/wiki?curid=1099463", "title": "Christof Bauriedl", "text": "Christof Bauriedl\n\nChristof Bauriedl, též Christoph Bauriedl (3. června 1828 Hostouň – ???), byl rakouský politik německé národnosti z Čech, v 2. polovině 19. století poslanec Říšské rady.\n\nPůsobil jako rolník v Hostouni, kde byl od roku 1849 členem obecního zastupitelstva a od roku 1870 starostou. Kromě toho působil od roku 1868 i jako okresní starosta.\n\nV zemských volbách v březnu 1867 byl zvolen na Český zemský sněm za kurii venkovských obcí, obvod Horšovský Týn, Hostouň, Ronšperk. Do sněmu se vrátil v zemských volbách roku 1872. Mandát obhájil v zemských volbách roku 1878. Zastupoval liberální, provídeňskou a centralistickou Ústavní stranu.\n\nZemský sněm ho roku 1872 zvolil i do Říšské rady (celostátní parlament, volený nepřímo zemskými sněmy). Složil slib 10. května 1872.\n"}
{"id": "1099464", "url": "https://cs.wikipedia.org/wiki?curid=1099464", "title": "Klen na hřbitově", "text": "Klen na hřbitově\n\nKlen na hřbitově je mohutný solitérní památný strom javor klen (\"Acer pseudoplatanus\"), který roste u hřbitovní zdi těsně za hřbitovní branou v Bochově, v severním cípu udržovaného hřbitova. Kmen stromu má obvod 380 cm (měření 2014). Strom je chráněn od roku 2014 pro svůj vzrůst.\n\n"}
{"id": "1099465", "url": "https://cs.wikipedia.org/wiki?curid=1099465", "title": "Archiv Ministerstva zahraničních věcí České republiky", "text": "Archiv Ministerstva zahraničních věcí České republiky\n\nArchiv Ministerstva zahraničních věcí České republiky (Archiv MZV, případně AMZV) je specializovaný archiv zřízený Ministerstvem zahraničních věcí (v současnosti jako oddělení odboru administrativy a zpracování informací). Byl založen roku 1921, nejprve se sídlem v Toskánském paláci, od roku 1934 až dodnes sídlí v Černínském paláci. Oproti většině ostatních veřejných českých archivů má poněkud přísnější pravidla pro bádání (je nutno žádat o povolení předem).\n\nArchiv v současnosti dohlíží nad spisovou službou ministerstva, ale též například českých zastupitelských úřadů (starší produkci, případně rušené potom přebírá a spravuje). V rámci Fondu mezinárodních smluv spravuje originály dvoustranných smluv a ověřené kopie vícestranných smluv, dále Pařížský a Londýnský archiv (tedy písemnou produkci exilových vlád). V době první republiky také pod správou archivu fungoval Ruský zahraniční historický archiv.\n\nŘediteli a vedoucími byli například Jan Opočenský (první, do roku 1935), PhDr. Jaroslav Papoušek (1937-1938), Bohuslav Lázňovský (1938-1939), Emil Schieche (správce archivu pod pravomocí říšského protektora, 1939-1940), Karel Kazbunda (1946–1948), Jan Pešek (po r. 1948–?), Štěpán Gilar (současný).\n\n\n"}
{"id": "1099472", "url": "https://cs.wikipedia.org/wiki?curid=1099472", "title": "Will Hughes", "text": "Will Hughes\n\nWilliam James Hughes (* 17. dubna 1995, Weybridge, Anglie, Spojené království) je anglický fotbalový záložník, hráč klubu Derby County FC.\n\nSvou profesionální fotbalovou kariéru zahájil v roce 2011 v klubu Derby County FC.\n\nWill Hughes byl členem anglických reprezentací U17 a U21.\n\n"}
{"id": "1099474", "url": "https://cs.wikipedia.org/wiki?curid=1099474", "title": "Islám v Norsku", "text": "Islám v Norsku\n\nIslám v Norsku je druhé nejrozšířenější náboženství v zemi, následující po křesťanství. \n\nK islámu se podle úředních údajů hlásí 2,4 % obyvatel Norska, nicméně jiné zdroje hovoří o 1-3,7%. Většinou jde o sunnity, menšina vyznává šíu. Největší skupina norských muslimů pochází z Pákistánu a Somálska. Populace norských muslimů se soustřeďuje v oblastech Osla a Akershusu, kde žije 55% muslimské populace v Norsku. V roce 2013 norské vládní statistiky evidovaly 120 882 členů muslimského shromáždění v Norsku, o 7,7% více než v roce 2012.\n"}
{"id": "1099475", "url": "https://cs.wikipedia.org/wiki?curid=1099475", "title": "Islám ve Švédsku", "text": "Islám ve Švédsku\n\nIslám ve Švédsku je druhé nejrozšířenější náboženství v této skandinávské zemi, následující po křesťanství. \n\nK islámu se hlásí přibližně 10 % obyvatel Švédska (Hackett, Conrad. \"5 facts about the Muslim population in Europe\". Pew Research/Fact Tank. Pew Research Center. Retrieved 12 December 2017), čili 810 000 až 1 000 000 osob. Většinou se jedná o sunnity, menšina vyznává šíu nebo ahmadíju. Největší skupina švédských muslimů pochází z Blízkého východu. Počet osob přestoupivších na islám (většinou jde o švédské ženy, které si vzaly muslima za manžela) se odhaduje na pět tisíc osob.\n\nNejvíce radikálních islamistů žije dle švédské Bezpečnostní policie (švédsky \"Säkerhetspolisen\"; zkr. \"Säpo\") ve městech Stockholm, Göteborg, Malmö a Örebro. \n\nV roce 2015 uvedla švédská policie, že již ztratila kontrolu nad 55 muslimskými lokalitami v zemi. Pod kontrolou muslimů je už i druhé největší švédské město Göteborg, jehož třetina obyvatel má přistěhovalecký původ, na předměstí Angered dosahuje až 70%. Za no-go zóny jsou také považovány stockholmské čtvrti Rinkeby a Tensta, v poslední jmenované dosahuje nezaměstnanost 45% a míra kriminality je vysoká.\n\nV roce 2016 bylo zjištěno, že švédská policie a také místní média v letech 2014–2015 úmyslně zamlčovala sexuální útoky migrantů např. na nezletilé dívky. V únoru roku 2017 uveřejnil na svojí facebookové stránce Peter Springare, švédský policista z Örebro, příspěvek, v kterém uvedl, že kriminální činy jako např. znásilnění, loupeže, vydírání provozují v zemi především občané původem ze Somálska, Iráku, Turecka, Sýrie, Afghánistánu aj.\n\nV roce 2004 se po internetu začal šířit manuál v arabském jazyce, který nesl logo a adresu mešity v Brandbergenu, ležícího asi 20 km jižně od Stockholmu. Příručka popisovala stavbu jednoduchých chemických zbraní, včetně návodu, jak vyrobit chemickou munici z běžné dělostřelecké munice.\n\nV listopadu roku 2016 se objevila také zpráva, že Švédsko vyplácelo sociální dávky členovi tzv. Islámského státu.\n\n7. dubna 2017 byl spáchán teroristický útok ve Stockholmu, zahynuli čtyři lidé. K útoku se přihlásil Islámský stát.\n"}
{"id": "1099476", "url": "https://cs.wikipedia.org/wiki?curid=1099476", "title": "Čarovník pařížský", "text": "Čarovník pařížský\n\nČarovník pařížský (\"Circaea lutetiana\") je vytrvalá, nenápadná a nenáročná lesní bylina, je jedním ze tří druhů rodu čarovník, které v české přírodě rostou.\n\nJe původní rostlinou téměř v celé Evropě, severní hranice výskytu sahá po jih Skandinávie, východní po řeku Moskvu, Kavkaz a sever Íránu; v oblasti Středomoří se nachází hlavně ve vyšších horských polohách. Velmi blízké druhy či poddruhy rostou v Severní Americe a ve Východní Asii. V České republice je nepříliš četný, hojněji se vyskytuje pouze na území Západních Karpat.\n\nTrvalka která dobře roste na polostinném i stinném místě v kypré, trvale vlhké a dobře odvodněné půdě dostatečně zásobení živinami, vyhovují ji jílovito-hlinitá až hlinito-písčitá stanoviště. Nejvíce ji prospívá, když okolní bylinná vegetace je poměrně řídká a nízká. Roste od nížin do podhůří, zvláště v humózních listnatých a smíšených lesích a jejích lemech, podél vlhkých lesních cest a v příkopech zastíněných silnic.\n\nRostlina se vzpřímenou lodyhou dorůstající do výše 20 až 40 cm. Roste z dřevnatého, vytrvalého, silného a dlouze článkovitého oddenku z kterého odbočují podzemní odnože na koncích hlízovitě zhrubnuté. Ve spodní části je lodyha oblá, lysá a bývá nevětvená, v horní je hranatá, chlupatá a z paždí listů vyrůstají (často zakrslé) větve. Má protistojné listy s řapíky 1 až 3 cm dlouhými a čepelemi, které jsou vejčité až široce kopinaté, na bázi uťaté, po obvodě mělce zubaté a na vrcholu zašpičatělé. Čepele jsou dlouhé 4 až 8 cm a široké 2 až 5 cm, na horní straně jsou tmavozelené a na spodní světlozelené nebo sivozelené, lysé či chlupaté.\n\nKvětenství je jednoduchý nebo větvený konečný hrozen který se před i během kvetení prodlužuje. Je tvořen 15 až 30 oboupohlavnými květy s chlupatými stopkami. V květu je dvoupouzdrý spodní semeník vejčitého tvaru, v pouzdře je po jednom vajíčku. Ze semeníku vybíhá trubkovitá číška která nese dva dolů sehnuté kališní lístky a dva vztyčené, hluboce dvoulaločné korunní lístky 3 mm dlouhé. Trojúhelníkovité kališní lístky jsou nejprve zelené a později zrůžoví, korunní jsou bílé nebo růžové až purpurové. Z trubky vyrůstají dvě tyčinky s lepkavým pylem a jejím středem vybíhá dlouhá čnělka nahoře rozeklaná ve dva laloky blizny. Rostlina kvete od června do srpna, opylení zajišťuje hlavně dvoukřídlý hmyz létající pro nektar do květu. Ploidie druhu je 2n = 22.\n\nPlod je dvoupouzdrá suchá bobule hruškovitého tvaru posázena háčkovitými, měkkými ostny. Těmi se přichycuje za srst nebo peří živočichů kteří takto roznášejí semena. Mimo semeny se čarovník pařížský rozšiřují i svými dlouhými podzemními odnožemi na jejíž koncích vyrůstají nové rostliny, vytváří tak široké jednodruhové kolonie.\n\n \n"}
{"id": "1099479", "url": "https://cs.wikipedia.org/wiki?curid=1099479", "title": "Alena Hrbková", "text": "Alena Hrbková\n\nAlena Hrbková (* 5. října 1966) je česká fotografka.\n\nOd roku 1998 spolupracuje s Dejvickým divadlem, pro které zhotovuje portréty a dokumentární fotografie. Spolupracuje i s dalšími divadly (např. Švandovo divadlo).\n\nJe autorkou portrétů osobností české kultury, například Luby Skořepové či Radůzy.\n\nIlustrovala několik knih o vaření.\n\n\n"}
{"id": "1099480", "url": "https://cs.wikipedia.org/wiki?curid=1099480", "title": "Stanisław Samostrzelnik", "text": "Stanisław Samostrzelnik\n\nStanisław Samostrzelnik, O.Cist. (latinsky \"Stanislaus Claratumbensis\", 1480-1541) byl polský cisterciácký mnich, malíř, iluminátor a miniaturista. Jeho tvorba předznamenává renesanci a zároveň ještě navazuje na gotiku.\n\nStanisław pocházel z Krakova, a dle jeho přízviska lze soudit, že jeho otec se zabýval výrobou střelných zbraní. Stanisław se stal mnichem v cisterciáckém opatství Mogiła. Měl výtvarné nadání a s podporou opata se začal věnovat iluminování. Kolem roku 1506 pracoval též na malířské výzdobě klášterních budov. Tehdy také - po vzoru evropských humanistů - začal používat latinskou verzi svého jména, \"Stanislaus Claratumbensis\". Jeho jméno se tehdy objevuje také ve tvaru \"Stanisław z Mogiły\". Pracoval také pro světské zájemce z okolí kláštera, kvůli čemuž musel často pobývat mimo komunitu.\n\nOd roku 1532 žil opět v Mogiłe. Zřídil vlastní dílnu, kde se zpracovávaly výtvarné zakázky pro šlechtu, duchovenstvo a dokonce pro královský dvůr. Iluminoval například mírovou smlouvu s Turky a je autorem portrétu biskupa Piotra Tomického. Zemřel v Mogiłe roku 1541. Je po něm pojmenována jedna z ulic sídliště Nowa Huta v Krakově.\n\n"}
{"id": "1099485", "url": "https://cs.wikipedia.org/wiki?curid=1099485", "title": "Diecéze Azura", "text": "Diecéze Azura\n\nDiecéze Azura je titulární diecéze římskokatolické církve.\n\nAzura, poblíž \"Henchir-Loulou\" v dnešním Alžírsku, bylo starobylé biskupské sídlo nacházející se v římské provincii Numidie.\n\nK této diecézi určitě patřil \"Victor episcopus Azurensis\", který se zúčastnil roku 411 konference v Kartágu, kde se shromáždily katoličtí biskupové a donatisté Afriky.\n\nSpisovatel H. Jaubert dále připisuje k tomuto sídlu biskupa Leporia, který byl jedním z katolických biskupů předvolaných roku 484 vandalským králem Hunerichem do Kartága. Spisovatel Morcelli jej ale připisuje k sídlu Augurus.\n\nDnes je využívána jako titulární biskupské sídlo; současným titulárním biskupem je Gaétan Proulx, pomocný biskup Québecu.\n\n\n\n"}
{"id": "1099487", "url": "https://cs.wikipedia.org/wiki?curid=1099487", "title": "Horní skály", "text": "Horní skály\n\nHorní skály (německy\" Oberwegsteine \"či \"Oberwegfelsen\", v horolezeckém slangu \"Obrvégry\") se nacházejí v nejvýchodnější části Chráněné krajinné oblasti Lužické hory u Horního Sedla, části města Hrádek nad Nisou v okrese Liberec ve stejnojmenném kraji. Jedná se o skupinu osmi skalních věží, pojmenovaných \"Velká\" a \"Malá Smrtka\", \"Liberecká věž\", \"Gahlerova věž\", \"Cvičná věž\", \"Dvojče,\" \"Sokol \"a\" Zub.\" \n\nHorní skály leží přibližně v nadmořské výšce 470 až 520 metrů na jihozápadní straně protáhlého pískovcového hřbetu \"Hřebeny \"(nejvyšší bod hřbetu je 534 m n. m.), asi 200 metrů vzdušnou čarou na západ od Horního Sedla a přibližně 3 km od hranice se Spolkovou republikou Německo. Na severní straně \"Hřebenů\" byl v letech 1937 - 1938 vybudován větší počet betonových pevnůstek pohraničního opevnění, tzv. řopíků. Temenem \"Hřebenů\" prochází rozvodí mezi Baltským a Severním mořem. \n\nSkalní věže jsou tvořeny cenomanskými pískovci, zpevněnými křemennou impregnací (silicifikací) a protkanými četnými kalcitovými a křemennými žilkami, které vystupují z ohlazeného povrchu skal. Vlastní hřeben, tvořený šikmo ukloněnými pískovcovými lavicemi, sleduje tektonickou linii Lužického zlomu. Na tomto zlomu se zde pískovce stýkají s krystalickými horninami lužického žulového masívu, vyzdviženými v období třetihor.\n\nSkály byly pojmenovány podle staré \"Horní cesty \"(německy\" Oberweg\"), která vede z Hrádku nad Nisou do Rynoltic. Této cestě, která obchází \"Hřebeny\" z jihu, se dnes někdy také říká \"Stezka horolezců\". V prvních letech 20. století začali Horní skály prozkoumávat a zlézat místní horolezci v čele s libereckým básníkem a průkopníkem horolezectví Rudolfem Kauschkou. Prvovýstupy na zdejší skalní věže se vesměs datují z roku 1904. Pouze \"Gahlerova věž\", pojmenovaná po známém horolezci Adolfu Gahlerovi, byla zlezena až 20. května 1906. Na této věži je dodnes tabulka, připomínající tragickou smrt horolezce Herberta Guhna, který se z ní zřítil ve 20. letech 20. století. Nejmohutnější ze zdejších skalních věží dali jméno \"Liberecká \"členové libereckého horolezeckého spolku \"Wirbelsteiner\", kteří na jejím vrcholu vztyčili v srpnu roku 1907 železný kříž.\n\nPřístup k Horním skalám je po zeleně značené lesní cestě, která u turistického rozcestí odbočuje ze silničky mezi Horním Sedlem a Černou Louží. Tato silnička je zde totožná s trasou někdejší \"Horní cesty. \" Zároveň po ní vede mezinárodní naučná stezka Lužické a Žitavské hory, jejíž zastavení číslo 6 u Horních skal je věnováno horolezectví. Přímo u zmíněného rozcestí je autobusová zastávka \"Hrádek n. Nisou, Horní Sedlo, u kapličky \"na trase autobusových linek mezi Hrádkem nad Nisou a Stráží pod Ralskem či Jablonným v Podještědí. Nejbližší vlakové zastávky jsou v Rynolticích (4 km) a v Hrádku nad Nisou (5 km).\n\n\n\n"}
{"id": "1099493", "url": "https://cs.wikipedia.org/wiki?curid=1099493", "title": "Emil Berggreen", "text": "Emil Berggreen\n\nEmil Berggreen (* 10. května 1993, Helsingør, Dánsko) je dánský fotbalový útočník a mládežnický reprezentant, který hraje od roku 2015 v německém klubu Eintracht Braunschweig.\nBerggreen nastoupil v roce 2014 poprvé za dánský mládežnický reprezentační výběr U21, debutoval 9. září proti Bulharsku (výhra 7:1). Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti.\n\n"}
{"id": "1099494", "url": "https://cs.wikipedia.org/wiki?curid=1099494", "title": "Dezerce ukrajinských policistů na Volyni", "text": "Dezerce ukrajinských policistů na Volyni\n\nDezerce ukrajinských policistů na Volyni v roce 1943 byla hromadná dezerce příslušníků ukrajinských pomocných policejních útvarů (Ukrainische Hilfspolizei) na Volyni, sloužících pod německým velením. V průběhu března a dubna 1943 zběhlo čtyři až pět tisíc příslušníků policie z celkového počtu více než 11 000 policistů ve službě.\n\nPomocná policie Schuma (\"Schutzmannschaft\") byla na Volyni důležitým článkem německé okupační politiky: držela opevněné policejní stanice sloužící ochraně důležitých zařízení, dohlížela na vybírání odvodů (daní), a také se podílela na holocaustu Židů a pacifikaci civilního obyvatelstva. Nicméně, od podzimu 1942 v ukrajinské policii Schuma začala růst spřízněnost s ukrajinskými partyzány, v souvislosti s pacifikací ukrajinského obyvatelstva okupačními úřady. Je třeba poznamenat, že někteří z těchto policistů spolupracovali s územními pobočkami OUN-B, OUN-M, a dokonce i sovětských partyzánů. Po dezerci velká část policistů a pomocníků vstoupila do UPA a aktivně se podílela na genocidě polských civilistů na Volyni.\n\nK dispozici jsou tři hypotézy o příčinách dezerce:\n\n\nDezerce začala v polovině března a skončila v dubnu 1943 Policisté opouštěli svá stanoviště v obcích a městečkách, stejně jako ve velkých městech – Lucku a Kovelu. Opouštěli stanice, propuštěli vězně a zabíjeli německé velitele. V Dubně, Kovelu a Kremenci propustili před dezercí všechny vězně, včetně Poláků. Často předcházel útok na policejní stanici nebo věznici oddíly OUN-B. Část dezertujících policejních jednotek se připojila k OUN-B, OUN-M a UPA (mimo některých, kteří se spojili se sovětskými partyzány), jiní ale prostě odešli domů. Dezertéři se dopouštěli pod vedením OUN zločinů na vybraných obyvatelích polské národnosti, kteří se pravděpodobně nacházeli na černých listinách OUN.\n\nNe všechny dezerce skončily úspěšně, za dezerci byla mimo jiné zastřelena například posádka stanice ve vesnicích Zdolbuniv a Pavurynie.\n\n\n"}
{"id": "1099497", "url": "https://cs.wikipedia.org/wiki?curid=1099497", "title": "Luisa Pruská (1808–1870)", "text": "Luisa Pruská (1808–1870)\n\nLuisa Pruská, plným jménem německy \"Luise Auguste Wilhelmine Amalie von Preußen\" (1. února 1808, Königsberg – 6. prosince 1870, Wassenaar) byla rodem pruská a sňatkem nizozemská princezna. Dcera pruského krále Fridricha Viléma III., manželka nizozemského prince Frederika, matka švédské královny Luisy, sestra ruské carevny Alexandry Fjodorovny.\n\nPrincezna Luisa se narodila jako osmé dítě/čtvrtá (nejmladší) dcera pruského krále Fridricha Viléma III. a jeho první manželky Luisy Meklenbursko-Střelické. Jméno dostala na počest své matky a jedné ze svých předchůdkyň, Luisy Henrietty Oranžské. Křtiny se konaly v königsberské katedrále a účastnily se jich zástupci různých společenských vrstev na znamení jednoty národa. Mezi jejími bratřími a sestrami byli Fridrich Vilém (budoucí král Fridrich Vilém IV.), Vilém (budoucí německý císař Vilém I.) a Šarlota (pozdější ruská carevna, manželka ruského cara Mikuláše I.\n\nLuisa přišla na svět v Königsbergu (Královec, nyní Kaliningrad), kde se v té době nacházelo sídlo jejích rodičů. Ti se sem, do Východního Pruska, pod ochranu ruského cara Alexandra I. uchýlili po porážce pruských vojsk v bitvě u Jeny Napoleonovou armádou. Po uzavření Tylžského míru ztratilo Prusko polovinu svého území, stalo se závislým na Francii a Fridrich Vilém III. s rodinou měl zakázáno vrátit se do Berlína. Princeznina matka Luisa často stonala a stěžovala si na špatné místní klima. V zimě 1808-1809 pruský královský pár strávil osm týdnů v Sankt Petěrburgu. V říjnu roku 1809 se narodil Luisin nejmladší bratr Albrecht.\n\n23. prosince roku 1809 se s dovolením Napoleona rodina vrátila do Berlína a byla národem radostně přivítána. Již v červnu následujícího roku však královna Luisa zemřela. Její nejmladší dcerce Luise bylo v okamžiku její smrti pouhých dva a půl roku.\n\nRoku 1823 učinil Luise nabídku k sňatku její bratranec Frederik, nizozemský princ, se kterým vyrůstala společně na berlínském dvoře. Byl druhým synem nizozemského krále Viléma I. a jeho manželky Vilemíny Pruské. Nabídka byla přijata a došlo k zásnubám, uzavření sňatku však bylo o dva roky odloženo pro nízký věk nevěsty.\n\nPro Nizozemské království tento svazek znamenal posílení mezinárodní pozice monarchie v rámci Evropy. Oficiální zpráva z 1. listopadu 1824 konstatovala, že sňatek \"«je příslibem štěstí pro druhého syna krále i pro zájmy národa, neboť přátelské vztahy mezi královskými rodinami a dvory Pruska a Nizozemí budou stále pevnější»\".\nSvatba Frederika a Luisy se uskutečnila 21. května roku 1825 v Berlíně. Nevěstě bylo 17 a ženichovi 28 let. Oslavy v hlavním městě Pruska trvaly šest dní a poté pokračovaly v Bruselu a v Leuven. Do Haagu přibyli novomanželé na podzim. Zpočátku se usadili v paláci na centrálním náměstí Haagu a později přesídlili do rekonstruovaného paláce na ulici \"Korte Voorhout\".\n\nZ manželství vzešli čtyři potomci, dva synové však zemřeli ještě jako děti:\n\nV rodině se hovořilo německy, rovněž služebnictvo komunikovalo s princeznou v její mateřštině.\n\nV roce 1838 získali několik majetků ve Vassenaru. Zámek \"De Paauw\", který se původně využíval jako letní sídlo, se nakonec stal jejich stálou rezidencí. Její zahrady projektovali v souladu s Luisinými přáními vyhlášení zahradní architekti Eduard Petzold a Jan David Zocher. Roku 1846 Frederik získal rovněž zámek u města Bad Muskau s parkem Muzakowski – krajinářským parkem v anglickém stylu. Tento zámek využíval jako dům pro hosty.\nDo politiky se princezna nevměšovala. Vedla obšírnou korespondenci se svými sourozenci, často u nich pobývala na dlouhodobých návštěvách, především u sester Šarloty (ruská carevna Alexandra Fjodorovna) v Rusku, u bratra v Prusku a po svatbě dcery Luisy i ve Švédsku. Navštěvovala také manželovy slezské statky.\n\nV roce 1869 podle příkladu své švagrové, pruské královny Augusty založila útulek pro chlapce v Haagu a posléze i internátní školu pro dívky v Arnhemu.\n\nPoslední léta života se Luisa potýkala s vleklou chorobou, s níž se léčila ve švýcarských a německých lázních. Zemřela 6. prosince roku 1870 ve věku 62 let ve svém domě \"De Paauw\". Pohřbena byla 21. prosince v královské hrobce v Nieuwe Kerk v Delft. Manžel ji přežil o jedenáct let a zemřel jako nejstarší člen nizozemské královské rodiny.\n\n16. dubna roku 1827 byla na počest princezny Luisy nazvána ulice \"Luisenstrasse\" v centru Berlína. \n\n\n"}
{"id": "1099500", "url": "https://cs.wikipedia.org/wiki?curid=1099500", "title": "Hobro IK", "text": "Hobro IK\n\nHobro IK, celým názvem Hobro Idræts Klub, je dánský fotbalový klub z města Hobro v Nordjyllandu (Severním Jutsku), který působí v dánské nejvyšší soutěži Superligaen (v sezóně 2014/15). Byl založen v roce 1913. Klubové barvy jsou žlutá a modrá.\n\nSvé domácí utkání hraje na stadionu DS Arena s kapacitou 7 500 diváků.\n\n\"K 9. 3. 2015\n\n"}
{"id": "1099501", "url": "https://cs.wikipedia.org/wiki?curid=1099501", "title": "Jan Václav Burian", "text": "Jan Václav Burian\n\nJan Václav Burian, O.Cist. (polsky \"Jan Wacław Burian\", † 5. srpna 1777) byl cisterciácký mnich českého původu, působící v polském opatství Mogiła.\n\nPocházel z Čech a kolem roku 1730 vstoupil do opatství Mogiła u Krakova. Působil zde jako kapelník a opisovatel notových záznamů. Jeho přičiněním získal klášter bohatou sbírku hudebnin. V klášterních záznamech se jeho jméno vyskytuje v podobě \"Bourian\", \"Buriański\" a nebo dokonce \"Baworowski\". Zemřel v roce 1777.\n\n"}
{"id": "1099503", "url": "https://cs.wikipedia.org/wiki?curid=1099503", "title": "Cihelny u Podivic", "text": "Cihelny u Podivic\n\nCihelny u Podivic je malé, téměř zcela zalesněné katastrální území o rozloze 1,316659 km² rozkládající se na Drahanské vrchovině jižně od silnice spojující Podivice a Sněhotice. Katastrální území Cihelny u Podivic vzniklo, v rámci příprav na optimalizaci vojenského újezdu Březina, k 31. říjnu 2013 vyčleněním z katastrálního území \"Kotáry\" a do 31. prosince 2015 náleželo k vojenskému újezdu Březině. K 1. lednu 2016 pak bylo toto katastrální území na základě zákona č. 15/2015 Sb., o hranicích vojenských újezdů, přičleněno k obci Podivicím.\n\nTéměř celé moderní k. ú. Cihelny u Podivic bylo původně součástí nyní již neexistujícího katastrálního území \"Horní Otaslavice\", malá část náležela ke k. ú. \"Sněhotice\". Po vzniku vojenského újezdu Březina byly pozemky moderního k. ú. Cihelna u Podivic k 1. červnu 1977 od obou katastrálních území odděleny a začleněny v rámci vojenského újezdu do nově vytvořeného k. ú. Kotáry, z něhož pak byly vyčleněny k 31. říjnu 2013.\n"}
{"id": "1099504", "url": "https://cs.wikipedia.org/wiki?curid=1099504", "title": "Ostatky u Křenůvek", "text": "Ostatky u Křenůvek\n\nOstatky u Křenůvek bylo malé katastrální území o rozloze 0,017949 km² rozkládající se na Drahanské vrchovině v těsném sousedství se zástavbou obce Křenůvky. Katastrální území Ostatky u Křenůvek vzniklo v rámci příprav na optimalizaci vojenského újezdu Březina k 29. říjnu 2013 vyčleněním z katastrálního území Osina. Do 31. prosince 2015 náleželo k vojenskému újezdu Březina. K 1. lednu 2016 pak bylo toto katastrální území na základě zákona č. 15/2015 Sb. o hranicích vojenských újezdů přičleněno k obci Myslejovice. K 2. srpnu 2017 bylo začleněno do katastru Křenůvek.\n\nNa rozdíl od ostatních bývalých částí vojenského újezdu Březina nezahrnuje tento katastr žádné lesní pozemky. Kromě jednoho pozemku s ornou půdou se zde nachází pozemek s jedním číslem popisným, k němuž vede komunikace z Křenůvek.\n\nCelé moderní k. ú. Ostatky u Křenůvek bylo původně součástí katastrálního území \"Myslejovice\". Po vzniku vojenského újezdu Březina byly pozemky moderního k. ú. Ostatky u Křenůvek k 1. červnu 1977 od Myslejovic odděleny a začleněny v rámci vojenského újezdu do nově vytvořeného k. ú. \"Osina\", z něhož pak byly vyčleněny k 29. říjnu 2013. K 2. srpnu 2017 bylo celé katastrální území Ostatky u Křenůvek začleněno do katastrálního území Křenůvky.\n"}
{"id": "1099507", "url": "https://cs.wikipedia.org/wiki?curid=1099507", "title": "Masakr v Pendykach", "text": "Masakr v Pendykach\n\nJako masakr v Pendykach je označováno vraždění spáchané Ukrajinskou povstaleckou armádou během Volynského masakru na populaci polské národnosti v obci Pendyki v tehdejším kostopilském okrese poblíž města Kostopil v oblasti Volyně, dne 29. března 1943. Obětí masakru ve vesnici padlo asi 150 osob.\n\nPendyki byly velkou osadou (místními dělené na Pendyki I a II), obývanou téměř výhradně Poláky, s výjimkou jediné ukrajinské rodiny. Již v březnu 1943, pod vlivem zpráv z okolí, byla v osadě zřízena jednotka domobrany, která ve svém arzenálu měla několik střelných zbraní a kolem vesnice byly vykopány zákopy.\n\n25. března 1943 v Pendykach našlo útočiště skupina lidí přeživších z útoku UPA (OUN) na osadu Tomaszów.\n\nPřes dřívější přípravy byli Poláci naprosto překvapeni útokem jednotek UPA, které napadly sousední Pieńki a Pendyki 29. března 1943 v brzkých ranních hodinách (byla očekávána možnost útoku v noci). Útočníci ostřelovali obec zápalnou municí. Část obavatel zabili vhozením do zapálených budov. Přeživší polští civilisté se dali na útěk přes bažinaté louky do lesa, byli ale pronásledováni. Rabování majetku se konalo souběžně s vražděním. Bydlící v Pendykách ukrajinská rodina se rabování ani vraždění neúčastnila, místo toho před útočníky ukrývala pod svou střechou polskou rodinu.\n\nDalší den se přeživší Poláci, kterým se podařilo najít útočiště v lese, vrátili do vesnice, kde našli asi 150 těl zavražděných obyvatel Pendyk. Nicméně nepodařilo se identifikovat všechny zmasakrované oběti. Přeživší Poláci pak odešli lesem do Cumani, kde kontaktovali jednotku Wehrmachtu, od níž dostali zbraně a doprovod zpět do Pendyk, kde pohřbili mrtvé ve společných hrobech.\n\n"}
{"id": "1099508", "url": "https://cs.wikipedia.org/wiki?curid=1099508", "title": "Jens Jønsson", "text": "Jens Jønsson\n\nJens Jønsson (* 10. ledna 1993, Aarhus) je dánský fotbalový obránce a mládežnický reprezentant, který hraje od roku 2012 v klubu Aarhus GF.\n\nJønsson začal svou profesionální kariéru v dánském klubu Aarhus GF, do A-týmu se dostal v červnu 2011.\n\nJønsson hrál za mládežnické reprezentace Dánska U16, U17, U19 a U20. Ve výběru U21 debutoval 21. 3. 2013 v zápase v Tours proti domácímu týmu Francie (prohra 1:3).\n\n\n"}
{"id": "1099509", "url": "https://cs.wikipedia.org/wiki?curid=1099509", "title": "Rasmus Falk Jensen", "text": "Rasmus Falk Jensen\n\nRasmus Falk Jensen (* 15. ledna 1992) je dánský fotbalový útočník a reprezentant, který hraje v klubu Odense BK.\n\nRasmus Falk Jensen začal svou profesionální kariéru v dánském klubu Odense BK, první ligový zápas odehrál 16. května 2010 proti Aarhus GF (výhra 3:0).\n\nHrál za mládežnické reprezentace Dánska U16, U17, U18, U19 a U21. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti.\n\nV A-týmu Dánska zažil debut 6. 9. 2013 v kvalifikačním utkání proti týmu Malty, které skončilo vítězstvím Dánska 2:1.\n\n"}
{"id": "1099512", "url": "https://cs.wikipedia.org/wiki?curid=1099512", "title": "Otto Wächter", "text": "Otto Wächter\n\nJméno a příjmení Otto von Wächter nese více osob:\n\n"}
{"id": "1099513", "url": "https://cs.wikipedia.org/wiki?curid=1099513", "title": "Paul Walden", "text": "Paul Walden\n\nPaul Walden, lotyšsky Pauls Valdens (26. červenec 1863, Rozulas – 22. leden 1957, Gammertingen) byl chemik, baltský Němec narozený na území dnešního Lotyšska (tehdy Ruské říše). Byl profesorem na univerzitě v Rize, po Říjnové revoluci uprchl do Německa, kde se stal profesorem na univerzitě v Rostocku (1919-1934) a v Tübingen (od 1947). Objevil tzv. Waldenův zvrat, čili změnu konfigurace organických sloučenin při některých jejich substitučních reakcích.\n"}
{"id": "1099516", "url": "https://cs.wikipedia.org/wiki?curid=1099516", "title": "Rūdolfs Blaumanis", "text": "Rūdolfs Blaumanis\n\nRūdolfs Blaumanis (1. ledna 1863, Ērgļi – 4. září 1908, Punkaharju, Finsko) byl lotyšský spisovatel, prozaik i dramatik, novinář, představitel psychologického realismu.\n\nJeho díla byla přeložena do mnoha jazyků (česky vyšly výbory \"Lotyšské povídky\" (1910, překlad: Aloisa Koudelka (pseud. O. S. Vetti)\",\" a \"Smrt na kře\" (1959, překlad: Vojtěch Gaja)). Jeho prózy jsou označovány za \"seversky zasmušilé\" či \"baladické\" a často jsou přirovnávány k textům Čechovovým \"(Andriksons, Nāves ēnā (Ve stínu smrti), Salna pavasarī (Jarní mrazíky), Pērkoņa negaiss (Bouře), Purva bridējs (Zpustlík Edgar), Strach ze štěstí)\", z dramatické tvorby vyniká komedie z venkovského prostředí \"Skroderdienas Silmačos\" (\"Krejčovské dny v Silmačích\") a psychologická tragédie \"Indrāni\" (\"Rod Indránů,\" česky 1927, 1929).\n\nNa motivy jeho děl \"Jarní mrazíky, Zpustlík Edgar\" a \"Ve stínu smrti\" byly natočeny filmy.\n\n\n"}
{"id": "1099517", "url": "https://cs.wikipedia.org/wiki?curid=1099517", "title": "Křížová cesta (Horšovský Týn)", "text": "Křížová cesta (Horšovský Týn)\n\nKřížová cesta v Horšovském Týně na Domažlicku se nachází na jihozápadní straně města a vede k poutnímu místu zvanému Na vršíčku. Prvním zastavením cesty je sousoší z cyklu Kristových pašijí, které stojí před vlakovým nádražím. Cesta dál vede alejí ke svaté Anně 300 metrů na návrší, kde ji uzavírá kostel svaté Anny a kaple Božího hrobu. Celý areál je asi 1,5 kilometrů od centra města.\n\nPodle pověsti zde vyoral na poli oráč Křečka zázračnou sošku svaté Anny. Proto roku 1507 byla na tomto místě vystavěna prostá dřevěná kaplička. Samotný pozdně gotický kostel svaté Anny na Vršíčku nechali vystavět pravděpodobně Jiří a Volf z Ronšperka roku 1511. Vysvěcen byl 5. dubna 1516. Klenba chóru je žebrová síťová s typickým obrazcem tří osmiúhelníků rozdělených úhlopříčkami a řazených těsně za sebou v jejím vrcholu. K obdélné lodi je připojeno užší, hluboké presbyterium. K němu je ze severu lodi připojena štíhlá věž, jejíž protějšek tvoří schodiště. Sakristie je přistavěná dodatečně a přiléhá k zadní stěně kněžiště. Průčelí kostela je členěno ionizujícími pilastry. Štít v základě trojúhelného tvaru doprovázejí úseky volut. Stěny lodi i kněžiště jsou opřeny dvakrát odstupněnými opěráky s trojúhlnými stříškami a křížovou kytkou na vrcholu. Okna v horním patře věže rámuje renesanční ornamentalika. Nově byl kostel vysvěcen 26. října 1740. Hlavní oltář vznikl kolem poloviny 18. století v dílně plzeňského sochaře a řezbáře Karla Legáta.\n\nKaple Božího hrobu byla postavena roku 1696 poblíž kostela na jeho jižní straně. V České republice je z období baroka známo dvacet šest kaplí postavených podle kaple uprostřed Chrámu Božího hrobu v Jeruzalémě. Ta horšovskotýnská patří mezi dvanáct nejstarších, postavených do roku 1700. Jde o stavbu se vstupní Andělskou kaplí, kterou se prochází do půlkruhové hrobové komory, nad kterou je na hřebenu střechy baldachýnová edikula. Nad vstupem do kaple je deska s nápisem, po jejích stranách jsou znaky. Interiér je zaklenut segmentovou klenbou a konchou. Donátorkou kaple byla Anna Marie hraběnka z Trauttmansdorffu.\n\nKolem roku 1696 zde vznikl špitál (chudobinec) a křížová cesta, jejíž zastavení Kristovy pašije byla ztvárněna jako volná sochařská díla v krajině. Čtveřice sousoší byla v roce 2013 přemístěna do kostela kapucínského kláštera z důvodu vandalizmu, sousoší u nádraží stojí na svém původním místě.\n\nMajitel panství horšovskotýnského František Ferdinand kníže Trauttmansdorff-Weinsberg se krátce po napoleonských válkách zabýval vybudováním nové rodové hrobky. Její výstavba započala v roce 1839, kdy byl u kostela svaté Anny položen základní kámen vestavby do podzemí chrámové lodi. Jedná se o velkou novoklasicistní stavbu, v jejímž vstupním západním průčelí jsou po stranách dva páry dórských železných sloupů. Hrobka byla vysvěcena 30. března 1842.\n\nJeště v roce 1951 byl ve vnitřním vybavení kostela soubor barokních předmětů. V roce 1984 bylo vše spáleno a vnitřní část kostela zůstala prázdná. Kostel svaté Anny, kapli Božího hrobu, trauttmansdorfskou pohřební kapli, rodinné hrobky Trauttmansdorffů a okolní pozemky s lesoparkem převzalo do své správy Krajské středisko státní památkové péče a ochrany přírody v Plzni v roce 1968. Stavby v areálu kostela jsou ve špatném stavu a bez využití. Kostel svaté Anny a část cyklu Kristových pašijí jsou nemovitou kulturní památkou.\n\n\n\n"}
{"id": "1099519", "url": "https://cs.wikipedia.org/wiki?curid=1099519", "title": "The Solids", "text": "The Solids\n\nThe Solids je americká hudební skupina hrající power pop. Kapela byla založena v roce 1996 z Middletownu v Connecticutu. Členy skupiny jsou Carter Bays, Craig Thomas, Patrick Butler a C.C. DePhil.\n\nMezi hlavní hity kapely patří písně \"The Future Is Now\" a \"Hey, Beautiful\", které se staly hlavními skladbami sitcomu Oliver Beene, respektive Jak jsem poznal vaši matku.\n"}
{"id": "1099522", "url": "https://cs.wikipedia.org/wiki?curid=1099522", "title": "Luisa Pruská", "text": "Luisa Pruská\n\nJméno Luisa Pruská (německy Luise von Preußen) neslo v historii více žen, příslušnic dynastie Hohenzollernů:\n\n<onlyinclude>* Luisa Pruská (1770–1836) – dcera Augusta Ferdinanda, nejmladšího bratra pruského krále Fridricha Velikého; manželka polského knížete Antona Radziwiłła\n\nOznačovaly se tak někdy i manželky pruských panovníků:\n\n"}
{"id": "1099523", "url": "https://cs.wikipedia.org/wiki?curid=1099523", "title": "Obyvatelstvo Portugalska", "text": "Obyvatelstvo Portugalska\n\nTento článek se zabývá tématem obyvatelstva Portugalsko. Podle sčítání v roce 2011 měl Portugalsko 10 562 178 obyvatel.\n\nValná většina Portugalců jsou katolící. Náboženská víra se výrazněji projevuje v severních regionech, obyvatelé Lisabonu a jižních oblastí jsou obecně méně zbožní.\n\nNáboženské menšiny zahrnují asi 300 000 protestantů a mormonů. V zemi také žije asi 50 000 muslimů a 10 000 hinduistů. Většina z nich pochází z indického státu Goa, bývalé portugalské kolonie.\n\nV zemi žije asi 1000 Židů a necelých 10 000 buddhistů (většinou Číňané z Macau).\n"}
{"id": "1099527", "url": "https://cs.wikipedia.org/wiki?curid=1099527", "title": "Jozef Hajdina", "text": "Jozef Hajdina\n\nJozef Hajdina (* 12. ledna 1942) je bývalý slovenský fotbalista, útočník.\n\nV československé lize hrál za Lokomotívu Košice. Nastoupil v 2 ligových utkáních.\n\n"}
{"id": "1099538", "url": "https://cs.wikipedia.org/wiki?curid=1099538", "title": "Svákov (rozhledna)", "text": "Svákov (rozhledna)\n\nRozhledna Svákov je dřevěná rozhledna, která se nachází asi 1 km západně od Soběslavi v okrese Tábor. Byla vybudována na východním svahu vrchu Svákov nad řekou Lužnicí v těsné blízkosti keltského hradiště Svákov.\n\nRozhledna je třípatrová se čtvercovým půdorysem o rozměrech 4x4 metry. Na vyhlídkovou plošinu ve výšce 10 metrů vede lomené schodiště s 45 stupni. Střecha je stanová s krytinou z dřevěných šindelů. Stavba rozhledny probíhala od dubna do července 2014, k slavnostnímu otevření došlo 31. července téhož roku.\n\nZ rozhledny je dobrý výhled směrem na východ - na údolí řeky Lužnice, město Soběslav a obec Klenovice. Dobře zřetelné jsou na obzoru vrchy Choustník (689 m n. m. - vzdálený 13 km) a Najdecké čihadlo (692 m n. m. - vzdálený 20 km). \n\n\n"}
{"id": "1099540", "url": "https://cs.wikipedia.org/wiki?curid=1099540", "title": "Štefan Šándor", "text": "Štefan Šándor\n\nŠtefan Šándor (* 13. března 1946) je bývalý slovenský fotbalista, obránce.\n\nV československé lize hrál za Lokomotívu Košice a Bohemians Praha. Dal 2 ligové góly. Z Bohemians se vrátil na Slovensko do TJ VSŽ Košice.\n\n"}
{"id": "1099543", "url": "https://cs.wikipedia.org/wiki?curid=1099543", "title": "Slánka", "text": "Slánka\n\nSlánka (na Moravě solnička) je označení pro nádobu, užívanou pro uskladnění kuchyňské soli. Označení \"slánka\" je doložené již ze 16. století. \n\nExistují dva druhy slánek – první typ se pokládá na jídelní stůl a používá se při přisolování konzumovaného jídla (existují jak otevřené, tak uzavřené varianty, podobně jako v případě pepřenky), druhá varianta slouží k uskladnění větších zásob v kuchyni nebo ve spíži. Nejčastěji se slánky vyrábějí z porcelánu, skla nebo kovu, popřípadě z plastu. Můžeme se setkat také s umělecky zpracovaným provedením slánek, nebo také s motivem slánky v umění.\n\n\n\n"}
{"id": "1099547", "url": "https://cs.wikipedia.org/wiki?curid=1099547", "title": "Otakar Černín starší", "text": "Otakar Černín starší\n\nOtakar Eugen hrabě Černín z Chudenic, uváděn též jako Czernin z Chudenic (2. nebo 12. října 1809 Vinoř – 29. června 1886 Vinoř), byl rakouský a český šlechtic z rodu Černínů z Chudenic a politik, v 2. polovině 19. století poslanec Říšské rady.\n\nPůsobil jako velkostatkář ve Vinoři u Prahy. V roce 1834 se stal komořím. Byl dvorním radou u všeobecné dvorské komory a prvním viceprezidentem Vlastenecko-hospodářské společnosti. Zastával funkci prezidenta zemědělského krajského spolku v okrese Karlín a do roku 1882 působil i jako okresní starosta v Karlíně. Po jistou dobu rovněž zastával funkci obecního starosty spojených obcí Vinoř, Kbely, Satalice.\n\nV zemských volbách v roce 1861 byl zvolen na Český zemský sněm za kurii velkostatkářskou, nesvěřenecké velkostatky. Mandát obhájil v zemských volbách v lednu 1867. Do sněmu se vrátil v zemských volbách roku 1870. Od roku 1861 do roku 1866 byl náhradníkem zemského výboru a potom v letech 1866–1867 členem zemského výboru. Zastupoval Stranu konzervativního velkostatku, která podporovala český národní a federalistický program.\n\nZemský sněm ho roku 1871 zvolil i do Říšské rady (celostátní parlament, volený nepřímo zemskými sněmy). Na práci parlamentu se ovšem nepodílel a jeho mandát byl 23. února 1872 prohlášen pro absenci za zaniklý. Později byl doživotním členem Panské sněmovny (jmenovaná horní komora Říšské rady).\n\nPatřilo mu panství Vinoř společně se statky Kbely, Radonice, Corcoviče, Letňany a Satalice. Působil ve funkci předsedy správní rady cukrovaru ve Vinoři. Byl též předsedou správní rady Českomoravské strojírny.\n\nZemřel v červnu 1886 na vinořském zámku a pochován byl na hřbitově ve Vinoři.\n\nV politice byl aktivní i jeho syn Děpold Černín.\n\n"}
{"id": "1099553", "url": "https://cs.wikipedia.org/wiki?curid=1099553", "title": "Ivan Stuchlý", "text": "Ivan Stuchlý\n\nRNDr. Ivan Stuchlý (* 22. srpna 1944) je český kynolog a autor odborných publikací a článků z oboru kynologie.\n\nAbsolvoval Přírodovědeckou fakultu Univerzity Karlovy, specializace Systematická zoologie. Chovatelství psů se věnuje již víc než 40 let, zabývá se málo známými a vzácnými plemeny. Je odborníkem v oblasti obecné kynologie, parazitologie, genetiky a výživy, věnuje se metodám léčby potíží opěrné soustavy, srsti či poruchami imunity.\n\nJe autorem mnoha odborných článků a přispěvatelem časopisu Pes, přítel člověka.\n\n\n"}
{"id": "1099588", "url": "https://cs.wikipedia.org/wiki?curid=1099588", "title": "Robert Hildprandt", "text": "Robert Hildprandt\n\nRobert svobodný pán Hildprandt z Ottenhausenu (13. června 1824 Blatná – 30. března 1889 Praha-Nové Město), byl rakouský a český šlechtic z rodu Hildprandtů z Ottenhausenu a politik, v 2. polovině 19. století poslanec Říšské rady.\nPatřily mu statky Blatná a Škvořetice. Od mládí se zajímal o zemědělské hospodaření, podnikl četné studijní cesty do zahraničí. Roku 1849 převzal po smrti obou rodičů správu panství. Roku 1857 se oženil s baronkou Augustou von Haugwitz. Působil jako velkostatkář v Blatné, kde se roku 1877 stal členem okresního výboru. Působil dlouhodobě jako okresní starosta v Blatné. Do funkce byl zvolen roku 1865. Po opětovném zvolení roku 1869 nebyl ovšem ve funkci potvrzen císařem. Do funkce se vrátil v letech 1880–1888. Byl prezidentem hospodářského spolku Píseckého kraje a členem správní rady České banky dobytek vzájemně pojišťující. V roce 1879 se stal členem zemské zemědělské rady. V jejím výboru zasedal až do své smrti. Zasazoval se o zvýšení kvality hospodářských škol v Čechách. Spoluzakládal hospodářskou školu v Písku. Byl dlouholetým členem Vlastenecké hospodářské společnosti pro království České. Zastával funkci ředitele Hypoteční banky v Praze.\n\nOd mládí byl veřejně a politiky aktivní. Již v roce 1848 se svým postojem k českému státnímu právu dostal do pozornosti Karla Havlíčka Borovského. Účastnil se Slovanského sjezdu v Praze. Bojoval na barikádách a po porážce povstání se uchýlil zpět do Blatné.\n\nV zemských volbách v lednu 1867 byl zvolen na Český zemský sněm za kurii velkostatkářskou, nesvěřenecké velkostatky. Do sněmu se vrátil v zemských volbách roku 1870. Opětovně na sněm usedl po zemských volbách roku 1883. Zastupoval Stranu konzervativního velkostatku, která podporovala český národní a federalistický program. Náležel mezi její hlavní politiky.\n\nZemský sněm ho roku 1871 zvolil i do Říšské rady (celostátní parlament, volený nepřímo zemskými sněmy). Na práci parlamentu se ovšem nepodílel a jeho mandát byl 23. února 1872 prohlášen pro absenci za zaniklý. Od roku 1885 byl doživotním členem Panské sněmovny (jmenovaná horní komora Říšské rady).\n\nZemřel po delší chorobě v březnu 1889 na \"ochrnutí plic\".\n\n"}
{"id": "1099591", "url": "https://cs.wikipedia.org/wiki?curid=1099591", "title": "Dynamický programovací jazyk", "text": "Dynamický programovací jazyk\n\nDynamický programovací jazyk je termín používaný v informatice popisující třídu vyšších programovacích jazyků, který v běhu vykonává spoustu běžných operací, jako statické programovací jazyky provádí během kompilace. Toto chování umožňuje rozšířit program následujícím způsobem: přidáním nového zdrojového kódu, rozšířením objektů a jejich definic nebo modifikací typového systému. Toto chování může být emulováno takřka v každém rozmanitém jazyce, ale musí poskytovat přímé nástroje k jejich využívání. Mnoho z těchto nástrojů bylo nejdříve implementováno jako nativní funkce pro programovací jazyk Lisp.\n\nVětšina dynamických jazyků jsou také dynamicky typované, ale není to pravidlem. Dynamické programovací jazyky jsou často (ale ne vždy) označovány jako skriptovací jazyky, i když pojem „skriptovací jazyk“ v jeho nejužším smyslu se odkazuje na jazyky specifické pro zmíněné běhové prostředí.\n\nPopulární dynamické programovací jazyky zahrnují JavaScript, Python, Ruby, PHP, Lua a Perl. Níže uvedené příklady jsou obecné považovány za dynamické programovací jazyky:\n\n\nNěkteré dynamické programovací jazyky poskytují funkci eval. Tato funkce převezme řetězcový parametr obsahující kód v daném jazyce a provede ho. Pokud tento kód odpovídá syntaxi programovacího jazyka, vrátí návratovou hodnotu. Avšak Erik Meijer a Peter Drayton naznačují programátorům, že používání funkce eval je chudá náhrada za funkce vyšších řádů.\n\nTyp nebo objekt může být typicky modifikován v průběhu vykonávání programu v dynamickém programovacím jazyce. To může znamenat vytváření nových objektů z definice běhového prostředí nebo na základě mixinu existujících typů či objektů. Toto může vést ke změně dědičnosti nebo ke stromovému přetypování a tím lze měnit způsob, jak se budou už existující typy chovat (zejména pokud jde o volání metod).\n\nFunkcionální programování je typickým rysem mnoha dynamických programovacích jazyků a také pochází z Lispu.\n\nJedním z nejvíce používaných aspektů funkcionální programování v dynamických programovacích jazycích je uzávěr, který umožňuje vytvořit novou instanci funkce, která si zachovává přístup ke kontextu, ve kterém byl vytvořen. Jednoduchým příkladem je generování funkce pro skenování textu pro \"slovo\":\n\nVšimněte si, že vnitřní funkce nemá žádné jméno a místo toho je uložena v proměnné codice_1. Pokaždé, když je funkce codice_2 provedena, vrátí novou funkci, která si pamatuje hodnotu parametru codice_3, který byl předán, když to bylo definováno.\n\nUzávěry jsou jedním z hlavních nástrojů funkcionálního programování a mnoho programovacích jazyků podporuje alespoň tento stupeň funkčního programování.\n\nDalším rysem některých dynamických programovacích jazyků je Continuation. Continuation představuje spuštěný stav, který může být znovu vyvolán. Například, parsovač může vrátit průběžný výsledek a když je znovu vyvolán, bude nadále analyzovat vstup. Continuation se provádí velmi složitým způsobem, zejména s ohledem na uzávěry. Z tohoto důvodu mnoho dynamických programovacích jazyků neposkytuje Continuation.\n\nReflexe je běžná v mnoha dynamických programovacích jazyků a obvykle zahrnuje analýzu typů a metadata generických nebo polymorfních dat. Může ale obsahovat úplnou úpravu kódu programu jakožto dat pomocí funkcí, které poskytuje Lisp při analýze symbolických výrazů.\n\nOmezený počet dynamických programovacích jazyků nabízejí funkce, které kombinují kód introspekce a eval ve funkci nazvanou makro. Většina programátorů, kteří si dnes jsou vědomi termínu \"makro\", se s nimi setká v programovacím jazyce C nebo C ++, kde jsou makra statické funkce, které jsou postaveny na malé podmnožině jazyka a jsou schopny pouze řetězcových substitucí nad textem zdrojového kódu programu. Nicméně v dynamických programovacích jazycích poskytují přístup k vnitřnímu fungování překladače a \"plný\" přístup k interpretru, virtuálnímu stroji nebo k běhovému prostředí, což umožňuje definovat programovací jazyk konstruktem, který může optimalizovat kód nebo upravovat syntaxi či gramatiku programovacího jazyka.\n"}
{"id": "1099594", "url": "https://cs.wikipedia.org/wiki?curid=1099594", "title": "František Gallia", "text": "František Gallia\n\nFrantišek Gallia (4. září 1912 Koryčany – 1. dubna 1950 Praha) byl český lékař, odborník v oblasti virologie.\n\nAbsolvoval v roce 1936 Lékařskou fakultu Masarykovy univerzity, po základní vojenské službě pracoval v humpolecké nemocnici. Před druhou světovou válkou emigroval s manželkou, lékařkou Jindřiškou Galliovou (rozenou Munkovou) do Venezuely, kde pracoval jako veterinární laborant, krátce působil také ve Spojených státech amerických. \n\nPo válce se Galliovi vrátili do Prahy, kde se František stal vedoucím virologického oddělení Státního zdravotního ústavu. Zde objevil virus středoevropské klíšťové encefalitidy. Zemřel v nedožitých osmatřiceti letech na psitakózu, kterou se nakazil při zkoumání infikovaných papoušků v pražské zoologické zahradě. Gallia byl členem KSČ, jeho smrt byla proto v době studené války vyšetřována Státní bezpečností jako možná protistátní sabotáž.\n\nByla mu udělena Státní cena Klementa Gottwalda in memoriam.\n\n\n"}
{"id": "1099598", "url": "https://cs.wikipedia.org/wiki?curid=1099598", "title": "Rudolf Chotek", "text": "Rudolf Chotek\n\nHrabě Rudolf Karel Chotek, též Rudolf Chotek z Chotkova a Vojnína (23. června 1832 Praha – 1. října 1894 Gaaden), byl rakouský a český šlechtic z rodu Chotků z Chotkova a politik, v 2. polovině 19. století poslanec Říšské rady.\n\nPůsobil jako velkostatkář. Patřily mu statky Veltrusy a Nové Dvory. Stál v čele mnoha korporací a spolků jako c. k. Vzájemně škody z ohně a krupobití pojišťující ústav, Pražsko-duchcovská dráha, Rakouská severozápadní dráha nebo Hospodářský spolek pro království České. Působil také coby okresní starosta ve Velvarech.\n\nV zemských volbách v lednu 1867 byl zvolen do Českého zemského sněmu za kurii velkostatkářskou, svěřenecké velkostatky. Uspěl i v krátce poté vypsaných zemských volbách v březnu 1867. Odmítl ale převzít mandát. Do sněmu se vrátil v zemských volbách roku 1870. Opětovně na sněm usedl po zemských volbách roku 1883. Mandát obhájil i v zemských volbách roku 1889. Rezignaci na mandát oznámil v květnu 1890. Zastupoval Stranu konzervativního velkostatku, která podporovala český národní a federalistický program.\n\nZemský sněm ho roku 1871 zvolil i do Říšské rady (celostátní parlament, volený nepřímo zemskými sněmy). Na práci parlamentu se ovšem nepodílel a jeho mandát byl 23. února 1872 prohlášen pro absenci za zaniklý. Byl doživotním členem Panské sněmovny (jmenovaná horní komora Říšské rady).\n\nV posledních letech života se stáhl z veřejných a politických aktivit. Zemřel v říjnu 1894, \"raněn byv mrtvicí\", v Gaadenu v Uhersku na panství svého tchána barona Gudenuse, jehož dceru si Chotek v roce 1894 vzal za manželku. Novomanželé odjeli v červnu 1894 do Uherska a plánovali se v srpnu vrátit na Nové Dvory do Čech. Pobyt se ale protáhl a v září hrabě Chotek onemocněl zápalem plic. Tělesné ostatky pak byly převezeny do Nových Dvorů, kde se potom konal pohřeb za velké účasti veřejnosti a předních českých šlechticů.\n\n"}
{"id": "1099604", "url": "https://cs.wikipedia.org/wiki?curid=1099604", "title": "Krajská knihovna Vysočiny", "text": "Krajská knihovna Vysočiny\n\nKrajská knihovna Vysočiny (KKV) je příspěvková organizace se sídlem v Havlíčkově Brodě. Jde o veřejnou knihovnu s univerzálními knihovními fondy a regionální centrum knihovnických, bibliografických a informačních služeb pro síť veřejných knihoven Kraje Vysočina. Knihovnu zřizuje Kraj Vysočina, plní také funkci městské knihovny ve městě Havlíčkův Brod. V roce 2017 Krajská knihovna slavila 15 let provozu, kdy oslavy proběhly na počátku roku koncertem a divadelním představením.\n\n24. prosince 1894 rozhodl akademický spolek Barák o zřízení městské knihovny v Německém Brodě. O pomoc požádal další místní spolky a odeslal petici městské radě. Významným propagátorem této myšlenky byl již dříve i spisovatel a politik Karel Havlíček Borovský, po němž byl knihovna pojmenována. Roku 1896 disponovala knihovna 650 svazky knih a řešila nedostatek místa. Roku 1905 přešla Lidová knihovna Havlíčkova do správy města a získala prostory v Tylově ulici, kde byla i veřejná čítárna. V roce 1920 byla zvolena knihovnická rada. Od roku 1953 knihovna sídlila v adaptovaných prostorách Hanusovského domu, kde setrvala do roku 1974. Tehdy přestala být jen městskou knihovnou a fungovala i jako okresní a později i středisková instituce. Spravoval ji Okresní národní výbor. Měla statut okresní knihovny Jihlavského kraje, po roce 1960 Východočeského kraje. Od 60. let opět knihovna čelila nedostatečným prostorům. Po delších jednáních byla roku 1974 přestěhována do zrekonstruovaných prostor Staré radnice, kde sídlí dodnes.\n\n16. února 1994 došlo k pořízení automatizovaného knihovnického systému LANius a začalo se s automatizovaným zpracováním knihovního fondu. V roce 1998 byla v KKV zpřístupněna první internetová stanice se softwarem pro nevidomé. Šlo o součást projektu Internet pro nevidomé v knihovnách ČR. KKV se stala první veřejnou institucí v Česku, poskytující přístup k internetu nevidomým a slabozrakým klientům. Roku 2001 knihovna přešla na systém Clavius. Díky podpoře Ministerstva kultury České republiky a grantového programu VISK 2 došlo během roku 2001 k zřízení výukového centra.\n\n1. ledna 2002 byla jako nástupnická organizace dosavadní okresní knihovny zřízena Krajská knihovna Vysočiny Havlíčkův Brod. V roce 2003 začala KKV s provozem vzdělávacího projektu Univerzita volného času. V roce 2006 začal provoz digitalizačního pracoviště. Roku 2008 se KKV zúčastnila soutěží Zlatý erb 2008 a Biblioweb 2008, zaměřených na kvalitu webových stránek.\n\nHistorická budova radnice, v níž knihovna sídlí, kapacitně nevyhovuje. Dvakrát za den musí do knihovny zajíždět vozidlo ze skladu. Po roce 2010 se uvažovalo o přesunu knihovny do areálu havlíčkobrodské nemocnice, kde měl vyrůst podzemní pavilon. V roce 2014 ale krajské zastupitelstvo plány zrušilo kvůli finanční náročnosti a nevhodnému situování do areálu nemocnice. Kraj pak hledal novou lokalitu, přičemž se počítalo se zachováním instituce v Havlíčkově Brodě. Zvažovala se adaptace komplexu bývalého kláštera.\n\nV roce 2018 knihovna od Svaz knihovníků a informačních pracovníků ČR pod záštitou Asociace krajů České republiky obdržela cenu za třetí místo Bibliowebu, soutěže o nejlepší webovou prezentaci knihovny.\n\n(data za rok 2014)\n\n"}
{"id": "1099607", "url": "https://cs.wikipedia.org/wiki?curid=1099607", "title": "Německo-sovětská smlouva o přátelství, spolupráci a vymezení demarkační linie", "text": "Německo-sovětská smlouva o přátelství, spolupráci a vymezení demarkační linie\n\nNěmecko-sovětská smlouva o přátelství, spolupráci a vymezení demarkační linie je mezinárodní dohoda uzavřená v Moskvě mezi Třetí říší a Svazem sovětských socialistických republik 28. září 1939 po kapitulaci Polska, po skončení invaze Třetí říše a Sovětského svazu do Polska (jenž byla zahájena 1. září 1939). Smlouva je také známa jako druhý pakt Ribbentrop – Molotov, protože byla podepsána stejnými lidmi jako první pakt (Joachim von Ribbentrop a Vjačeslav Molotov), měla stejný charakter, a je přímým pokračováním paktu Ribbentrop - Molotov. Byla zveřejněna jen malá část obsahu této smlouvy, většina textu (tři tajné protokoly) zůstala utajena.\n\nSmlouva uspořádávala rozdělení Polska mezi Německo a SSSR a vymezovala prostor pro další spolupráci. Prohlašovala zároveň, že závěry vyplývající ze smlouvy nemohou být v žádném případě napadeny jinými státy.\n\nÚzemní záležitosti byly vyjednány mezi agresory: Lublinské vojvodství a východní části Varšavského vojvodství – území, které se podle paktu Molotov-Ribbentrop nacházely v sovětské sféře vlivu byly převedeny do německé zóny, a jako kompenzace těchto ztrát byla Sovětskému svazu, tajným protokolem, připojena ve smlouvě do sovětské sféry vlivu Litva. Po sovětském ultimátu v červnu 1940 došlo k okupaci Litvy Rudou armádou, a byla připojena k Sovětskému svazu jako Litevská SSR, spolu s Lotyšskem a Estonskem. Na žádost Stalina, Hitler musel opustit myšlenku vzniku zbytkového polského státu na okupovaných územích, strany porušily mezinárodní práva Haagské úmluvy IV roku 1907.\n\nDalším tajným ustanovením bylo prohlášení, že obě strany nebudou tolerovat na svém území jakoukoliv propagandu, která se vztahuje na území druhé smluvní strany. Budou na svém území potlačovat všechnu takovou propagandu od počátku a vzájemně se informovat v souvislosti s vhodnými opatřeními pro tento účel. To se stalo základem pro vzájemné spolupráce mezi zvláštními službami obou zemí, od přelomu let 1939 a 1940 a stalo se základem čtyř společných konferencí Gestapo-NKVD .\n\n"}
{"id": "1099619", "url": "https://cs.wikipedia.org/wiki?curid=1099619", "title": "Křinečtí z Ronova", "text": "Křinečtí z Ronova\n\nKřinečtí z Ronova byli starý český panský rod, zřejmě příbuzný s králem Jiřím z Poděbrad.\n\nPodle Augusta Sedláčka není místo původu tohoto rodu zcela známo, podle některých zdrojů se jedná o hrad Ronov u Žitavy, podle jiných o Ronov u Přibyslavi (místo smrti Jana Žižky). Další možností je Ronov u Křince, který dnes patří k Jeseníku.\n\nIndicie naznačují, že snad byli příbuzní s králem Jiřím z Poděbrad. Jan Křinecký byl Jiřím Poděbradským za věrnost v roce 1463 doporučen do úřadu rychtáře na Starém městě v Praze.\n\nKolem roku 1470 Jan Křinecký získal panství Křinec, zřejmě zničené a vypálené a poblíž zříceniny křinecké tvrze dal vystavěl novou tvrz Kuncberk. Mezi jeho pantví patřily také Dymokury a několik klášterních vesnic (patrně Jeseníky, kdysi patřící královské kapitule na Vyšehradě, později křižovníkům od Karlova Mostu). Dále panství Sovenice a Bošín (dříve dominikánů z Nymburka). Jeho manželka Magdalena (patrně rozená Rožďalovská) mu přinesla panství Rožďalovice. S ní měl Jan syny Jiřího a Viktorína Křineckého z Ronova. (Jména obou svědčí o spřízněnosti, či alespoň sympatiích s králem Jiřím z Poděbrad, Viktorín byl králův syn).\n\nJiří Křinecký zdědil Kuncberk. (Také název naznačuje, že se jedná o starou državu pánů z Kunštátu a Viktorin získal panství Dymokury (a také Svídnici, Mutěnici, Čiňoves, Nové Hrady, Velenice).\n\nPřibuzensky byli Křinečtí z Ronova spjati s Kolovraty, Vartenberky, Smiřickými ze Smiřic, Šliky, Haranty z Polžic, Valdštejny, Šternberky, Žerotíny, Biberštejny, Kostky z Postupic, Doníny a dalšími rody.\n\n"}
{"id": "1099620", "url": "https://cs.wikipedia.org/wiki?curid=1099620", "title": "Obyvatelstvo Itálie", "text": "Obyvatelstvo Itálie\n\nTento článek se zabývá tématem obyvatelstva Itálie. V roce 2011 měla Itálie 59 433 744 obyvatel, což z ní činilo 23. nejlidnatější stát na světě. Itálie měla podle odhadů (\"ISTAT\") k 1. lednu 2015 celkem 60 808 000 obyvatel.\n\nPopulace Itálie se během 20. století téměř zdvojnásobila, ale růst byl extrémně nevyvážený kvůli vysoké vnitřní migraci ze zemědělského jihu na průmyslový sever, což byl fenomén způsobený italským hospodářským zázrakem v padesátých a šedesátých letech. Navíc po staletích emigrace se Itálie od osmdesátých let stala poprvé ve své moderní historii výrazným cílem imigrace. Podle italské vlády bylo v lednu 2014 v Itálii 4 922 085 cizinců.\n\nVysoká plodnost a čísla porodnosti přetrvala do sedmdesátých let, poté začala plodnost dramaticky klesat. To vedlo k rapidnímu stárnutí populace. Na konci první dekády 21. století byl jeden z pěti Italů starší než 65 let. Plodnost se z celkového nejnižšího čísla 1,18 dítěte na ženu v roce 1995 zvýšila na číslo 1,41 v roce 2008.\n\nItálie nemá žádné oficiální náboženství, nicméně katolická církev hraje ve společnosti silnou roli. \n\nAsi 68 % obyvatel Itálie je klasifikováno jako městská populace, což je mezi rozvinutými zeměmi relativně nizké číslo. Největšimi městskými oblastmi jsou:\n\nItálie bývala od konce 19. století do sedmdesátých let zemí masové emigrace. Italské komunity kdysi zkvétaly v dřívějších koloniích – Eritreji (skoro 100 000 Italů na začátku 2. světové války), Somálsku a Libyji (150 000 Italů, což tvořilo 18 % celkové populace Libye). Všichni libyjští Italové byli v roce 1970 vyhoštěni ze země. Po jugoslávském zabrání Istrie v roce 1945 oblast opustilo až 350 000 Italů. \n\nMnoho lidí s plným nebo částečným italským původem žije Brazílii (35 milionů), Argentině (20 milionů), Spojených státech amerických (17,8 milionu), Francii (5 milionů), Uruguayi (1,5 milionu), Kanadě (1,4 milionu), Venezuele (900 000) a Austrálii (800 000).\n\nKvůli rozsáhlým ekonomických a společenským změnám, která začaly poválečnou industrializací a které zahrnují nízkou porodnost a stárnoucí populaci a tudíž úbytek pracovních sil, začala Itálie v osmdesátých letech lákat imigranty z cizích zemí. Značná část z nich dnes pochází z východní Evropy a severní Afriky. V současnosti je v Itálii oficiálně registrovaných asi milion Rumunů (asi desetina z nich jsou Romové) a tvoří tak největší skupinu lidí žijících v Itálii narozených v jiné zemi. Následují Albánci a Maročané; každá skupina tvoří asi 500 000 lidí.\n\nEtnicky jsou Italové hlavně potomky Italiků, s přídavkem germánské populace (např. Langobardi, od kterých pochází limitovaná dispozice k blond vlasům v některých italských oblastech) a ve velmi malé míře sousedících etnik – Slovanů, Albánců atd.\n\nOficiálním jazykem země je italština. Ethnologue odhaduje, že v Itálii mluví italštinou jako mateřským jazykem asi 55 milionů lidí a dalších 6,7 milionu ve světě. 120 až 150 milionů lidí na světě užívá italštinu jako druhý nebo kulturní jazyk.\n\nDemografická statistika od roku 1900 \n\nŘímské katolictví je zdaleka nejrozšířenější náboženství v Itálii, celých 87,8 % italské populace se označuje za katolíky, ačkoliv jednom jedna třetina z nich se zároveň označuje za aktivní katolíky (36,8 %).\n\nPodle nejnovějšího výzkumu Eurobarometru z roku 2005 74 % Italů odpovědělo, že \"věří, že existuje Bůh\", 16 % odpovědělo, že \"existuje nějaká forma duše nebo životní síly\" a 6 % odpovědělo, že \"nevěří, že existuje nějaká forma duše, Boha nebo životní síly\".\n\nNásledující demografické statistiky vycházejí z Istituto Nazionale di Statistica a Cia World Factbook.\n"}
{"id": "1099627", "url": "https://cs.wikipedia.org/wiki?curid=1099627", "title": "Mount Hagen", "text": "Mount Hagen\n\nMount Hagen je město ve vnitrozemí Papuy-Nové Guiney. Je hlavním městem provincie Western Highlands a s více než čtyřiceti tisíci obyvateli je třetím největším městem země po Port Moresby a Lae. Leží v hustě zalidněném úrodném údolí Wahgi v nadmořské výšce 1 677 m.\n\nV roce 1933 přistáli v této oblasti obklopené horami jako první běloši v historii bratři Mick a Don Leahyovi. Založili zde letiště a osadu s vojenskou stanicí, která se stala správním centrem pro domorodé kmeny v okolí. Pojmenovali ji podle nedaleké sopky. Od roku 1966 je město sídlem katolické diecéze, povýšené roku 1982 na arcidiecézi.\n\nMěsto má mezinárodní letiště na předměstí Kagamuga, silnice Highlands Highway je spojuje s přímořskými městy Lae a Madang. Pro turisty je město základnou, odkud pořádají výpravy ke zbytkům přírodních národů žijícím v horách nebo do ptačí rezervace na řece Baiyer. Každoročně v srpnu se ve městě koná velká přehlídka místního folklóru nazvaná \"Mount Hagen Cultural Show\".\n\nMěsto s okolím je známo pěstováním kávovníku.\n\n"}
{"id": "1099630", "url": "https://cs.wikipedia.org/wiki?curid=1099630", "title": "Johann Karl Khevenhüller-Metsch", "text": "Johann Karl Khevenhüller-Metsch\n\nJohann Karl Khevenhüller-Metsch, též Karel von Khevenhüller-Metsch, Jan kníže Khevenhüller nebo Johannes von Khevenhüller-Metsch (19. prosince 1839 Ladendorf – 11. září 1905 Riegersburg), byl rakouský šlechtic z rodu Khevenhüller-Metsch a politik německé národnosti z Čech, v 2. polovině 19. století poslanec Říšské rady.\n\nSloužil v armádě, kde dosáhl hodnosti majora. V 60. letech doprovázel Habsburka Maxmiliána do Mexického císařství a zůstal při něm až do tragického konce jeho vlády. Byl zajat povstalci a později propuštěn, aby doprovodil tělo Maxmiliána zpět do Rakouska. Po roce 1868 byl dědicem statků v Čechách. Patřilo mu panství Komorní Hrádek. Zastával funkci nejvyššího dědičného hofmistra v Rakousích a nejvyššího zemského dědičného štolby v Korutanech. Byl též uherským magnátem. Roku 1888 získal titul komořího. Byl tajným radou. V roce 1903 nastoupil jako rakouský generální konzul do Bejrútu.\n\nV zemských volbách roku 1872 byl za velkostatkářskou kurii, svěřenecké velkostatky, zvolen na Český zemský sněm. Zastupoval provídeňskou a centralistickou Stranu ústavověrného velkostatku.\n\nZemský sněm ho roku 1872 zvolil i do Říšské rady (celostátní parlament, volený nepřímo zemskými sněmy). Složil slib 7. května 1872. Uspěl i v prvních přímých volbách do Říšské rady roku 1873 za kurii velkostatkářskou. Rezignace byla oznámena dopisem 13. května 1878. Od roku 1878 byl dědičným členem Panské sněmovny (horní komora Říšské rady).\n\nZemřel v září 1905. Příčinou úmrtí byla malárie.\n\nJeho manželkou byla Eduardina Clam-Gallasová.\n"}
{"id": "1099631", "url": "https://cs.wikipedia.org/wiki?curid=1099631", "title": "Daniel Kaiser", "text": "Daniel Kaiser\n\nDaniel Kaiser (* 1971 Děčín) je český novinář.\n\nVystudoval Pedagogickou fakultu UJEP v Ústí nad Labem a německá a rakouská studia na Fakultě sociálních věd UK. Během studia pracoval v zahraničněpolitickém odboru prezidentské kanceláře. Od roku 1998 působil v Lidových novinách, poté odešel do české redakce rádia BBC a v roce 2009 se vrátil do Lidových novin. V září 2013 odešel z mediální skupiny MAFRA (kam patří i Lidové noviny) poté, co ji koupil Andrej Babiš. V období od října do prosince 2013 psal pro týdeník Reflex. Od ledna 2014 píše pro Echo24. \n\n\n"}
{"id": "1099633", "url": "https://cs.wikipedia.org/wiki?curid=1099633", "title": "Let Lauda Air 004", "text": "Let Lauda Air 004\n\nLet Lauda Air 004 byl pravidelný mezinárodní letecký spoj rakouské společnosti Lauda Air létající na trase Hongkong-Bangkok-Vídeň.\n\n26. května 1991, krátce po startu z letiště v Bangkoku, se Boeing 767-3Z9ER (pojmenovaný Wolfgang Amadeus Mozart, reg. OE-LAV), který jej obsluhoval, náhle vymkl kontrole a přešel do nekontrolovaného pádu, během něhož se vlivem přetížení konstrukce rozpadl ještě ve vzduchu. Zemřelo všech 223 osob (213 cestujících a 10 členů posádky) na palubě. Vyšetřování odhalilo jako příčinu havárie poruchu, která vedla k samovolnému vysunutí obraceče tahu u motoru č. 1 (tj. na levém křídle), které za daných letových podmínek učinilo letadlo neovladatelným a vedlo k neodvratitelné katastrofě.\n\nVýsledek vyšetřování přinesl strašlivý šok a rozsáhlé změny pro letecký průmysl, protože zcela vyvrátil dosavadní všeobecné přesvědčení, že samovolné vysunutí obraceče tahu za letu u Boeingu 767 jednak není možné, jednak nemůže letadlo ohrozit. Ukázalo se, že dřívější testy vlivu otevřeného obraceče tahu na letuschopnost letadla nebyly dost důsledné (nezohledňovaly dostatečně všechny možné situace, zejména vliv výšky, rychlosti a aktuálního výkonu motorů) a navíc od jejich provedení došlo k významným změnám designu obracečů tahu i umístění motorů, které dopady vysunutého obraceče velice zhoršily, neboť proud vzduchu z novějších verzí zásadním způsobem snižoval vztlak na křídle.\n\nO havárii byl natočen jeden z dílu seriálu \"Letecké katastrofy\".\n\n"}
{"id": "1099641", "url": "https://cs.wikipedia.org/wiki?curid=1099641", "title": "TJ Sokol Určice", "text": "TJ Sokol Určice\n\nTělovýchovná jednota Sokol Určice je moravský fotbalový klub z obce Určice, který byl založen v roce 1932. V sezoně 2016/17 sestoupil z Přeboru Olomouckého kraje do I. A třídy Olomouckého kraje (6. nejvyšší soutěž).\n\nZdroj: \n\n\n\"Aktuální k datu: 8.11. 2019\"\n\nPoznámky:\n\nTJ Sokol Určice „B“ je rezervním týmem Určic, který se je od sezony 2008/09 účastníkem Okresního přeboru Prostějovska (8. nejvyšší soutěž).\n\nPoznámky:\n\n"}
{"id": "1099658", "url": "https://cs.wikipedia.org/wiki?curid=1099658", "title": "Sojuz-2", "text": "Sojuz-2\n\nSojuz-2 může být:\n\n"}
{"id": "1099660", "url": "https://cs.wikipedia.org/wiki?curid=1099660", "title": "Stanislav Rejthar", "text": "Stanislav Rejthar\n\nPlukovník Ing. Stanislav Rejthar (28. října 1911 Kuroslepy na Moravě – 20. listopad 1977 Praha) byl československý stíhací pilot bojující za druhé světové války v řadách Royal Air Force. Od 17. září 1944 v SNP s 1. čs. samostatným stíhacím leteckým plukem v SSSR, ve funkci náčelníka štábu proti nacistickému Německu. Jako vlastenec nikdy neváhal postavit se nacistům a položit za svobodu vlasti i svůj život. Vždy zdůrazňoval spíše hrdinství a zásluhy svých spolubojovníků.\n\nNarodil se 28. října 1911 v Kuroslepech v domě čp.16. Rodiče byli zemědělci. Po svých předcích měl nejen vřelý vztah k půdě, ale i duši bojovníka a válečníka, který svá práva dovede hájit. Měl čtyři bratry a jednu sestru.\n\n23. 6. 1942 se oženil s Vlastou Horníčkovou, dcerou legionáře Jaroslava Horníčka, pracovníka čs. velvyslanectví ve Varšavě. Od roku 1940 pracovníka kanceláře prezidenta E. Beneše v Londýně.\n\n4. ledna 1944 se narodil syn Stanislav (Slávek)\n\n14. září 1946 se narodila dcera Olga (Olička – provdaná Bezděková)\n\nZákladní školu navštěvoval v Březníku. Studia na brněnské reálce (gymnázium Křenová) zakončil maturitou v roce 1933.\n\nBěhem základní vojenské služby (1933–1935) absolvoval školu pro důstojníky dělostřelectva v záloze.\nVojenskou akademii v Hranicích pro dělostřelectvo studoval v roce 1935 a 1936.\nVojenskou akademii v Hranicích a letecké učiliště v Prostějově absolvoval v roce 1936–1937.\nRoku 1937 získal vojenskou hodnost poručíka.\nPo absolvování vojenské akademie v Hranicích sloužil v československé armádě.\n\nV létě 1939 odešel do Polska, bojoval ve Francii a od roku 1940 ve Velké Británii. Bojoval jako stíhací pilot za druhé světové války v řadách Royal Air Force. Nejprve byl zařazen k 311. čs. bombardovací peruti, potom působil jako letecký instruktor a po utvoření 313. čs. stíhací perutě sloužil v jejích řadách.\n\n2. dubna 1943 byl jeho spitfire zasažen. Uletěl s poškozeným letadlem přes kanál La Manche, na britském území havaroval a těžce se zranil.\nDne 24. října 1943 znovu nastoupil do vojenské služby u letectva jako příslušník 313. čs. stíhací perutě. Od 17. září 1944 se zúčastnil bojů s 1. čs. samostatným stíhacím leteckým plukem v SSSR proti nacistickému Německu. Bojoval ve Slovenském národním povstání. Působil jako letecký poradce generála Viesta. Probil se přes německo–sovětskou frontu k rumunské jednotce, která se připojila k 1. čs. armádnímu sboru v SSSR.\n\nMusel se léčit po útrapách partyzánského boje.\n\nNa připomenutí jeho hrdinského působení v boji za osvobození ČSR byla 4. srpna 2013 na Obecním domě v Kuroslepech odhalena pamětní deska. Hlavně se o to zasloužil Štěpán Bazala a Ivan Bazala.\n\nKrátce po okupaci Československé republiky fašisty 15. března 1939 ilegálně přešel hranice do Polska a v červnu 1939 vstupuje do odboje. V Polsku rychle přibývalo množství mužů, kteří chtěli svou vlast bránit. Tehdejší převládající nálada u velení polské armády vycházela z nadhodnoceného předpokladu, že Polsko má dost sil i odhodlaných mužů odrazit případný německý útok. Proto tam nebyla snaha využít k své obraně i uprchlé bojovníky ze sousedního protektorátu. Aby se mohli naši uprchlíci uplatnit v boji proti Hitlerovi, museli pokračovat dál v cestě. Celý tábor utečenců měl na starosti podplukovník Ludvík Svoboda. Část mužů se vydala nabídnout a poskytnout své síly Francii. Ostatních, asi 700 mužů, se mělo vydat východní cestou do SSSR. Těm však hrozilo nebezpečí, že budou vydání Stalinem v rámci jeho spolupráce s Hitlerem do Říše k potrestání, jako zrádci.\n\nPřes obtíže se podařilo zajistit švédskou loď Castelholm, která plula do Francie. Na její palubu se Stanislav Rejthar i s částí budoucích bojovníků nalodili 26. července 1939.\nLoď přistála v Calais ve Francii 1. srpna 1939. Vlakem odjela skupina do Paříže.\nBylo nutno vstoupit do cizinecké legie (Légion étrangère), protože ve Francii cizinci nesmí sloužit v armádě. Nezbylo než se podřídit jejímu služebnímu řádu. Francie přislíbila zrušit tento závazek, při vypuknutí války.\n\n2. října 1939 byla podepsána dohoda francouzsko–československá, kdy Francie československé legionáře z cizinecké legie vyvázala.\nČeskoslovenští letci tak konečně mohli bojovat ve francouzských letkách. Zde se letci přecvičili a poté létali na bojových strojích. Stanislav Rejthar začal létat na letecké základně v Base Aérienne de Tours a to v hodnosti seržanta na letadle typu Potez 25. Zacvičoval se v leteckém průzkumu pro podporu pozemních jednotek. Po přeložení do Rochefortu nacvičoval ostrou střelbu a bombardování. Byl cvičen jako pilot bombardovacích strojů, ale toužil létat jako stíhací pilot.\nPostupně byl povyšován do hodnosti praporčík cizinecké legie a v květnu 1940 do hodnosti nadporučík letectva.\n\nPo pádu Francie uprchl do Velké Británie. Přistál 23. června ve Falmouth. Byl přijat do Royal Air Force. Po výcviku na základně v Cosfordu působil v hodnosti Flying Officer, jako letecký instruktor a pilot 311. čs. bombardovací perutě.\nKaždá peruť aktivně využívala dvanáct letadel a šest bylo v záloze.\nPo založení 313. čs. stíhací perutě 10. května 1941 v ní sloužil se stíhači RAF .\n\nZajišťovali obranu Londýna, bránili jižní pobřeží Anglie (standing patrols), chránili konvoje, zajišťovali průzkum francouzských obsazených přístavů a útočili na německé námořní lodě. Též provázeli americké a britské bombardovací svazy nad Němci okupovaná území. Utvářeli teamy s Angličany, Američany, Kanaďany, Novozélanďany, Francouzi, Australany, Poláky, Belgičany, Nory i Holanďany.\n\nV letech 1941 až 1942 absolvoval Signals School Yatesbury, Central Flaying School a Bristol Flying School. V hodnosti Flight Lieutnant byl operačním pilotem. Pověřován byl i jinými úkoly.\nByl leteckým instruktorem. Od 22. září 1942 byl zařazen do 313. Czech Squadron RAF, Churchstanton, Howkinge, Ibsley.\n\n28. října 1942 byl povýšen do hodnosti kapitán letectva.\nPři operačním letu v dubnu 1943 se silně poškozeným letadlem přeletěl anglický kanál a přistál nouzově na britském území. Přitom utrpěl těžké válečné zranění. Po čtyřech měsících nastoupil opětně ke 313. Czech Squadron RAF.V případě zajetí československých bojovníků na nepřátelském území jim hrozilo ze strany Německa nejtvrdší potrestání a bylo by s nimi nakládáno jako s vlastizrádci Říše.\n\nRoku 1944 se přihlásil do skupiny letců vybraných do Sovětského svazu pro další aktivity. Před odjezdem se s našimi letci rozloučil generál Karel Janoušek, velitel čs. letectva ve Velké Británii. Opouštěli Skotsko a vydali se přes Gibraltar, Suez, Egypt, přes Palestinu a Damašek do Iráku na britskou leteckou základnu Habbania. Dále pak pokračovali v cestě přes Teherán v Íránu. Nakonec odletěli se sovětskou posádkou americkým strojem do Moskvy. Tím se završila jejich cesta dlouhá skoro 13 000 kilometrů.\n\nOdvelen byl do SSSR na počátku roku 1944. Stalo se tak na základě požadavku sovětského velení na vládě v Londýně, protože se předpokládalo ukončení války a osvobození větší části Československa od východu. Sověti požadovali alespoň dvacet letců s tím, že dodají sami pozemní personál, i výzbroj. Na základě Stalinova rozkazu měla být vytvořena čs. stíhací letka v SSSR. Stíhací peruť byla přecvičena na sovětskou techniku.\nPo založení 1. čs. samostatného stíhacího leteckého pluku v SSSR (3. 6. 1944), doplněného o piloty z Anglie byl Stanislav Rejthar v hodnosti štábního kapitána jmenován náčelníkem štábu. Velitelem se stal štábní kapitán František Fajtl a jeho zástupcem byl štábní kapitán Jan Klán.\nJednotka byla vybavená materiálem a zbraněmi sovětského původu. Získání československých letců mělo strategický význam, ale i politický. Čs. piloti očekávali a doufali, že budou moci alespoň brzo osvobozovat svou vlast, Československo. Při návštěvě Československé vojenské mise v Moskvě požádal Stanislav Rejthar generála Heliodora Piku, aby naši letci byli co nejdříve nasazeni do bojů na frontě. Ze základny v Ivanovu u Moskvy byli pak přesunuti k frontě na ukrajinské letiště do Proskurova. Odtud byl pluk přemístěn na polské území do Stubna.\n\nPo zabrání Sudet do Říše na základě Mnichovské dohody a později po okupaci zbytku republiky německou armádou vznikl Protektorát Čechy a Morava . Odtržené Slovensko vytvořilo samostatný tzv. Slovenský štát.\nSlovenská vojska byla dokonce nasazena v boji proti Polsku a později i proti Sovětskému svazu.\nPo roce 1943, když německá vojska utrpěla porážku u Stalingradu se část obyvatelstva začala odmítavě stavět ke spolupráci s Německem. V Londýně proto vznikl plán na slovenský převrat, později i povstání. Sověti by byli rádi viděli jako velitele na Slovensku sovětského důstojníka. Československá vláda v Londýně to zásadně odmítala. Jako organizátor povstání byl v Londýně určen podplukovník Ján Golian. Povstání se zúčastnili slovenští důstojníci, ale i mnoho nadšených občanů a přívrženců. Podplukovník generálního štábu Golian vybral pro povstání hornatou oblast mezi Breznem nad Hronom, Zvolenem a Turčianským Svätým Martinem.\nPovstání vypuklo 29. srpna 1944. K povstalcům se připojilo asi dvě stě francouzských zajatců, kteří byli osvobozeni ze zajateckého tábora.\nČeskoslovenští piloti chtěli okamžitě startovat a pomoci povstaleckým bojovníkům. Měli k dispozici dvě perutě jednomístných sovětských stíhaček typu Lavočkin.\nPři jednání náčelníka štábu 1. čs. stíhacího leteckého pluku Stanislava Rejthara se sovětským leteckým generálem Stěpanem Akimovičem Krasovským žádal, aby byl start našich letců na Slovensko bez prodlení a okamžitý. Jeho požadavek nebyl akceptován.\n\nTeprve odpoledne přišel rozkaz ke startu a 17. září 1944 přistáli na území Slovenska čs. letci u vesničky Zolná, nedaleko Zvolena. Tam byla také slavnostně vztyčena československá státní vlajka. Tuto vlajku získal náčelník štábu Stanislav Rejthar na zrušeném čs. velvyslanectví v Moskvě.\nHned v dalších dnech po dodání munice a technického materiálu, čs. letci podporovali povstání všude, kde bylo třeba. Ostřelovali, pronásledovali a bombardovali nepřítele a znemožňovali jeho postup. Bylo to vůbec poprvé, kdy letecká jednotka operovala přímo v týlu nepřítele.\nZ Londýna byl jmenován jako nový velitel povstání Slovák generál Rudolf Viest.\nPřes veškeré odhodlání povstalců a díky zdržovací taktice Stalina se situace na frontě zhoršovala, vázly dodávky zbraní a nakonec bylo povstání 25. října 1944 potlačeno. Jozef Tiso, prezident Slovenského štátu zastával názor, že převážná část povstalců byli Rusové, Češi a Židé. Po porážce SNP poslal děkovný telegram Adolfu Hitlerovi, v němž mu poděkoval za osvobození Banské Bystrice.\n\nByl připraven ústup jedenácti letuschopných lavoček zpět do SSSR. Odletět mohlo jen jedenáct čs. pilotů.\nŠt. kapitán Stanislav Rejthar dobrovolně zůstal na Slovensku, zakopal důležité plukovní dokumenty i čs. vlajku a po likvidaci letiště \" Tri Duby \" spolu s částí zbylého personálu, který nemohl být evakuován do SSSR, ustoupili do oblasti Donoval. Tam bylo soustředěno asi 40 000 mužů. Generál Viest rozhodl, že sovětští příslušníci leteckého pluku budou nadále pod velením lejtěnanta Medvěděva přiřazeni k sovětským partyzánům a čs. letci zůstanou u čs. armády. Štábní kapitán Stanislav Rejthar byl přiřazen k velitelství a později byl jmenován náčelníkem operačního oddělení. Během ústupu se oba nemocní generálové Golian i Viest rozhodli usnadnit povstalcům co nejvíce jejich ústupové přesuny. Vzhledem jejich zdravotnímu stavu a obtížích při náročném pochodu v horách byli nakonec Němci zajati.\n\nPostup v horách za silného mrazu, o hladu a s Němci v patách byl velmi obtížný. Nemocní a slabší bojovníci jen s vypětím všech sil postupovali kupředu. Někteří bojovníci umrzli. Nakonec po rozpuštění zbytků 2. paradesantní brigády vytvořil štábní kapitán Rejthar vlastní partyzánskou skupinu, která operovala v okolí obce Horná Lhota. Organizoval přepady Němců, ničení vlaků a transportů. Stanislav Rejthar používal v té době falešné osobní doklady a vystupoval jako lesní adjunkt, pod krycím jménem Ondrej Kováčik. V té době se našlo ještě dost lidí, kteří byli ochotni pracovat pro Němce a podezřelé osoby ohlásit. Proto bylo třeba jednat opatrně a neprozrazovat svou identitu. Civilní pomoc ze strany obyvatelstva jim statečně poskytovali zejména spolehliví lidé doporučení evangelickým farářem.\n\n7. března 1945 byl povýšen do hodnosti majora letectva.\n\nV roce 1945–1946 studoval Vysokou školu válečnou – směr operační.\nV září 1946 byl povýšen do hodnosti podplukovníka.\n\nPo komunistickém převratu od 1. srpna 1950 byl propuštěn definitivně z armády do zálohy.\nMusel se nuceně vystěhovat z bytu. S obtížemi po propuštění z armády hledal zaměstnání. Pracoval jako jeřábník a opravář těžkých stavebních strojů ve stavebním podniku.\n\nPostupně byl donucen vystřídat různá zaměstnání a profese.\nDne 1. 11. 1964 byl rehabilitován (spolu s Fr. Fajtlem)\n\nPlné rehabilitace se za svého života nedočkal, to bylo možné až po pádu komunistické strany v ČR.\nV roce 1965 odešel do důchodu v hodnosti plukovníka v záloze.\nV roce 1967 mu byl udělen akademický titul Ing.\n\n\"Přišli jsme, abychom se poklonili památce plukovníka Ing. Stanislava Rejthara.\n\"statečného letce a velkého vlastence.\n\"Přišli jsme mu poděkovat jako vojáku za vše,\"\n\"co pro čast a slávu naší vlasti vykonal a vybojoval\".\n\"Přišli jsme se rozloučit s mužem,\n\"jehož krédem po celý život bylo plnit své přísahy a sliby –\"\n\"v boji, v přátelství, v rodině, v jakémkoliv povolání\"\n\"a za všech okolností.\"\nPlk. Ing. František Fajtl (28. 11. 1977)\n\n\nV roce 2009 mu byla udělena \"Cena příběhů bezpráví\" (Spol. Člověk v tísni)\n\nDne 4. srpna 2013 byla na Obecním domě v Kuroslepech slavnostně odhalena pamětní deska připomínající zásluhy Stanislava Rejthara o osvobození ČSR a jeho podíl na porážce fašismu.\n\n"}
{"id": "1099669", "url": "https://cs.wikipedia.org/wiki?curid=1099669", "title": "Andrea Pozzo", "text": "Andrea Pozzo\n\nAndrea Pozzo (Trento 30. listopadu 1642 – Vídeň 31. srpna 1709) byl člen jezuitského řádu a italský barokní malíř. Proslavil se jako mistr iluzivní malby a perspektivy, které uplatňoval zejména při freskové výzdobě architektury. Působil nejdříve v Římě, později na pozvání Leopolda I. ve Vídni, kde byl jeho žákem Christoph Tausch.\n\nSpisy\n\nFresková výzdoba (výběr)\n\n"}
{"id": "1099672", "url": "https://cs.wikipedia.org/wiki?curid=1099672", "title": "Hraběnka (opera)", "text": "Hraběnka (opera)\n\nHraběnka (v polském originále ) je opera (zpěvohra) o třech dějstvích polského skladatele Stanisława Moniuszka na libreto Włodzimierze Wolského z roku 1859. Poprvé byla uvedena dne 7. února 1860 ve varšavském Velkém divadle.\n\nPřelom 50. a 60. let 19. století byl pro Stanisława Moniuszka vrcholem jeho aktivity. Roku 1858 byla uvedena nejprve definitivní verze \"Halky\" a poté \"Vorař\", mezitím byl Moniuszko jmenován šéfdirigentem polské opery ve varšavském Velkém divadle a podnikl studijní cestu do Paříže. Z tamějších zážitků nemálo čerpal i při kompozici své následující opery, jejíž námět vybral sám, ale o libreto požádal Włodzimierze Wolského. S Wolským, čelným představitelem varšavské bohémy a tvůrcem s radikálními politickými názory, které se od sociálních otázek přesouvaly k vlastenectví a agitaci za samostatnost Polska, se znal již od 40. let a Wolsky byl i libretistou Moniuszkovy nejúspěšnější opery \"Halka\" (1848/1858).\n\nPodle vzpomínek libretisty měl skladatel o opeře přesnou představu: „Na Moniuszkovu žádost to měl být obraz doby minulé, které se zvnějšku odívala do nestylového rokoka, ale aspirovala na styl, a zvnitřku se oddávala zahálce a zábavě, ale přinášela krvavou oběť v legiích, které přinesly nad Vislu nové tradice a počátek stylu empíru.“\n\nMoniuszko pracoval na opeře – jejíž pracovní název zněl \"Hrabina-Dianna\" – během roku 1859 a se snažil ji dopsat tak, aby mohla mít premiéru 1. ledna 1860 (první leden byl jeho šťastná den, datum premiér obou verzí \"Halky\"), ale nastalo zpoždění jednak kvůli jeho zdravotním problémům, jednak kvůli potížím se spoluprací s libretistou: Moniuszko si na něj stěžoval, že „se přede mnou schovává po knajpách jako liška před chrtem“. Hotovou operu \"Hraběnka\" Moniuszko věnoval varšavskému obecenstvu, které přijalo tak příznivě jeho dvě předchozí díla.\n\nVeselá opera byla přijata obecenstvem s nadšením, které kritika zcela nesdílela. Obojí postoj se však týkal především námětu. Józef Sikorski, šéfredaktor revue \"Ruch Muzyczny\", vyčítal opeře triviální námět a nazýval ji „dramatem o roztržené spodnici“. Hlubší neklid působilo samotné vylíčení zhýčkané polské společnosti, pokles morálky a vlastenectví v čase bezprostředně před zánikem Polska koncem 18. století, které podle Sikorského odpovídalo skutečnosti, ale vzbuzovalo nepříjemné pocity. Tím více chválil autenticky „polské“ momenty a postavy díla – líbeznou Broňu, korouhevníka a jeho dům, lovecké a vojenské písně atd. I nadšení obecenstva vzbuzovaly zejména jinotaje, které v opeře nacházelo a které cenzuře unikly, pofrancouzšťování elit v opeře chápali diváci jako alegorii porušťování, ke kterému docházelo v jejich vlastní době, a apel na polské tradice, mužnost a vlastenectví se v době nedlouho před Lednovým povstáním nemíjely účinkem.\n\n\"Hraběnka\" má formu zpěvohry s mluvenými dialogy obdobné francouzské opéře-comique (s tou se Moniuszko podrobně seznámil za svého pobytu v Paříži roku 1858) nebo německému singspielu. Tato forma již v Moniuszkově době zastarávala a skladatel ji možná zvolil právě jako archaizující prvek – doba, kdy se děj odehrává, totiž sklonek 18. století, byla dobou vrcholu tohoto žánru. Lze ji však interpretovat i moderně a například Stefan Wysocki v roce 1966 v recenzi na \"'Hraběnku\" vyhlásil Moniuszka otcem polského muzikálu.\n\nLibreto opery je založené na prostém žertu a až na několik sentimentálních pasáží prostě komické, zabíhající až do triviálnosti a banálnosti. Zajímavá je charakterizace zhýčkaného prostředí hojným využívání francouzských slov, vazeb i celých vět. I hudebně se ohybuje na pomezí mezi operou a operetou (které Moniuszko skládat také). Podle muzikoložky Agnieszky Topolské hudba \"Hraběnky\" dokazuje, že její skladatel byl tradičním tvůrcem, a přitahuje především „svou konvenční krásou“. „Melodie snadno plynoucí do ucha, podepřené akordickým doprovodem harmonicky založeným na základních funkcích, to je charakteristický rys celé hudby k \"Hraběnce\". […] Je obtížné v ní hledat harmonické hloubky, hudební komplexnost.“ Slovy Anny Hostomské má libreto \"Hraběnky\" ráz konverzační, mnohde satiricky zaostřené veselohry a hudba je „lehká, přístupná, salónní ve scénách společenských, s náznaky a přímými citáty písní a hudby lidové“. Ve srovnání s jinými Moniuszkovými operami je nápadný význam tanečních scén, zejména ve 2. dějství.\n\nNěkteré typy v \"Hraběnce\" předjímají postavy ve \"Strašném dvoře\", zejména Dzizi je předchůdce Damazyho. Tradiční polskou šlechtu charakterizuje způsob, jakým jsou osoby pojmenovávány, totiž svými dvorskými tituly: udatným strážcem tradice je „korouhevník“ (ve \"Strašném dvoře\" „mečník“), kolísajícím je „podčeší“ (ve \"Strašném dvoře\" „číšníková“). Naopak polské tradici zcela odcizená je „hraběnka“, jež nese jen obecně evropský šlechtický titul. I hudebně jsou postavy charakterizovány v tomto duchu, markantní je zejména rozdíl mezi hraběnkou, jež má dvě náročné árie evropského stylu, a Broňou, jejíž dvě sóla jsou (pseudo)lidové písně. Jedinou lidovou písní přímo citovanou je populární lovecká píseň \"Pojedziemy na łów\" na počátku třetího dějství. Moniuszko prokázal v této opeře nejlépe svůj smysl pro hudební humor a satiru, zejména v písni Dziziho, scénách podčešího nebo v parodii na italskou árii ve druhém dějství. Celkovým ideovým vyzněním je \"Hraběnka\" oslavou konzervatismu a nacionalismu v konfrontaci s duchem modernosti a kosmopolitismu vanoucím z porevoluční Francie.\n\nMezi nejznámější čísla opery patří rázná vojenská píseň \"Pomnę, ojciec waścin gadał\" z prvního dějství opery; výzvu k výjezdu na lov bylo možné dobře interpretovat jako výzvu k boji, a v tomto smyslu píseň i později sloužila. (Skladatel Władysław Żeleński s odkazem na tuto píseň uznale napsal: „Moniuszko umí udeřit na vojenskou notu.“) Nejznámější částí opery se však stala melancholická polonéza tvořící úvod do třetího dějství, vyjadřující atmosféru korouhevníkova domu, hájemství polské tradice. Moniuszko ji doplnil až těsně před premiérou a posloužil si přitom poslední ze souboru šesti klavírních polonéz, jež vydal ve Vilniusu roku 1858. Přeinstrumentoval ji přitom pro hluboké smyčcové nástroje. Již při premiéře musela být pětkrát opakována a vysloužila si od té doby mnohé chvály jako geniální hudební vystižení polského ducha.\n\n\"Hraběnka\" se ve Varšavě hrála v původní inscenaci od roku 1860 až do roku 1883. Nová inscenace byla vypravena roku 1898 a roku 1904 se hrálo sté představení \"Hraběnky\" na scéně varšavského divadla. Další inscenace následovaly v letech 1916, 1919, 1927 a 1938. Ve Lvově se \"Hraběnka\" hrála poprvé roku 1872 v německé verzi (\"Die Gräfin\"), o dva roky později pak i v polském znění a průběžně až do roku 1937. Další inscenace byly v Poznani (1911 a 1929), Vilniusu (1925) a Katovicích (1926).\n\nV době po druhé světové válce se \"Hraběnka\" hrála na všech polských operních scénách: Varšava (1951, 1960, 1969, 1982 – obn. 1986), Poznaň (1946 – obn. 1953 a 1957 –, 1966, 1981, 1994), Krakov (1945, 1974), Bytom (1953 – obn. 1960), Vratislav (1954, 1974), Bydhošť (1960, 1982), Gdaňsk (1978), Lodž (1979, 2007), Štětín (2004), roku 2002 i uvedlo i Letní divadlo v Ciechocinku.\n\nJiž od 19. století se \"Hraběnka\" hrála s různými jazykovými i dramaturgickými úpravami libreta; nejdále šel zřejmě ve své úpravě autor varšavské inscenace z roku 1951 Leon Schiller, který dopsal téměř 500 nových veršů, připsal nové osoby a baletní scény ze 2. dějství koncipoval jako alegorii zániku feudalismu. Ani hudba nezůstala ušetřena, původní orchestraci nahradila v praxi mohutná pozdně romantická orchestrace Grzegorze Fitelberga (1879–1953).\n\nJediná doložená inscenace \"Hraběnky\" mimo polské scény se uváděla roku 1926 v New Yorku.\n\nDo češtiny přeložila libreto \"Hraběnky\" Anna Hostomská, tato opera však v českých zemích dosud (2015) provedena nebyla.\n\nNa rozdíl od ostatních Moniuszkových oper nebyla \"Hraběnka\" nikdy v úplnosti vydána, za života skladatele vyšel jen soubor výňatků, jež Moniuszko nechal vytisknout u firmy Gebethner a Wolff ještě před premiérou roku 1859. Naopak je jedinou Moniuszkovou operou, u níž se zachovala celá rukopisná partitura.\n\nOdehrává se ve Varšavě a ve vsi na polském venkově na počátku 19. století.\nHraběnčin palác ve Varšavě. Za několik dní se má v paláci nedávno ovdovělé mladé hraběnky velký ples, jímž doufá zaujmout přední místo ve varšavské vznešené společnosti. Proto je zde každý zaneprázdněn přípravami a hovorem o velkoleposti nadcházející slavnosti. Pro hraběnku se šije ohromující kostým Diany. Elegán Dzizi se snaživě pokouší získat si hraběnčinu přízeň, a proto s ní vymýšlí podrobný pořad plesového programu, baletů, rejů masek a podobně. V paláci se nachází i Broňa, hraběnčina vzdálená příbuzná, stejně jako Dziziho strýc a příživník, postarší pan podčeší. I on se točí kolem paní domu, to ale Dzizi přirozeně nevidí rád a podaří se mu obrátit strýcovu pozornost na Broňu.\nBroňa přišla do města teprve nedávno z venkova a nové prostředí ji skličuje. Stýská si svému dědovi, panu korouhevníkovi, že se cítí nesvá v umělém prostředí salónu, falešném světě plném nepřirozených cizozemských zvyků a prázdného smíchu (arietta \"O mój dziaduniu\"). Broňa je nešťastně zamilována do mladého šlechtice ze sousedního panství, Kazimíra, s nímž trávila skoro celé dětství. I Kazimír dochází do hraběnčina paláce, ale ne za Broňou, byť si je vědom její lásky. Miluje totiž hraběnku, a i když ta si mezi svými ctiteli stále nemůže vybrat, přece jen dává největší naději právě Kazimírovi. Korouhevník vyčítá mladíkovi zženštilou zahálku a vyzývá ho, aby se po vzoru svého nebožtíka otce věnoval mužnější činnosti, například lovu (píseň \"Pomnę, ojciec waścin gadał… Ruszaj bracie, ruszaj w pole\"). Ale Kazimír cítí, že jeho štěstí závisí na tom, zda hraběnka opětuje jeho lásku (árie \"Od twojej woli\").\n\nHraběnčin palác ve Varšavě. Před plesem si hraběnka zkouší své nové šaty a obdivuje svůj obraz v zrcadle (árie \"Suknio coś mnie tak ubrała\"). Hosté, kteří se shromáždili v taneční místnosti, se zřetelně dělí do dvou skupin: Kazimír, Broňa a korouhevník tvoří „národní stranu“ – oblečeni v jednoduchém, tradičním polském oděvu. Ostatní hosté tvoří „cizí stranu“ – oblečeni honosně, avšak ne podle polské tradice. Odehrává se zkouška na představení, která má dodat plesu ještě více lesku: nejprve baletní scéna Zefyra s Florou, pak virtuózní vlašská árie, již zpívá hraběnčina známá Eva (árie \"Perche belli\"), následně přijíždí podčeší převlečený za „Neptuna na Visle“ v kočáře tvaru mušle a doprovázený rusalkami, nymfami a satyry. Ostatní hosté jej zdraví, korouhevník je však touto šaškárnou znechucen. Jako poslední měla zazpívat jiná hraběnčina přítelkyně, avšak onemocněla. Broňa ji zastoupí a zpívá smutnou píseň o venkovské dívce, jejíž milý odešel na vojnu a ona mu slibuje věrnost až do hrobu (píseň \"Szemrze strumyk pod jaworem\"). Na hosty upřednostňující „cizí“ kulturu neučiní píseň žádný dojem, shledávají ji příliš všední. Kazimír, krouhevník, a dokonce i podčeší jsou však její prostou, upřímnou krásou silně dojati.\n\nTančí se kotilión. Tu se roznese zpráva, že přichází Madame la Comtesse Henriette de Vauban, milenka knížete Józefa Poniatowského, osobnost udávající takt varšavské módě a nejprominentnější z očekávaných hostů. Hraběnka ji běží přivítat a nabízí své rámě nejpohlednějšímu z kavalírů, totiž Kazimírovi. Ale ten je takovou poctou a okamžikem tak rozechvělý, a nadto omezený v pohybech svou vlastní maskou – těžkým středověkým brněním –, že hraběnce přišlápne vlečku a její šaty, „pravý zázrak z hedvábí a krajek“, se roztrhnou v půli. Hraběnka se náhle ocitne před všemi hosty v nedbalkách a namísto společenského triumfu se stane terčem zlomyslného posměchu. Není proto divu, že dostává hysterický záchvat, obviňuje Kazimíra, že ji záměrně ponížil, a vyhání ho z paláce. Zmatenému a nešťastnému Kazimírovi je jasné, že u ní pozbyl veškerou přízeň.\n\nVenkovský zámek korouhevníkův. Melancholická polonéza hraná třemi violoncelly, violou a kontrabasem navozuje poklidnou a vlasteneckou atmosféru tohoto domu. Broňa sedí s dědečkem a jedním jeho přítelem u ohně a očekávají návrat lovecké výpravy. Mezi jejími účastníky je i podčeší, který je zde hostem stále se uchází o Broňu, a lovci se právě vracejí (lovecká píseň \"Pojedziemy na łów, towarzyszu mój\"). Broňa ovšem stále myslí na Kazimíra, který po nešťastné příhodě na hraběnčině plese vyrazil do vojenské služby bojovat za vlast. Nečekaně přijíždí další host, sama hraběnka v doprovodu neodbytného Dziziho. Poté, co její bezprostřední rozhořčení pominulo, si uvědomila cenu Kazimírovy bezištné lásky. Dozvěděla se, že mladý důstojník má přijet sem do vsi navštívit svou matku, přičemž se jistě neopomene přijít pozdravit s krouhevníkem, a chce se pokusit znovu získat jeho lásku (árie \"On tu przybywa\"). Kazimír se však vrací ve zcela jiném rozpoložení a pohled na korouhevníkův zámek mu připomene sladkou a upřímnou tvář Broni, o níž se navíc dozvěděl, že se po dobu Kazimírovy nepřítomnosti starala o jeho nemocnou matku (árie \"Rodzinna wioska już się uśmiecha\"). Není mile překvapen skutečností, že ho zde jako první vítá právě hraběnka, a opětuje její pozdrav jen odměřeně.\n\nAvšak korouhevník a Broňa nevědí o změně mladíkových citů a současný příjezd Kazimíra a hraběnky si vykládají mylně jako důkaz jejich obnoveného vztahu. Zato rozveselenému a trochu podnapilému podčešímu, znalci lidských povah, změnu situace neunikne. Sám se mezitím smířil s tím, že s Broňou už pro věkový rozdíl nejsou vhodnými partnery. Proto obšírnou, vyšperkovanou a vyčerpávající řečí prosí Broňu o ruku, ale – k dívčině velké úlevě – Kazimírovým jménem. Zmatený Kazimír konečně pochopí, že podčeší vyjádřil to, co jemu samotnému zabraňoval vyslovit ostych, a pokleknutím před korouhevníkem dokládá podčešího slova.\n\nHraběnka je zklamána, ba raněna; ale je příliš hrdá, než aby na sobě nechala své city znát. Procitla z iluzí o své neodolatelnosti a raději rychle odjíždí (árie \"Zbudzić się z ułudnych snów\"). Dzizi ji provází a raduje se, že přišel o nejnebezpečnějšího soka. Ostatní hosté zůstávají a připíjejí na zdraví mladého páru.\n\n"}
{"id": "1099673", "url": "https://cs.wikipedia.org/wiki?curid=1099673", "title": "Bičovka nosatá", "text": "Bičovka nosatá\n\nBičovka nosatá \"(Ahaetulla nasuta)\" je mírně jedovatý had z čeledi užovkovitých, který se vyskytuje např. v Indii, Srí Lance, Bangladéši, Barmě, Thajsku, Kambodži a Vietnamu.\n\nČasto bývá zaměňována s bičovkou zelenou.\n\nBičovka nosatá je zeleně zbarvený stromový had. Běžně se živí žábami a ještěrkami. Na svou kořist číhá nehybně zavěšen ve větvích stromů. Má velmi štíhlé tělo, které je dlouhé 130-180 cm. Má velmi dobře vyvinuté binokulární vidění a periferní vidění. Je aktivní přes den. Při kousnutí uvolňuje jed, který člověka nemůže ohrozit na životě, ale způsobuje několikadenní bolestivé otoky.\n\n\n"}
{"id": "1099679", "url": "https://cs.wikipedia.org/wiki?curid=1099679", "title": "Ryzec plstnatý", "text": "Ryzec plstnatý\n\nRyzec plstnatý (\"Lactarius vellereus\") je nejedlá houba z čeledi holubinkovitých.\n\nVyskytuje se jednotlivě, ve skupinách ve všech lesích. Vyhovují mu listnaté lesy, především okolo dubů a buků. Roste od srpna do listopadu. Jeho chuť je palčivá a hořká , proto se řadí mezi houby, které nekonzumujeme.\n\nVelikost klobouku v průměru 80 – 200 mm. Je lehce vyklenutý, brzy plochý a uprostřed vmáčklý. Během stáří může být nálevkovitý,tvrdý, plochý, sametový, na okraji plstnatý a bělavý. Postupem času až okrově skvrnitý. Má lehce chlupatý klobouk, který je u okraje huňatý.\n\nTřeň 30 – 70 x 20 – 50mm. Tlustý a krátký, válcovitý, tvrdý a jemně plstnatý. Později lysý, bělavý, až nažloutlý. Pokud nařízneme třeň nebo dužinu, začne vytékat bílé mléko.\n\nLupeny jsou bílé a dosti tlusté, ve staří jsou naokrovělé a řídké.\n\nV mládí má hojné mléko ale později téměř schází. Je bělavé a neměnné chuti až nahořklé.\nVýtrusný prach je bílé barvy a výtrusy kulovitého tvaru s tenkou stěnou a řídce sítnatou amyloidní ornametikou.\n\n\nMezi podobné druhy ryzců patří:\n"}
{"id": "1099688", "url": "https://cs.wikipedia.org/wiki?curid=1099688", "title": "Fiuggi", "text": "Fiuggi\n\nFiuggi je italská obec v provincii Frosinone v oblasti Lazio.\n\nV roce 2013 zde žilo 9 697 obyvatel.\n\nAcuto, Ferentino, Guarcino, Piglio, Torre Cajetani, Trevi nel Lazio, Trivigliano\n\nZdroj: \n\n"}
{"id": "1099690", "url": "https://cs.wikipedia.org/wiki?curid=1099690", "title": "Evangelický kostel (Štítnik)", "text": "Evangelický kostel (Štítnik)\n\nEvangelický kostel ve Štítniku v okrese Rožňava je gotický kostel, který byl vyhlášen národní kulturní památkou Slovenské republiky 24. dubna 1970. Jde o původně trojlodní baziliku ze 14. a 15. století s krásnými hvězdicovými a síťovými klenbami. Kostel má mohutnou věž a tvoří tak výraznou dominantu celé štítnické doliny.\n\nPrvní písemná zmínka o kostele pochází z roku 1355, kdy jsou uváděni jak farář tak i fara. Původně katolický kostel zasvěcený Panně Marii, slouží od období reformace v polovině 16. století evangelické církvi.\n\nSoučasnou podobu kostel dostal po několika stavebních úpravách. Nejstarší částí kostela je sakristie, na jejímž místě stál první původní jednolodní kostel, pravděpodobně z 13. století. Chrám je trojlodní – nejvyšší částí kostela je sakristie z 2. třetiny 14. století. Při pokračování stavby v roce 1460 byla prodloužena jižní a hlavní loď, které byly zakončeny polygonálními uzávěry. Severní loď už nebyla nikdy během dalších přestaveb dokončena. Středověká stavba evangelického kostela je v současnosti pozoruhodná zejména pozdně gotickou architekturou. Největším zásahem do stavby je mohutná věž, postavená na západní straně kostela a zaklenutá v přízemí pozdněgotickou rotující klenbou s protínajícími se žebry. V roce 1740 byla věž ještě zvýšena dřevěnou nadstavbou a typicky barokně tvarovanou dřevěnou střechou. Začátkem 16. století vznikl malý kamenný varhanový chór se starými pozdněgotickými varhany, vloženými do renesanční skříně. Chór spolu s varhany patří mezi nejzajímavější památky tohoto druhu.\n\nNa stěnách je více než 200 m² nástěnných (secco i fresco) maleb, které znázorňují různé, převážně náboženské náměty. Jsou zachovány místy ve dvou a výjimečně až ve třech vrstvách. Nejstarší malby, které pocházejí z poslední třetiny 14. století, jsou vytvořeny podle italských předloh. Mladší, z poslední třetiny 15. a začátku 16. století, vznikly pod vlivem německo-českého malířství a představují různé v té době oblíbené náboženské cykly, postavy apoštolů, světců, ale nacházejí se zde i malby znázorňující pracovní úkony a tehdejší pracovní nástroje. Evangelíci, jimž kostel sloužil od poloviny 16. století, nástěnné malby zabílili. Opětovně je odkryli až v letech 1908–1909 Štefan Groh a Kornel Divald. V kostele se nachází i 14 renesančně-barokní a raně barokních dřevěných epitafů – mortuarií, mnoho děl a výrobků uměleckých řemesel, například sbírka výšivek a kalichů.\n\n\n\n"}
{"id": "1099691", "url": "https://cs.wikipedia.org/wiki?curid=1099691", "title": "Bad Neustadt", "text": "Bad Neustadt\n\nBad Neustadt an der Saale je dolnofranské lázeňské město, ležící v zemském okresu Rhön-Grabfeld. Město leží na severozápadním okraji Bavorska nedaleko spolkových hranic s Durynskem a Hesenskem.\n\n\n"}
{"id": "1099693", "url": "https://cs.wikipedia.org/wiki?curid=1099693", "title": "Friedrich Zander", "text": "Friedrich Zander\n\nFriedrich Zander, lotyšsky Frīdrihs Canders, rusky Фридрих Артурович Цандер, někdy užíván anglický přepis ruské verze jména Friedrich Tsander (11. srpen 1887, Riga – 28. březen 1933, Kislovodsk) byl průkopník raketové techniky a kosmonautiky, baltský Němec narozený na území dnešního Lotyšska (tehdy Ruská říše).\n\nByl konstruktérem prvního raketového motoru na kapalné pohonné látky v SSSR (GIRD-X). Ve svých pracích o kosmických letech, zejména k Marsu, který ho fascinoval, vyslovil řadu průlomových myšlenek – navrhl například sluneční plachetnici, raketoplán s odhoditelnými křídly se zásobami paliva či pěstování rostlin ve sklenících na palubě kosmické lodi. Zemřel v 46 letech na tyfus. Na Měsíci se dnes po něm jmenuje kráter. Lotyšská akademie věd uděluje cenu nesoucí jeho jméno.\n"}
{"id": "1099699", "url": "https://cs.wikipedia.org/wiki?curid=1099699", "title": "Čang (příjmení)", "text": "Čang (příjmení)\n\nČang jsou čínská a korejské příjmení. Příjmení je k roku 2007 třetí nejčastější příjmení v ČLR. Další, méně časté, čínské příjmení Čang je . Čang je též korejské příjmení .\n\nZnámí nositelé příjmení Čang:\n"}
{"id": "1099711", "url": "https://cs.wikipedia.org/wiki?curid=1099711", "title": "Přírodní jaderný reaktor", "text": "Přírodní jaderný reaktor\n\nPřírodní jaderný reaktor pracoval již před dvěma miliardami let v uranovém nalezišti v Oklu, které se rozkládá až do 30 km vzdálené oblasti Bangombe, nedaleko města Franceville, správního centra provincie Haut-Ogooué. Jedná se o oblast západní rovníkové Afriky na území dnešního státu Gabon. O objev se zasloužil v roce 1972 francouzský analytický chemik Bouzigues pracující v závodě na výrobu paliva pro jaderné elektrárny. Při analýze izotopového složení uranu si všiml, že v jednom ze zpracovaných vzorků je obsah U nepatrně menší než očekávaných 0,7202 % jako je v zemské kůře, na Měsíci a dokonce i v meteoritech. Naměřená hodnota obohacení byla o 0,0031 % nižší , což se může zdát jako zanedbatelné, ale přesto se tímto malým rozdílem ve Francii začali zabývat. Byly tak provedeny další analýzy izotopového složení uranu, zda se nejedná o chybu a některá měření ukázala dokonce ještě větší rozdíly v zastoupení U oproti případu předešlému.\n\nPříčinou sníženého obsahu izotopu U ve vzorku bylo částečné vyhoření paliva v době fungování přírodního reaktoru. Díky metodě datování, založené na radioaktivním rozpadu jader s dlouhodobými poločasy rozpadu např. U, Sm nebo Rb, je potvrzeno, že reakce probíhala již před dvěma miliardami let.\n\nDoposud bylo lokalizováno v uranovém nalezišti Oklo více jak 16 reaktorových zón a na základě geologických a radiochemických analýz se zjistilo, že ložiska uranu v tamních skalních masívech umožnily vznik a udržení štěpné jaderné reakce o průměrném výkonu cca 100 kilowattů v každé zóně po relativně dlouhou dobu, tj. přibližně 150 tisíc let. Jaderná reakce, která před dvěma miliardami let ve skalním masívu probíhala, je stejná jako ta, která dnes udržuje v chodu jaderné reaktory na celém světě.\n\nVýskyt kyslíku v rané historii Země měl významný vliv na vznik prvních přírodních jaderných reaktorů. Uran se v přírodě nejčastěji vyskytuje ve čtyřmocné formě, která je nerozpustná ve vodě. V důsledku masivní fotosyntézy v éře zelených rostlin se obsah kyslíku ve vodě rapidně zvýšil, což zapříčinilo oxidaci uranu v horninách na šestimocnou formu, která v přítomnosti atmosférického oxidu uhličitého může ve vodě vytvářet rozpustné urany – karbonátové sloučeniny. Na základě této skutečnosti se stal uran jedním z mnoha prvků vyskytujících se ve stopovém množství ve vodě i dnes. Koncentrace údajně nepřevyšovala několik jednotek ppm, takže uran byl pouze jedním z mnoha iontů ve vodě. Proto pro vznik ložiska s vysokou koncentrací uranu muselo dojít k nakoncentrování uranu z vody. Předpokládá se, že v místě, kde je nyní důlní oblast Oklo, bylo moře, které obsahovalo mnoho mikroorganismů se schopností vázat a zadržovat uran s následnou tvorbou jeho minerálů. Tyto minerály časem na jednom místě vytvořily mohutné uranové ložisko vhodné k nastartování jaderné reakce v přírodních reaktorech. \n\nV současné době žádný přírodní reaktor nikde na Zemi nepracuje. Proč to tedy bylo možné před dvěma miliardami let? Klíč k pochopení této skutečnosti je ukryt ve stupni obohacení přírodního uranu izotopem 235. Dnes připadá na každých 100 tisíc jader přírodního uranu v průměru jen asi 720 jader U, zbytek je většinou U, který tak tvoří více než 99 % přírodního uranu. Víme, že vyvolat jaderné štěpení u U je mnohem obtížnější než u U. Proto se ve většině typů provozovaných reaktorů palivo obohacuje izotopem 235. To byl také jeden z hlavních technických problémů v počátcích jaderného programu.\n\nJelikož izotopické složení uranu se v průběhu historie Země výrazně mění a tedy ani jeden ze zmíněných izotopů uranu není stabilní, dochází tak k rozpadům těchto jader vyzářením částice alfa (jádra hélia) a stávají se tím součástí známých radioaktivních rozpadových řad, které končí v oblasti mnohem lehčího olova. Poločas rozpadu U je srovnatelný se stářím Země, necelých 5 miliard let, zatímco poločas rozpadu U je asi šestkrát menší, a to 0,7 miliardy let. To znamená, že U se rozpadá rychleji a jeho zastoupení v přírodním uranu neustále klesá. Před dvěma miliardami let, kdy přírodní reaktory v Oklu fungovaly, nebylo toto obohacení jen 0,72 %, jako dnes, ale okolo 3 % (tedy 3000 jader U na 100 tisíc jader U). Tento fakt je pro pochopení možnosti samovolného nastartování řetězové reakce v prehistorických etapách zemského vývoje zcela zásadní.\n\nMimo jiné bylo zjištěno, že přírodní reaktory v Oklu si dokázaly část paliva samy vytvořit jadernými reakcemi doprovázejícími proces štěpení. Neutrony produkované při štěpení se totiž mohou v U pohlcovat, čímž vzniká U, který se přes neptunium postupně rozpadá dvojnásobnou emisí elektronu (tj. dvěma následnými rozpady beta) na Pu. To je samo alternativním štěpným materiálem k U (pozůstatky jeho štěpení byly v Oklu skutečně nalezeny), ale zároveň se toto plutonium emisí částice alfa rozpadá (s poločasem rozpadu cca 24 tisíc let) na U. Reaktory využívající tento proces jaderní inženýři nazývají množivé (\"\"breed\"\"). Reaktory v Oklu tak byly nejen prvními jadernými reaktory vůbec, ale také prvními reaktory množivého typu. Mohly tak štěpit ještě více U, než bylo původně přítomno v tamní uranové rudě. \n\n\nFakt, že se řetězová reakce udržela několik tisíc let a nedošlo k explozi, nabádá k zamyšlení, jak docházelo k jeho regulaci a kontrole reaktivity. Právě prudký nárůst štěpné reakce by měl za následek roztavení horniny či dokonce jaderný výbuch. Provedené výzkumy v dané oblasti objevily dva alternativní mechanismy, které se s největší pravděpodobností odehrály.\n\n\nDle druhé teorie, která byla později potvrzena a zveřejněna v časopise \"Physical Review Letters\" skupinou vědců pod vedením \"A.P. Meshnikem\" z Washingtonské university, pracoval reaktor v cyklickém režimu s cca tříhodinový intervalem, kde aktivní období probíhající řetězové reakce bylo vyčísleno na cca 30 minut. Veškeré závěry vědecké práce jsou založeny na analýze izotopického složení xenonu v aktivní zóně. Xenon není přítomen v samotné uranové rudě, ale vzniká v procesu jaderného štěpení, především z beta rozpadů přímých štěpných produktů. Jelikož xenon je plyn, při kontinuálním režimu fungování reaktoru s trvale ohřátou aktivní zónou by difuze musela způsobit jeho rychlý únik do okolí. Při cyklickém režimu, kdy se aktivní zóna periodicky ochlazuje, je však část vyprodukovaného xenonu uvězněna v zapouzdřených aluminium-fosfátových zrnech. Právě zmíněné zapouzdření štěpných produktů do aluminium-fosfátových zrn by mohlo být nápomocné pro vyřešení v současnosti asi největšího problému v jaderné energetice tj. skladování vyhořelého (použitého) paliva. Přírodní reaktory a jejich okolí v oblasti Oklo představují koncept tzv. mnohonásobné bariéry pro uložení radioaktivního odpadu. Tudíž jsou zbytky reaktorů v Oklu neocenitelným zdrojem poznatků o dlouhodobé míře migrací jednotlivých štěpných produktů v zemské kůře. Z toho důvodu těžba uranu, která v lokalitě Oklo probíhala od šedesátých let 20. století, byla dočasně zastavena. Oklo je vlastně jakýmsi testovacím úložištěm radioaktivního odpadu, které ukazuje, jak by lidmi vybudované úložiště mohlo vypadat po uplynutí geologických věků.\n\nVýzkumem v přírodním reaktoru se podařilo ověřit stabilitu konstanty jemné struktury, protože její hodnota ovlivňuje i izotopové složení produktů štěpení.\n\nNapříklad poměr izotopů Sm a Sm: Samarium 149 pohlcuje neutrony a stává se izotopem 150. Účinnost záchytu neutronů závisí mimo jiné i na konstantě jemné struktury.\n\nZávěr je, že jaderné reakce tehdy probíhaly jako dnes a konstanta se tedy za 2 miliardy let nezměnila.\n"}
{"id": "1099724", "url": "https://cs.wikipedia.org/wiki?curid=1099724", "title": "Hörsching", "text": "Hörsching\n\nHörsching je městys v rakouské spolkové zemi Horní Rakousy, v okrese Linec-venkov.\n\nK 1. lednu 2014 zde žilo 5 861 obyvatel. Na území obce se nachází letiště Linec.\n\n"}
{"id": "1099730", "url": "https://cs.wikipedia.org/wiki?curid=1099730", "title": "Kornel Divald", "text": "Kornel Divald\n\nKornel Divald (21. května 1872, Prešov – 24. března 1921, Budapešť) byl spisovatel, historik umění a fotograf. Používal také pseudonymy Tarczai György a Cornelius.\n\nKornel Divald se narodil v rodině fotografa a vydavatele Karola Divalda (1830–1897) a Barbory, roz. Steinhüblové. Jeho bratry byli Karol Divald ml., Ľudovít a Adolf.\n\nPo maturitě v Prešově studoval na Lékařské fakultě, potom na Filozofické fakultě univerzity v Budapešti, obor dějiny umění. Působil na Hlavním památkovém úřadě, potom jako inspektor muzeí a knihoven, později jako kustod a nakonec ředitel Národního muzea v Budapešti.\n\nOd roku 1911 byl členem korespondentem Maďarské akademie věd. Byl zakladatelem muzea v Banské Bystrici (dnes Stredoslovenské múzeum); scenáristou a realizátorem první muzeální expozice v Banské Bystrici (1909); autorem prvního průvodce po banskobystrickém muzeu (Budapešť, roku 1909) a práce \"Staré zlatnícke diela v banskobystrických, kremnických a štiavnických evanjelický kostoloch\" (Budapešť, roku 1911). Byl agilním památkářem, historikem výtvarného umění, autorem próz většinou s historicko-uměleckou tematikou. Divald je autorem publikací a článků v odborných časopisech o uherském středověku, o dějinách renesanční architektury na Slovensku, dějin uměleckých řemesel a uměleckého průmyslu, zvláště keramiky, zlatnictví a textilu. Podílel se i na tvorbě maďarského „Pallasova velkého lexikonu“.\n\nV letech 1900 až 1919, chodíc po župách Spiš (1903–1906), Šariš (1903–1905), Hont (1909–1910), Tekov (1909–1910), Liptov (1907), Orava (1907), Zvolen (1908), Turiec (1912), Trenčín (1912), Gemer (1913) a znovu Šariš (1915–1918), systematicky zpracovával a na fotografiích zaznamenával historické stavby a jejich interiéry, oltáře, liturgické předměty a textilie, ale i lid v krojích; mnohé z nich poprvé, některé i jedinkrát. Své vzpomínky z těchto cest popsal v knize \"Felvidéki séták\", která vyšla v roce 1925, ale jeho rukopisné záznamy a fotografie, rozšířené o publikované články, vyšly tiskem až v roce 1999 pod názvem \"A „szentek fuvarosa“. Divald Kornél felső-magyarországi topográfiája és fényképei, 1900 – 1919\" (Povozník svatých. Topografie a fotografie Kornela Divalda z Horního Uherska, 1909 – 1919).\n\nV roce 1931 vyšla ve vydavatelství Oxford University Press London jeho kniha \"Old Hungarian Art\", která se věnuje výtvarné kultuře na území Uherska od prehistorických dob do 19. století.\n\n\n"}
{"id": "1099733", "url": "https://cs.wikipedia.org/wiki?curid=1099733", "title": "Madona z Veveří", "text": "Madona z Veveří\n\nMadona z Veveří je středověký deskový obraz, vystavený v Diecézním muzeu v Brně ve stálé expozici \"Vita Christi\". Malba pochází z vybavení kaple Matky Boží na Veveří, kde byla vystavena v letech 1350 až 1938. Poté, do března roku 2016, byla v držení Národní galerie v Praze, která ji umístila do výstavních prostor v Anežském klášteře. Od roku 2016 je obraz národní kulturní památkou.\n\nMalba vznikla okolo roku 1350 s největší pravděpodobností na objednávku markraběte Jana Jindřicha Lucemburského v dílně Mistra vyšebrodského oltáře (?) a byla určena pro kapli (původně farní chrám) dnes zaniklé vesnice, tvořící předhradí hradu Veveří. Patří mezi české kultovní mariánské obrazy, které zobrazují výjimečný citový vztah mezi matkou a dítětem. Dvojitá koruna inspirovaná francouzskými motivy povyšuje Pannu Marii na královnu nebes.\n\nVeverská madona je jedním z nejhodnotnějších a nejproslulejších mariánských obrazů na Moravě a v Českých zemích. Obraz plnil funkci patronátního obrazu, tedy vyobrazení patronky v kapli Matky Boží na Veveří. Kaple se nachází poblíž hradu Veveří v jádru zaniklé vesnice Veveří, která tvořila jeho předhradí. Hrad Veveří byl od počátku knížecím, markraběcím a královským hradem (nejprve přemyslovské, později lucemburské domény) – venkovskou panovnickou rezidencí. Panuje předpoklad, že popud vzešel z dvorského prostředí moravského vladaře Jana Jindřicha, bratra Karla IV., či spíše obraz nechal zhotovit markrabě sám. Místo fyzického vzniku obrazu (lokace dílny) je dosud neznámé a není doloženo žádnými indiciemi, je jen předmětem více nebo méně pravděpodobných hypotéz. Madona z Veveří přestála bez úhony několik staletí v místě autentického určení, které opustila jen krátce ke konci 18. století. Kostel byl farním chrámem vesnice, hradu a dalších okolních osad. Kaple uvnitř hradu byla zasvěcena sv. Prokopu a je mladší.\n\nObraz je malován temperou na křídovém podkladu, bez znatelné kresby, na desce z borového dřeva oboustranně potažené plátnem (velikost 79,5 x 62,5 cm). Ve srovnání se staršími italsko-byzantskými předlohami jsou potlačeny obrysové kontury a k modelaci objemu malíř užívá lazurovou techniku barevných přechodů v inkarnátech. Madona má prostou, málo nápadnou bílou plachetku (roušku) a červený plášť s modrou podšívkou, zdobený zlatými hvězdami. Plášť, bílá rouška Madony a průhledná košilka dítěte jsou na lemu zdobeny jen jemnou obrubou. Koruna vrcholí kadeřavými listy.\nKompozicí je obraz blízký typu Madony ze Zbraslavi, pozdější Římské Madony nebo Madony Kladské, ale opakuje i některé motivy ze starších mariánských obrazů. Koloritem upomíná na malby Tomassa da Modeny. Motiv Ježíška, přidržujícího rukou při tělíčku stehlíka, byl častý v Lombardii i Venetu a zejména Sieně již z počátku století a objevuje se též v Rajhradském brevíři královny Rejčky. Oproti staršímu italsko-byzantskému typu madony - Hodegetrie, kde matka ukazuje dítě jako předmět uctívání, je v této kompozici znatelný posun ke zlidštění a větší intimitě vztahu matky a dítěte, které více odpovídá představám věřících poloviny 14. století. Také je nepřehlédnutelné, že jsou obnaženy vlasy Marie i tělíčko malého Ježíše, je jen zpola zakryté lehounkou košilkou. Obraz je prodchnut soustavou věroučných (náboženských) symbolů.\nByl podroben důkladnému umělecko-historickému rozboru od Jaroslava Pešiny i hagiografickému a evangelijně symbolickému od Marka Hlávky a odborná pozornost dílu dále se vrůstající intenzitou pokračuje. Prvotní objev a zhodnocení náleží respektovaným historikům umění Dostálovi a Kutalovi.\n\nPo staletí byla malba (pro většinu veřejnosti) pozapomenuta v kapli originálního určení. V roce 1933 vešla v obecnou známost poté, když o ní publikoval profesor dějin umění brněnské Masarykovy university Eugen Dostál. Označil obraz za vzácnější než „Tizian v Kroměříži“. V další návaznosti byla v kontextu ostatních středověkých děl Moravy představena v galerii Moravského muzea v objevné, tematické ale jen dočasné expozici \"Gotické umění na Moravě a ve Slezsku\", od 27. října 1935 do 31. března 1936. Poté byla v roce 1938 z dosud ne zcela objasněných důvodů odvezena do Prahy – „Zemské galerie\" (dříve Státní sbírky starého umění a pozdější Národní galerie) k prohlídce a restaurování. Poměrně dobře zachovalý obraz restauroval ve stejném roce Bohuslav Slánský. V překotném běhu válečných a poválečných událostí a změn se již do původního prostředí nevrátil. Národní galerie v Praze poté obraz vystavila v expozici v Anežském klášteře.\n\nObraz se stal kulturní památkou. V červenci 2015 rozhodla vláda České republiky o jeho prohlášení za národní kulturní památku s účinností od 1. ledna 2016.\n\nFarnost Veverská Bítýška připomínala své vlastnictví a hlásila se o něj proti státu, který zastupovala Národní galerie v Praze, kde byl obraz bez právního titulu umístěn; z toho se následně vyvinul soudní spor o ověření a určení vlastnictví. V srpnu 2015 Obvodní soud pro Prahu 1 po obsáhlém dokazování rozsudkem ověřil (potvrdil) vlastnictví obrazu farnosti Veverská Bítýška. Národní galerie proti rozsudku podala odvolání, ale dne 8. prosince 2015 i Městský soud v Praze stvrdil verdikt soudu nižšího stupně a ten tak nabyl právní moci.\n\nNárodní galerie neuposlechla rozhodnutí soudu a obraz (jehož vlastnictví ověřil a potvrdil Městský soud v Praze) nevydala vlastníku, a to ani do marného uplynutí lhůty pro výkon rozhodnutí. Většina sdělovacích prostředků o tom přinesla zprávy ve čtvrtek 18. února 2016. Národní galerie stanovila nad rámec výčet podmínek, které nejsou obsahem rozsudku. Vlastník obrazu – Římskokatolická farnost ve Veverské Bítýšce již dříve oznámila, že obraz hodlá zapůjčit a vystavit v odborné instituci – Diecézním muzeu v Brně, o kterém také dodala, že je kompetentní, plně vybavenou institucí po stránce technické, organizační i personální.\nO vydání obrazu a způsob jeho vydání se rozvinul zanícený spor, který měl mimořádně silný veřejný ohlas. V průběhu 3. únorového týdne o něm velmi obsáhle referovaly všechny sdělovací prostředky a ČT mu věnovala i speciální pořad. Obě strany vydaly sérii tiskových zpráv, které reflektují nejenom děj po pravomocném rozhodnutí soudu, ale celou historii a charakter přítomnosti obrazu v Národní galerii od 30. let, i dřívější pokusy o urovnání věci. Situace se postupně zklidnila (zjevně pod vlivem veřejné pozornosti) a byly započaty rozhovory o technických okolnostech a času vydání. Obraz byl specializovanou firmou dopraven v pondělí 7. března 2016 do Diecézního muzea Brně, kde byl umístěn v kontextu dalších středověkých děl ve stálé expozici církevního umění moravské provenience \"Vita Christi\".\n\nProti rozsudku Městského soudu v Praze podala Národní galerie dovolání, kterému Nejvyšší soud vyhověl a napadený verdikt zrušil. Ne však v samotné podstatě rozhodnutí. Uložil upřesnit argumentaci o splnění podmínky funkčního spojení vydávané movité věci s objektem žalobce, dále uložil napravit chybu soudu prvního stupně: poučit žalovaného, že neprokázal, že stát měl věc v držbě před 25. 2. 1948. Rozsudek z 3. listopadu byl zveřejněn 5. prosince 2016.\n\nMěstský soud v Praze 24. března 2017 znovu (po opakovaném řízení) vynesl verdikt z 8. prosince 2015, po opravě procesního nedostatku, pro který byl původní rozsudek Nejvyšším soudem zrušen, a znovu farnosti Veverská Bítýška pravomocně potvrdil trvalé vlastnictví obrazu. Rozhodnutí je patrně konečné.\n\n\n"}
{"id": "1099736", "url": "https://cs.wikipedia.org/wiki?curid=1099736", "title": "Užovka brazilská", "text": "Užovka brazilská\n\nUžovka brazilská \"(Spilotes pullatus)\" je had z čeledi užovkovití, který se vyskytuje jižní části Střední Ameriky a v severní části Jižní Ameriky.\n\nUžovka brazilská je dlouhý štíhlý černě zbarvený had s nejčastěji žlutou až žlutooranžovou kresbou na těle. Dospělí jedinci mohou dosáhnout délky až 2,7 m. Tělo je mírně zploštělé. Běžně loví malé savce, ještěrky, hady a ptáky, a také vejce z hnízd ptáků i ještěrů. Žije v zalesněných oblastech. Přesto že je velmi agresivní, jeho kousnutí není jedovaté.\n\nExistuje pět poddruhů:\n\n\n"}
{"id": "1099740", "url": "https://cs.wikipedia.org/wiki?curid=1099740", "title": "Mistrovství světa juniorů v hokejbalu", "text": "Mistrovství světa juniorů v hokejbalu\n\nMistrovství světa juniorů v hokejbalu pořádá Mezinárodní hokejbalová federace (ISBHF) pro hráče do 20 let. První ročník se konal v roce 2000 v Kralupech nad Vltavou.\n\nNejvíce vítězství má Kanada (čtyři v letech: 2000, 2008, 2010 a 2012). Největšími favority jsou reprezentace z Kanady, Česka, Slovenska a USA, které už mají jeden titul, tuto čtyřku v historii juniorů v hokejbalu žádný tým nepřekonal. Mistrovství světa juniorů se konají stejně jako seniorský šampionát jednou za dva roky, ale vždy v jiném roce. Juniorského šampionátu se navíc zúčastnily země, které nebyly ani v seniorském, např. Bosna a Hercegovina a Polsko.\n\n\n"}
{"id": "1099741", "url": "https://cs.wikipedia.org/wiki?curid=1099741", "title": "Jan Eduard z Neuberka", "text": "Jan Eduard z Neuberka\n\nJan Eduard rytíř z Neuberka, též z Neubergu (3. dubna 1834 Praha – 20. ledna 1892 Mělník) byl rakouský a český šlechtic a politik, v 2. polovině 19. století poslanec Říšské rady.\n\nPůsobil jako velkostatkář v Čejeticích. V roce 1871 se stal členem Vlastenecko-hospodářské společnosti. Působil jako místopředseda České zahradnické společnosti. Byl čestným občanem města Mělník.\n\nV zemských volbách v lednu 1867 byl zvolen na Český zemský sněm za kurii velkostatkářskou, nesvěřenecké velkostatky. Do sněmu se vrátil v zemských volbách roku 1870. Opětovně na sněm usedl po zemských volbách roku 1883. Zastupoval Stranu konzervativního velkostatku, která podporovala český národní a federalistický program.\n\nZemský sněm ho roku 1871 zvolil i do Říšské rady (celostátní parlament, volený nepřímo zemskými sněmy). Na práci parlamentu se ovšem nepodílel a jeho mandát byl 23. února 1872 prohlášen pro absenci za zaniklý.\n\nZemřel v lednu 1892 ve své vile u Mělníka. Pohřeb se konal na Chloumku u Mělníka za velké účasti veřejnosti včetně českých aristokratických špiček.\n\nJeho otec Jan Norbert z Neuberka patřil v polovině 19. století mezi hlavní představitele národně orientované české šlechty.\n"}
{"id": "1099745", "url": "https://cs.wikipedia.org/wiki?curid=1099745", "title": "Varšavské povstání v kultuře", "text": "Varšavské povstání v kultuře\n\nVaršavské povstání v kultuře – literární, filmová a hudební díla, jejichž tematikou je Varšavské povstání roku 1944.\n\nTéma povstání se objevilo nejprve v literatuře. Boje a životy varšavských povstalců popisovali mimo jiných:\n\nVaršavské povstání popisují buďto bezprostředně, nebo částečně tyto filmové produkce:\n\n\nTéma povstání se stalo inspirací i pro tyto hudební alba: \n\nTematika povstání byla také použita v jednotlivých dílech polských hudebníků:\n\nVaršavské povstání použili ve své tvorbě tito zahraniční umělci:\n\n"}
{"id": "1099746", "url": "https://cs.wikipedia.org/wiki?curid=1099746", "title": "Čarovník", "text": "Čarovník\n\nČarovník (\"Circaea\") je rod vytrvalých, planě rostoucích rostlin z čeledi pupalkovitých. Rod je tvořen sedmi až deseti druhy které se nejčastěji vyskytují ve stinných a vlhkých lesních zákoutích v mírném podnebném pásu na severní polokouli. Rostou až po 70. stupeň severní zeměpisné šířky a do 5000 m nadmořské výšky.\n\nVytrvalé byliny s dužnatým nebo dřevnatým oddenkem a podzemními odnožemi zakončenými speciálními pupeny které v zemi přečkají zimní období a na jaře z nich vyroste nová rostlina. Lodyhy těchto rostlin jsou přímé nebo vystoupavé, jednoduché nebo větvené, holé či chlupaté. Listy vyrůstající na lodyze vstřícně jsou řapíkaté a jejich čepele jsou jednoduché a celistvé, nejvýše mělce pilovité.\n\nPravidelné, oboupohlavné, drobné, bílé nebo růžové květy na stopkách vytvářejí hroznovitá květenství. Kalich a stejně i koruna jsou tvořeny dvěma lístky, naproti kališním vyrůstají dvě tyčinky nesoucí prašníky s lepkavým pylem. Spodní vejčitý semeník, vzniklý obvykle ze dvou plodolistů, má jeden až dva oddíly a v každém je po jediném vajíčku. K jeho vrcholu je přirostlá trubkovitá češule jíž prochází dlouhá čnělka s dvoulaločnou bliznou. Květy jsou opylovány létajícím hmyzem nacházejícím v květech nektar.\n\nTyto květy jsou jedinečné, dva plodolisty, dvě tyčinky, dva kališní lístky a dva korunní lístky jsou situovány ve čtyřech kruzích, toto seskupení nemá žádná jiná rostlina české květeny.\n\nPlody na dlouhých stopkách jsou dvoupouzdré, nepukavé, suché bobule (nazývané někdy nažky) mající v pouzdru po jediném semeni. Jsou porostlé chlupy rovnými nebo zakončenými háčky které usnadňují přichycení na srst živočichů.\n\nRostliny se mohou rozmnožovat generativně i vegetativně. Generativně, pomoci semen, se šíří na větší vzdálenosti a nejčastěji zoochoricky. Vegetativně, pomoci podzemních šlahounů s bělavými přezimujícími pupeny, se rozrůstají do blízkého okolí a vytvářejí husté kolonie rostlin svého druhu. Protože všechny druhy se navzájem lehce kříží, existují i standardní hybridy které mívají vlastnosti po obou rodičích. Kříženci jsou generativně neplodní (netvoří semena nebo ta neklíčí) a šíří se pouze vegetativně. Základní chromozomové číslo rodu je x = 11.\n\nV České republice rostou dva druhy a jeden hybrid:\n\nMezi dále uváděné druhy a hybridy patří zejména:\nTento seznam není definitivní, některé druhy jsou členěny do poddruhů které jsou jinými autory popisovány na úrovni samostatných druhů. Ty jsou si dosti podobné a není snadné je spolehlivě odlišit, k určení je nutno mít živou rostlinu a porovnávat květy, zralé plody i oddenky.\n\n \n"}
{"id": "1099750", "url": "https://cs.wikipedia.org/wiki?curid=1099750", "title": "František Antonín Palko", "text": "František Antonín Palko\n\nFrantišek Antonín Palko (1717 Vratislav – 1766 Vídeň) byl malíř portrétů a oltářních obrazů původem ze Slezska. Malíř byl i jeho mladší bratr František Xaver Palko (1724–1767/1770).\n\nFrantišek Xaver Palko pocházel z malířské rodiny otce Antonína Palka (†1754), vyučil se na vídeňské akademii. Byl zaměstnán nejdříve u ostřihomského arcibiskupa Imricha Esterházyho, pak u olomouckého biskupa Ferdinanda Julia Troyera, kdy sídlil v Brně, po jeho smrti se přesunul do Vídně.\n\n\n\n"}
{"id": "1099751", "url": "https://cs.wikipedia.org/wiki?curid=1099751", "title": "Christian z Oliwy", "text": "Christian z Oliwy\n\nChristian z Oliwy, O.Cist. (asi 1180 – 4. prosince 1245) byl polský římskokatolický duchovní, člen cisterciáckého řádu, pozdější opat a misijní biskup v Prusku.\n\nV mládí vstoupil do cisterciáckého řádu v opatství Kołbacz, odkud později přešel do opatství Oliwa, což byla kołbaczská filiace (založená roku 1188). Od tohoto kláštera také převzal své přízvisko. Od roku 1209 působil jako misionář mezi doposud pohanskými Prusy. V letech 1210-1215 byl opatem kláštera Zantyr nedaleko Malborka.\n\nRoku 1215 (dle jiných zdrojů 1216) Christiana papež Inocenc III. jmenoval misijním biskupem pro Prusko, a sám mu udělil biskupské svěcení. V Prusku docházelo k násilnostem. Na Christianův podnět proto papež Honorius III. roku 1217 vyhlásil proti pohanským prusům křížovou výpravu. V roce 1228 inicioval Christian vznik Řádu dobřínských rytířů. Od roku 1231 měl Christian pokračovat ve své biskupské službě v nově zřízeném biskupství Pelpliń. Roku 1233 byl Prusy zajat a vězněn až do roku 1238.\n\nMisijním biskupem pro Prusy se stal v roce 1240 jiný cisterciák – Slávek, potomek českého šlechtického rodu Hrabišiců a v letech 1234-1239 opat v severočeském Oseku. V roce 1245 se Christian účastnil I. lyonského koncilu. Po návratu se uchýlil do kláštera v Sulejowě, a zakrátko zde zemřel.\n\n"}
{"id": "1099753", "url": "https://cs.wikipedia.org/wiki?curid=1099753", "title": "Krvavá neděle na Volyni", "text": "Krvavá neděle na Volyni\n\nKrvavá neděle na Volyni je označení chronologicky sladěných organizovaných masových vražd, které proběhly 11. července 1943. Krvavá neděle na Volyni byla vyvrcholením masakru na Volyni, systematického a plánovaného masového vyhlazování civilistů polské národnosti partyzány Organizace ukrajinských nacionalistů Stepana Bandery (OUN-B), Ukrajinskou povstaleckou armádou (UPA) a ukrajinskými civilisty. Během tohoto dne byli civilisté polské národnosti napadeni v 99 lokalitách, především v tehdejších okresech volodymyr-volynském a horochivském. Ve dnech, které následovaly, masakr pokračoval.\n\nOd února 1943 OUN-B a jeho ozbrojené křídlo - UPA zahájily útoky na polské obyvatelstvo na Volyni. Až do července 1943 ozbrojené síly ukrajinských nacionalistů, které se nacházely ve fázi vytváření a konsolidace jednotek, byly schopny provést akce pouze v omezeném rozsahu, a to zejména na východě Volyně (zvláště aktivní ve vyhlazování Poláků se ukázal Ivan Lytvynčuk nazývaný \"Dubowyj\" a Petro Olijnyk nazývaný \"Enej\"). V květnu a červnu 1943 ve vedení UPA dozrál plán synchronizovaného útoku na polské osady k masovému vraždění Poláků na Volyni. Plán byl podpořen jednotkami banderovců spojujících ukrajinské stoupence různého původu (bulbovce, melnykovce), často i násilím spojujících oddíly UPA.\n\nJak tvrdí velitel okrsku \"Turiw\" Jurij Stelmaszczuk nazývaný \"Rudyj\" v prohlášeních po válce při výslechu NKVD po svém zatčení, v červnu 1943 velitel UPA Dmytro Kljačkivsky nazývaný \"Klym Savur\" nařídil vyhlazení Poláků na Volyni.\n\nDo té doby, tedy do konce června 1943, oddíly ukrajinských nacionalistů zabily na Volyni 9-15 tisíc Poláků.\n\nPrvní červencové číslo deníku UPA \"\"Do zbroji\"\" slíbilo \"hanebnou smrt\" všem Polákům, kteří zůstanou na Ukrajině.\n\nPlány UPA předpokládaly zahájení vyhlazovací akce v co největším územním rozsahu, aby UPA překvapila obyvatele polské národnosti a zabránila jim v přípravě obranných akcí. Akce ve Volodymyr-Volynském okrese předcházelo shromažďování oddílů UPA v zawidowských lesích. Čtyři dny před začátkem akce agitátoři, kteří přišli z východní Haliče, konali v ukrajinských vesnicích setkání, aby přesvědčili obyvatele, že je třeba vyvraždit Poláky. Aby Poláci neměli podezření, dva dny před masakrem obyvatel polské národnosti distribuovali letáky vyzývající k sjednocení Ukrajinců v boji proti Němcům a Sovětům.\n\nJako den zahájení akce byla zvolena neděle, kdy bylo možné najít největší počet Poláků v kostelech. V tomto termínu byl slaven populární pravoslavný svátek svatého Petra a Pavla.\n\nNa začátku července 1943 se polské podzemní hnutí pokusilo vyjednávat s banderovými oddíly OUN, aby byl zastavena vlna vraždění. Počáteční diskuse s místním velitelem SB OUN Szabaturą proběhla v blízkosti obce Świnarzyna dne 7. července 1943. Na další schůzku dne 10. 7. 1943 přišel v čele regionální delegace jako zplnomocněnec advokát Zygmunt Ruml nazývaný  \"Krzysztof Poreba\" a zástupce okresu armády Armii Krajowej Volyň Krzysztof Markiewicz nazývaný \"Ďábel\", a řidič Witold Dobrowolski. Markiewicz znal Szabaturęho ze školy a jako gesto dobré vůle Poláci na schůzku nepřišli s ozbrojeným doprovodem. Po příjezdu na místo jednání (obec Kustycze), byli všichni tři zatčeni Ukrajinci a zavražděni. Neozbrojení vyjednavači byli pravděpodobně roztrháni koňmi na kusy.\n\nV noci z 10 až 11. července 1943 se s podporou oddílů UPA ukrajinští rolníci (mobilizovaní v tzv. sebeobranných oddílech) spojili v koordinovaném útoku na vesnice, kde žili Poláci. Došlo k tomu především v tehdejších okresech volodymyr-volynském, horochivském a kovelském.\n\nJeden z prvních masakrů se udál v Dominopolu, vykonal jej ve spolupráci s UPA partyzánský oddíl Stanislava (Celestina?) Dabrowského. Pachatelé (pravděpodobně pod vedením \"Sič\" Antoniuka) zabili asi 220 Poláků. Přibližně ve 2:30 UPA napadla Gurów a zabila 200 Poláků. O půl hodiny později titíž pachatelé zaútočili na obec Wygranki, kde zabili 150 lidí.\n\nVrahové se pohybovali ve specializovaných skupinách - některé jednotky obklíčily vesnice, další je napadly a oběti shromáždili na jednom místě. Poté oběti zmasakrovali. Do vraždění zraněných, prchajících a loupení byli zapojeni ukrajinští rolníci. Vojáci UPA se po masakru na jednom místě rychle přemístili do další vesnice, která byla určena k vyhlazení.\n\nV několika případech (Chrynóv, Krymno, Kisielin, Poryck, Zabłoćce) byl masakr spáchán na neozbrojených civilistech polské národnosti, kteří se sešli na mši v kostele. V Chrynově bylo takto zavražděno 150 osob, v Krymně 40 osob, v Porycku 200 osob a Zabločách 76. V Kisielině bylo zavražděno 90 obyvatel polské národnosti, ale některým z věřících se podařilo zabarikádovat na faře a bránit se před útoky. Během útoků na kostely byli také zavražděni dva kněží (Josef Alexandrovič v Zabločách a Jan Kotwicki v Chrynově). Farář Witold Kowalski z obce Kisielin byl vážně zraněn. Kaplan Boleslaw Szawłowski podle protikladných zpráv také zemřel 11. července (v kostele v Porycku) nebo byl jen zraněn a členové UPA ho následující den našli a zavraždili.\n\nObyvatelé polské národnosti byli zabíjeni střelbou, sekerami, vidlemi, kosami a srpy, pilami, noži, kladivy a dalšími nástroji. Nezřídka byly vraždy provedeny zvláště brutálními a zavrženíhodnými způsoby a oběti byly mučeny. Často nebyly polské budovy spáleny ihned, ale po několika dnech, kdy na místě byli zavražděni i zbylí přeživší, kteří se vrátili do svých domovů.\n\nGrzegorz Motyka píše, že 11. července 1943 vojáci UPA zaútočili na 99 míst, kde žili Poláci. Timothy Snyder tvrdí, že \"od večera 11.07.1943 do rána 12. července,\" zaútočila UPA v 167 místech. Oddíly UPA 12. července napadly 50 vesnic. Útoky pokračovaly ve dnech, které následovaly. Cílem útoků v červenci 1943 se stalo 520 vesnic a osad, bylo zavražděno asi 10 až 11.000 Poláků.\n\nGrzegorz Motyka uvádí, že 11.7.1943 byl pro Poláky jeden z nejtragičtějších dní druhé světové války.\n\nČlenové klubů PiS, PSL, SLD a polské Solidarity se snaží prosadit 11. červenec jako Den vzpomínky na mučednictví obyvatel v Kresech (bývalé Polské pohraničí)..\n\nVolodymyr Wiatrowycz, ukrajinský historik, ve své knize \"Druhá polsko-ukrajinská válka 1942-1947\" popírá skutečnost, že by masakry dne 11 července 1943 byly jakkoliv organizovány OUN a UPA. Podle něj jsou polské zprávy potvrzující tuto skutečnost nespolehlivé, protože nejsou podporovány dokumenty OUN. Také vyvolává pochybnosti Wiatrowycza údajně \"zázračně\" rostoucí počet těchto útoků použitých v následujících publikacích. Tento postoj byl kritizován Andrejem Ziębou Perem Andersem Rudlingem a Grzegorzem Motykou. Tento autor Viatrovičovo dílo komentoval takto:\n"}
{"id": "1099754", "url": "https://cs.wikipedia.org/wiki?curid=1099754", "title": "Palko", "text": "Palko\n\nPalko je příjmení, které se může vztahovat k následujícím osobnostem:\n\n"}
{"id": "1099757", "url": "https://cs.wikipedia.org/wiki?curid=1099757", "title": "Slunka obecná", "text": "Slunka obecná\n\nSlunka obecná \"(Leucaspius delineatus)\" je ryba z čeledi kaprovití. Vyskytuje se po celé Evropě. V současně době je to jediná ryba z rodu \"Leucaspius\". Někdy se též vyskytuje pod jménem slunka stříbřitá.\n\nSlunka je štíhlá ryba se zúženým tělem, které je obvykle 4 až 6 cm dlouhá a málokdy dorostee větší než 10 cm. Má svrchní ústa a krátkou postranní čáru. Řitní ploutev je krátká a sestává z jedenácti až čtrnácti paprsků. Jedná se o stříbřitou rybu s obzvláště intenzivním pruhem barev podél boků.\n\nEvropa a Asie: Z Dolního Rýna a severního Německa směrem na východ do jižní oblasti Baltského moře; povodí Černého moře,severní a západní úmoří Kaspického moře; Egejské moře (od Maritsa po Nestos). Nenachází se v Itálii, Jadranu, Velké Británii a Skandinávii (kromě nejjižnějšího Švédska). Široce zavedený je tento druh ve Francii, povodí Rýna a místně ve Švýcarsku. V příloze III Bernské úmluvy (chráněná fauna).\n\nZdržuje se v horních vrstvách vody. Preferuje spíše menší stojaté vody. Má tendenci tvořit početná hejna.\n\nŽiví se rostlinným a živočišným planktonem a náletovým hmyzem.\n\nObývají nížinná říční stanoviště, zejména ramena a další vodní útvary spojené pouze s řekami během povodní. Často se vyskytují v rybnících, stepních jezerech a malých vodních útvarech, které nejsou napojeny na řeky. Vyskytuje se ve velkých hejnech, které jsou nejpočetnější na podzim. Nachází se mezi vodními rostlinami v mělkých bazénech a potocích, rašelinových a hliněných výkopech a kanálech. Na podzim se hejna ryb drží na povrchu a jen zřídka jdou do pelagické zóny. Blíže k zimě se hejna rozpadají a počet ryb na jednotku řeky se rychle snižuje zimu tráví v hlubších vodách. Živí se fytoplanktonem a zooplanktonem a na létajícím hmyzem. Potěr se zdržuje mezi vegetací. Lokálně ohrožena v důsledku vypouštění mokřadů. Dosahuje až 9 cm\n\nTeritoriální samci čistí místa určená k rozmnožování a chrání jikry, které jsou připevněné v řetězcích kolem kořenů, rákosí, vodní vegetace nebo jakéhokoli materiálu. Kromě toho rozloží na vejce jikry antibakteriální tekutinu.\n\nČasto se používá jako nástraha pro lov okouna, tlouště a marény.\n\n\n"}
{"id": "1099765", "url": "https://cs.wikipedia.org/wiki?curid=1099765", "title": "Arnaud Nouvel", "text": "Arnaud Nouvel\n\nArnaud kardinál Nouvel († 14. srpna 1317 Avignon) byl francouzský římskokatolický duchovní, člen cisterciáckého řádu a kardinál-kněz. Byl strýcem pozdějšího papeže Benedikta XII.\n\nPocházel ze Saverdunu. Stal se profesorem na univerzitě v Toulouse, ale později vstoupil do cisterciáckého řádu. Později se stal opatem kláštera Fontfroide, a byl jím až do roku 1310. V letech 1307-1316 byl vicekancléřem Svatého stolce. Roku 1307 se podílel na vyšetřování biskupa Bernarda de Castanet, obviněného ze zneužívání inkvizičních soudních řízení. Byl blízkým přítelem a spolupracovníkem papeže Klementa V., který jej v roce 1310 jmenoval kardinálem. Účastnil se konkláve v roce 1316. Zemřel v srpnu roku 1317 v Avignonu a byl pohřben v klášteře Fontfroide.\n\n"}
{"id": "1099766", "url": "https://cs.wikipedia.org/wiki?curid=1099766", "title": "Ángel Manrique", "text": "Ángel Manrique\n\nÁngel Manrique, O.Cist. (28. února 1577 – 28. února 1649) byl španělský římskokatolický duchovní, cisterciácký mnich, historik a biskup.\n\nÁngel se snažil ve formě letopisů popsat historii cisterciáckého řádu od roku 1098 po 17. století. Takovýto schematický postup byl poměrně běžný v raném novověku. Jeho práce je srovnatelná s díly jeho současníků, kteří se zabývali cisterciáckou řádovou historií, například se spisy Karla de Visch, nebo Chrysostoma Henriqueze.\n\nV letech 1645-1649 byl Ángel Manrique biskupem diecéze Badajoz. Předtím vyučoval na \"Colegio de San Bernardo\" a na katedrální škole v Salamance.\n\n\n"}
{"id": "1099768", "url": "https://cs.wikipedia.org/wiki?curid=1099768", "title": "The Royals (seriál)", "text": "The Royals (seriál)\n\nThe Royals je americký televizní seriál, premiérově vysílaný od 15. března 2015 stanicí E!. Tvůrcem seriálu je Mark Schwahn. Seriál je prvním skritpovým seriálem stanice. Inspirací sloužil román Michelle Ray \"Falling for Hamlet\". Stanice objednala druhou řadu seriálu dva měsíce před premiérou té první. Hlavními hvězdami seriálu jsou: Elizabeth Hurleyová, Vincent Regan, Alexandra Park, Jake Maskall, William Moseley, Merritt Pattersonová, Tom Austen, Oliver Milburn, Vincent Regan, Max Brown a Genevieve Gaunt. Čtvrtá řada měla premiéru dne 11. března 2016. \n\nSeriál sleduje fiktivní britskou královskou rodinu v moderním Londýně, kde se královna Helena snaží, aby reputace její rodiny byla v očích veřejnosti co nejlepší.\n\n\n\nV dubnu 2013 stanice E! oznámila, že pracuje na několika skriptových projektech, včetně \"The Royals\". V září 2013 byla Elizabeth Hurleyová obsazena do role královny Heleny. Krátcé poté byl obsazen William Moosley jako Heleny syn Liam, následoval Park jako Liamovo dvojče Elenaor a Haley Lu Richardson jako Ophelia. Seriál byl oficiálně vybrán stanicí v březnu 2014. V červenci 2014 Merritt Patterson nahradila Richardson v roli Ophelie a natáčení první série začalo v Londýně. V srpnu 2014 stanice vydala první oficiální trailer. První série se skládá z deseti epizod. V prosinci 2014 stanice oznámila, že seriál bude mít premiéru 15. března 2015. V lednu 2015 získal seriál druhou sérii, v lednu 2016 i třetí řadu. Čtvrtá řada byla potvrzena 16. února 2017.\n"}
{"id": "1099771", "url": "https://cs.wikipedia.org/wiki?curid=1099771", "title": "Alexandra Park", "text": "Alexandra Park\n\nAlexandra Park (* 14. května 1989, Sydney, Austrálie) je australská herečka, která se nejvíce proslavila rolí Claudie Hammond v australské telenovele \"Home and Away\". Aktuálně hraje v seriálu stanice E! \"The Royals\" princeznu Eleanor.\n\nOd roku 2009 do roku 2013 hrála roli Claudie Hammond v telenovele \"Home and Away\". Během natáčení si stihla zahrát v jedné epizodě seriálu\" Packed to the Rafters\" v roce 2011 a roli Jodie v seriálu \"Wonderland\" v roce 2013. V roce 2011 byla obsazena do role Veronicy v australském seriálu \"The Elephant Princess\".\n\nV září 2013 bylo oznámeno, že si zahraje roli princezny Eleanor v připravovaném seriálu stanice E! \"The Royals.\"\n"}
{"id": "1099776", "url": "https://cs.wikipedia.org/wiki?curid=1099776", "title": "Hlíva fialová", "text": "Hlíva fialová\n\nHlíva fialová (\"Panus conchatus\" (Bull.) Fr. 1838) je nejedlá houba z čeledi chorošovitých.\n\nTvar klobouku je nepravidelný, nálevkovitý až šklebovitý, hladký, suchý a ve stáří je lehce šupinkatý. Velikost klobouku je 3 – 15 cm v průměru. Okraje klobouku jsou často podvinuté a později zvlněné.\n\nNachází se na severní polokouli, vyskytuje se také v Evropě, Asii i Severní Americe. Roste nepříliš hojně na pařezech listnáčů, především buků a bříz, vzácněji i jiných druhů. Nalezneme ji v trsech nebo jednotlivě v nížinách, ale i pahorkatinách. Často roste na ochuzené kyselé půdě. Fruktifikuje od července od listopadu.\n\nPro příliš tuhou dužinu je nejedlá.\n\n"}
{"id": "1099788", "url": "https://cs.wikipedia.org/wiki?curid=1099788", "title": "Alfred Pfeill-Scharffenstein", "text": "Alfred Pfeill-Scharffenstein\n\nAlfred Pfeill-Scharffenstein (25. září 1836 – 30. dubna 1891 Praha) byl rakouský a český šlechtic a politik, v 2. polovině 19. století poslanec Říšské rady.\n\nJeho otec Karel August Pfeill-Scharffenstein byl důstojníkem druhého rakouského dragounského pluku. Alfred vystudoval práva na Karlo-Ferdinandově univerzitě v Praze. Od roku 1860 pracoval ve státní správě na Českém místodržitelství. V roce 1861 nastoupil k okresnímu soudu v Liberci. Byl aktuárem na okresním hejtmanství v Kutné Hoře. Roku 1862 odešel ze státní služby a působil jako velkostatkář. Patřil mu statek Nalžovice na Sedlčansku. V roce 1879 získal titul komořího. Od roku 1884 zastával funkci intendanta Německého divadla v Praze.\n\nV zemských volbách v lednu 1867 byl zvolen na Český zemský sněm za kurii velkostatkářskou, nesvěřenecké velkostatky. Do sněmu se vrátil v zemských volbách roku 1870. Opětovně na sněm usedl po zemských volbách roku 1883 a mandát obhájil i v zemských volbách roku 1889. Zastupoval Stranu konzervativního velkostatku, která podporovala český národní a federalistický program. Byl náhradníkem zemského výboru, od roku 1883 do roku 1889 pak členem zemského výboru. Podle jiného zdroje ale v zemském výboru zasedal až do své smrti roku 1891. Zasadil se o úpravu zemského sadu Královská obora.\n\nZemský sněm ho roku 1871 zvolil i do Říšské rady (celostátní parlament, volený nepřímo zemskými sněmy). Na práci parlamentu se ovšem nepodílel a jeho mandát byl 23. února 1872 prohlášen pro absenci za zaniklý. Uspěl pak v přímých volbách do Říšské rady roku 1879. Rezignaci oznámil na schůzi 22. ledna 1884. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nZemřel po krátké nemoci v dubnu 1891. Měl titul barona a byl posledním mužským členem rodu Pfeill-Scharffenstein.\n"}
{"id": "1099789", "url": "https://cs.wikipedia.org/wiki?curid=1099789", "title": "Vršíček", "text": "Vršíček\n\nVršíček (436 m n. m.) je zalesněný kopec v Plzeňském kraji v okresu Rokycany, jeden kilometr jižně od obce Litohlavy. Na vrcholu stojí poutní kaple Navštívení Panny Marie. Při úpatí zřídila Evangelická církev metodistická z bývalé hájenky Terapeutickou komunitu Vršíček.\n\nVznik poutního kostela na tzv. Vršku neboli Březové hůrce, pro níž se ujalo pozdější pojmenování \"Vršíček\", je spjat s morovými epidemiemi, které postihly Rokycansko v 17. a 18. století. Velké epidemie, které pustošily České země v letech 1680 a 1689 se Rokycanům vyhnuly a při dalším ohrožení v roce 1713 měšťané slíbili, že za ochranu před morem postaví kostel, zasvěcený Panně Marii a svatým Rochovi, Šebestiánovi a Rozálii. Svůj slib ale nedodrželi a když byly Rokycany v roce 1741 postiženy další morovou epidemii, byla tato skutečnost přičtena na vrub nesplněnému slibu. Teprve poté byly vyhlášeny sbírky na výstavbu kostela. Základní kámen poutního kostela byl položen 27. května 1744 a o tři roky později byl kostel slavnostně vysvěcen.\n\nU kostela byla zřízena poustevna. V ní přebýval poustevník – člen bratrstva sv. Ivana. Po zrušení církevních řádů, pousteven a klášterů císařem Josefem II. sloužila někdejší poustevna jako domek pro hlídače, který se staral o kostel a o poutníky.\n\nNa vrchol odbočuje žlutě značená turistická trasa Březina – Starý Plzenec. Nejbližší železniční zastávka je 3,2 km vzdálená \"Klabava\" na trati Praha–Plzeň\n\n\n"}
{"id": "1099790", "url": "https://cs.wikipedia.org/wiki?curid=1099790", "title": "Dům Diamant", "text": "Dům Diamant\n\nPalác, resp. činžovní dům Diamant je kubistická budova z let 1912–1913. Nachází se na adrese Lazarská 82/1, na nároží ulic Spálená, Lazarská a Magdaleny Rettigové na Novém Městě, Praha 1. V domě sídlí galerie Spolku umělců „Mánes“ a některé další instituce.\n\nAutorem kubistického domu na rohu ulic Spálená a Lazarská, byl zřejmě Emil Králíček, mj. autor některých dalších zajímavých kubistických i secesních staveb v Praze (viz jediná kubistická pouliční lampa na světě). Některé údaje se v různých pramenech liší, proto není jasné, zda dům navrhl architekt Emil Králíček. V knize \"Prahou krok za krokem\" autor Emanuel Poche uvádí, že návrh vypracoval architekt Skřivánek. V letech 1912–1913 stavbu provedla firma Matěje Blechy (stavitel některých dalších kubistických i secesních staveb v Praze).\n\nAčkoli původní návrh Friedricha Ohmanna počítal s fasádami ve stylu klasicizující secese a v roce 1912 byla skutečně zahájena stavba podle Ohmannova projektu, ještě v létě téhož roku byl projekt přepracován Emilem Králíčkem. Ten vytvořil celkový návrh ve stylu kubismu, společně s ostatními výtvarnými prvky, včetně tehdy kontroverzní edikuly nad barokní sochou sv. Jana Nepomuckého.\n\nMajitelem domu byl malíř, diplomat a spisovatel Adolf Hoffmeister, který zde také žil. Během svého pobytu v Praze zde také pobýval Vladimir Vladimirovič Majakovskij\n\nV současné době v domě sídlí pobočka UniCredit Bank Czech Republic and Slovakia, a.s. či Galerie Spolku výtvarných umělců (S.V.U.) Mánes – \"Diamant\" (obě instituce na adrese Spálená č. 82/4, na rohu ulic Magdaleny Rettigové a Lazarská)\n\nV interiérech domu, na chodbě a na schodišti k bytům se zachovaly kubistické prvky vybavení, jako lustry, lampy, schodišťová zábradlí, dveře či leptaná okenní skla.\n\nV těsném sousedství Diamantu stojí barokní kostel Nejsvětější Trojice, jehož autorem byl Kilián Ignác Dientzenhofer. Ke kostelu náleží také barokní socha sv. Jana Nepomuckého z roku 1717 (zřejmě dílo Michala Jana Josefa Brokoffa), na samé hranici mezi oběma stavbami, jejíž architektonické včlenění pomocí rámovaného kubistického oblouku z roku 1913, představuje vynikající způsob propojení architektonických stylů obou budov – moderního Diamantu s barokním kostelem, ačkoli toto řešení ve své době vzbudilo odpor Klubu Za starou Prahu.\n\n"}
{"id": "1099797", "url": "https://cs.wikipedia.org/wiki?curid=1099797", "title": "Víctor Pecci", "text": "Víctor Pecci\n\nVíctor Pecci (* 15. října 1955 Asunción) je bývalý paraguayský profesionální tenista, specialista na antukové dvorce.\n\nV roce 1973 vyhrál juniorku na French Open, v Paříži také hrál svoje jediné grandslamové finále, když v roce 1979 podlehl Björnu Borgovi. Do finále postoupil také na dalším významném antukovém turnaji Rome Masters 1981. Celkově vyhrál v kariéře deset turnajů ATP ve dvouhře a dvanáct ve čtyřhře. Byl také oporou daviscupové reprezentace, které pomohl čtyřikrát do čtvrtfinále Světové skupiny (1983, 1984, 1985 a 1987), když vyhrál celkově 17 ze 27 zápasů ve dvouhře a 11 z 18 zápasů ve čtyřhře. V roce 1983 díky jeho dvěma bodům Paraguayci nečekaně vyřadili Československo s Ivanem Lendlem a Tomášem Šmídem. Po ukončení kariéry působil Pecci jako nehrající kapitán daviscupového týmu.\n\nV roce 1979 se stal držitelem Ceny ATP pro hráče s nejlepším zlepšením.\n\n\n"}
{"id": "1099804", "url": "https://cs.wikipedia.org/wiki?curid=1099804", "title": "Bülent Korkmaz", "text": "Bülent Korkmaz\n\nBülent Korkmaz (* 24. listopadu 1968, Malatya) je bývalý turecký fotbalový obránce a reprezentant a později fotbalový trenér. Hrál na postu stopera (středního obránce).\n\nNa klubové úrovni působil pouze v Galatasaray SK (1986–2005), působil zde i ve funkci kapitána mužstva. S týmem nasbíral řadu domácích trofejí a také vyhrál Pohár UEFA 1999/00 a Superpohár UEFA v roce 2000.\n\nV roce 1988 odehrál 3 utkání za tureckou jedenadvacítku.\n\nV A-týmu Turecka debutoval 17. 10. 1990 v kvalifikačním utkání v Dublinu proti domácímu týmu Irska (prohra 0:5).\n\nZúčastnil se EURA 1996 v Anglii, MS 2002 v Japonsku a Jižní Koreji (zisk bronzové medaile) a Konfederačního poháru FIFA 2003 ve Francii.\nCelkem odehrál v letech 1990–2005 v tureckém národním týmu 102 zápasů a vstřelil 3 branky.\n\nPo skončení hráčské kariéry se dal na trenérskou dráhu. Vedl kluby v Turecku a Ázerbájdžánu (FK Baku) (platné k dubnu 2015).\n\n"}
{"id": "1099805", "url": "https://cs.wikipedia.org/wiki?curid=1099805", "title": "Oral", "text": "Oral\n\nOral ( ) je město v severozápadním Kazachstánu. Ruský název zní Uralsk.\n\n\n\nPo rekonstrukci v 90. letech obdrželo letiště Uralsk status mezinárodního letiště, které se nachází 16 km od města, nedaleko příměstské vesnice Podstepnoe.\n\n3. července 2019 začaly opravy modernizace letištního terminálu. Po modernizaci se tok cestujících zvýší ze 160 tisíc na 350 tisíc a plocha terminálu se zvýší ze 4 000 m2 na 75 000 m2. Tato hodnota není podle regionu Západního Kazachstánu limitem, protože toto letiště má velmi příznivou geografickou polohu.\n\nPo rekonstrukci je dráha schopna přijmout všechna letadla typu Il-76, Tu-134, Tu-154, Yak-42, Boeing 737, Boeing 757.\n\nOd roku 2017 provozuje letiště lety do Moskvy, Frankfurtu, Atyrau, Aktau, Astany, Almaty.\n\nMezinárodní taxi Uralsk-Samara byla otevřena v roce 2018\n"}
{"id": "1099807", "url": "https://cs.wikipedia.org/wiki?curid=1099807", "title": "SAFER Barrier", "text": "SAFER Barrier\n\nSAFER Barrier (, v překladu \"bariéra pro redukci energie nárazu za pomoci oceli a pěny\") je typ svodidel používaný na závodištích. Její hlavní užití je pro oválové tratě, ale je možno ji použit i na specifických místech klasických okruhů. Byla vyvinuta mezi roky 1998 a 2002 a poprvé nainstalována v praxi na Indianapolis Motor Speedway v květnu 2002.\n\nK původním betonovým stěnám, které nevyhovovaly bezpečnostním standardům, je volně zavěšena ocelová stěna, která je odpružena pěnovými bloky vložené mezi ní a původní stěnou. V případě nárazu se ocelová stěna volně prohýbá a pěna pohlcuje kinetickou energii nárazu. Oproti například bariéře z pneumatik, se automobil do bariéry „nezakousne“, ale dále klouže podél ní, což nejen umožňuje postupnou disipaci energie, ale navíc automobil není katapultován zpět do závodní dráhy mezi ostatní vozy.\n"}
{"id": "1099811", "url": "https://cs.wikipedia.org/wiki?curid=1099811", "title": "Chaloupky u Otaslavic", "text": "Chaloupky u Otaslavic\n\nChaloupky u Otaslavic bylo katastrální území o rozloze 6,131265 km² rozkládající se na Drahanské vrchovině mezi obcemi Myslejovice, Otaslavice a Podivice. Katastrální území Chaloupky u Otaslavic vzniklo, v rámci příprav na optimalizaci vojenského újezdu Březina, ke 3. březnu 2014 vyčleněním z katastrálního území Pulkava a do 31. prosince 2015 náleželo k vojenskému újezdu Březině. K 1. lednu 2016 pak bylo toto katastrální území na základě zákona č. 15/2015 Sb., o hranicích vojenských újezdů, přičleněno k obci Otaslavicím. Otaslavicím tak byla navrácena podstatná část lesů, které k nim původně náležely. K 24. červenci 2019 bylo katastrální území Chaloupky u Otaslavic zrušeno a území přičleněno k otaslavickému katastru.\n\nChaloupky u Otaslavic byly vůbec největším ze šesti katastrálních území nově vyčleněných v letech 2013 a 2014 v rámci území vojenského újezdu Březina. Téměř celé území je zalesněno, nalézají se zde však i nezalesněné pozemky a jeden dům s číslem popisným. Katastrální území bylo nazváno podle kopce Chaloupky (413 m), jenž je nejvyšším vrcholem na území katastru. Dále se zde nachází kopce Kozlének a Obrova noha, na níž se nachází stejnojmenné hradiště. Katastrálním územím protékaly potoky Ferdinandský a Brodečka. Jižním okrajem katastru procházela silnice spojující Podivice a Sněhotice. Podobně jako ostatních pět nových katastrů spadalo i toto do části vojenského újezdu, v níž se osoby směly pohybovat bez omezení.\n\nVětšina území k. ú. Chaloupky u Otaslavic byla původně součástí katastrálního území Horní Otaslavice, severovýchod náležel ke katastrálnímu území Dolní Otaslavice, jihozápadní okraj, vymezený na východě původním korytem Ferdinandského potoka (kvůli regulaci již v této podobě koryto potoka neexistuje) ke katastrálnímu území Podivice, nepatrná část náležela ke katastrálnímu území Myslejovice. Po vzniku vojenského újezdu Březina byly pozemky k. ú. Chaloupky u Otaslavic k 1. červnu 1977 od všech výše zmíněných katastrálních území odděleny a začleněny v rámci vojenského újezdu do nově vytvořeného k. ú. Pulkava, z něhož pak byly vyčleněny k 3. březnu 2014.\n"}
{"id": "1099813", "url": "https://cs.wikipedia.org/wiki?curid=1099813", "title": "Holubinka bukovka", "text": "Holubinka bukovka\n\nHolubinka bukovka (\"Russula\" \"heterophylla\") je jedlá houba z čeledi holubinkovitých, rostoucí od června do září v listnatých či smíšených prosvětlených lesích. Řadíme ji mezi houby lupenité.\n\nKlobouk\n5-10 cm v průměru, zpočátku polokulovitý, časem vyklenutý, u starších plodnic plochý a uprostřed prohloubený, na okraji tenký až ostrý, hladký, teprve ve stáří krátce rýhovaný, v různých odstínech zelené, olivové až žlutozelené barvy, uprostřed obvykle tmavší skoro až černozelený, často vínově skvrnitý. Pokožka klobouku je tenká, za sucha matná až jemně sametová, za vlhka je slizká, sloupatelná jen při okrajích klobouku.\n\nLupeny\n4-10 mm vysoké, středně husté, tenké, křehké až lámavé, zúženě připojené na třeň, v blízkosti třeně hojně spojované , proložené kratšími lupénky, napřed bělavé, později smetanové s nažloutlým odstínem, ve stáří a po poranění s rezavě až okrově hnědě skvrnatějícím ostřím.\n\nTřeň\n3-7 cm dlouhý, 1-3 cm tlustý, k průměru klobouku spíše krátký, válcovitý a směrem k bázi zúžený, tvrdý až pevně masitý, bílý, pak smetanový a v dolní části rezavě nebo žlutohnědě skvrnatějící.\n\nDužnina\nbílá, po poranění rezavě hnědnoucí, s nenápadným pachem a s mírnou až nasládlou chutí.\n\nVýtrusy\n5-7µm kulovité až elipsovité, někdy tvoří neúplnou síťku. Výtrusový prach je bílý.\n\n\nHolubinku bukovku lze lehce zaměnit s hnědavými formami holubinky mandlové , ta má ale daleko větší výtrusy. Další podobný druh je holubinka namodralá , která se liší nelámavými lupeny. Je tu ještě velká spousta holubinek, se kterými je možné si holubinku bukovku splést, ale zmíněné druhy jsou jedlé a celkem i využívané v kuchyni. Jen opravdu nezkušenému houbaři se v košíku objeví místo nazelenalé holubinky smrtelně jedovatá muchomůrka zelená .\n\n\n"}
{"id": "1099817", "url": "https://cs.wikipedia.org/wiki?curid=1099817", "title": "Masakr v Marii Woli", "text": "Masakr v Marii Woli\n\nMasakr v Marii Woli je název pro brutální masové vraždy spáchané Ukrajinskou povstaleckou armádou a ukrajinskými rolníky za druhé světové války. Událost se odehrála během tzv. volyňského masakru 12. července 1943 v kolonii Maria Wola, která se nacházela v tehdejším Volodymyr-volynském okrese. Celkem bylo zavražděno 227 nebo 228 lidí, převážně šlo o rodinné příslušníky Poláků nebo občany polsko-ukrajinské národnosti.\n\nPřibližně v 15 hodin ozbrojené jednotky UPA a skupiny ukrajinských rolníků obklíčily vesnici a společně se pustily do vraždění svých spoluobčanů střelbou, sekerami, vidlemi, kosami a srpy, pilami, noži, kladivy a dalšími nástroji. Asi 30 stále ještě žijících obětí bylo vhozeno do studny a rozdrceno kameny. Desítky lidí byly upáleny zaživa. Mezi oběťmi byl i Ukrajinec Dziduch, jenž byl zavražděn, protože odmítal zabít svoji ženu polské národnosti. Po dokončení masakru byla osada vyrabována a vypálena.\n"}
{"id": "1099819", "url": "https://cs.wikipedia.org/wiki?curid=1099819", "title": "Tugay Kerimoğlu", "text": "Tugay Kerimoğlu\n\nTugay Kerimoğlu (* 24. srpna 1970, Trabzon) je bývalý turecký fotbalový záložník a reprezentant a později fotbalový trenér. Mimo Turecka hrál na klubové úrovni ve Skotsku a Anglii.\n\nNa klubové úrovni hrál v Turecku za Galatasaray SK, s týmem nasbíral řadu domácích trofejí. V letech 1999–2001 působil ve skotském klubu Rangers FC, s nímž vyhrál v roce 2000 double, tedy Scottish Premier League i Scottish Cup. V letech 2001–2009 hrál za anglický Blackburn Rovers, i s tímto mužstvem se těšil z vyhrané trofeje, konkrétně v roce 2002 z anglického ligového poháru.\n\nKerimoğlu nastupoval za turecké mládežnické reprezentace U16, U18 a U21.\n\nV A-týmu Turecka debutoval 27. 5. 1990 v kvalifikačním utkání v Izmiru proti týmu Irska (remíza 0:0).\n\nZúčastnil se EURA 1996 v Anglii, EURA 2000 v Nizozemsku a Belgii a MS 2002 v Japonsku a Jižní Koreji (zisk bronzové medaile).\nCelkem odehrál v letech 1990–2007 v tureckém národním týmu 94 zápasů a vstřelil 2 branky.\n\nPo skončení hráčské kariéry se dal na trenérskou dráhu, působil jako asistent trenéra (platné k dubnu 2015).\n\n"}
{"id": "1099828", "url": "https://cs.wikipedia.org/wiki?curid=1099828", "title": "Silniční rybník", "text": "Silniční rybník\n\nSilniční rybník může být:\n\n\n"}
{"id": "1099829", "url": "https://cs.wikipedia.org/wiki?curid=1099829", "title": "Hakan Ünsal", "text": "Hakan Ünsal\n\nHakan Ünsal (* 14. května 1973, Sinop) je bývalý turecký fotbalový obránce a reprezentant. Mimo Turecko hrál na klubové úrovni v Anglii.\n\nS Galatasaray SK nasbíral řadu domácích trofejí a také vyhrál Pohár UEFA 1999/00 a Superpohár UEFA v roce 2000.\n\nV letech 1994–1995 hrál za tureckou jedenadvacítku.\n\nV A-týmu Turecka debutoval 31. 8. 1996 v kvalifikačním utkání v Bruselu proti domácímu týmu Belgie (prohra 1:2).\n\nZúčastnil se EURA 2000 v Nizozemsku a Belgii a MS 2002 v Japonsku a Jižní Koreji (zisk bronzové medaile).\nCelkem odehrál v letech 1996–2004 v tureckém národním týmu 33 zápasů, branku nevstřelil.\n\n"}
{"id": "1099830", "url": "https://cs.wikipedia.org/wiki?curid=1099830", "title": "Luční rybník", "text": "Luční rybník\n\nLuční rybník může být:\n\n"}
{"id": "1099831", "url": "https://cs.wikipedia.org/wiki?curid=1099831", "title": "Kunov (Klášterec nad Ohří)", "text": "Kunov (Klášterec nad Ohří)\n\nKunov () je bývalá obec a zaniklá vesnice v okrese Chomutov. Nacházela se asi 3,5 km severozápadně od Klášterce nad Ohří, jehož částí se nakonec stal. Vesnice zanikla postupným vysídlením a úředně byla zrušena v roce 1970. Dosud existuje katastrální území \"Kunov\" s rozlohou 4,34 km². Ke Kunovu patřila i osada Vysoké.\n\nNázev vesnice byl odvozen z osobního jména \"Kuno\" nebo \"Kuna\" ve významu Kunův dvůr. V historických pramenech se jméno vesnice vyskytuje ve tvarech: Cunow (1431), Kunow (1481), khunow (1559), Kuna (1654) nebo Kuna (1787).\n\nPrvní písemná zmínka o vesnici pochází z roku 1431, kdy ji při dělení majetku získal Vilém ze Šumburka. Dalším majitelem se roku 1449 stal Vilém z Ilburka. V roce 1453 připadla jeho věřitelům, ke kterým patřili Fictumové. Kryštof z Fictumu roku 1592 vesnici připojil ke kláštereckému panství.\n\nV sedmnáctém století byla vesnice součástí klášterecké farnosti, které roku 1636 odvedla desátek ve výši 24 krejcarů. Po třicetileté válce ve vsi podle berní ruly žilo osm chalupníků a čtyři rodiny bez pozemků. Bezzemkům patřily tři krávy a dvě kozy, zatímco chalupníci obdělávali 67 strychů půdy a chovali 22 krav, 23 jalovic, dvě prasata a 21 koz. Na málo úrodných polích pěstovali zejména žito. Ve vesnici nebyl mlýn, a obyvatelé museli své obilí nechat mlít v Perštejně a od roku 1741 v Údolíčku. Do devatenáctého století se vesnice značně rozrostla a počet jejích obyvatel přesáhl dvě stovky. V krátkém období let 1854–1856 v ní fungovala krajkářská škola.\n\nPři sčítání lidu v roce 1921 zde žilo 190 obyvatel (z toho 96 mužů), kteří byli kromě pěti cizinců německé národnosti a všichni patřili k římskokatolické církvi. Podle sčítání lidu z roku 1930 měla vesnice 173 obyvatel: jednoho Čechoslováka a 172 Němců. Všichni se hlásili k římskokatolické církvi.\n\nPo zrušení poddanství se Kunov stal samostatnou obcí, ale v letech 1869–1890 býval osadou Petler. Roku 1890 se znovu osamostatnil a pak až do 30. září 1906 náležel do soudního okresu Přísečnice v politickém okrese Kadaň. Výnosem C. k. ministerstva vnitra č. 183/1906 Ř. z. se k 1. říjnu 1906 Přísečnice stala také správním centrem politického okresu, jehož součástí se stal i samotný Kunov. Součástí téhož politického okresu a od roku 1938 zemského okresu, zůstal Kunov až do konce druhé světové války. Po druhé světové válce patřil do roku 1948 do správního okresu Vejprty. Od 1. ledna 1949 do roku 1960 náležel Kunov do okresu Kadaň, patřícího do Karlovarského kraje. Dne 1. ledna 1953 se Kunov stal částí Klášterecké Jeseně a roku 1970 již jako součást Klášterce nad Ohří zanikl vysídlením. Od roku 1960 náleží území Kunova do okresu Chomutov.\n\n"}
{"id": "1099835", "url": "https://cs.wikipedia.org/wiki?curid=1099835", "title": "Zámecký rybník", "text": "Zámecký rybník\n\nZámecký rybník může být:\n\n"}
{"id": "1099836", "url": "https://cs.wikipedia.org/wiki?curid=1099836", "title": "Ladislav Jakubec", "text": "Ladislav Jakubec\n\nLadislav Jakubec (* 26. října 1968) je bývalý slovenský fotbalista, obránce.\n\nV československé lize hrál za Inter Bratislava. Nastoupil ve 12 ligových utkáních. V Poháru UEFA nastoupil ve 2 utkáních. V 1. kostarické fotbalové lize hrál za LD Alajuelense.\n\n\n"}
{"id": "1099837", "url": "https://cs.wikipedia.org/wiki?curid=1099837", "title": "Vlkodlak (rozcestník)", "text": "Vlkodlak (rozcestník)\n\nVlkodlak může být:\n\n\n"}
{"id": "1099838", "url": "https://cs.wikipedia.org/wiki?curid=1099838", "title": "Gabriel Szurdi", "text": "Gabriel Szurdi\n\nGabriel Szurdi (* 1. listopadu 1971) je bývalý slovenský fotbalový brankář.\n\nV československé lize hrál za Inter Bratislava. Nastoupil ve 2 ligových utkáních. V Poháru UEFA nastoupil ve 1 utkání.\n\n\n"}
{"id": "1099839", "url": "https://cs.wikipedia.org/wiki?curid=1099839", "title": "Arif Erdem", "text": "Arif Erdem\n\nArif Erdem (* 2. ledna 1972, Istanbul) je bývalý turecký fotbalový útočník a reprezentant a později fotbalový trenér. Mimo Turecko působil na klubové úrovni ve Španělsku.\n\nS Galatasaray SK nasbíral řadu domácích trofejí a také vyhrál Pohár UEFA 1999/00. V sezóně 2001/02 se stal v dresu Galatasaraye s 21 vstřelenými brankami nejlepším střelcem turecké nejvyšší fotbalové ligy (společně s İlhanem Mansızem z Beşiktaşe). Je členem klubu \"100'LER KULÜBÜ\" sdružujícího fotbalisty se 100 a více nastřílenými brankami v turecké nejvyšší lize.\n\nV roce 2000 absolvoval krátkou anabázi ve španělském klubu Real Sociedad.\n\nV letech 1991–1993 hrál za tureckou jedenadvacítku.\n\nV A-týmu Turecka debutoval 31. 8. 1998 v přátelském utkání ve Skopje proti domácímu týmu Makedonie (výhra 2:0). Při svém debutu vstřelil gól.\n\nZúčastnil se EURA 1996 v Anglii, EURA 2000 v Nizozemsku a Belgii a MS 2002 v Japonsku a Jižní Koreji (zisk bronzové medaile).\nCelkem odehrál v letech 1994–2003 v tureckém národním týmu 60 zápasů a vstřelil 11 branek.\n\nPo skončení hráčské kariéry se dal na trenérskou dráhu, působil jako asistent trenéra v klubu İstanbul BBSK a od roku 2011 do roku 2012 jako hlavní trenér tohoto klubu.\n\n"}
{"id": "1099841", "url": "https://cs.wikipedia.org/wiki?curid=1099841", "title": "The Fairy Queen", "text": "The Fairy Queen\n\nThe Fairy Queen (česky \"Královna víl\", Z. 629) je anglická opera \"(semi-opera)\" od Henryho Purcella. Autor libreta není známý; jedná se o anonymní adaptaci \"Snu noci svatojánské\" od Williama Shakespeara. Opera měla premiéru 2. května 1692 v Dorset Garden Theatre v Londýně. Partitura opery se ztratila krátce po smrti Purcella v roce 1695; nalezena byla až na začátku 20. století.\n\n\"Královna víl\" obsahuje velké množství mluveného textu; Purcell zhudebnil pouze určité pasáže, které se ke původní hře vztahují spíše obrazně, než doslovně.\n\n\"Královna víl\" měla premiéru 2. května 1692 v Dorset Garden Theatre v Londýně, kterou provedla \"United Company\". Autorem, nebo alespoň spoluautorem libreta byl Thomas Betterton, ředitel divadla Dorset Garden, se kterým Purcell pravidelně spolupracoval. Tato domněnka je založena na analýze Bettertonova scénického působení. Také není vyloučena spolupráce několika libretistů, nebo scenáristů. Choreografii pro různé taneční výstupy sestavil Josias Priest, který s Purcellem také spolupracoval na \"Dioclesianovi\".\n\nText, popisující premiéru ukazuje, že Titánii a Oberona hrály děti ve věku osmi a devíti let. Pravděpodobně i ostatní vílí role byly hrány dětmi.\n\nV návaznosti na obrovský úspěch \"Dioclesiana\" (1690) a \"Krále Artuše\" (1691) zkomponoval Purcell právě \"Královnu víl\". Jak bylo v rámci semiopery zvykem, zpívané role přísluší nadpřirozeným bytostem, výjimku tvoří pastorální a opilé postavy.\n\nPrvní dějství bylo kompletně mluvené, pro velký úspěch jej ale v roce 1693 Purcell přepracoval a přidal scénu s opilým básníkem. Celá opera sestává z pěti dějství, neobsahuje ale prolog, což bylo pro barokní operu typické.\n\nProtože byla \"Královna víl\" zkomponována ke konci Purcellova života, byl již dostatečně zkušeným skladatelem, což se na hudebním pojetí pozitivně podepsalo. Muzikologové ji po celé generace velice kladně hodnotili.\n\nOrchestr pro hudební provedení \"Královny víl\" sestává ze dvou zobcových fléten, dvou hobojů, tympánů, smyčcových nástrojů a cembala.\n\nČeská premiéra \"Královny víl\" byla provedena až 4. července 2012 v Nových Hradech, pod vedením dirigenta Davida Švece.\n\n\n\n"}
{"id": "1099842", "url": "https://cs.wikipedia.org/wiki?curid=1099842", "title": "Mittweida", "text": "Mittweida\n\nMittweida (do roku 2008 okresní město) je velké okresní město v rámci Zemského okresu Střední Sasko ve Spolkové republice Německo. Mittweida leží na řece Zschopau asi 15 km severně od Chemnitz a zhruba 50 kilometrů západně od saské metropole Drážďan.\n\nPrvní písemná zmínka o Mittweidě je z roku 1209. Jako město (\"oppidum\") byla poprvé uvedena v roce 1286 v listině míšeňského markraběte Jindřicha. Základy dnešní podoby půdorysu města v jeho centru byly položeny ve 14. století. Na počátku 15. století v Mittweidě vznikly řemeslnické cechy - soukeníků, pekařů, ševců, krejčích a pláteníků. Velký význam mělo i pivovarnictví - v 16. století bylo v Mittweidě registrováno 206 právovárečných domů. Na rozvoj města měla velký vliv obzvláště tradice textilní výroby. V roce 1816 byla ve městě uvedena do provozu nová přádelna. Díky dalšímu rozvoji této výroby se Mittweida zařadila mezi nejvýznamnější saská města v oblasti textilního průmyslu. V roce 1866 byla ve městě vybudována první průmyslová tkalcovna. S tímto rozvojem souviselo i založení místního Technického učení v roce 1867. Postupně přibývaly další strojírenské a textilní závody, barvírny a také nové kamenolomy v okolí města.\n\nBěhem druhé světové války byla na území města pobočka koncentračního tábora Flossenbürg. Od října 1944 do dubna 1945 tímto táborem prošlo na 500 vězeňkyň, které byly nasazeny na práci ve zdejší továrně \"C. Lorenz AG Berlín. \"Během válečných událostí město neutrpělo výraznější škody. Mittweida byla 15. 4. 1945 osvobozena americkými jednotkami, které byly 7. 5. 1945 vystřídány Sovětskou armádou.V roce 1960 měla Mittweida téměř 21000 obyvatel, od té doby nastal postupný pokles. Ke konci roku 2013 se počet občanů snížil na necelých 15000.\n\nOd druhé poloviny 19. století se v okolí Mittweidy začal rozvíjet turistický ruch. Návštěvníky přitahovala zejména romantická krajina údolí řeky Zschopau - tzv. \"Mittweidské Švýcarsko \"(\"Mittweidaer Schweiz\"), která je i v současnosti hojně navštěvovaná. Ve městě je každoročně pořádáno mnoho kulturních a společenských akcí, velkou letní událostí jsou třídenní \"Městské slavnosti\", které se v Mittweidě konají v polovině měsíce srpna.\n\nMimo to Mittweida udržuje přátelské kontakty s dalšími evropskými městy. Mezi nimi jsou: Slavutyč (Ukrajina), Weiz (Rakousko), Peterborough (Anglie), Lambersart (Francie), Bornem (Belgie), Bardejov (Slovensko) a Molde (Norsko).\n\n\n"}
{"id": "1099844", "url": "https://cs.wikipedia.org/wiki?curid=1099844", "title": "Július Goga", "text": "Július Goga\n\nJúlius Goga (* 3. října 1954) je bývalý slovenský fotbalista, záložník.\n\nV československé lize hrál za Inter Bratislava a Slovan Bratislava. Nastoupil v 75 ligových utkáních a dal 7 gólů. V Poháru UEFA nastoupil ve 3 utkáních. V nižších soutěžích hrál i za VTJ Žatec.\n\n\n"}
{"id": "1099846", "url": "https://cs.wikipedia.org/wiki?curid=1099846", "title": "Masakr v Majdańské Hutě", "text": "Masakr v Majdańské Hutě\n\nMasakr v Majdańskiej Hucie je název pro hromadné vraždy spáchané 12. července 1943 partyzány Ukrajinské povstalecké armády (UPA) na obyvatelích obce Majdańska Huta, která se nacházela na Volyni v okrese Zdołbunowskim. Tyto vraždy byly součástí genocidy nazývané Volyňský masakr. Během masakru bylo zavražděno 183 obyvatel polské národnosti a 1 obyvatel ukrajinské národnosti.\n\nPodle zpráv shromážděných Wladyslawem a Ewou Siemaszko, na jaře roku 1943 obyvatelé Majdanski Huta obdrželi od velitelství UPA v Antonowcach bezpečnostní záruky poskytnuté za výhody ve formě dodávek potravin, dřeva, dopravy a pracovní síly při demolici domů opuštěných Poláky. V době masakru členové UPA jmenovali starostou Adolfa Oborského.\n\nDne 8. července 1943 se obcí procházelo 9 členů UPA kteří udržovali přátelské kontakty, vyvarovali se setkání s Němci a navštívili všechny farmy.\n\nDne 12. července 1943 členové UPA v dopoledních hodinách ovládli vesnici a pak upálili většinu jejich obyvatel ve stodole. Některé z obětí byly zavražděny v okolí. Přežilo 11 lidí, zejména ti, kteří chyběli v obci během masakru.\n"}
{"id": "1099851", "url": "https://cs.wikipedia.org/wiki?curid=1099851", "title": "Aatif Chahechouhe", "text": "Aatif Chahechouhe\n\nAatif Chahechouhe (arabsky عاطف شحشوح; narozen 2. července 1986, Fontenay-aux-Roses) je francouzsko-marocký fotbalový záložník a reprezentant Maroka, v současné době hráč klubu Sivasspor.\n\nV sezóně 2013/14 se stal v dresu Sivassporu se 17 vstřelenými brankami nejlepším střelcem turecké Süper Lig.\nV A-mužstvu Maroka debutoval 23. 5. 2014 v přátelském utkání proti Mosambiku (výhra 4:0). Při svém debutu vstřelil jednu branku.\n\n"}
{"id": "1099859", "url": "https://cs.wikipedia.org/wiki?curid=1099859", "title": "Anna Vyrubovová", "text": "Anna Vyrubovová\n\nAnna Vyrubovová byla dvorní dámou a nejlepší přítelkyní poslední ruské carevny Alexandry Fjodorovny. Narodila se v Moskvě roku 1884 Alexandru Tanějevovi a Naděždě Tanějevové. Měla dva mladší bratry Sergeje a Alexandra. \n\nV roce 1907 se vdala za Alexandra Vasilijeviče Vyrubova. On nebyl psychicky v pořádku a měl nespočet sexuálních úchylek, kterým se Anna nevyhla. Několik dní před uskutečněním obřadu byla Rasputinem varována, že jejich sňatek nevede ke štěstí. Ten se nekonec uskutečnil a trval jeden a půl roku. Později, při výslechu její matka prozdradila, že Alexandr byl neplodný.\n\nPo smrti Ioanna Kronštadtského, arcikněze chrámu v Kronštadtu, kterého uctívalo celé Rusko, díky léčivým účinkům jeho modliteb (vyléčil i Annu), nahradil jeho místo Grigorij Rasputin. Věřila, že jedině on má léčivé schopnosti a dokáže navázat spojení s Bohem. \nV říjnu roku 1912 se nemoc careviče Alexeje zhoršila natolik, že došlo k poslednímu pomazání. Zoufalá carevna se obrátila na Annu. Ta poprvé zavolala Rasputina do Carského Sela. Od této chvíle na dlouhou dobu dopředu sloužila jako zprostředkovatel mezi Carevnou a Rasputinem.\nRoku 1912 Anna obdržela telegram, že Rasputin byl pobodán Chionií Gusevovovou a leží v Ťumeňské nemocnici. Z jeho obav kvůli následkům první světové války Anna opět vymyslela, jak se setkat. Rasputin se stal carevniným hlavním rádcem. Scházeli se téměř každý den v Annině domě. \n\nPůsobila jako sestra v Červeném kříži, společně s carevnou a jejími nejstaršími dcerami Olgou a Taťánou. V lednu roku 1915 utrpěla četná zranění během železničního neštěstí na cestě z Petrohradu do Carského Sela. Později za odškodné od železniční společnosti nechala vybudovat nemocnici a plánovala postavit i kostel.\nV pátek večer 16. prosince, roku 1916 se naposledy setkala s Rasputinem. Dala mu malou ikonku s datem a podpisy carevny a jejích dcer. Sdělil jí, že se chystá navštívit palác Felixe Jusupova a shledat se s jehou ženou. Té noci byl zavražděn.\n\n21. března v roce 1917 byla zatčena a pět měsíců držena ve vězení. Před odchodem z hlavního města se seznámila s Maximem Gorkým, který ji přiměl sepsat paměti. V nich vypráví, jak potkala staré přátele, kteří ji pomohli uprchnout. Právě Anna věděla nejvíce o životě carské rodiny a vztahu Rasputina k Carevně, ale v jejich pamětech nebyly všechny informace pravdivé. \nRoku 1927, při výročí pádu carského režimu začaly vycházet úryvky z Annina deníku, které obsahovaly intimní podrobnosti ze života Carského Sela. Později bylo zjištěno, že se jednalo o falzifikát, za jehož autory byli považování Alexej Nikolajevič Tolstoj a Pavel Ščegolev. \nZbytek svého života strávila ve Vyborgu a v Helsinkách. Zemřela roku 1964 ve svých 80 letech. Byla poslední žijící osoba z Rasputinových blízkých.\n"}
{"id": "1099860", "url": "https://cs.wikipedia.org/wiki?curid=1099860", "title": "Srpnová povstalecká ofenzíva (válka v Donbasu)", "text": "Srpnová povstalecká ofenzíva (válka v Donbasu)\n\nSrpnová povstalecká ofenziva nebo také Povstalecká protiofenziva z 24. srpna, je název mohutné ofenzivy, kterou provedla ruská pravidelná armáda a proruští povstalci pod velením ruských důstojníků během války na východní Ukrajině. Ruské jednotky během ní obklíčily ukrajinské vojáky v Ilovajsku a vytvořily kotel, dále získaly pod kontrolu přístav Novoazovsk, strategickou vyvýšeninu Savur-Mohyla a obsadily doněcké letiště o které ještě dále několik měsíců bojovali s Ukrajinci. Ofenziva vyvolala řadu reakcí. Ofenziva přinesla přesvědčivé důkazy účasti ruské pravidelné armády v konfliktu na východě Ukrajiny.\n\n"}
{"id": "1099861", "url": "https://cs.wikipedia.org/wiki?curid=1099861", "title": "Josef Horáček", "text": "Josef Horáček\n\nJosef Horáček (* 12. ledna 1946) je zastupitel a bývalý starosta města Bíliny.\n\nV letech 1961–1964 studoval na Střední průmyslové škole chemické v Ústí n. Labem a později 1972–1974 na Střední ekonomické škole Děčíně.\n\nPoprvé byl zvolen starostou města v roce 2002. Poté znovu 8. listopadu 2006 za Nezávislí v Bílině – HNHRM a 25. listopadu 2010 za Nezávislí pro Bílinu. Ve volbách do zastupitelstev 2014 zvolen nebyl, ale protože se volby z nařízení soudu opakovaly byl v opakovaných volbách opět zvolen do zastupitelstva.\n\n"}
{"id": "1099862", "url": "https://cs.wikipedia.org/wiki?curid=1099862", "title": "Stephen Heller", "text": "Stephen Heller\n\nStephen Heller (maďarsky Heller István, 15. května 1813 Pešť – 14. ledna 1888 Paříž) byl maďarsko-francouzský klavírista, hudební skladatel a hudební pedagog. \n\nStephen Heller se narodil v Pešti (nyní součást Budapešti) 15. května 1813. Původně měl být právníkem, ale sám se rozhodl pro hudební dráhu. Ve věku devíti let veřejně provedl se svým učitelem F. Brauerem \"Koncert pro dva klavíry\" Jana Ladislava Dusíka. Na základě úspěchu tohoto koncertu byl vyslán do Vídně, aby pokračoval ve studiu u Carl Czernyho. Honorář, který Czerny požadoval, si však nemohl dovolit, takže přešel k Antonu Halmovi. Po úspěchu svého prvního vídeňského koncertu v roce 1828 podnikl koncertní turné po Maďarsku, Polsku a Německu.\n\nV létě roku 1830 onemocněl, ukončil koncertní cestu a z finančních problémů mu pomohl bohatý mecenáš. Ve svých 25 letech odcestoval do Paříže, kde se spřátelil s významnými skladateli té doby, s Hectorem Berliozem, Frédéricem Chopinem, Franzem Lisztem a dalšími. Získal si výbornou pověst, jak jako koncertní umělec, tak jako hudební pedagog. Mimo jiné učil na klavír Isidora Philippa, který se později stal ředitelem Pařížské konzervatoře.\n\nS krátkými přerušeními strávil posledních 25 let svého života v Paříži. Přežil svou pověst. Zemřel téměř zapomenut 14. ledna 1888 v Paříži ve věku 74 let. Je pochován na hřbitově Père Lachaise.\n\nHeller komponoval téměř výhradně skladby pro klavír. Mezi nimi si trvalou přízeň klavíristů zachovaly zejména etudy a technické studie.\n\n\n"}
{"id": "1099863", "url": "https://cs.wikipedia.org/wiki?curid=1099863", "title": "Poletucha vlnatá", "text": "Poletucha vlnatá\n\n__BEZOBSAHU__\n\nPoletucha vlnatá (\"Eupetaurus cinereus\") je největším druhem plachtících veverkovitých savců. Obývá vysokohorské himálajské lesy až do nadmořské výšky 3000 metrů.\n\nTělo poletuchy vlnaté je dlouhé 50-60 cm, zhruba stejnou délku má hustě osrstěný ocas. Váží až 2 kg. Mezi předními a zadními končetinami má kožní lem, který dokáže napnout a po odrazu ze stromu nebo skalního útesu slouží jako kluzák. Živí se převážně jehličím borovice himálajské. Adaptace na tuto potravu vedla k tomu, že poletucha vlnatá má hypsodontní stoličky, kterými jsou vybaveni přežvýkaví.\n\nDruh byl dlouho pokládán za vyhynulý; k poslednímu pozorování došlo v roce 1924, v muzeích celého světa se zachovalo pouze jedenáct kožek. Teprve v roce 1994 objevil Peter Zahler v údolí Sai živý exemplář. V roce 2004 Vladimir Dinec pořídil v údolí Raikhot videonahrávku poletuchy vlnaté. Živočich obývá řídce zalidněnou a obtížně přístupnou horskou oblast Gilgit-Baltistán, která je pod nadvládou Pákistánu. Zprávy o jeho výskytu v Tibetu a Sikkimu nebyly potvrzeny věrohodnými zdroji. Je velmi vzácný, počet žijících jedinců se odhaduje na jeden až tři tisíce.\n\n\n"}
{"id": "1099864", "url": "https://cs.wikipedia.org/wiki?curid=1099864", "title": "Treska pestrá", "text": "Treska pestrá\n\nTreska pestrá \"(Theragra chalcogramma)\" je ryba z čeledi treskovitých, která se vyskytuje v severní části Tichého oceánu. Někdy se též vyskytuje pod jménem treska aljašská. Měří 40 - 45 cm na délku (největší treska byla dlouhá 75 cm) a váží do 1,5 kg.\n\nVe srovnání s ostatními treskami má měkčí a bělejší maso. Také má nižší obsah oleje. Je nejčastější rybou pro výrobu krabích tyčinek. Je také součástí několika korejských jídel. Běžně se používá v průmyslu rychlého občerstvení například McDonald's nebo Dairy Queen. Také široce používána v japonské a ruské kuchyni.\n\n\n"}
{"id": "1099876", "url": "https://cs.wikipedia.org/wiki?curid=1099876", "title": "Mistrovství světa v hokejbalu do 18 let", "text": "Mistrovství světa v hokejbalu do 18 let\n\nMistrovství světa v hokejbalu do 18 let pořádá organizace ISBHF. Největšími favority jsou Kanaďané, Slováci a Češi, ale také Američané, kteří při první účasti dokázali porazit Kanadu. Mistrovství světa v hokejbalu do 18 let se zatím pořádalo pouze v Česku a Slovensku. V roce 2016 bude mistrovství pořádat Velká Británie.\n\n"}
{"id": "1099877", "url": "https://cs.wikipedia.org/wiki?curid=1099877", "title": "Diplomatická imunita", "text": "Diplomatická imunita\n\nDiplomatická imunita je typ imunity. Diplomatickou imunitou se rozumí ochrana diplomatů cizího státu (včetně jejich rodinných příslušníků) před trestním stíháním v dané zemi. K diplomatickému personálu se počítají i vysocí úředníci mnoha mezinárodních organizací. Diplomatická imunita je řízena Vídeňskou úmluvou z 18. dubna 1961; souvisí těsně i s pojmem exteritorialita. Zrušení diplomatické imunity (např. v důsledku prokázané špionážní činnosti apod.) je poněkud složitější: stát, ve kterém je takový diplomat činný, ji podle Vídeňské úmluvy zrušit nemůže; v praxi oznámí nótou tomu kterému státu, že zmíněný diplomat je v zemi nežádoucí (latinský pojem zní \"persona non grata\"), diplomat pak bývá zpravidla odvolán.\n\nKaždý diplomat má zpravidla speciální pas. Tento pas identifikuje diplomata. Při použití tohoto pasu poskytuje uživateli diplomatickou imunitu. Samotný diplomat nemá bez pasu (nebo bez dodatečného prověření) imunitu. Diplomat má zpravidla „na výběr“ mezi klasickým cestovním pasem, nebo pasem diplomatickým. Záleží na nadřízených, nebo podle okolností (turistika, dohody, smlouvy apod.). Při odvolání z dané země, kde diplomat působil, by měl diplomatický pas vrátit.\n"}
{"id": "1099878", "url": "https://cs.wikipedia.org/wiki?curid=1099878", "title": "Kanál Krhovice – Hevlín", "text": "Kanál Krhovice – Hevlín\n\nKanál Krhovice – Hevlín je závlahový kanál, který přijímá vodu z řeky Dyje na jezu u Krhovic a svádí ji dál do Valtrovic, Hrádku, Dyjákovic a Hevlína. Příčný profil kanálu je jednotný, lichoběžníkového průřezu, dno a stěny jsou opevněny betonovými deskami. Na trase kanálu se nacházejí podchody a na několika místech byl vytvořen i akvadukt. V několika místech kanál protíná silnici 408.\n\nZávlahový kanál je tvořen hlavním závlahovým kanálem, jehož délka je 15 kilometrů a dvěma přírodními závlahovými kanály o délce 9 a 7 kilometrů. Hlavní závlahový kanál byl vybudován mezi lety 1949 – 1954. Je částečně zaříznut v terénu, částečně je vytvořen násypným tělesem.\n\nNa hlavní závlahový kanál Krhovice – Hevlín navazují dva přírodní kanály. Na 15. kilometru je to přívodní náhon N1, jehož trasa vede nad obcí Hevlín a končí na 24. kilometru pod obcí Hrabětice. Na jeho trase jsou vybudovány jak podchody pod silnicemi, tak tři akvadukty přes Černou strouhu, Anšovský potok a Hrabětický potok. Na 5. kilometru pak navazuje Přívodní náhon N2, který je dlouhý 7 kilometrů, vede od obce Valtrovice (pod Božickým kopcem) a končí u obce Velký Karlov. Jeho stavba byla dokončena v roce 1966.\n\n"}
{"id": "1099882", "url": "https://cs.wikipedia.org/wiki?curid=1099882", "title": "Mistrovství světa v hokejbalu do 16 let", "text": "Mistrovství světa v hokejbalu do 16 let\n\nMistrovství světa v hokejbalu do 16 let pořádá organizace ISBHF. První mistrovství se konalo v roce 2008 ve Slovensku. Pořádají se ve stejném městě a ve stejným dnu jako MSU18 a juniorský šampionát. Nejúspěšnějším týmem je Slovensko které má 2 zlaté medaile a 2 stříbrné medaile.\n\n"}
{"id": "1099885", "url": "https://cs.wikipedia.org/wiki?curid=1099885", "title": "Klotilda", "text": "Klotilda\n\nKlotilda je ženské rodné jméno germánského původu. Původní forma zněla Chlotichildis, které jest složeno ze slov \"chlod\" \"sláva\" a \"hild\" \"boj\" – takže význam zní \"slavná bojem\", \"slavná bojovnice\". Svátek slaví 3. června.\n\nKlo, Klotilka, Klot(a), Tilda, Tily, Kloty, Chlo, Chlotichilda, Klotildis\n\n\n\n\n"}
{"id": "1099886", "url": "https://cs.wikipedia.org/wiki?curid=1099886", "title": "Opičí pinč", "text": "Opičí pinč\n\nOpičí pinč (německy: \"Affenpinscher\", anglicky \"Monkey dog\") je německé psí plemeno. Bylo uznáno Mezinárodní kynologickou federací (FCI), která jej řadí do skupiny pinčové a knírači.\n\nToto psí plemeno bylo vyšlechtěno v jižním Německu asi v 17. století. Jeho hlavním účelem byl lov krys a potkanů na vesnických statcích. Předky opičího pinče najdeme již na dřevořezbách Albrechta Dürera, ti se tehdy chovali ke stejnému účelu jako opičí pinčové, ale postupem času vymřeli. Nejznámějším vyobrazením opičího pinče je několik obrazů od Vincenta van Gogha. Název vznikl z německého slova Affe, což znamená opice. Nejspíše dostal právě toto jméno, protože jeho obličej připomíná opici. Jako samostatné plemeno byl uznán v roce 1896. Nejvíce se jejich chov rozvíjel na přelomu 19. a 20. století v Německu, kdy byl o tyto psy velký zájem.\n\nZ opičího pinče byli vyšlechtěni belgičtí grifonkové, ti po svém předchůdci zdědili vous na hlavě, srst i tělesnou konstrukci.\n\nOficiální používaná zkratka v Česku je OP a zastřešuje jej zde jediný chovatelský klub; Klub pinčů České republiky. Nejrozšířenější jsou tito psi v USA a v Německu. Pro své původní účely se dnes již nevyužívá, ale najdeme jej jako společníka.\n\nOpičí pinč je malý, kompaktní pes lehké konstrukce s hrubou srstí, převážně obdélníkového rámce. Dorůstá výšky v kohoutku 24 - 30 cm a hmotnost se pohybuje okolo 4-6 kilogramů. Srst, která pokrývá celé tělo, je hrubá bez podsady a povolené barvy jsou černá nebo prokvetlá černá. Srst je hrubá, lehce zvlněná.\n\nHlava je kulatá, s harmonickými tvary, dobře viditelné čelo i stop. Uši jsou nasazené vysoko, nesené dopředu. Mohou být klopené, nebo vzpřímené. Jsou poměrně malé a do tvaru V. Oči jsou tmavé, posazené hluboko v důlcích, téměř kulaté. Povoleným skusem je předkus, přičemž špičáky a řezáky nesmějí být při zavření tlamy vidět. Nosní houba je černá s dobře otevřenými nosními otvory. Krk je poměrně krátký, široký. Hřbet dlouhý, dobře osvalený a široký. Ocas je středně dlouhý. Žádoucí je, aby byl nesen šavlovitě nebo srpovitě. Nohy jsou středně dlouhé, rovné. Tlapky kulaté téměř kočičí s černými drápky.\n\nOpičí pinč je živé, energické a aktivní psí plemeno. Jsou přátelští, ale k cizím se chovají nedůvěřivě, ale nikdy ne agresivně. Je inteligentní a bystrý, ani dominantní, ani tvrdohlavý.Je oddaný své rodině a schopný bránit ji i její majetek. Je klidný. S dětmi vychází dobře, ale díky své jemné konstrukci jej mohou lehce zranit. S jinými psy umí vyjít, ale je žárlivý. S ostatními zvířaty vychází jen v případě, že je s nimi seznámen již ve štěněcím období. Velkých hospodářských zvířat se ale bude stranit vždy.\n\nTito psi nevyžadují příliš pohybu, ale dokáží si osvojit životní styl svého majitele a přizpůsobit se mu. Není vhodný pro celoroční pobyt venku. Vyžaduje výcvik a výchovu, přičemž je vhodné odměňovat dobré chování, nikoli trestat špatné. Srst se musí minimálně 2x ročně trimovat, nečeše se ani nestříhá. Ideální je časté kartáčování. Není pro ni vhodné mytí šamponem, které ničí strukturu jednotlivých chlupů a ty pak ztrácejí svoji přirozenou mastnotu a hrubost. Vous je nutné čistit a pročesávat, protože se v něm hromadí bakterie. Těmto psům rostou v koutcích očí chlupy, které se zastřihují. Nevyžaduje speciální výživu. Plemeno na žádné dědičné nemoci netrpí, ale u obézních psů bývají problémy s klouby.\n\n"}
{"id": "1099892", "url": "https://cs.wikipedia.org/wiki?curid=1099892", "title": "Josef Hynek", "text": "Josef Hynek\n\nJosef Hynek (* 9. září 1965 Vysoké Mýto) je český informatik, od července 2008 do června 2016 rektor Univerzity Hradec Králové, v letech 1994 až 2014 a opět od roku 2018 zastupitel města Vysoké Mýto, člen ODS.\n\nV letech 1980 až 1984 vystudoval Střední průmyslovou školu elektrotechnickou v Pardubicích a následně pak v letech 1984 až 1989 obor teoretická kybernetika na Matematicko-fyzikální fakultě Univerzity Karlovy v Praze (získal tak titul RNDr.). Svou pracovní kariéru začínal jako programátor v JZD Džbánov, závod Mikroelektronika. V roce 1991 nastoupil jako asistent na Katedru informatiky Pedagogické fakulty v Hradci Králové a o dva roky později stál u její přeměny na Fakultu řízení a informační technologie Vysoké školy pedagogické v Hradci Králové.\n\nV roce 1993 získal britské vládní stipendium \"\"Excalibur\"\" a v akademickém roce 1993-1994 absolvoval MBA program na University of Hull. Po návratu do ČR dokončil studium doktorského programu teoretická informatika na MFF Univerzity Karlovy v Praze (promoval v roce 1998 a získal tak titul Ph.D.). V roce 2002 se habilitoval (tj. získal titul doc.) v oboru informační management na České zemědělské univerzitě v Praze a v roce 2012 jej prezident Václav Klaus na návrh téže univerzity jmenoval profesorem v oboru informační management.\n\nVe své vědecké a pedagogické práci se věnuje programování, umělé inteligenci a teoretickým základům informatiky. Zkoumá též problematiku využívání vyspělých výrobních technologií, ale zaměřuje se rovněž na evoluční algoritmy. V letech 1995 až 1997 byl proděkanem pro studijní záležitosti na Fakultě řízení a informační technologie VŠP v Hradci Králové, poté až do roku 2002 proděkanem pro vědu a rozvoj. Mezi lety 2002 a 2008 vedl po dvě volební období z pozice děkana Fakultu informatiky a managementu Univerzity Hradec Králové.\n\nV únoru 2008 ho akademický senát zvolil kandidátem na rektora Univerzity Hradec Králové, v květnu 2008 ho do této pozice jmenoval prezident Václav Klaus, a to s účinností od 1. července 2008. V roce 2012 byl zvolen rektorem i pro druhé funkční období. To vypršelo na konci června 2016, ve funkci ho vystřídal Kamil Kuča. Od roku 2016 je prof. Hynek znovu děkanem Fakulty informatiky a managementu Univerzity Hradec Králové.\n\nJosef Hynek je ženatý a má dvě dcery.\n\nAngažuje se v politice, je členem ODS. V komunálních volbách v roce 1994 byl za tuto stranu zvolen zastupitelem města Vysoké Mýto. Mandát zastupitele města pak obhájil ve volbách v letech 1998, 2002, 2006 a 2010. Ve volbách v roce 2014 již nekandidoval. Do zastupitelstva se však vrátil po volbách v roce 2018, kdy původně figuroval na 11. místě kandidátky, ale vlivem preferenčních hlasů skončil třetí a stal se tak zastupitelem.\n\nV roce 2014 kandidoval za ODS ve volbách do Evropského parlamentu. Byl na 8. místě kandidátky, ale neuspěl. Ve volbách do Evropského parlamentu v květnu 2019 opět kandidoval za ODS, tentokrát na 7. místě kandidátky, ale opět nebyl zvolen.\n"}
{"id": "1099894", "url": "https://cs.wikipedia.org/wiki?curid=1099894", "title": "Aykut Kocaman", "text": "Aykut Kocaman\n\nAykut Kocaman (* 5. dubna 1965, Sakarya) je bývalý turecký fotbalový útočník a reprezentant a později fotbalový trenér.\n\nV Turecku hrál profesionálně za kluby Sakaryaspor, Fenerbahçe SK a İstanbulspor. Se Sakaryasporem vyhrál turecký pohár a s Fenerbahçe dvakrát 1. tureckou ligu.\nCelkem třikrát se stal v dresu Fenerbahçe nejlepším střelcem turecké nejvyšší fotbalové ligy:\n\nV A-týmu Turecka debutoval 12. 2. 1992 v přátelském utkání v Adaně proti týmu Finska (remíza 1:1).\nCelkem odehrál v letech 1992–1995 v tureckém národním týmu 12 zápasů a vstřelil 1 branku.\n\nPo skončení hráčské kariéry se dal na trenérskou dráhu, vedl řadu tureckých klubů a byl úspěšný i v zisku domácích trofejí.\n\n"}
{"id": "1099895", "url": "https://cs.wikipedia.org/wiki?curid=1099895", "title": "Udon Thani", "text": "Udon Thani\n\nUdon Thani (thajsky: อุดรธานี, výslovnost: [ʔudɔːn tʰaːniː]) je hlavní město stejnojmenné provincie a jedno ze čtyř velkých měst v thajském regionu Isán.\n\nUdon Thani leží přibližně 560 kilometrů od Bangkoku. Je to důležité obchodní centrum a brána do Laosu, severního Vietnamu a jižní Číny. Ve městě žije 399 535 obyvatel.\n"}
{"id": "1099898", "url": "https://cs.wikipedia.org/wiki?curid=1099898", "title": "Janusz Bogdanowski", "text": "Janusz Bogdanowski\n\nJanusz Bogdanowski (16. srpna 1929 Krakov – 16. dubna 2003 Krakov) byl polský architekt a urbanista, zahradní architekt, znalec a propagátor vojenských historických staveb a zahradnictví.\n\nJe spjat s Vysokým učením technickým v Krakově, fakultou architektury – zde v roce 1954 vystudoval vysokou školu a v roce 1964 získal doktorát, a v roce 1978 jmenován profesorem. Byl dlouholetým vedoucím odboru krajinářské architektury (bylo změněno na oddělení Teorie a kompozice zahradní krajinné architektury ). V letech 1992–1995 se stal ředitelem Ústavu krajinné architektury.\n\nPředsedal komisi územního plánování a architektury Polské akademie věd, byl členem mnoha vědeckých rad a sdružení, mimo jiné: Komitetu Kopca Kościuszki, Towarzystwa Miłośników Historii i Zabytków Krakowa, Społecznego Komitetu Odnowy Zabytków Krakowa. (Společnosti milovníků historie a památek v Krakově a Výboru pro obnovu památek Krakova.)\n\nByl autorem několika knih a stovek článků. Je pohřben na hřbitově Rakowice v Krakově. Jeho syn se jmenuje Wincenty.\n\n\n"}
{"id": "1099900", "url": "https://cs.wikipedia.org/wiki?curid=1099900", "title": "Krásná Vida", "text": "Krásná Vida\n\nKrásná Vida (v slovinském originále ) je lidová opera slovinského skladatele Rista Savina (vlastním jménem Friderik Širca) na libreto, které zpracoval vídeňský spisovatel a libretista Richard Batka spolu se skladatelem podle stejnojmenné novele Josipa Jurčiče. Skladatel operu napsal roku 1907, během svého působení ve Varaždíně, a poprvé byla uvedena dne 18. prosince 1909 v lublaňském Zemském divadle.\n\nSkladatel Risto Savin byl důstojníkem rakousko-uherské armády, skladbu studoval soukromě mimo jiné v Praze a v letech 1903–1907 působil ve Varaždíně. V roce 1898 napsal jednoaktovou operu \"Poslední stráž\" (), která byla uvedena v Záhřebu roku 1906 a o rok později v Lublani, mezitím napsal několik rozměrných sborových skladeb a v roce 1907 dokončil svou druhou, tentokrát celovečerní operu \"Krásná Vida\".\n\nLidový námět o krásné Vidě zpracoval v nejznámější verzi básník France Prešeren v první polovině 19. století. Námět se pak objevil v desítkách slovinských literárních děl, Savinova opera je však založena na novele Josipa Jurčiče z roku 1877 (popřípadě činohry Josipa Vošnjaka z roku 1893 napsané na jejím základě), která je modernější parafrází základního námětu básně. Batkovo libreto kombinuje Jurčičovu aktualizaci s původní Prešerenovou poetickou verzí v prvním jednání opery, kdy Vida, soudobá hrdinka opery, zpívá baladu o své legendární jmenovkyni.\n\nSavinova \"Krásná Vida\" byla již v době premiéry (např. Antonem Lajovicem v příloze revue Novi akordi roku 1910) uvítána jako první moderní slovinská opera. Hlavním vzorem jsou jí hudebně dramatické principy Richarda Wagnera. \"Krásná Vida\" připomíná díla Wagnerových soudobých následovníků, zejména Richarda Strausse. Obdobně jako v předchozích Savinových dílech se zde však naleznou i ozvuky jihoslovanského folklóru, některé harmonické prostředky prozrazují i vliv impresionismu. Základem hudební stavby je symfonický proud, její novoromantický styl charakterizuje rozvinutá polyfonie a bohatá instrumentace, strukturu díla pomáhají udržovat příznačné motivy, z nichž nejvýznamnější – motiv titulní hrdinky – v různých obměnách prochází celou operou. Opera je přes některá slabší místa – která padají také na vrub libreta, jež obsahuje nedostatky v dramatickém rozvoji děje a psychologické kresbě postav – „dosti silné hudební dílo“. Podle Nialla O'Loughlina Savin v \"Krásné Vidě\" poprvé rozvinul specifickou slovinskou hudební identitu.\n\nRisto Savin po zkušenostech s jevištní realizací své opery podnikl v letech 1912–1914, v součinnosti s Richardem Batkou, její revizi po textové a především hudební stránce Nová verze měla premiéru 18. září 1920 a dosáhl v Lublani třinácti představení. Další textovou i hudební úpravu pořídili pro inscenaci z roku 1928 tehdejší ředitel Lublaňské opery, skladatel Mirko Polič (1890–1951), a režisér Milan Pugelj (1883–1929): v ní jsou dva akty sloučeny do jednoho a dějiště místně přeneseno do Duina (Devina) a časově do doby renesance.(slovenskabiografija)\n\nZa Savinovu nejvýznamnější operu bývá obvykle považována jeho poslední, \"Matija Gubec\", ale někteří odborníci (dr. Borut Smrekar) považují za vrchol Savinova díla právě \"Krásnou Vidu\" a vyzývají k návratu k její původní autorské verzi. Muzikolog Dragotin Cvetko (1991–1993) oceňoval na \"Krásné Vidě\" její „moderní, ideově pokrokovou hudební koncepci“ a její význam pro vývoj slovinské hudby hodnotil takto: „\"Krásná Vida\" přinesla do slovinské opery svěží vzduch. Byla první slovinská opera složená v moderním duchu a tehdejší slovinští skladatelé by si z ní mohli brát příklad.“\n\n\nV domě bohatého Antona v rijeckém přístavu Sušak se vesele tančí. Mezi mnoha přítomnými jsou i starý Grega a jeho dcera Neža, Antonova hospodyně. Z jejich rozhovoru se dozvídáme o situaci v Antonově domácnosti: jsou zde často hosty dva mladí Benátčané, Alberto a Pietro, kteří se po straně dvoří Antonově mladé ženě Vidě. Ta jejich snahy přijímá vlídně, ačkoli k ostatním lidem je spíše strohá a hrubá. Avšak Anton je do své ženy bezhlavě zamilován a je k tomuto dění slepý. Vidí svůj život jako jediné štěstí: má krásnou ženu a syna, byť stonavého.\n\nSpolečnost vyzývá Vidu, aby jim na rozloučenou zazpívala, a ta jim vyhoví. Zpívá starou baladu o krásné Vidě, která se slepě zamilovala a odešla se svým milencem za moře, zanechavši doma muže a dítě; ale dočkala se jen zklamání, stesku a rané smrti (árie \"Lepa Vida prala kraj morja\"). Anton může na své ženě oči i uši nechat, a když hosté odejdou, ujišťuje ji znovu o své lásce (duet \"Kak temno moč\").\n\nVida se pak o samotě věnuje svému synovi, její myšlenky však dlí u pohledného Alberta. V tomto roztoužení se nalézá, když se nečekaně otevřou dveře a v nich stojí právě tento svůdce. Vida se vrhá Albertovi kolem krku (duet \"Daj, ljubček se objeti\"). Manžel i dítě jsou naráz zapomenuti, mladá žena nemešká a prchá se svým milencem do Benátek.\n\nVida žije v Benátkách v Albertově domě, ale mladík se jí brzy nabažil (sbor a Albertův zpěv \"Plavaj naglo, čolnič mali\"). Již ji nemiluje, ba pořídil si novou milenku. Vida jej má stále ráda, ale cítí se osamocena a s bolestí vzpomíná na svůj domov, a zejména na chorého synáčka, jehož opustila (monolog \"Tam gre in samo me pusti\"). Nemůže se však odhodlat k návratu a snaží se získat zpět Albertovu lásku. Ale Albert ji hrubě odmítá a poníží tím, že ji nabídne za milenku stále žádostivému příteli Pietrovi. Zraněná Vida odchází od milence.\n\n(1. obraz) Vida je už rok pryč a celé město se domnívá, že musí být po smrti. Od jejího odchodu vládne Antonovým domem jeho hospodyně Neža. Obětavě se stará o jeho churavého syna a pokouší se získat náklonnost pána domu. Ten však je stále zdrcen žalem a jejích citů si nevšímá (Nežin monolog \"Že leto je, kar Vida\").\n\nNežu navštěvuje její otec Grego, který se právě vrátil z cesty do Benátek. Přináší jí z cesty křížek na památku a sděluje jí neuvěřitelnou novinku: v Benátkách před kostelem viděl žebračku, v níž rozpoznal Vidu. Chtěl s ní promluvit, ale sotva jej žena poznala, dala se na útěk a unikla mu. Neža se této zprávy hrozí: ví, že Anton svou ženu stále miluje a že jej nikdy nezíská, pokud se dozví že je Vida naživu.\n\n(2. obraz) Vida se potají vrátila do rodného města, a když není nikdo přítomen, vkrade se do domu, vyhledá svého syna a tiskne jej v náručí (Vidina ukolébavka \"Tebe tu zrem\"). Neža ji takto zastihne a vyvolá ryčnou hádku o to, která z obou žen má větší práva k dítěti a potažmo k jeho otci (scéna \"Le še poljub\"). Hádka přivolá Antona. Ten je ohromen náhlým Vidiným návratem, ale současně velmi šťasten. Neptá se jí ani slovem, proč odešla a co dělala celý rok, jen doufá, že od nynějška mohou opět žít šťastným rodinným životem (scéna \"Kdo si ti\").\n\nNa pouti do Trsatu se mezi poutníky vydali i Anton s Vidou, stejně jako Neža (sbor \"Večer na zemljo lega\"). Ta se stále snaží dopídit se toho, co Vida během své nepřítomnosti dělala, aby ji mohla u Antona očernit. Na pouť přicházejí i Alberto a Pietro. Pietro, jenž nemůže Vidě zapomenout, že před ním dala přednost Albertovi, rád zodpoví dotaz žárlivé Neži a prozradí jí nehledanými slovy, že Vida byla Albertovou milenkou. Když se to dozví Anton, v zuřivosti se vrhne na Alberta a zadáví ho; poté ho z rozrušení a vyčerpání samotného raní mrtvice. Vida, vidouc manžela i milence mrtvé u svých nohou, zešílí.\n\n"}
{"id": "1099907", "url": "https://cs.wikipedia.org/wiki?curid=1099907", "title": "Polský koridor", "text": "Polský koridor\n\nPolský koridor (; ), také zmiňovaný jako Gdaňský koridor či jen Koridor, je území v Pomoří (Pomořské vojvodství, východní Pomoří, dříve součást Západního Pruska), které bylo předáno po první světové válce Polsku, aby získalo přístup k Baltu. Tím bylo odděleno Východní Prusko od zbytku Německa.\n\nPodle německého historika Boockmanna, pojem použili poprvé polští politici, zatímco polský historik Lukomski napsal, že termín je spojen s německou nacionální propagandou dvacátých let.;\nanglicky byl termín použit již v březnu 1919 a bez ohledu na původ, stal se v angličtině široce užívaným.\n\n\n"}
{"id": "1099910", "url": "https://cs.wikipedia.org/wiki?curid=1099910", "title": "Necmi Perekli", "text": "Necmi Perekli\n\nNecmi Perekli (* 1. ledna 1948 nebo 23. dubna 1948) je bývalý turecký fotbalový útočník a reprezentant.\n\nV Turecku hrál za Trabzonspor, Giresunspor, Beşiktaş JK a Altay SK.\n\nV sezóně 1976/77 se stal v dresu Trabzonsporu s 18 vstřelenými brankami nejlepším střelcem turecké nejvyšší fotbalové ligy.\n\nV A-týmu Turecka debutoval 31. 10. 1976 v kvalifikačním utkání v Izmiru proti týmu Malty (výhra 4:0).\nCelkem odehrál v letech 1976–1977 v tureckém národním týmu 3 zápasy, gól nevstřelil.\n\n"}
{"id": "1099915", "url": "https://cs.wikipedia.org/wiki?curid=1099915", "title": "Magamed Achmatov", "text": "Magamed Achmatov\n\nMagamed Vachidovič Achmatov (; * 21. ledna 1975 Vladimir, Sovětský svaz) je ruský politik. V letech 2006 až 2008 byl druhým tajemníkem vladimirského oblastního výboru KSRF, až do roku 2008 vedoucí tajemník Vladimirského oblastního výboru Svazu komunistické mládeže RF. Od listopadu 2008 první tajemník čečenského republikového výboru KSRF. Od 24. února 2013 je členem Ústředního výboru KSRF. Byl také pomocníkem poslance státní dumy v Čečensku. V říjnu 2009 se zúčastnil voleb starosty Grozného, získal třetí místo s výsledkem 2,17 %. Hovoří anglicky.\n\n"}
{"id": "1099920", "url": "https://cs.wikipedia.org/wiki?curid=1099920", "title": "Armáda Krakov", "text": "Armáda Krakov\n\nArmáda Krakov () byla jednou z polských armád, které bojovaly při invazi do Polska v roce 1939. Byla zřízena 23. března 1939 jako hlavní opora polské obrany. Velel jí divizní generál Antoni Szylling. Původně měla být tvořena sedmi pěšími divizemi, dvěma jezdeckými brigádami a jednou horskou brigádou. Szylling měl 1. září 1939 k dispozici pět pěších divizí, dvě jezdecké brigády a jednu brigádu horského dělostřelectva. Celkem armádu tvořilo 59 praporů, 29 baterií, 352 děl, 90 tanků, 44 letadel a dva obrněné vlaky. Síly nebyly dostatečné na zadržení německého náporu, především na styku s armádou Lodž v oblasti Čenstochové. Hlavní úder obrněných sil wehrmachtu byl veden právě tam. Oblast byla bráněna pouze 7. pěší divizí, která byla zničena v prvních zářijových dnech a tím se Němcům otevřela cesta do centra Polska.\n\nVojska wehrmachtu vstoupila 15. března do Prahy; o dva dny dříve německý ministr zahraničí Joachim von Ribbentrop požadoval v Berlíně na schůzce s polským vyslancem Lipskim konečnou odpověď na německé požadavky týkající se Gdaňsku a exteritoriální dálnice přes polský Koridor. 23. března byli polští důstojníci pozváni na generální inspektorát polských vojsk do Varšavy.\n\nGenerál Antoni Szylling a důstojníci (poručík Jan Rzepecki, major Władysław Steblik, major Kazimierz Szpądrowski a major Franciszek Chmura) dostali rozkaz k vytvoření štábu nově zřízené Armády Krakov. Armáda sama byla zřízena na základě písemného rozkazu Edwarda Rydze-Śmigły, který byl předán Szyllingovi tentýž den spolu s podrobnějšími instrukcemi. 25. března přijeli štábní důstojníci do Krakova do kasáren Jana III. Sobieského, kde byla dislokována 5. jednotka vojenské policie, týž den v poledne se generál Szylling setkal s důstojníky divizí, kterým velel a 27. března velitelé složili přísahu.\n\nHlavním úkolem bylo zdržet postupující německé jednotky, ustoupit východně k severní linii Karpat a bránit hornoslezskou průmyslovou oblast, západní oblasti Malopolska a karpatské průsmyky. Armáda Krakov bránila jihovýchodní pohraniční oblasti Polska od Krzepice nedaleko Čenstochové po Czorsztyn.\n"}
{"id": "1099922", "url": "https://cs.wikipedia.org/wiki?curid=1099922", "title": "Cunemi Kubodera", "text": "Cunemi Kubodera\n\nCunemi Kubodera ( 窪寺 恒己; * 1951, Nakano) je japonský zoolog specializující se na výzkum hlavonožců. Proslavil se tím, že 30. září 2004 spolu se svým týmem pořídil první fotografie krakatice obrovské v jejím přirozeném prostředí. O dva roky později (4. prosince 2006) se mu podařilo jako prvnímu na světě tohoto hlavonožce nafilmovat živého (jednalo se o samici, která byla vytažena na palubu lodi a následně uhynula) a 10. července 2012 se Kuboderovi s jeho týmem podařilo natočit první filmové záběry živé krakatice v jejím přirozeném prostředí blízko Boninských ostrovů.\n\nKromě těchto úspěchů byl také prvním člověkem, který v přirozeném prostředí nafilmoval krakatici druhu \"Taningia danae\".\n\nKubodera a jeho společník Kjóiči Mori z \"Ogasawara Whale Watching Association\" natočili záběry obří krakatice po tříletém snažení pomocí speciálních fotoaparátů. Místo, kde by se tito hlavonožci měli vyskytovat, si vědci vytipovali na základě pozorování vorvaňů. Fotoaparáty byly nastaveny tak, aby každých třicet sekund osvětlily prostor pomocí blesku a pořídily snímek. Každý z fotoaparátů měl kapacitu 600 fotografií. Kubodera doufal, že se jim takto podaří alespoň na jednom ze snímků krakatici zaznamenat. Přístroj byl zavěšen na konci lana s dvěma háky, na kterých byly umístěny návnady. Celé zařízení pak vědci spustili do hloubky 900 metrů pod hladinu. Krakatice se přiblížila k návnadě a zachytila se na jeden z háků. Poté více jak čtyři hodiny bojovala o vysvobození, což se jí nakonec podařilo a na háku zůstal pouze kus chapadla, který se ještě po vytažení do lodi pohyboval.\n\nCunemi Kubodera vystupoval v pořadu televizní stanice Discovery Channel, který se zabýval obřími olihněmi.\n"}
{"id": "1099928", "url": "https://cs.wikipedia.org/wiki?curid=1099928", "title": "Korespondenční lístek", "text": "Korespondenční lístek\n\nKorespondenční lístek neboli dopisnice je poštovní formulář sloužící k vyplnění otevřené listovní zásilky.\n\nNávrh na zavedení dopisnice od Heinricha von Stephana byl poprvé zveřejněn, projednán a přijat na německo-rakouské poštovní konferenci v Karlsruhe 30. listopadu 1865. Vzhledem k nejednotnosti Německa však naráželo zavedení na potíže. První korespondenční lístky se tak nejdříve zrodily v Rakousku-Uhersku. Byly vydány 22. září 1869 o rozměrech 122 mm x 85 mm. Používat se začaly od 1. října 1869.\n\nDopisnice má velikost běžné obálky. Zhotovena je z tvrdšího papíru. Jedna strana je určena k vyplnění vlastního sdělení, druhá je potištěna kolonkami určenými k vyplnění adres příjemce, případně i odesilatele. Součástí této strany je i vytištěná „známka“ v hodnotě odpovídající adekvátní ceně poštovného za její odeslání. Na potištěné straně mohou být i další ozdobné, reklamní nebo příležitostné prvky – přítisky.\n\nDopisnice je otevřenou zásilkou a jako taková usnadňuje manuální zpracování hromadné pošty, zvláště při různých odpovědních akcích a soutěžích. Oblíbená byla také pro poloviční poštovní sazbu oproti klasickým dopisům.\n\nSběratelstvím korespondenčních lístků se zabývá filokartie.\n"}
{"id": "1099935", "url": "https://cs.wikipedia.org/wiki?curid=1099935", "title": "Fevzi Zemzem", "text": "Fevzi Zemzem\n\nFevzi Zemzem (* 4. července 1941, İskenderun) je bývalý turecký fotbalový útočník a reprezentant.\n\nCelou svou kariéru odehrál v Turecku v klubu Göztepe SK.\nV sezóně 1967/68 se stal s 19 vstřelenými brankami nejlepším střelcem turecké nejvyšší fotbalové ligy. Je členem klubu \"100'LER KULÜBÜ\" sdružujícího fotbalisty se 100 a více nastřílenými brankami v turecké nejvyšší lize.\n\nV A-týmu Turecka debutoval 24. 1. 1965 v kvalifikačním utkání proti týmu Portugalska (prohra 1:5).\nCelkem odehrál v letech 1965–1969 v tureckém národním týmu 18 zápasů a vstřelil 6 gólů.\n\n"}
{"id": "1099937", "url": "https://cs.wikipedia.org/wiki?curid=1099937", "title": "Klement Šilinger", "text": "Klement Šilinger\n\nKlement Šilinger (15. listopadu 1887, Sazená – 15. ledna 1951, Bratislava) byl slovenský architekt.\n\nNarodil se v rodině stavitele Václava Šilingera (1850-1939) a Marie, rozené Heligeové (1853 - ?). Měl tři bratry, z nichž Bohumír byl stavitelem a Václav malířem.\n\nKlement Šilinger byl dvakrát ženatý, první manželkou byla Růžena, roz. Schweracková (? - 1971), druhou Anastázie, roz. Chytrá, úřednice (1908-1984). Měl dva syny, fotografa Klementa (* 1921) a Ing. arch. Jána (* 1948).\n\nJe pochován na Martinském hřbitově v Bratislavě.\n\nV patnácti letech opustil Klement rodiště a odešel studovat do Prahy na Vyšší průmyslovou školu. V letech 1910 až 1914 studoval architekturu u profesora Jana Kotěry na pražské Akademii výtvarných umění. Z textu absolutoria lze usuzovat, že profesor s ním byl velmi spokojen, považoval ho za mimořádně nadaného studenta, který opouští školu jako umělecky úplně kvalifikovaný architekt. Klement během studií v Kotěrově ateliéru i pracoval. V tomto období vznikl jeho neuskutečněný návrh stadionu v Troji.\n\nStal se členem spolku českých architektů. Studijní pobyty absolvoval v Paříži, ve Švýcarsku, Itálii a v USA, kde se seznámil s architektem F. L. Wrightem.\n\nŠilingerův slibný odborný start ztlumila první světová válka. Zbavit se frontového traumatu mu pomohly nové události v jeho životě. Založil si rodinu a stal se architektem ministerstva veřejných prací, kde působil do roku 1925. Pracovní povinnosti ho přivedly do Bratislavy, s níž je spojena téměř celá jeho tvorba.\n\nZ náplně jeho zaměstnání vyplývalo, že převážně projektoval obytné domy pro státní zaměstnance (např. na Dobrovičově, Štetinově, Legionářské a Heidukově ulici). Od roku 1925 pracoval jako samostatný architekt, založil si vlastní architektonickou kancelář sídlící na Dostojevského třídě v Bratislavě.\n\nV roce 1928 se stal členem kuratoria Školy uměleckých řemesel. V letech 1939 až 1946 pro nemoc tvorbu přerušil. Pracovat začal až po osvobození, kdy se zapojil do kolektivní obnovy Bratislavy. O dva roky později vážně onemocněl. Jeho architektonická tvorba zahrnuje, z důvodu dlouhé nemoci, poměrně krátký časový úsek. Přesto však sleduje vývojový oblouk charakteristický pro celkovou situaci československé architektury od první polovice 20. století až po konec čtyřicátých let.\n\nPrvní práce Klementa Šilingera mají zdrženlivě historizující ráz. Těsně po vzniku republiky tvořil v duchu rondokubismu (vychází z použití a aplikace kruhu a jeho výsečí) (např. Anatomický ústav v Bratislavě, několik bytových domů a školních staveb), v němž během prvních popřevratových let hledali národní styl i jiní čeští architekti na Slovensku: architektura měla vyjadřovat jednak specifičnost národa, jednak svojí monumentálností zdůrazňovat sílu.\n\nŠilingerova díla v sobě spojují smysl pro tektoniku se schopností velkorysé prostorové koncepce a výtvarným citem pro barevnost a detail. Pracoval s výrazným plastickým ornamentem, s barevností preferující okr a sienu pálenou. Usiloval o syntetizaci některých soudobých směrů, rychle reagoval na měnící se poměry. Především navazoval na Le Corbusiera. Z jeho tvorby přebíral jednoduché kubistické formy (škola v Senci), přízemí na sloupech a obytné terasy (Lafranconi, Živnodom), šikmo nahoru směrující rytmus, polyfunkčnost stavby.\n\nProjektoval převážně velké obytné domy pro státní zaměstnance. Jeho architektonický styl charakterizovala monumentálnost a barevnost, ornamentika a plastičnost s příklonem ke konstruktivismu a k výrazným a čistým funkcionalistickým formám (např. budova Lafranconi a bývalý Živnostenský dům v Bratislavě).\n\nŠilingerova koncepce výstavby architektonického objektu vychází z tradičního členění na podnož, tělo a ukončení. Tyto základní prvky konstruuje zdůrazňováním jejich tektonických článků. Zatímco podnož domu je u Šilingera vždy robustní a kompaktní, tělo nabývá dynamický expresivní výraz prostřednictvím válcových a kruhových segmentů a výseků. Místy se objevují hutné šikmé tvary připomínající jehlanový kubismus (obytný dům z roku 1922 na Štětinově ulici č. 1. 3. 5 v Bratislavě má také hlavice pilastrů). Domy zpravidla ukončuje masívní mansardová střecha, která se od ostatní stavby vymezuje stupňovitou římsou.\n\nŠilingerovy stavby z tohoto období spojuje využití kruhových terčů na fasádě, kubistický detail na ocelovém zábradlí a zvláště výrazné barvy: kombinace červené a žluté. Sklon k expresivní barevnosti se však nese celým architektonickým dílem Klementa Šilingera a není výlučnou záležitostí tohoto období. Po roce 1925 se jeho architektonický názor výrazně změnil, následující práce navazují na díla Le Corbusiera, P. L. Nerviho a sovětskou avantgardu.\n\n\n\n\n"}
{"id": "1099945", "url": "https://cs.wikipedia.org/wiki?curid=1099945", "title": "Prenatální diagnostika", "text": "Prenatální diagnostika\n\nPrenatální diagnostika představuje soubor vyšetřovacích metod a postupů určených pro vyšetření a diagnostiku nenarozeného dítěte v děloze matky. Tato vyšetření mají za účel stanovit případnou přítomnost vrozených vývojových vad plodu v průběhu gravidity. Indikuje se jako preventivní vyšetření či na podkladu zvýšeného rizika přítomnosti vrozené vady plodu buďto ze screeningového programu vyhledávání vrozených vývojových vad, nebo je zvýšené riziko stanoveno na základě přítomnosti jiných faktorů.\n\nSamotný pojem prenatální diagnostiky je značně široký; dle WHO jej lze definovat jako „všechny prenatální aktivity, které mají za cíl diagnostiku vrozených vad, za které jsou považovány veškeré anomálie na morfologické, strukturální, funkční nebo molekulární úrovni přítomné za porodu (i když se mohou manifestovat později), vnitřní nebo vnější, familiární nebo sporadicky se vyskytující, zděděné nebo jiné, vyskytující se jednotlivě nebo mnohočetně.“ Z tohoto důvodu se v prenatální diagnostice vyžaduje mezioborový přístup, jako například klinická genetika, gynekologie a porodnictví, klinická biochemie a zobrazovací metody.\n\nJedním z hlavních úkolů prenatální diagnostiky je prevence narození dítěte s těžkými poruchami tělesného a duševního vývoje. Respektive jejím cílem je podání informací matce dítěte (popř. rodičům) o stavu a diagnóze plodu, její prognóze a dalším možném postupu. Zároveň je jsou s ní spjata další specifická opatření pro následnou péči o matku a dítě (porod ve specializovaném zařízení s návazností na akutní anesteziologicko-resuscitační, chirurgickou popř. jinou léčbu) nebo zahájení prenatální terapie plodu. V případě nepříznivé prognózy je možné v České republice (v souladu se zákonem: Zákon 66/1986 Sb. – O umělém přerušení těhotenství) těhotenství uměle přerušit z genetických důvodů, a to až do 24. týdne gravidity. V případě extrémně nepříznivé diagnózy (se životem neslučitelné onemocnění – např. anencefalie) umožňuje stejný zákon uměle ukončit těhotenství kdykoliv (i po 24. týdnu gravidity) .\n\nDo počátku 20. století existovalo jen velmi málo možností jak pozorovat vývoj a stav plodu se určoval jen dle jeho pohybů, velikosti břicha, poslechu ozev stetoskopem a palpací bylo možné zjistit stav děložního hrdla. Od počátku 20. století bylo možné plod rentgenovat, ale naštěstí byla nebezpečnost této techniky odhalena včas. O tom, jak se skutečně daří plodu v děloze, jak je uložen či kde je uložena placenta, do 60. let tohoto století však nikdo nevěděl. Proto zavedení nových přístrojů, zejména ultrazvukové zobrazovací a registrační techniky, bylo v porodnictví doslova revolucí. K dispozici byly především sonograf (ultrazvukový zobrazovací přístroj) a kardiotokograf, tedy přístroj registrující okamžitou srdeční frekvenci, kontrakce děložní a pohyby plodu. Genetici se také naučili lokalizovat na chromozomech řadu konkrétních genů, které jsou zodpovědné za určitá onemocnění, což se stalo velmi významnou oblastí prenatální diagnostiky. Vedle diagnostiky se rozvíjejí i možnosti prenatální léčby plodu. Prenatální diagnostika a fetální terapie jsou společně také někdy nazývány fetální medicína.\n\nUltrazvukové vyšetření zaujímá v prenatální diagnostice výsadní postavení. Jde o metodu tradiční a důvěryhodnou. Sonografie je nositelem velké výpovědní hodnoty a přitom je všeobecně dostupná, snadno a bez nároků proveditelná i levná. Nepoškozuje plod a lze ji v průběhu těhotenství opakovat. Hlavní výhodou proti jiným zobrazovacím metodám je neinvazivní anatomická a flowmetrická zobrazovací schopnost v reálném čase. Znázorňuje kompaktní i měkké tkáně plodu, vnitřní strukturu orgánů, placentu i množství plodové vody. Umožňuje komplexní biometrii a hodnocení vitality plodu a registruje dynamické jevy (pohyby plodu, srdeční činnost). Dále je možno diagnostikovat některé viditelné vrozené vývojové vady, odhadovat velikost plodu a vyšetřovat funkci placenty. Vyšetření nevyžaduje zvláštní přípravu, nezatěžuje plod ani matku žádným rizikem komplikací. Klientce je umožněno sledování obrazu na paralelně zapojeném monitoru. Je vítán doprovod rodinným příslušníkem .\nV porodnické diagnostice se využívá ultrazvukové vlnění o vysoké frekvenci (2,5–7,5 MHz) a minimální energii 5–25 mW/m² . Optimální fyzikální podmínkou pro UZ je uložení plodu v plodové vodě. Ta představuje pro ultrazvukové vlnění velmi příznivé akustické inerzní prostředí. Výrazným přínosem pro kvalitu i kvantitu informací získaných dvourozměrným obrazem B se stal rozvoj přístrojové techniky. Metoda odstupňované šedi (gray scale) umožnila těmito odstíny odlišit tkáně s různými akustickými vlastnostmi, metoda dynamického zobrazení (real time) registruje pohybující se struktury a dynamické děje. Vývoj sond, jejich fokusace a pokroky ve zpracování obrazu dále zdokonalily metodu. Od roku 2008 je v ČR běžně prováděno rekonstruované trojrozměrné zobrazení 3D.\nVyšetření ultrazvukem v průběhu těhotenství:\n\n\n\n\nKe konziliárnímu vyšetření by měly být odeslány těhotné se složitými či nejasnými UZ nálezy a ženy s genetickými nálezy v těhotenství, které budou vyžadovat invazivní diagnostické vyšetření či terapeutické řešení (ukončení těhotenství, fetální terapie).\n\nŘeší nejsložitější forenzní případy z celé ČR. Touto diagnostikou se zabývá několik center .\nUltrazvukové metody:\nPokusy o trojrozměrné zobrazení (3D) pocházejí z 80. let tohoto století, ale dosud není k dispozici dostatečně výkonná výpočetní technika, která by umožňovala efektivní práci s 3D obrazem v reálném čase. S ohledem na investice, které jsou do tohoto způsobu zobrazení vkládány, je jen otázkou času, kdy budou dostupné hardwarové prostředky schopné pracovat s nepředstavitelně velkými objemy dat v reálném čase (tj. rychle). V roce 2015 se s 3D zobrazením stále ještě převážně experimentuje a nejsou žádné doklady o klinickém přínosu této metody. Zkušení sonografisté jsou schopni odečítat dvojrozměrný obraz stejně, jako kdyby byl trojrozměrný. Nemohou však 3D rekonstrukci opakovat za několik dnů či týdnů. Výhodou trojrozměrného zobrazení se zdá možnost dokonalejší biometrie, zejména při měření objemů nepravidelných objektů. Pomocí 3D zobrazení lze vyšetřovat ve třech ortogonálních rovinách: sagitální, transverzální a frontální. Předpokládá se, že přínos 3D zobrazení bude při vyšetřování obličeje, defektů páteře a srdce. Je nutno vyčkat výsledků dalších studií, které by prokázaly výhody 3D zobrazení .\nPower Doppler je citlivější než barevné dopplerovské mapování, je nezávislý na úhlu měření a nevykazuje aliasing. Na druhé straně produkuje častěji artefakty a neumožňuje identifikovat směr či rychlost proudě-ní. Používá se k posouzení prokrvení orgánů a k detekci velmi nízkých toků. V experimentech se využívá k posouzení plicní hypoplazie u plodů s diafragmatickou hernií, posouzení fetální redistribuce krve u plodů s hypotrofií či hypertenzí matky. Také se zkoumají možnosti podání kontrastních látek, mikrobublin, a jejich následná detekce ve spojení s diagnostikou monochorionicity u dvojčat (prokazuje se detekce kontrastu u druhého dvojčete) .\nUltrazvuková technika umožňuje detailní zobrazení plodového vejce a embrya. Lze předpokládat, že další zvyšování rozlišovací schopnosti dvojrozměrného obrazu dále rozšíří tyto možnosti. Většina fetálních struktur může být vizualizována již ve 12. až 13. týdnu těhotenství, a proto se uvažuje o možnostech screeningu fetálních malformací již v tomto období těhotenství. Přináší to však řadu obtížně řešitelných problémů: nemožnost ověření nálezu patologem či otázku časné psychické traumatizace těhotné u nejasných, neuzavřených nálezů .\n\nRentgenové vyšetření patřilo od konce 19. století k prvým přímým zobrazovacím metodám plodu. Sloužilo pro zjišťováni polohy plodů, jejich počtu, velikosti, ale i k průkazu vrozených vývojových vad, podvojných zrůd a hydropsu plodu. Od této metody se ustupuje, avšak stále je nepostradatelná v typizaci skeletálních dysplazií. Typizace se provádí až postnatálně pro upřesnění UZ nálezu [ 7 ]. Míra možného poškození zárodku, resp. plodu, je závislá na dvou faktorech: na dávce absorbované v děloze (tzv. orgánové dávce) a stádiu nitroděložního vývoje, tedy době, kdy - ve vztahu k délce (stupni) těhotenství - k ozáření dělohy došlo. Předpokládá se, že okamžité poškození vzniká při dávkách vyšších než 100 mGy. Je velmi nepravděpodobné, že by dávka na dělohu při rentgenování překročila předpokládaný práh (typické hodnoty se pohybují na úrovni zlomků mGy až jednotek mGy, jen v případech CT přímo v oblasti \"malé pánve\" se jedná o dávky vyšší). Přirozený výskyt závažných malformací (vývojových poruch) má četnost 2-4 na 100 narozených dětí. Riziko vzniku zhoubného nádoruvztažené na 1 mGy dávky v plodu je 0,006 % (cca 1:17000), přičemž spontánní výskyt fatálních nádorů u dětí je 0,3 % (1:333). Vzhledem k tomu, že energie rentgenového záření klesá se čtvercem vzdálenosti, je při zobrazování oblastí neležících v blízkém okolí dělohy možný negativní dopad na plod zanedbatelný (dávka obdržená přímo v děloze je velmi nízká). Při radiologických vyšetřeních se navíc pro ochranu před nežádoucím ozářením nevyšetřovaných tkání používají ochranné stínící pomůcky (zástěry, pomůcky k vykrytí gonád z olovnaté gumy apod.), které \"nadbytečné\" rozptýlené záření odstíní .\n\nDříve používaná metoda, kterou ovšem nahradilo vyšetření magnetickou rezonancí. Důvodem je pro tuto metodu nezbytné ionizující záření (RTG), které se v při magnetické rezonanci nepoužívá. Následně uvedené dávky jsou průměrné dávky na plod, v závorce je uvedena hodnota maximální. Pro CT hlavy je dávka na plod menší než 0,01 mGy, pro CT hrudníku je dávka na plod 0,06 mGy (1,0 mGy), pro CT břicha 8 mGy (50 mGy), pro CT pánve 25 mGy (80 mGy). Z uvedených hodnot vyplývá, že dosažení prahové dávky není pravděpodobné při prostých vyšetřeních a dokonce ani u mnohých CT vyšetření. Obecně platí, že umělé ukončení těhotenství není zdůvodněné pro dávky na plod menší než 100 mGy. V případě dávky na plod vyšší než 100 mGy by mělo být přihlédnuto k dalším okolnostem, jako je doba od početí a hodnota dávky na plod. Riziko vzniku poškození plodu v důsledku ozáření při radiodiagnostickém vyšetření je tedy velmi nízké (s výjimkou skiaskopicky vedených terapeutických výkonů v pánvi). Ženy, u nichž bylo provedeno rentgenové vyšetření, aniž by tušily, že jsou těhotné, nemusí mít obavy o plod .\n\nMRI vyšetření plodu, spíše označované jako FMR (fetální magnetická rezonance) se v poslední době stává stále častěji užívanou metodou. Samotná myšlenka FMR přitom není nijak nová (datuje se od roku 1983). Vyšetření bylo zprvu možné jen při celkové sedaci. Významným pokrokem bylo zavedení ultrarychlých, tzv. „single-shot“ sekvencí (2. pol. 90. let). Jednalo se především o sekvence typu rychlého spinového echa pro T2 vážený obraz a o sekvence typu rychlého gradientního echa pro T1 vážený obraz. V roce 2015 se využívají především povrchové „phased-array“ cívky. \n\nIndikace MRI\nHlavní indikací je doplnění ultrazvukového vyšetření, při podezření na vrozenou vadu nebo zjištění anomálie. Jako doplňkové se používá proto, že oproti ultrazvuku, který v oblasti prenatální diagnostiky zcela dominuje (jak již bylo zmíněno), má i nevýhody. Nejvýznamnější z nich je dostupnost a cena, dále pak například obtížnější zobrazení placentárního průtoku krve (nutnost použití kontrastních látek) a nakonec také možné, ale dosud neprokázané, vedlejší účinky. [ 10 ]\nV jiných směrech magnetická rezonance ultrazvuk množstvím získaných informací převyšuje. Ultrazvukové vyšetření je značně závislé na lékaři, který jej provádí a ve většině případů rovnou hodnotí. Dále má poměrně malé zorné pole, které je dále omezeno při průniku UZ vlnění tkáněmi a polohou kostí. Přesto je vhodné, aby ultrazvukové vyšetření magnetické rezonanci předcházelo, neboť poskytuje základní informace, které by FMR mělo v indikovaných případech jen rozšířit a doplnit .\n\nNěkteré případy, kdy je nutné provést FMR:\nNejdelší tradici má vyšetření centrálního nervového systému. Naprosto bezkonkurenční metodu zde představuje při hodnocení komorového systému, dále umožňuje hodnotit stupeň gyrifikace, mozkovou ischémii či hemoragii. MRI se zaměřuje i na vady jiných orgánů plodu. Velmi významnou oblastí je například uropoetický systém, kde umožňuje hodnocení cystických onemocnění ledvin, hydronefrózy, onemocnění močového měchýře aj. Po upřesnění diagnostiky následně magnetická rezonance usnadňuje rozhodování při volbě terapie u diagnostikovaného onemocnění .\n\nTechnika MRI\nPoužití cívek „phased-array“ umožňuje rychlejší skenovaní, čímž eliminuje pohybové artefakty a snižuje hodnotu SAR (specifická míra absorpce – množství absorbované energie plodem v radiofrekvenčním poli). Typy sekvencí již byly zmíněny (rychlé spinové echo pro T2 vážený obraz, rychlé gradientní echo pro T1 vážený obraz). Akviziční čas jedné vrstvy u T2 vážené sekvence může být menší než 1 sekunda. Akviziční čas pro nádechový T1 vážený obraz (gradientní echo) dosahuje naopak i 14 sekund .\n„Z technického hlediska je limitující nedostatečné prostorové rozlišení během 1. trimestru, kdy z etických důvodů stejně nevyšetřujeme, nebo nedostatečné temporální rozlišení např. pro kinematické zobrazení srdce. Nepříznivý je pro vyšetření plodu hluk MR přístroje, který je limitující ve smyslu zvýraznění pohybových artefaktů plodu během MR vyšetření. Hlučnost je výrazně redukována u moderních přístrojů a lze ji dále významně snížit použitím tzv. tichých sekvencí.“ \n\nNejběžnější invazní metodou je vyšetření plodové vody – amniocentéza. Provádí se odběr 20 mililitrů amniové tekutiny a buňkami jehlou přes stěnu břišní. Indikace k tomuto vyšetření mohou být následující:\nPo aspiraci plodové vody se provede oddělení buněk z amniové tekutiny za pomoci centrifugace. Vzorek může být dále kultivován, lze z něj získat DNA. Následující postup pak záleží na zvolené vyšetřovací metodě. Se samotným odběrem plodové vody jsou spojována určitá rizika: krátkodobý odtok plodové vody, slabé krvácení, infekce a v krajních případech spontánní potrat .\n\nBiopsie choriových klků představuje odběr vzorku klků, které jsou součástí placenty. Choriová tkáň dále slouží ke genetickému vyšetření (vyšetření genů nebo chromozomů plodu), protože placenta nese stejnou genetickou informaci jako vyvíjející se plod. Samotný odběr se provádí většinou transabdominálně v 10. – 13. týdnu těhotenství. Mezi indikace k odběru patří opět věková indikace, genetická dispozice k onemocnění nebo prokázaná genetická vada. Mezi rizika tohoto vyšetření patří zejména krvácení a zhruba 1 % potratovost .\n\nDalší z invazních metod je kordocentéza čili punkce pupečníku. Provádí se později než odběr choriových klků, od 18. týdne gravidity. Punkcí pupečníku se získává fetální krev, krevní elementy (nejčastěji lymfocyty plodu) se pak používají ke genetickému vyšetření, zjištění aloimunizace plodu, infekce nebo karyotypu plodu. Rizika tohoto vyšetření jsou shodná jako u amniocentézy .\n\nTato endoskopická metoda byla dříve používaná také v rámci prenatální diagnostiky, od tohoto využití se však ustoupilo a fetoskopie je využívána jen velmi vzácně jako terapeutická metoda u plodu. Indikace k zákroku jsou velmi přísné, patří mezi ně terapie syndromu fetofetální transfuze a další endoskopické postupy v rámci fetální chirurgie a prenatální terapie. Fetoskopie se provádí v 18. až 20. týdnu gravidity. Fetoskop se zavádí břišní incizí pod ultrazvukovou kontrolou. Místo incize je lokálně znecitlivěno.\nProvedení fetoskopie představuje relativně vysoké riziko, což vysvětluje upuštění od jejího použití jako diagnostické metody. Často se po zákroku objevuje krvácení, Infekce, je zde i podstatně vyšší míra potratovosti 3 – 10%, dále se může vyskytnout únik amniové tekutiny nebo předčasný porod .\n\n\n\n"}
{"id": "1099968", "url": "https://cs.wikipedia.org/wiki?curid=1099968", "title": "Seznam kvestorů Masarykovy univerzity", "text": "Seznam kvestorů Masarykovy univerzity\n\nToto je chronologický seznam kvestorů Masarykovy univerzity (MU) se sídlem v Brně, která byla založena v roce 1919.\n\n\n"}
{"id": "1099971", "url": "https://cs.wikipedia.org/wiki?curid=1099971", "title": "Mistrovství světa juniorů v orientačním běhu 2000", "text": "Mistrovství světa juniorů v orientačním běhu 2000\n\n11. Mistrovství světa juniorů v orientačním běhu proběhlo v Česku ve dnech 9. až 15. července 2000. Centrum závodů JMS bylo poblíž města Nové Město na Moravě, jež leží v okrese Žďár nad Sázavou v kraji Vysočina.\n\n"}
{"id": "1099973", "url": "https://cs.wikipedia.org/wiki?curid=1099973", "title": "Anatomický ústav Lékařské fakulty Univerzity Komenského v Bratislavě", "text": "Anatomický ústav Lékařské fakulty Univerzity Komenského v Bratislavě\n\nAnatomický ústav Lékařské fakulty Univerzity Komenského v Bratislavě je nejlepší stavbou rondokubismu na Slovensku. Jejím autorem je významný architekt Klement Šilinger (1887 – 1951), rodák ze Sazené nedaleko Prahy. Anatomický ústav byl vyvrcholením a zároveň uzavřením rondokubistického období jeho tvorby.\n\nProjekt Anatomického ústavu vypracoval architekt už v roce 1923 s úmyslem vytvořit návrh provizorní stavby pro účely Lékařské fakulty UK. Stavba byla realizována až v letech 1925 až 1927 a dnes je součástí většího komplexu staveb, který se dále formoval v průběhu celého 20. století a který využívá Lékařská fakulta Univerzity Komenského pro své potřeby.\n\nBudova se nachází v centru Bratislavy. Je navržena jako velkorysá dvoukřídlá stavba situovaná zčásti na Odborářském náměstí a zčásti na Sasinkově ulici. Hlavní vstup je umístěn v exponované nárožní pozici, kde ústí Sasinkova ulice do náměstí.\n\nBudova má výrazně asymetrický půdorysný tvar. Základní hmota objektu je vytvořena jako dvojtrakt s chodbami v zadním průčelí. Vnější forma budovy, na rozdíl od tradičního řešení staveb, jasně odlišuje své funkčně významné, či jinak specifické prostory na fasádě.\n\nHlavní hmota je členěna na 3 základní celky, které vycházejí z tradiční koncepce výstavby architektonického objektu - podnož, tělo a ukončení. Podnož je výrazně robustní, procházející přes dvě podlaží a je ukončena masivní kordonovou římsou. Z hmoty podnože vyčnívají směrem do Sasinkovy ulice jednotlivé hmoty funkčně specifických prostor. Jsou to dva prosklené půlválce, kde jsou umístěny pitevny a hranatá hmota poslucháren s terasou na střeše. Tělo objektu tvoří tři podlaží, přičemž každé z nich prezentuje jiný tektonický princip. Na prvním z nich jsou umístěny v poloze mezi okny rondokubistické půlválcové pilastry s výraznou hranatou hlavicí. Podlaží je ukončeno jednoduchou kordonovou římsou. Druhé podlaží nemá pilastry, je však ukončeno mohutnou stupňovitou římsou. Poslední podlaží uzavírá fasádu ve vertikále, je vylehčeno střídáním půlválcových pilastrů a mohutných nadokenních oblouků. Tělo objektu ukončuje masivní korunní římsa. Ukončení je řešeno v podobě sedlové střechy.\n\nDominantou celé stavby je monumentální válcový rizalit umístěný v nárožní poloze. V této hmotě se nachází hlavní vstup do objektu. Jsou tu situovány troje vstupní dveře na výšku celé podnože. Válcová hmota je členěna jen na podnož a tělo. Tělo sestává ze dvou podlaží a mohutná stupňovitá římsa zde plní funkci římsy korunní. Hlavní vstup je zastřešen plochou střechou.\n\nZ vnitřních prostor Anatomického ústavu je zajímavý šestiúhelníkový prostor hlavního schodiště, který je v přímé vazbě na vstupní rizalit. Uplatňují se zde taktéž detaily kubistického původu.\n\nNěkteré konstrukční detaily Anatomického ústavu už odrážejí tehdejší moderní inženýrsko-konstrukční tendence. Pozoruhodné jsou zvláště subtilní příhradové nosníky, které jsou nosnou konstrukcí pro obloukové zasklení piteven.\n\nAnatomický ústav Lékařské fakulty UK je příkladem výjimečné architektury dvacátých let 20. století na Slovensku. Celková forma Anatomického ústavu, která jasně vychází z jeho funkce, prezentuje ve své době výrazně nový názor na architekturu.\n\n"}
{"id": "1099975", "url": "https://cs.wikipedia.org/wiki?curid=1099975", "title": "Franz Buchner", "text": "Franz Buchner\n\nFranz Xaver Buchner (17. června 1898, Starnberg – 26. června 1967, Starnberg) byl německý politik. V březnu 1933 se stal poslancem říšského sněmu za NSDAP, v dubnu stejného roku pak starostou Starnbergu. V roce 1941 upadl v nemilost u nadřízených, což vedlo k tomu, že v prosinci 1943 složil obě své funkce.\n\nPo válce byl v rámci denacifikace nejdříve odsouzen ke třem rokům nucených prací, trest mu byl ale následně snížen na jeden rok. Od února do listopadu roku 1950 tak byl vězněn v pracovním táboře v Eichstättu, kde pracoval na ošetřovně a jako skladník a úředník.\n"}
{"id": "1099977", "url": "https://cs.wikipedia.org/wiki?curid=1099977", "title": "Franz Büchner (rozcestník)", "text": "Franz Büchner (rozcestník)\n\nFranz Büchner může být:\n\n\n"}
{"id": "1099978", "url": "https://cs.wikipedia.org/wiki?curid=1099978", "title": "Šimon Sidon", "text": "Šimon Sidon\n\nRabi Šimon Sidon (1815 – 1891) byl maďarský rabín. Narodil se v městečku Nádas (Trstín na Slovensku) jako syn Jehudy Sidona z rodiny Cigan z Dolních Kounic a Edel Sonnenfeld. Ve třinácti letech vstoupil na ješivu Chatama Sofera v Pressburgu (Bratislava), kde studoval devět let a byl zde ordinován na rabína. O svém učiteli napsal, že mu byl velmi blízký, viz ukázka. Roku 1838 se vrátil do Nadaše, kde se oženil s Rachel Duschinsky a jeho učitelem tam byl jeho strýc rabi Šmuel ben David Nadiš Sonnenfeld, dědeček Josefa Chaima Sonnenfelda. V letech 1845 – 1856 byl rabínem v Cíferu a poté se stal rabínem v nově vzniklé židovské komunitě v Trnavě, odkud byli židé vypovězení roku 1539. Celou tu dobu měli Židé pobyt v katolické Trnavě zakázán. V jeho době zde byla založená nová Synagoga Status Quo a nový židovský hřbitov, kde je také pochován.\n\nProžil rozkol v maďarské židovské komunitě, kdy vznikl neologický směr, ke kterému se přihlásila většina vůdců. Na Michalovské synodě roku 1865 menšina založila židovskou ortodoxii, která do této doby neexistovala. Patřil k těm, kteří chtěli zachovat status quo ante, tedy stav před rozkolem.\n\nRabín Šimon Sidon je praprastrýcem rabína Karola Efraima Sidona.\n\n"}
{"id": "1099980", "url": "https://cs.wikipedia.org/wiki?curid=1099980", "title": "Stanisław Zaremba (biskup kyjevský)", "text": "Stanisław Zaremba (biskup kyjevský)\n\nStanisław Zaremba, O.Cist. byl polský voják, později římskokatolický duchovní, člen cisterciáckého řádu, opat v Sulejowě a následně biskup v Kyjevě.\n\nNarodil se v Kalinowé asi v roce 1601. Stal se vojákem a účastnil se bojů proti Švédům. V \"bitvě pod Chocimem\" (9. října 1621) velel vlastní vojenské jednotce. Po svém otci se stal starostou Grabowského kraje, později se však stal členem cisterciáckého řádu. Od roku 1632 byl koadjutorem opata Otto Schenkinga v cisterciáckém opatství Sulejow. V roce 1637 převzal opatský úřad. Zřejmě tehdy ještě neměl složeny věčné sliby, protože klášterní katalog jej uvádí jako \"abbas professum\" (opat profes) - tedy ještě bez faktických pravomocí. Není přesně známo, kdy svůj úřad převzal naplno, ani kdy byl vysvěcen na kněze.\n\nZ doby, kdy byl Stanisław Zaremba sulejowským opatem toho není příliš známo. S jeho jménem je pouze spojena přestavba tamního klášterního kostela. V roce 1646 byl jmenován katolickým biskupem kyjevským. Tuto diecézi však fakticky vedl krátce a nestačil se do její historie výrazněji zapsat, protože již v roce 1648 vypuklo tzv. \"Chmelnického povstání\" a Zaremba musel Kyjev opustit. Další zprávy o jeho osudech jsou nejisté. Zřejmě se vrátil do sulejowského kláštera. Jisté je, že v Sulejowě v roce 1653 zemřel a byl zde i pohřben. Jeho nástupcem na kyjevském biskupském stolci se stal Jan Leszczyński, jmenovaný po téměř dvouletém uprázdnění funkce biskupa dne 21. dubna 1655.\n\n\n"}
{"id": "1099982", "url": "https://cs.wikipedia.org/wiki?curid=1099982", "title": "Simeon Jeruzalémský", "text": "Simeon Jeruzalémský\n\nSimeon Jeruzalémský syn Kleopase, byl židovský křesťan a druhý biskup Jeruzaléma. Je uctíván jako světec.\n\nZ evangelia podle Matouše se dozvídáme o Simeonovi, jako blízkém člověku Ježíše Krista. Jeho otec Kleophas byl bratrem svatého Josefa a podle některých zdrojů byla jeho matka sestrou Panny Marie. Tím pádem byl sv. Simeon bratrancem Ježíše Krista. Nepochybně byl jedním z blízkých stoupenců Krista – je uveden ve Skutcích apoštolů jako jeden z těch, na které během Letnic sestoupil Duch Svatý.\n\nSvatý Epifanius ze Salaminy píše, že když Židé dali zabít prvního jeruzalémského biskupa svatého Jakuba Spravedlivého, Simeon (jeho pokrevní bratr?) se ho slovně výrazně zastal a dal vykonavatelům smrti pocítit, že konají nesprávně. Krátce po smrti Jakuba se sešli apoštolové a učedníci, aby vybrali nového biskupa. Jednohlasně byl zvolen Simeon, který se aktivně podílel na řízení církve pravděpodobně i v době, když tento úřad zastával Jakub.\n\nRoku 66 vypukla protiřímská válka v Palestině jako důsledek židovské opozice vůči Římanům. Křesťané žijící v Jeruzalémě byli varováni před hrozícím zničením města a následně vyzváni, aby je opustili. Přesně v tomto roce, když Římané pronikli do Judeje, se křesťané v čele se svatým Simeonem odebrali na druhou stranu Jordánu, kde se usadili v malém městě Pella. Po dobytí a vyplenění Jeruzaléma v roce 70 se křesťané vrátili až v době, kdy jej obnovil císař Hadrianus.\n\nKdyž Vespasianus a Domitianus nařídili vyhubení všech příslušníků Davidova rodu, Simeona nedopatřením nesprávně identifikovali; avšak když Traianus vydal to stejné nařízení, byl světec odsouzen nejen pro svojí příslušnost k rodu, ale i kvůli svému křesťanskému přesvědčení. Byl předveden před římského místodržitele Atticuse a následně odsouzen na smrt – nejprve ho mučili a poté ukřižovali. Podle tradice se dožil 120 let.\n\n\n"}
{"id": "1099984", "url": "https://cs.wikipedia.org/wiki?curid=1099984", "title": "Osman Arpacıoğlu", "text": "Osman Arpacıoğlu\n\nOsman Arpacıoğlu (* 5. ledna 1947, Ankara) je bývalý turecký fotbalový útočník a reprezentant.\n\nV Turecku hrál za Hacettepe SK, Mersin İdmanyurdu, Fenerbahçe SK a Balıkesirspor.\n\nV sezóně 1972/73 se stal v dresu Fenerbahçe s 16 vstřelenými brankami nejlepším střelcem turecké nejvyšší fotbalové ligy. Je členem klubu \"100'LER KULÜBÜ\" sdružujícího fotbalisty se 100 a více nastřílenými brankami v turecké nejvyšší lize.\n\nV A-týmu Turecka debutoval 9. 10. 1968 v přátelském utkání v Istanbulu proti týmu Bulharska (prohra 0:2).\nCelkem odehrál v letech 1968–1974 v tureckém národním týmu 13 zápasů a vstřelil 3 góly.\n\n"}
{"id": "1099992", "url": "https://cs.wikipedia.org/wiki?curid=1099992", "title": "Rade Pribičević", "text": "Rade Pribičević\n\nRade Pribičević (v srbské cyrilici Раде Прибичевић; 1896–1953) byl jugoslávský komunistický politik a spolupracovník Josipa Broze Tita.\n\nPribičević byl právník z Petrinje, člen Výkonného výboru Nezávislé demokratické strany. Jako aktivní odpůrce diktatury krále Aleksandra z let 1929-1941 byl velmi populární mezi veřejností, a to jak mezi Srby, tak i Chorvaty. Účastnil se partyzánského boje, zastupoval srbskou menšinu v Chorvatsku. Byl také delegátem na sjezdu ZAVNOH a člen tzv. Srbského klubu. Zastával post ministra v první poválečné svazové (jugoslávské) vládě. Poté byl jugoslávským velvyslancem v Polsku a Kanadě.\n"}
{"id": "1099993", "url": "https://cs.wikipedia.org/wiki?curid=1099993", "title": "Grafton County", "text": "Grafton County\n\nGrafton County je okres amerického státu New Hampshire. Správním sídlem je město Haverhill. Největší město okresu je Lebanon. Byla založena v roce 1769 a je pojmenována podle britského státníka Augustuse Firzroye.\n\n"}
{"id": "1099994", "url": "https://cs.wikipedia.org/wiki?curid=1099994", "title": "Augusta Sasko-Výmarská", "text": "Augusta Sasko-Výmarská\n\nAugusta Sasko-Výmarská, plným jménem : \"Augusta Marie Luise Katharina von Sachsen-Weimar-Eisenach\" (30. září 1811, Výmar – 7. ledna 1890, Berlín) byla rodem saská princezna a sňatkem s pruským králem a německým císařem Vilémem I. pruská královna a německá císařovna.\n\nNarodila se jako třetí dítě/druhá dcera ze čtyř potomků saského velkovévody Karla Fridricha Sasko-Výmarského a jeho manželky, ruské velkokněžny Marie Pavlovny, dcery ruského cara Pavla I. Dospělosti se dožili dva sourozenci, sestra Marie byla díky sňatku s pruským princem Karlem švagrovou své sestry, bratr Karel Alexandr se oženil s nizozemskou princeznou Žofií.\nJejí otec byl uzavřený člověk, jehož jedinou vášní byla četba básní. Její matku označil Johann Wolfgang von Goethe za \"jednu z nejvýznamnějších žen své doby\". Mladá Augusta získala vynikající komplexní vzdělání. Lekce malířství brala u dvorního malíře Luise Seidlera, hodiny hudby u kapelmistra Johanna Nepomuka Hummela.\n\nAugusta bylo 15 let, když poznala svého budoucího manžela. Princ Vilém (22. března 1797 – 9. března 1888) ji popsal jako osobu s velkým půvabem, třebaže ji považoval za méně atraktivní, než její starší sestru Marii, jež se před nedávnem provdala za Vilémova mladšího bratra Karla. Vilémovi rodiče však na jeho sňatek s Augustou naléhali, kromě jiného i z následujícího důvodu: v té době byl Vilém zamilovaný do polské šlechtičny, kněžny Elizy Radziwiłłovny, své příbuzné (Vilém a Eliza měli společného děda, Fridricha Velikého). Následníkem pruského trůnu byl v té době Vilémův starší bratr Fridrich Vilém, neměl však se svou manželkou Alžbětou Ludovikou Bavorskou žádné děti, trůn tedy po jeho smrti měl připadnout Vilémovi. Fridrich Vilém III. věděl o vztahu Viléma a Elizy, sňatek mezi nimi však nepovažoval za možný z řady důvodů: pruský dvůr zjistil, že knížecí titul udělil Radziwiłłům teprve císař Maxmilián I. a Eliza tak pochází z příliš skromného rodu, než aby se mohla stát členkou královského domu Pruska (přitom však jejím dědem z matčiny strany byl pruský král Fridrich Veliký). Roku 1824 se král obrátil na bezdětného ruského cara Alexandra I., aby Elizu adoptoval. Car váhal, nakonec odmítl. Proti synovu manželství s polskou šlechtičnou protestovala i královna Luisa, která neměla ráda otce své potenciální snachy, knížete Antona Radziwiłła.\n\nZa této situace v červnu roku 1826 král Fridrich Vilém zabránil synovi oženit se s Elizou. Vilém tedy začal uvažovat o další kandidátce na manželství, třebaže Elizu i nadále miloval. Nakonec srpna roku 1826 požádal o ruku princeznu Augustu. Ta souhlasila a 25. října došlo k oficiálním zásnubám. Vilém a Eliza se naposledy potkali v roce 1829. Kněžna zemřela na souchotiny roku 1834. Vilém o vztahu s Elizou napsal v dopise své sestře Charlottě, že \"člověk může milovat v životě pouze jedenkrát\". V tomtéž dopise psal o Augustě: \"princezna je milá a bystrá, ale nechovám k ní žádných citů\". Augusta však byla do Viléma velmi zamilovaná a plná nadějí na šťastný svazek.\n\n11. června roku 1829, po třídenní cestě z Výmaru do Berlína, se v kapli zámku Charlottenburg uskutečnila svatba. Z manželství se narodili dva potomci:\nPrvní týdny manželství byly pro Augustu velmi šťastné, po nějaké době však se cítila znuděná militaristickým duchem pruského dvora. Neúčastila se ani žádných dvorských povinností, které všechny na sebe vzala její švagrová, manželka následníka trůnu Fridricha Viléma, bavorská princezna Alžběta Ludovika. Pokazil se i vztah Augusty s jejím manželem. 22. ledna 1831 si Vilém v dopise své sestře Charlottě naříkal na \"nevelkou ženskost\" své manželky. To nezměnilo ani narození dvou dětí a dva potraty v letech 1842 a 1843. Roku 1840 Augusta upadla do depresí, když nemohla snést jednak milenky svého muže, jednak tlak, který byl na ni vyvíjen.\n\nAugusta se zajímala i o politiku. Byla osobou liberálních názorů a velké naděje vkládala do nástupu na trůn svého švagra Fridricha Viléma IV. (roku 1840), který jako následník trůnu projevoval liberální sympatie. Fridrich Vilém však realizoval konzervativní vládu a se všemi projevy libaralismu se rozloučil. Vévoda Vilém, jeho bratr a Augustin manžel, ho v tom podporoval. Za březnové revoluce roku 1848 Vilém bezohledně potlačil povstání ostřelováním Berlína; díky tomu si vysloužil přezdívku \"Kartätschenprinz\" (Kartáčový princ). V důsledku toho se stal v Prusku velmi nepopulárním a na radu bratra odjel do Londýna.\n\nV liberálních kruzích se objevila idea přinutit Fridricha Viléma IV. k abdikaci a jeho bratra Viléma ke zřeknutí se následnických práv k trůnu. Králem by se tak stal Augustin syn Fridrich, tehdy ještě neplnoletý, a Augusta pak regentkou v jeho jméně. Tento záměr nelze potvrdit, neboť Augusta později zničila všechny dopisy a deníky z tohoto období. V červnu roku 1848 se Vilém vrátil z Londýna a o rok později se stal guvernérem provincie Porýní. Na jaře roku 1850 se on i Augusta přesunuli do Koblenze.\n\nŽivot v Koblenci se Augustě líbil, mohla zde vést takový způsob života, na jaký byla zvyklá z výmarského dvora. Její syn Fridrich v té době studoval v Bonnu, stav se tak prvním pruským vévodou, který získal akademické vzdělání. V Koblenci žila řada liberálních myslitelů, např. historik Max Dunker nebo profesoři práva August von Bethmann, Clemens Theodor Pertes či Alexander von Schleinitz. Augusta byla také tolerantní ke katolíkům, což nevzbuzovalo nadšení na berlínském protestantském dvoře.\n\nV roce 1856 se Augustina dcera Luisa provdala za bádenského velkovévodu Fridricha I. a roku 1858 se princ Fridrich oženil s dcerou britské královny Viktorie, Princess Royal Viktorií. Augusta byla velmi spokojená sňatky svých dětí a doufala, že snacha přivede Fridricha k britskému systému vlády a k liberalizaci země.\n\nV té době se silně zhoršil zdravotní stav Fridricha Viléma IV. V červenci roku 1857 utrpěl záchvat mrtvice a ztratil schopnost mluvit, další záchvaty pak ochromily jeho mozkové funkce, takže nebyl schopen vládnout; jeho bratr princ Vilém se tak stal v roce 1858 regentem. V té době se Vilém a manželkou vrátili do Berlína. Král Fridrich Vilém IV. pomalu umíral ještě tři a půl roku. Zemřel 2. ledna 1861, nedlouho poté následován svým pobočníkem Leopoldem von Gerlachem. Tím se stal jeho bratr Vilém pruským králem Vilémem I.\n\nKdyž se Vilém stal roku 1861 králem, rozloučil se s bratrovými ministry a povolal nové, především liberály, které poznal v Koblenci. A. von Schleinitz se stal ministrem zahraničních věcí, A. von Bethmann ministrem kultury a Karl Anton von Hohenzollern-Sigmaringen premiérem. Někteří viděli za těmito nominacemi královnu Augustu, třebaže její vliv na manželovu politiku byl nevelký. To se jasně projevilo o několik měsíců později, když Vilém rozpustil parlament a jmenoval premiérem Otto von Bismarcka. Královna a premiér se záhy dostali do konfliktu. Augustě vadila především Bismarckova zahraniční politika, zvláště pak válka s Rakouskem.\n\nNedlouho poté královna opět upadla do deprese a začala znovu s léčebnými pobyty v Baden-Badenu. V té době se obyvatelstvo Pruska radovalo z vítězství nad Rakouskem v bitvě u Hradce Králové. Zatímco však národ jásal, Augusta oplakávala padlé a raněné. Zhoršily se i její vztahy se snachou, která začala podporovat Bismarckovu politiku. Hluboce zbožná královna považovala Viktorii za \"nereligiózní\" osobu a projevovala jí nechuť při každé příležitosti. Velkou lásku však chovala ke svému vnukovi Vilémovi.\n\nAugusta, která nesouhlasila s militaristickou politikou Bismarckovou, založila roku 1864 Národní společenstvo žen, které se věnovalo raněným a nemocným vojákům. Založila rovněž řadu nemocnic, jež existují dodnes.\n\nČtyři roky po skončení války s Rakouskem, v roce 1870, vypukl nový konflikt – Prusko-francouzská válka. Jejím důsledkem kromě jiného bylo, to, že král Vilém I. byl korunován na německého císaře a jeho manželka Augusta německou císařovnu. Pro Augustu to byla svého druhu osobní prohra. Chtěla sice sjednocení Německa prostřednictvím Pruska, nikoli však proléváním krve, ale na základě \"morálního povstání\". Roku 1872 založila v Postupimi školu pro dcery padlých ve válce s Francií.\n\nV dalších letech se Augusta smířila s Bismarckem, kterého považovala za jediného člověka schopného podpořit jejího milovaného vnuka Viléma. Ten však byl jiného názoru a propustil Bismarcka krátce po svém nástupu na trůn.\n\nAugusta trpěla delší dobu revmatismem. Její stav se zhoršil v červnu roku 1881 natolik, že se od té doby pohybovala již jen na invalidním vozíku.\n\nAugustin manžel zemřel 9. března roku 1888. Pouhých 99 dní po něm zemřel na rakovinu hrtanu její syn Fridrich III. Na trůn usedl její oblíbený vnuk Vilém II. Augusta sama pak zemřela 7. ledna roku 1890 a byla pochována po boku svého manžela v Charlottenburgu.\n\n\n\n"}
{"id": "1099995", "url": "https://cs.wikipedia.org/wiki?curid=1099995", "title": "Petar Drapšin", "text": "Petar Drapšin\n\nPetar Drapšin (v srbské cyrilici Петар Драпшин; 15. listopadu 1914, Turija, Rakousko-Uhersko – 2. listopadu 1945, Bělehrad, Jugoslávie) byl jugoslávský partyzán a generálplukovník Jugoslávské lidové armády. Získal titul lidového hrdiny Jugoslávie. \n\nJako student se stal Drapšin členem Svazu komunistické mládeže Jugoslávie. Po vystudování střední školy v Bělehradě odešel na studia na ČVUT do Prahy. Nedlouho poté se stal jedním z řady jugoslávských komunistů, kteří ve 30. letech 20. století bojovali na straně interbrigády ve španělské občanské válce. Tam získal hodnost kapitána. Poté, co válka vypukla v v dubnu 1941 i v Jugoslávii organizoval povstání v Bosně a Hercegovině. Za svojí účast na procesu, známém jako tzv. lijeva skretanja však byl vojenským vedením partyzánské armády ostře kritizován a nakonec z Hercegoviny přeložen na území Slavonie. \n\nV únoru 1945 byl postaven do čela Čtvrté jugoslávské armády, která měla postupovat na západ země ve směru k poloostrovu Istrie a přístavu Terst. Byl jedním z válečných hrdinů, nicméně jeho další politickou kariéru ukončila předčasně nehoda; dne 2. listopadu 1945, jen několik dní před volbami do ústavodárné skupštiny omylem vystřelila jeho služební pistole. Do sněmovny kandidoval přitom jako poslanec za Lidovou frontu. Na následky zranění nakonec zemřel.\n"}
{"id": "1099999", "url": "https://cs.wikipedia.org/wiki?curid=1099999", "title": "Důlní míra", "text": "Důlní míra\n\nDůlní míra (do roku 1805) nebo dolová míra (do roku 1957) bylo označení výměry pozemku, pod kterým se propůjčovalo právo těžby nerostných surovin. Dolové míry byly zrušeny Zákonem č. 41/1957 Sb. o využití nerostného bohatství (horní zákon).\n\nDůlní míra je výměra pozemků, na kterých nebo pod kterými se propůjčovalo právo (tzv. propůjčka) na dobývání vyhrazených (užitkových) nerostů, jestliže byly kutáním (vyhledáváním) odkryty. Důlní míra je pravoúhelník o ploše 45 116 m², jehož kratší strana je minimálně 106 m dlouhá. Propůjčka se udělovala na důlní míry, přebytky a na míry povrchové. U uhlí byl nárok na nejméně dvojitou důlní míru, tj. dvě jednoduché důlní míry, které spolu souvisely delšími stranami. Tam, kde již propůjčené důlní míry uzavíraly území tak, že nebylo možné položit pravidelnou důlní míru, mohla být na tuto část, tzv. přebytek, udělena také propůjčka, ale jen majiteli některé ze sousedících důlních měr. Více důlních měr položených vedle sebe v téže propůjčce tvořily důlní pole.\n\nPovrchová míra nezasahovala do „věčné hloubky“ jako důlní míra, nýbrž jen k pevné hornině a její plocha nesměla přesahovat 15 000 m².\n\nPro kutací práce byl vytyčován kutací okrsek (kutací kruh), který představoval výhradní kutiště. Výhradní kutiště bylo vymezeno vodorovným kruhem, byl pokládán na povrchu a měl poloměr 1000 vídeňských sáhů. Vlastník kutacího kruhu měl po určitou dobu právo na této ploše provádět práce potřebné pro vyhledávání a odkrytí vyhrazeného nerostu (kutací práce). Po odkrytí vyhrazeného nerostu (prokazatelný nález) měl tento kutéř přednostní právo na propůjčku důlních měr.\n\nDůlní míry udělovaly příslušné Substituce horních soudů. Porušení hranic prostoru vymezeného důlní mírou se řešilo soudní cestou. Hranice se vytyčovaly hraničními kameny, na kterých byl hornický znak křížený mlátek a želízko a zpravidla letopočet.\n\nJihlavské horní právo z roku 1249 ve svých čtyřech kapitolách se zabývá: \"spolehlivým vyměřením důlních měr\", čili horního majetku, zavedlo prioritu nálezu ložiska pro udělení důlních propůjček, dbalo na hospodárné dobývání a vydobytí nerostných zásob. Důlní míry byly byly vyjádřeny v sáhové měrové soustavě.\n\nRakouský Obecný horní zákon vstoupil v platnost v roce 1854. V průběhu jeho platnosti byly jednotlivé jeho články měněny a doplňovány až do roku 1918 a pak i po vyhlášení Československé republiky zůstal v podstatě platným až do roku 1957.\n\nPojem důlní míra se v rakousko-uherské monarchii používal do roku 1805 jako označení plochy propůjčky pro dobývání nerostu. Byla stanovena pro tvar obdélníka o rozměrech 112 x 224 klaftrů (asi 212 x 426 m). Po vydání patentu o dolových mírách, který vydal císař František II. dne 23. března 1805, se užíval název dolová míra, až do vyhlášení československého horního zákona v roce 1957. V roce 1819 dolová míra snížená na šířku 56 klaftrů (asi 106 m) a délka zachována 224 klaftrů, také byla stanovena hloubka 100 klaftrů (190 m).\n\nPodle Zákona č.41/1957 Sb. byl dobývací prostor stanoven na základě výsledků průzkumu ložiska podle uložení, rozsahu, tvaru, mocnosti ložiska.\n\nPodle Zákona č. 44/1988 Sb. hranice dobývacího prostoru stanovuje obvodní báňský úřad v součinnosti s dalšími institucemi státní správy, kterých se toto dotýká. Hranice dobývacího prostoru je uzavřený geometrický obrazec s přímými stranami. Určuje se na povrchu.\n\n"}
{"id": "1100000", "url": "https://cs.wikipedia.org/wiki?curid=1100000", "title": "Kostel Nanebevzetí Panny Marie (Konojedy)", "text": "Kostel Nanebevzetí Panny Marie (Konojedy)\n\nMohutný pozdně barokní kostel Nanebevzetí Panny Marie v Konojedech na Litoměřicku byl vystavěn v polovině 18. století. Je chráněn jako kulturní památka.\n\nKostel je součástí komplexu budov konojedského kláštera, který od roku 2007 renovuje soukromý majitel. Zchátralý klášter koupil, kostel dostal od římskokatolické církve darem.\n\nMístní kostel býval původně gotický, v roce 1699 byl přestavěn na jednolodní chrám s věží a spojen se špitálem. Současný kostel byl vystavěn jako klášterní podle návrhu W. M. Löhrera (pochován v kryptě kostela). Základní kámen kostela byl položen 13. května 1752, slavnostně jej 20. června 1762 vysvětil litoměřický biskup Emanuel Arnošt Valdštejn.\n\nKostel byl staticky poškozen roku 1945, když v blízkém lomu vybuchla munice. Částečně se tehdy zřítil strop přilehlé sakristie, tlaková vlna vyrazila okna i s rámy, byla poničena střecha. Nouzové opravy střech se uskutečnily na podzim roku 1955.\n\nVe 2. polovině 20. století klášter i kostel využívala armáda. Od 80. let z něj byl odvážen mobiliář (částečně se nachází v kostele sv. Petra a Pavla ve Varnsdorfu), opakovaně byl však také vykraden.\n\nPo roce 2007 církev darovala kostel podnikateli Vladimíru Přibylovi, který vlastní a opravuje přilehlý klášter. Kostel měl narušenou statiku a hrozilo, že se jedna z jeho stěn zřítí, nový vlastník jej proto nechal stáhnout ocelovými táhly. Zbylý mobiliář církev nechala odvézt, do kostela by se měl vrátit po dokončení oprav.\n\n"}
{"id": "1100001", "url": "https://cs.wikipedia.org/wiki?curid=1100001", "title": "Kalivody (přírodní památka)", "text": "Kalivody (přírodní památka)\n\nPřírodní památka Kalivody se nachází v katastru obce Kalivody v okrese Rakovník. Chráněné území, které bylo vyhlášeno 15. března 2014, je ve správě Krajského úřadu Středočeského kraje.\n\nPředmětem ochrany je kuňka obecná (\"Bombina bombina\"), někdy také označovaná jako kuňka ohnivá, která patří mezi zvláště chráněné a silně ohrožené druhy žab. Chráněné území je zároveň zařazeno mezi Evropsky významné lokality.\n\nKromě kuňky obecné se zde vyskytla též blatnice skvrnitá a několik druhů čolků – čolek obecný, čolek horský a čolek velký.\n\nNa plochách souše, obklopující mokřady a rybníky, byl zaznamenán například motýl batolec duhový (\"Apatura iris\"), dále svižník polní (\"Cicindela campestris\"), střevlík Ullrichův (\"Carabus ullrichi\"), zlatohlávek skvrnitý (\"Oxythyrea funesta\"), čmeláci (\"Bombus\") a prskavci (\"Brachinus crepitans\").\n\nNa hrázi rybníka byly nalezeny některé chráněné druhy hub. Konkrétně se jednalo o hřib plavý a hřib medotrpký a vzácně se zde vyskytl též hřib satan.\n\nPřírodní památka se nachází na západním okraji obce Kalivody na jižním okraji Džbánu a rozprostírá se podél Bakovského potoka dále směrem na západ, přičemž kromě potoka zahrnuje rybníky Jezero, Poboř a Žabach a přilehlé mokřady. Soustava tří rybníků propojená potokem je hlavním formujícím prvkem chráněného území. Jedná se o poměrně hluboké hospodářské plůdkové rybníky, málo zanesené sedimenty. Samotný potok je pro život obojživelníků nevyhovující, neboť je velmi úzký, zato jsou důležité dřevinné porosty v blízkosti vody, které vytvářejí vhodné prostředí například pro rosničku zelenou.\n"}
{"id": "1100003", "url": "https://cs.wikipedia.org/wiki?curid=1100003", "title": "Ptačí noha maličká", "text": "Ptačí noha maličká\n\nPtačí noha maličká (\"Ornithopus perpusillus\") je drobná poléhavá bylina, druh rodu ptačí noha. Je sice na území České republiky považována za původní druh, ale její současný výskyt je nepravidelný a pravděpodobně sekundární.\n\nVyskytuje se v mírném až středomořském klimatu, nejvíce v blízkosti Atlantského oceánu. Její areál sahá od Velké Británie a Irska do Nizozemska, Belgie, Francie, Portugalska, Španělska, Dánska, Německa, Polska, Švédska a Litvy. Vyrůstá také v Africe na severu Alžírska, na jihu Austrálie a také na severu Nového Zélandu. Často se nachází na písčitých pobřežích velkých řek před zaústěním do moří nebo méně často u mořských pobřeží kde není příliš zvýšena salinita půdy.\n\nRoste jak v přírodních stanovištích, tak i v biotopech ovlivněných lidskou činností. Jsou to většinou místa s písčitou půdou na kterých není zapojená vegetace, např. v řídkých borových lesích, v písečných náplaveninách i na písčinách s navátým pískem. Vždy však na místě s plným osluněním a chudém na živiny.\n\nJejímu rozšíření na území Česka nebyla v minulosti věnována patřičná pozornost. V současnosti byl zjištěn nový výskyt ptačí nohy maličké v Kuřívodech a Hradčanech v městě Ralsku v okrese Česká Lípa, tyto lokality byly součástí vojenského prostoru sovětských vojsk po roce 1968. Zároveň byla opětovně nalezena na historických místech u Štěpánovska v městě Týništi nad Orlicí a u obce Zdelov u Kostelce nad Orlicí v okrese Rychnov nad Kněžnou. Jedná se o výskyty v pískovně a na obnažených písčinách v opuštěných prostorech. Lze stěží posoudit, zda se jedná o primární nebo sekundární výskyt, když se tento druh v blízkém Polsku i Německu hojně vyskytuje.\n\nDrobná, jednoletá rostlina, která nebývá vyšší než 30 cm. Poléhavé a silně se větvící lodyhy, rostoucí z vřetenovitého kořene, porůstají lichozpeřenými listy jejichž drobné lístky vyrůstající v sedmi až dvanácti párech. Lístky bývají vejčité, eliptické až podlouhlé, jsou dlouhé 3 až 5 mm a 1,5 až 2 mm široké, po obvodě celistvé a na vrcholu mají tupou špičkou. Lodyhy i lístky jsou roztroušeně chlupaté.\n\nKvětenství je stopkatý okolík vyrůstající z paždí listů, je tvořený 2 až 5 oboupohlavnými květy na krátkých stopkách. Zvonkovitý, 3 mm dlouhý kalich má zašpičatělé cípy kratší než kališní trubku. Koruna je 5 mm velká, její po stranách vykrojená pavéza je bílá a červenofialově žilnatá a po okrajích je stejně jako křídla načervenalá, člunek je žlutobílý. Kvete od května do července, opylována je hmyzem přilétajícím za nektarem.\n\nPlody jsou mírně prohnuté, čárkovité lusky, 15 až 20 mm dlouhé a do 2 mm široké. Jsou hnědošedé a hustě chlupaté, za semeny jsou zaškrcované a ve zralosti se rozpadají. Obsahují ledvinovitá, žlutá až zelená semena asi 1,5 mm dlouhá.\n\nNa českém území bývají vzácně zavlékány ještě dva další podobné druhy ptačí nohy které lze spolehlivě rozlišit podle plodů. Ptačí noha smáčknutá má lusky s výrazným zobánkem a lusky ptačí nohy seté jsou pouze roztroušeně chlupaté.\n\nV minulých létech byla ptačí noha maličká patrně považována za přechodně zavlečený druh do české přírody a nebyla posuzována míra jejího možného ohrožení. Bylo takto učiněno až nedávno a v „Červeném seznamu cévnatých rostlin České republiky z roku 2012“ je zařazena mezi kriticky ohrožené druhy (C1r).\n\n\n \n"}
{"id": "1100009", "url": "https://cs.wikipedia.org/wiki?curid=1100009", "title": "Otto Logk z Netky", "text": "Otto Logk z Netky\n\nOtto Logk z Netky, O.Cist. (19. ledna 1714 – 25. dubna 1782) byl v letech 1770-1782 opatem cisterciáckého kláštera ve Žďáru nad Sázavou.\n\nNarodil se v Krchlebech v Čechách v roce 1714. Roku 1732 vstoupil ve žďárském klášteře do cisterciáckého řádu. Získal doktorát z teologie, byl vysvěcen na kněze a 12. října 1738 slavil primiční Mši svatou. Následně vyučoval v Praze v arcibiskupském semináři filosofii a kanonické právo. Současně byl sekretářem cisterciáckého řádového vikariátu pro Čechy, Moravu a Lužici. Byl jedním z redaktorů statut pro cisterciácké kláštery v tomto vikariátu (latinsky: \"Statuta Capitulorum Provincialium Ord. Cist. Vicariatus Bohemiae-Moraviae-Lusatiae\").\n\nV letech 1766-1770 byl převorem kláštera ve Žďáru. Po smrti žďárského opata Henneta se konala pod předsednictvím plasského opata Fortunáta Hartmanna volba opata nového. Dne 25. října 1770 byl novým opatem zvolen Otto Logk. V roce 1771 cestoval se zlatokorunským opatem Bohumírem Bylanským na řádovou generální kapitulu do Cîteaux. Zemřel nečekaně 25. dubna 1782 a byl pohřben v opatské hrobce žďárského klášterního kostela. Opatem byl místo něj zvolen jeho synovec a někdejší sekretář Otto Steinbach z Kranichštejna, na jehož žádost byl pak v roce 1784 žďárský klášter zrušen.\n\n\n"}
{"id": "1100010", "url": "https://cs.wikipedia.org/wiki?curid=1100010", "title": "Nijama", "text": "Nijama\n\nNijama je soubor psychohygienických pouček nebo stupeň jogínského školení podle Pataňdžaliho systému.\n\nPo prvních 5 příkazech jama obsahuj příkazy (chování k sobě):\n"}
{"id": "1100011", "url": "https://cs.wikipedia.org/wiki?curid=1100011", "title": "Jama (jóga)", "text": "Jama (jóga)\n\nJama je soubor psychohygienických pouček nebo první stupeň jogínského školení podle Pataňdžaliho systému.\n\n"}
{"id": "1100012", "url": "https://cs.wikipedia.org/wiki?curid=1100012", "title": "Fikri Elma", "text": "Fikri Elma\n\nFikri Elma (* ?. ?. 1934 – 15. listopadu 1999, Ankara) byl turecký fotbalový útočník a reprezentant.\n\nHrál za klub Ankara Demirspor.\n\nV sezóně 1961/62 se stal v dresu Ankara Demirsporu s 21 vstřelenými brankami nejlepším střelcem turecké nejvyšší fotbalové ligy.\nCelkem vstřelil za Ankara Demirspor 128 ligových gólů a je tak členem klubu \"100'LER KULÜBÜ\" sdružujícího fotbalisty se 100 a více nastřílenými brankami v turecké nejvyšší lize.\n\nV roce 1953 nastupoval za tureckou reprezentaci do 18 let.\n\n"}
{"id": "1100014", "url": "https://cs.wikipedia.org/wiki?curid=1100014", "title": "Volby do shromáždění lidové západní Ukrajiny a západního Běloruska v roce 1939", "text": "Volby do shromáždění lidové západní Ukrajiny a západního Běloruska v roce 1939\n\nVolby do shromáždění lidové západní Ukrajiny a západního Běloruska proběhly 22. října 1939 v rozporu s mezinárodním právem, jako pokus legitimizace o připojení okupovaných území druhé polské republiky k Sovětskému svazu po invazi a okupaci Polska Rudou armádou v září 1939.\n\nDruhá republika a Sovětský svaz po 17. září 1939 byly země \" de facto \" ve válce, a sovětské úřady používaly okupaci pro trvalé změny právní a správní na území polského státu obsazeném SSSR. Což však bylo porušením mezinárodního práva, které je obsaženo v z roku 1907, jenž v kapitole 46 jasně definuje práva okupačních úřadů:\n\"\"Od chvíle skutečného předání moci z rukou legální vlády do rukou okupačních úřadů, je tento orgán povinen přijmout veškerá opatření, která v jeho silách, aby obnovil, a zajistil, pokud je to možné, veřejný pořádek a bezpečnost, při respektování, s výjimkou nezbytných případů, právních předpisů platných v této zemi.\"\"\n\nJiž během Invaze do Polska invaze polských vojsk Rudá armáda na území, které svých okupovala vytvořila \"dočasné obvodní výbory\", jejjichž působnost se shodovala s hranicemi předválečných polských vojvodství. Výbory byly složeny ze zástupců armádních důstojníků NKVD, a zástupců zaměstnanců a představitelů levicové inteligence. Dočasné výbory měly zformovat dělnické stráže pracující ve vesnicích a vytvořit rolnické výbory v celé zemi, aby předala místní vedení drobným zemědělcům.\n\nBrzy poté sovětská vláda vytvořila administrativní síť založenou na okresních radách a výborech na všech úrovních. NKVD převzal také pravomoci vedení armády.\nPo uzavření Německo-sovětské smlouvy o přátelství, spolupráci a vymezení demarkační linie 28. září 1939, která vyznačila hranici obou okupačních mocností, politbyro ÚV KSSS(b) 01.10.1939 přijala rozhodnutí o svolání zasedání národního shromáždění. Ukrajinského národního shromáždění ve Lvově a běloruského v Bialystoku, tato shromáždění byla určena k rozhodnutí o žádosti o anexi, vtělení těchto území (Ukrajiny a Běloruska) do Sovětského svazu. V původní verzi bylo plánem vytvoření Polského lidového shromáždění, ale od myšlenky bylo upuštěno, protože Lublin a východní Dolní Slezsko, které podle ustanovení prvního paktu Molotov-Ribbentrop měl okupovat Sovětský svaz, ale po 28. září patřil k německé okupační zóně (s výjimkou historických částí Mazoviecka bývalého území Lomza a Zambrów, které se nacházely v hranicích západního Běloruska).\n\nDne 7. října 1939 začala volební kampaň, jež byla ve skutečnosti jen propagandou totalitního státu, výsměchem demokracii. Probíhala pod heslem konfiskace pozemků, továren, bank a spojení těchto oblastí do SSSR. Kampaň samotná se odehrávala v atmosféře rostoucího teroru, masového zatýkání, obsazení místních volebních výborů uniformovanými důstojníky NKVD. Bylo možné hlasovat pouze pro předem určené kandidáty, členy komunistické strany.\n\nVýsledky zfalšovaných voleb ukazují účinnost stalinistického zřízení - podle oficiálních údajů na západní Ukrajině se zúčastnilo 92,83% z voličů, zatímco v západním Bělorusku 96,7%. Komunistické kandidáty podporovalo tak více než 90% hlasů.\n\nV některých okresech (v 11 na Ukrajině a ve dvou v Bělorusku) byli nicméně kandidáti tak nepopulární, že bylo nutné provést opakované hlasování - nikdo z kandidátů neobdržel nadpoloviční podporu.\n\nTímto způsobem zvolení poslanci vytvořili Západoukrajinské lidové shromáždění, které se konalo ve Lvově 26-28. října 1939 a Lidové shromáždění západního Běloruska, které bylo svoláno do Bialystoku na 28.-30. října.\n\nZasedání ve Lvově zahájil jako nejstarší prof. Kyryl Studynskyj a v Bialystoku rolník Stepan Strug.\nZápadoukrajinské lidové shromáždění schválilo 27. října usnesení, který prohlásilo:\nLidové shromáždění západní Běloruska se konalo pod heslem „\"Smrt bílému orlovi\"“.\n\nOba dva tyto orgány okupační moci schválily sovětské zřízení moci v okupovaných oblastech, vykonávané radou delegátů. Následně byla podána žádost Nejvyššímu sovětu o zahrnutí těchto území (anexi) jako Ukrajinské sovětské socialistické republiky a Běloruské sovětské socialistické republiky do SSSR. Po vyhlášení konfiskace pozemků bez náhrady, budov, zvířat a kostelů, byla půda rozdána drobným zemědělcům a bezzemkům. Znárodněné byly také banky a větší průmysl. Den 17. září byl ustanoven jako národní svátek.\n\nPrezídium Nejvyššího sovětu Ukrajiny připojilo území Západní Ukrajiny jako Ukrajinskou SSR 1. listopadu 1939, a západní Bělorusko jako BSSR 2. listopadu 1939. Dekret prezidia Nejvyššího sovětu o BSSR v Minsku dne 14. listopadu 1939 byly zahrnuty do regionu BSSR vojvodství bialystocké a nowogródské. 15. listopadu politbyro Ukrajinské SSR v Kyjevě přijalo usnesení o začlenění Volyně a východní Haliče do Ukrajinské SSR.\n\n29. listopadu 1939 prezidium Nejvyššího sovětu SSSR přijalo vyhlášku, podle které se polští občané žijící na území západní Ukrajiny a Běloruska automaticky stávají občany SSSR. Také vydala povinnost vlastnit pasy SSSR těm občanům druhé republiky, kteří se v důsledku války ocitli v těchto oblastech. Akce spojené s touto registrací se stal základem pro další policejních represí NKVD (včetně masových deportací v roce 1940).\n\nTěmito akty Rusko porušilo Haagskou úmluvu IV (1907) kterou ratifikovalo. Tyto úkony proto nebyly uznány jak ze strany Polské exilové vlády, Spojenců a třetích zemí (neutrálních) po dobu trvání druhé světová války. Nejméně od června 1941 se Sovětský svaz trvale dovolával u Velké Británie a Spojených států na konání \"voleb\", jako hlasování populace (referendum) na území okupovaných od sovětské invaze do Polska, ohledně platnosti začlenění těchto oblastí do SSSR.\n\n"}
{"id": "1100017", "url": "https://cs.wikipedia.org/wiki?curid=1100017", "title": "Kjóiči Mori", "text": "Kjóiči Mori\n\nKjóiči Mori ( 森 恭) je japonský mořský zoolog, který se specializuje na výzkum vorvaňů. Asistoval Cunemimu Kuboderovi na projektu pořízení fotografií a filmových záběrů krakatice obrovské. Je členem Ogasawarského sdružení pro pozorování velryb a specializuje se na pozorování vorvaňů.\n\nKoncem roku 2002 přijel Kjóiči Mori na jeden z Boninských ostrovů, Čičidžimu, s úmyslem nafilmovat živou krakatici v jejím přirozeném prostředí. Kjóiči, který se na ostrově narodil, byl dobře obeznámen s chováním místní populace vorvaňů, kteří se krakaticemi živí. Na základě pozorování vorvaňů dokázal určit oblast pravděpodobného výskytu krakatic. Spolu s C. Kuboderou z Národního přírodovědeckého muzea se pak na vytyčené místo vydali a 30. září 2004 se jim podařilo krakatici vyfotografovat.\n"}
{"id": "1100025", "url": "https://cs.wikipedia.org/wiki?curid=1100025", "title": "Bílý teror (Rusko)", "text": "Bílý teror (Rusko)\n\nBílý teror bylo násilí organizované bělogvardějci během občanské války v Rusku v letech 1917–23. Násilí začalo po uchopení moci bolševiky v listopadu 1917 a pokračovalo do porážky bílé armády. Bělogvardějci, těžící z podpory mocností Trojdohody a některých dalších států - Japonska, USA a Německa (tzv. intervenční mocnosti), bojovali s Rudou armádou, která vedla vlastní kampaň Rudého teroru.. Organizovaným násilím byla kampaň masových poprav zejména civilistů, podezřelých z podpory \"rudých\", nejděsivější postavou tohoto období byl baron von Ungern, jehož vojsku se podařilo krátkodobě ovládnout některé oblasti sovětského Dálného východu včetně části Mongolska. Mimo teroru organizovaného bělogvardějci se civilní obyvatelstvo SSSR stávalo obětí teroru též ze strany vojsk intervenčních mocností - například masové vraždění civilistů v Oděse. Logickou reakcí na Bílý teror ze strany sovětské vlády bylo vyhlášení Rudého teroru (září - říjen 1918), přičemž současně byl sovětskou vládou obnoven trest smrti (od listopadu 1917 do září 1918 byl sovětskou vládou trest smrti zrušen). \n"}
{"id": "1100034", "url": "https://cs.wikipedia.org/wiki?curid=1100034", "title": "Viktor Kosenko", "text": "Viktor Kosenko\n\nViktor Stěpanovič Kosenko (; 23. listopadu 1896 Petrohrad – 3. října 1938 Kyjev) byl ukrajinský hudební skladatel, klavírista a hudební pedagog. Narodil se v rodině generála a studoval hudbu ve Varšavě, kam byl jeho otec přeložen. Později působil v Žitomiru jako ředitel tamní hudební školy. Svou kariéru dovršil v Kyjevě, kde se začal více věnovat symfonické tvorbě. Zemřel v důsledku rakoviny. Zanechal kolem 250 skladeb, z toho asi 100 určených pro klavír.\n"}
{"id": "1100039", "url": "https://cs.wikipedia.org/wiki?curid=1100039", "title": "Svatá Donáta a společnice", "text": "Svatá Donáta a společnice\n\nSvatá Donáta a společnice byly římské mučednice 1. století.\n\nSvatá Donáta je citována jako první ze skupiny panenských mučednic v Římě; Donáta, Pavlína, Rogáta, Dominanda, Serotýna, Saturnina a Hilárie. Jejich existence je definitivně potvrzena z důvodu uvedení v Martyrologium Hieronymianum k datu 31. prosince. Pak také v Liber de locis sanctis martyrum z první poloviny 7. století. Jsou uvedeny také v nedávném vydání Martyrologium Romanum z roku 2002. Jejich ostatky byly objeveny na hřbitově Giordani na via Salaria Nuova spolu se svatými mučedníky Alexandrem, Vitalem a Marciálem. Jejich úcta byla podporována papežem Hadriánem I. Bohužel o jejich životě nic nevíme a ani to jak zemřely. Byli jistě mučednicemi v 1. století.\n\nJejich svátek se slaví 31. prosince.\n\n\n"}
{"id": "1100041", "url": "https://cs.wikipedia.org/wiki?curid=1100041", "title": "Gerta Vrbová", "text": "Gerta Vrbová\n\nGerta Vrbová, roz. Sidonová (* 28. listopadu 1926 Trnava) je emeritní profesorkou neurologie na University College v Londýně.\n\nGerta Vrbová se narodila v Trnavě otci Maxi Sidonovi a matce Josefině roz. Frankové. Sidonovi tam měli řeznictví a obchod a patřili k váženým rodinám. Pod nátlakem slovenského nacionalismu uprchli do Maďarska. Rodiče však válku nepřežili.\n\nPo válce si s Walterem Rosenbergem (Rudolf Vrba), za kterého se později provdala a měli spolu dvě děti Helenu a Zuzanu, dodělali v Bratislavě střední školu, a poté odjeli do Prahy studovat na univerzitě.\n\nDnes žije v Londýně, je významnou fyzioložkou a světovou kapacitou v oboru elektrostimulace. Jako profesorka na katedře anatomie a vývojové biologie na Londýnské univerzitě publikovala mnoho vědeckých prací.\n\nO svém útěku před transportem za druhé světové války napsala v sedmdesáti letech knihu \"Komu věřit, koho oklamat\", kterou z angličtiny přeložila Kateřina Sidonová, dcera Karola Sidona, jenž je Gertiným bratrancem. Ve Velké Británii vyšla i druhá kniha vzpomínek, \"Betrayed generation\" (\"Ztracená generace\").\n\nKdyž předčasně zemřela její dcera Zuzana, jejímž posledním přáním bylo, aby se nezapomnělo na čin jejího otce a mladí lidé z celé Evropy absolvovali pochod z Osvětimi do Žiliny, při němž by spolu hovořili a vcítili se do kůže těch, kteří před sedmdesáti lety tuto cestu museli projít. Gerti iniciovala za spolupráce s Fedorem Gálem projekt Vrba Wetzler Memorial.\n\n\n"}
{"id": "1100042", "url": "https://cs.wikipedia.org/wiki?curid=1100042", "title": "Potočná (Klášterec nad Ohří)", "text": "Potočná (Klášterec nad Ohří)\n\nPotočná () je zaniklá vesnice v okrese Chomutov. Nacházela se asi 6,5 km severovýchodně od Klášterce nad Ohří v nadmořské výšce 427 m. Úředně byla zrušena v roce 1990 kvůli plánované výstavbě odkaliště popílku elektrárny Prunéřov. Dosud existuje katastrální území \"Potočná u Vernéřova\" s rozlohou 2,25 km².\n\nPůvodní německý název vesnice \"Schönbach\" znamená krásný potok. V historických pramenech se jméno vesnice vyskytuje ve tvarech: Ssempuch (1431), in Ssombuch (1446), v Šampachu (1490), Schonnpach (1562) a Schönbach (1846).\n\nPrvní písemná zmínka o vesnici pochází z roku 1431, kdy si bratři Vilém a Aleš ze Šumburka na Perštejně rozdělili majetek. Potočná připadla Alešovi, který ji roku 1446 prodal spolu s přísečnickým panstvím Mikuláši II. a Janovi Hasištejnskému z Lobkovic. U hasištejnského panství zůstala až do roku 1533, kdy je Vilém Hasištejnský z Lobkovic prodal bratrům Jeronýmovi a Vavřinci Šlikovým. Šlikové se během Šmalkaldské války postavili proti císaři Ferdinandovi I., který jim za trest zkonfiskoval majetek. Potočnou potom získal do zástavy Bohuslav Hasištejnský z Lobkovic, po němž ji měli ve společném držení jeho synové Valdemar a Bohuslav Jáchym. Roku 1588 panství přešlo na Jiřího Popela z Lobkovic, po jehož mocenském pádu mu císař Rudolf II. zkonfiskoval celý majetek. Od královské komory Potočnou v roce 1606 koupil Eliáš Schmidgräbner z Lusteneku a připojil ji k vernéřovskému panství.\n\nTřicetiletá válka zřejmě vesnici těžce postihla, protože Berní rula z roku 1654 ve vsi uvádí sedm vyhořelých a jedno pusté stavení. Žilo zde pouze dvanáct domkářů a jeden bezzemek, kteří hospodařili na šedesáti stryších půdy a dohromady jim patřilo třináct potahů, 22 krav, 23 jalovic, devět prasat a 27 koz. Od roku 1710 k vesnici patřil také velký zájezdní hostinec Zlatá hvězda s panským ovčínem pro 400 ovcí, který stával u cesty do Volyně. Zbořen byl po roce 1866, kdy již potřetí vyhořel a zároveň v té době význam silnice dávno upadl. Po postavení nové silnice, která vedla údolím Prunéřovského potoka, stará cesta až na několik fragmentů používaných jako polní cesty zanikla.\n\nPodle Schallerova díla vydaného v roce 1787 stálo v Potočné sedmnáct domů a zámek, tj. panský dům v hospodářském dvoře. Popis vesnice z roku 1846 uvádí 22 domů se 116 obyvateli, panský dvůr s ovčínem, hostinec a mlýn. Přibližně v polovině devatenáctého století se začaly v Potočné pěstovat třešně. Vznikly zde dvě třešňovky, ve kterých rostlo třicet druhů třešní, višní a amorelek. Ve dvacátých letech dvacátého století 2 782 stromů vynášelo 700 centů ovoce.\n\nPři sčítání lidu v roce 1921 zde žilo 130 obyvatel (z toho 62 mužů), kteří byli kromě jednoho Čechoslováka německé národnosti a všichni patřili k římskokatolické církvi. Podle sčítání lidu z roku 1930 měla vesnice 109 obyvatel: jednoho Čechoslováka a 108 Němců. I tentokrát všichni byli římskými katolíky.\n\nPo zrušení poddanství se Potočná od roku 1850 stala samostatnou obcí, ale brzy byla načas připojena k Mikulovicím. Roku 1880 však již byla znovu obcí, kterou zůstala až do roku 1953, kdy se stala místní částí Pavlova. Spolu s ním byla o osm let později připojena k Vernéřovu a od 1. ledna 1988 ke Klášterci nad Ohří. Úředně byla zrušena v roce 1990.\n\n\n"}
{"id": "1100043", "url": "https://cs.wikipedia.org/wiki?curid=1100043", "title": "Siegfried Salm-Reifferscheid", "text": "Siegfried Salm-Reifferscheid\n\nSiegfried Salm-Reifferscheid, též Reifferscheidt, celým jménem starohrabě Siegfried Konstantin Bodo zu Salm-Reifferscheidt-Raitz (6. června 1835 Praha-Malá Strana – 14. srpna 1898 Salzburg) byl rakouský a český šlechtic z rodu Salm-Reifferscheidt-Raitz a politik, v 2. polovině 19. století poslanec Říšské rady.\n\nJeho otcem byl kníže Hugo Karel Eduard Salm-Reifferscheidt-Raitz, který byl politicky aktivní na Moravě. Byl strýcem člena Panské sněmovny Huga Salm-Reifferscheidt-Raitze. Siegfried se 10. května 1864 oženil s Marií Rudolfinou Černínovou z Chudenic.\n\nV zemských volbách v lednu 1867 byl zvolen na Český zemský sněm za kurii velkostatkářskou, nesvěřenecké velkostatky. Do sněmu se vrátil v zemských volbách roku 1870. Opětovně na sněm usedl po zemských volbách roku 1883 Zastupoval Stranu konzervativního velkostatku, která podporovala český národní a federalistický program.\n\nZemský sněm ho roku 1871 zvolil i do Říšské rady (celostátní parlament, volený nepřímo zemskými sněmy). Na práci parlamentu se ovšem nepodílel a jeho mandát byl 23. února 1872 prohlášen pro absenci za zaniklý. Uspěl pak v přímých doplňovacích volbách do Říšské rady v roce 1884 za velkostatkářskou kurii v Čechách. Slib složil 22. ledna 1884. Mandát pak obhájil i v řádných volbách do Říšské rady roku 1885. Po volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nZemřel v srpnu 1898.\n\n"}
{"id": "1100048", "url": "https://cs.wikipedia.org/wiki?curid=1100048", "title": "John Bonello", "text": "John Bonello\n\nJohn Bonello (* 10. května 1958, Msida, Malta) je bývalý maltský fotbalový brankář a reprezentant, který téměř celou kariéru strávil v maltském klubu Hibernians FC, pouze v sezóně 1980/81 působil v německém klubu SC Herford.\nDne 28. 8. 1979 debutoval v A-mužstvu Malty v přátelském utkání v Tunisu proti týmu Tuniska (porážka 0:4). Celkem odchytal v letech 1979–1987 v maltském národním týmu 29 zápasů.\n\n"}
{"id": "1100050", "url": "https://cs.wikipedia.org/wiki?curid=1100050", "title": "Istanbulské železniční muzeum", "text": "Istanbulské železniční muzeum\n\nIstanbulské železniční muzeum (turecky İstanbul Demiryolu Müzesi) je železniční muzeum, které se nachází na historickém nádraží İstanbul Garı v istanbulské čtvrti Sirkeci. Bylo otevřeno 23. září 2005. Vlastní ho a provozují turecké státní dráhy Türkiye Cumhuriyeti Devlet Demiryolları (TCDD). Na ploše 145 m² je vystaveno asi 300 historických předmětů. Jsou tu části vlaků a železničních stanic, fotografie a související dokumenty, nábytek a stříbrné předměty využívané v jídelních vozech, staniční kancelářské potřeby, kabina strojvedoucího z elektrického příměstského vlaku, výstražné tabule a další.\n"}
{"id": "1100051", "url": "https://cs.wikipedia.org/wiki?curid=1100051", "title": "Branislav Kubica", "text": "Branislav Kubica\n\nBranislav Kubica (* 2. ledna 1965) je bývalý slovenský fotbalista, záložník.\n\nV československé lize hrál za Inter Bratislava. Nastoupil v 68 ligových utkáních a dal 6 gólů. V Poháru UEFA nastoupil ve 4 utkáních a dal 1 gól. Ve druhé nejvyšší soutěži hrál i za SH Senica.\n\n\n"}
{"id": "1100053", "url": "https://cs.wikipedia.org/wiki?curid=1100053", "title": "Dunajská pohraniční stráž", "text": "Dunajská pohraniční stráž\n\nDunajská pohraniční stráž ( \"Dunajská pohraničná stráž\") jako zvláštní útvar Pohraniční stráže v Československu vznikla v roce 1952 a patřila do svazku 11. brigády Pohraniční stráže (PS) (útvar 5947). Příslušníci Dunajské pohraniční stráže zajišťovali ochranu státní hranice na Dunaji, na jeho březích a v hraničním pásmu. Organizačně byla kromě krátkého období součástí vojsk Ministerstva vnitra.\n\nJeště před vznikem jednotky existoval od konce roku 1947 \"Plavebný oddiel ZNB\" v Bratislavě, který hlídal tok řeky Dunaj. V rámci 11. brigády Pohraniční stráže byl 25. února 1954 zformován \"25. samostatný pohraničný prápor\" se sídlem v Komárně. Kromě pohraničních rot strážících „suchou hranici“ byla jeho součástí dunajská flotila – 3. poříční prapor Komárno. Ten sestával z tří poříčních oddílů: \"1. poriečny oddiel PS\" (Bratislava), \"2. poriečny oddiel PS\" (Medveďov) a \"3. poriečny oddiel PS\" (Komárno).\n\nČinnost příslušníků Dunajské pohraniční stráže pozůstávala z hlídkování na člunech, pěších hlídek na břehu Dunaje a hlídek na slovensko-maďarském přechodu na mostě v Medveďově. Důležitý byl též doprovod rakouských, západoněmeckých a jugoslávských lodí během jejich plavby v československých vodách. Od roku 1948 platila totiž „Bělehradská dohoda“ o režimu plavby na Dunaji. Její součástí byla i svobodná plavba obchodních lodí všech dunajských států.\n\nPři ostraze slovensko-rakouské hranice na Dunaji došlo k několika tragickým incidentům, kdy byli při pokusu o překonání železné opony přes tok Dunaje usmrceni lidé. Z pohledu tzv. ochrany státní hranice představovaly problém kromě jiného výletní plavby z Bratislavy na Devín. Mimořádně tragický případ se stal například 19. srpna 1956. Z lodě \"Turiec\" seskočilo do Dunaje 5 maďarských turistů, kteří chtěli přeplavat do Rakouska. Hlídka poříčního oddílu doprovázející loď spustila na uprchlíky palbu. Tři utečenci byli usmrceni, jeden zadržen a jednomu se podařilo uprchnout. Po této krvavé události se režim ostrahy výletních lodí změnil tak, že hlídky Pohraniční stráže a Veřejné bezpečnosti byly stavěny přímo na palubu lodí. Později však následoval úplný zákaz plaveb výletních lodí po Dunaji do Devína.\n\nK 31. prosinci 1990 byla rozkazem ministra vnitra ČSFR 11. brigáda Pohraniční stráže zrušena a k ochraně hranice s Rakouskem byla zřízena \"Správa ochrany štátnych hraníc Bratislava\".\n\n\n\n"}
{"id": "1100061", "url": "https://cs.wikipedia.org/wiki?curid=1100061", "title": "FC Aris Bonnevoie", "text": "FC Aris Bonnevoie\n\nFC Aris Bonnevoie (celým názvem Football Club Aris Bonnevoie) byl lucemburský fotbalový klub z Lucemburku. Byl založen v roce 1922. V roce 1941 byl rozpuštěn a v roce 1944 znovu obnoven.\nV roce 2001 se sloučil s týmem CS Hollerich, čímž vznikl nový klub CS Alliance 01.\n\nKlubové barvy byly bílá a černá.\n\n\n"}
{"id": "1100065", "url": "https://cs.wikipedia.org/wiki?curid=1100065", "title": "Josef Stangler", "text": "Josef Stangler\n\nJosef rytíř Stangler (1811 – 1893) byl rakouský a český šlechtic a politik, v 2. polovině 19. století poslanec Říšské rady.\n\nPůsobil jako velkostatkář. Roku 1882 získal Řád železné koruny a byl povýšen do rytířského stavu. Od roku 1845 mu patřilo panství Horka u Zruče nad Sázavou. Roku 1848 získal i statek Košetice u Humpolce. Vlastnil také statek Maříž u Dačic, který pak zdědil jeho syn Leo. Syn Kamil Stangler byl rovněž zemským poslancem.\n\nJiž v zemských volbách v roce 1861 byl zvolen na Český zemský sněm za kurii velkostatkářskou, nesvěřenecké velkostatky. Mandát obhájil v zemských volbách v lednu 1867. Do sněmu se vrátil v zemských volbách roku 1870. Opětovně na sněm usedl po zemských volbách roku 1883 Mandát obhájil i v zemských volbách roku 1889. Zastupoval Stranu konzervativního velkostatku, která podporovala český národní a federalistický program.\n\nZemský sněm ho roku 1871 zvolil i do Říšské rady (celostátní parlament, volený nepřímo zemskými sněmy). Na práci parlamentu se ovšem nepodílel a jeho mandát byl 23. února 1872 prohlášen pro absenci za zaniklý. Uspěl pak v přímých volbách do Říšské rady roku 1879 za velkostatkářskou kurii v Čechách. Mandát obhájil i v řádných volbách do Říšské rady roku 1885.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885.\n"}
{"id": "1100083", "url": "https://cs.wikipedia.org/wiki?curid=1100083", "title": "Tigre", "text": "Tigre\n\nTigre ( ) je řeka v Peru. Tigre je levostranný přítok Marañónu, do kterého se vlévá asi 68 km od soutoku s Ucayali.\n\nVzniká soutokem řek Cunambo a Pintoyacu při hranicích Ekvádoru a Peru, obě zdrojnice pramení v ekvádorských Andách. Zdrojnice i samotná řeka Tigre směřují k jihovýchodu. Na horním i na dolním toku protéká Amazonskou nížinou, kde teče v širokém a velmi členitém korytě – četné meandry a mrtvá ramena. \n\nCorrientes (P)\n\nVodní doprava je možná na dolním toku – 200 km od ústí do Marañónu.\n"}
{"id": "1100084", "url": "https://cs.wikipedia.org/wiki?curid=1100084", "title": "Bernard Hennet", "text": "Bernard Hennet\n\nBernard Hennet, O.Cist. (8. října 1699 Čáslav – 18. srpna 1770 Žďár nad Sázavou ) byl v letech 1738–1770 opatem cisterciáckého kláštera Studnice Blahoslavené Panny Marie (lat. \"Fons Beatae Mariae Virginis\") ve Žďáru nad Sázavou.\n\nBernard Hennet se stal opatem ve Žďáru po smrti dosavadního opata Václava Vejmluvy v roce 1738. Navázal na Vejmluvovy rozsáhlé stavební aktivity, poněkud narušené požárem kláštera v roce 1737. Nechal velkoryse dostavět klášterní prelaturu a opravit vzniklé škody. Nechal též vyzdobit, po vzoru pražského Karlova mostu, žďárský most přes řeku Sázavu sochami. Roku 1740 byla zrušena cisterciáky vedená šlechtická akademie. V roce 1749 byla pořízena nová krycí deska na vstup do opatské hrobky pod klášterním kostelem. V té době byly také pořízeny nové vyřezávané chórové lavice do mnišského chóru.\n\nOpat Bernard Hannet zemřel v roce 1770. Byl posledním ze žďárských opatů, kteří iniciovali rozsáhlé stavební projekty na klášterním majetku. Na jeho místo byl zvolen Otto Logk z Netky.\n\nV korespondenci z pera Bernarda Henneta z roku 1741 byl nalezen symbol rozesmáté tváře – smajlík. Za autora tohoto nápadu byl přitom považován americký designér Harvey Ball, který ho v kampani pojišťovací společnosti poprvé použil v roce 1963.\n\n\n"}
{"id": "1100086", "url": "https://cs.wikipedia.org/wiki?curid=1100086", "title": "Padang", "text": "Padang\n\nPadang (indonéská výslovnost: [ˈpadaŋ]) je největší město na západním pobřeží Sumatry a hlavní město provincie Západní Sumatra. Rozkládá se na území o velikosti 695 km² a v roce 2014 v něm žilo 1 024 906 obyvatel.\n\nHistorický vývoj počtu obyvatel\nMěsto Padang je rozděleno do 11 distriktů (\"kecamatan\"):\n\n\nV Padangu se narodila rakouská modelka Puti Kaisar-Mihara.\n\n"}
{"id": "1100087", "url": "https://cs.wikipedia.org/wiki?curid=1100087", "title": "Tržba", "text": "Tržba\n\nTržba je souhrn finančních prostředků přijatých určitým podnikatelem nebo v určité provozovně za prodané zboží nebo poskytnuté služby v příslušném časovém období (například denní tržba, týdenní tržba nebo měsíční tržba). Na rozdíl od obratu zahrnuje i platby, které byly později vráceny.\n\n\n"}
{"id": "1100089", "url": "https://cs.wikipedia.org/wiki?curid=1100089", "title": "Kaple (Děčín-Křešice)", "text": "Kaple (Děčín-Křešice)\n\nCholerová kaple je drobnou sakrální stavbou v Děčíně-Křešicích.\n\nObecní kapli se zvoničkou nechal postavit v roce 1830 místní sedlák J.G. Preidl. Důvodem stavby byla zřejmě epidemie cholery, která v té době zasáhla a decimovala celé Čechy. Proto se kaplím postaveným z tohoto důvodu, jako stavba darovaná Bohu s prosbou za odvrácení cholery, dává někdy predikát \"cholerová\". Ačkoliv zasvěcení kaple není známo, v 1. polovině 19. století nechávala obec sloužit v kapli mše na svátek sv. Jana Evangelisty (27. prosince). Důvodem pro toto slavení byla obecní socha sv. Jana Evangelisty, která byla postavena v roce 1822 a nacházela se v sousedství kaple. Je možné, že kaple mohla být zasvěcena sv. Janu Evangelistovi. Od 2. poloviny 19. století se o kapli starala obec Křešice. Po roce 1945, když došlo k vysídlení původního německy mluvícího obyvatelstva začala postupně pustnout. V 80. letech 20. století kapli zachránil před zbořením místní sbor dobrovolných hasičů, který ji opravil a využíval jako skladiště. Od počátku 2. dekády 21. století o kapli pečuje děčínská \"Křesťanská základní školy Nativity\", která se snaží navrátit objektu původní sakrální účel. Od roku 2014 její interiér mohou návštěvníci vidět v rámci Noci kostelů.\n\nKaple je čtvercového půdorysu. Má pilastry, slepou arkádu a trojúhelníkový štít. Portál je obdélný. Uvnitř je plochý strop.\n\n\n"}
{"id": "1100090", "url": "https://cs.wikipedia.org/wiki?curid=1100090", "title": "Tigre (rozcestník)", "text": "Tigre (rozcestník)\n\nSlovo Tigre má více významů:\n"}
{"id": "1100099", "url": "https://cs.wikipedia.org/wiki?curid=1100099", "title": "Václav III. (opat žďárský)", "text": "Václav III. (opat žďárský)\n\nVáclav III. [Meyer], O.Cist. († 6. června 1561) byl v letech 1540-1561 opatem cisterciáckého kláštera Studnice Blahoslavené Panny Marie (lat. \"Fons Beatae Mariae Virginis\") ve Žďáru nad Sázavou. Zároveň byl titulárním biskupem nikopolským a světícím biskupem olomoucké diecéze.\n\nNení přesně známo, kdy a kde se Václav narodil. Vstoupil do cisterciáckého řádu a od roku 1540 byl opatem ve Žďáru nad Sázavou. Roku 1546 potvrdil statuta některých žďárských cechů. V roce 1551 jej papež Julius III. jmenoval světícím biskupem olomouckým, udělil mu titulární diecézi Nikopol a zbavil jej povinnosti trvale sídlit ve žďárském klášteře.\n\nV roce 1556 světil opat a biskup Václav žďárský klášterní kostel po opravě. Zemřel v roce 1561. Jeho náhrobní kámen byl původně vsazen do mostního pilíře jednoho ze žďárských mostů. V roce 1942 byl náhrobek přenesen do bývalého klášterního (nyní farního) kostela Nanebevzetí Panny Marie a osazen v severní boční lódi.\n\n"}
{"id": "1100101", "url": "https://cs.wikipedia.org/wiki?curid=1100101", "title": "Stéphane Sessègnon", "text": "Stéphane Sessègnon\n\nStéphane Sessègnon (* 1. června 1984, Allahé) je beninský fotbalista a reprezentant nastupující nejčastěji na pozici ofenzivního záložníka. V současné době hrající za turecký Gençlerbirliği SK.\n\nJe odchovancem klubu Requins de l'Atlantique FC z Cotonou, v roce 2004 odešel do Francie a hrál Ligue 2 za US Créteil-Lusitanos, odkud v roce 2006 přestoupil do prvoligového Le Mans FC. V letech 2008-2011 působil v Paris Saint-Germain FC, s nímž získal v roce 2010 francouzský fotbalový pohár a zahrál si i v Poháru UEFA. Byl zvolen do ideální jedenáctky Ligue 1 za rok 2009. Po konfliktu s trenérem Antoine Kombouarém odešel v lednu 2011 do anglického Sunderland AFC. Trenér Sunderlandu Steve Bruce ho označil za rychlého a dravého univerzálního hráče s čichem na góly a přirovnal ho k Didieru Drogbovi. V sezóně 2012/13 byl nejfaulovanějším hráčem Premier League.\n\nV září 2013 odešel za 5,5 milionu liber (6 mil. i s bonusy) do West Bromwich Albion FC, kde podepsal tříletý kontrakt. Působil zde do konce sezóny 2015/16.\n\nZa beninskou fotbalovou reprezentaci nastoupil poprvé v roce 2004. Hrál na Africkém poháru národů 2008 a 2010, jeho tým ani v jednom případě nepostoupil ze základní skupiny.\n\n"}
{"id": "1100102", "url": "https://cs.wikipedia.org/wiki?curid=1100102", "title": "Důl Salm I – Ignát", "text": "Důl Salm I – Ignát\n\nDůl Salm I – Ignát byl černouhelným hlubinným dolem v jihovýchodní části Ostravské dílčí pánve ve Slezské Ostravě. Patřil k dolům, které založil Hugo Karel Eduard kníže Salm-Reifferscheidt-Raitz (1803 - 1888).\n\nPotřeba levnějšího paliva pro železárny v Blansku přivedla knížete Salm-Reifferscheidt do Slezské Ostravy za černým uhlím. K prospektorské činnosti najal c. k. hormistra Ignáce Vondráčka (1819 – 1887), který na základě poznatků z průzkumných ražeb hraběte Wilczka a Josefa Zwierziny odvodil předpokládána místa výskytu černého uhlí. Místo nákladných vrtných prací zahájil kutné práce v místech předpokládaného výskytu. Vzhledem k blízkosti důlního pole, které si nárokoval hrabě Wilczek i Josef Zwierzina doházelo ke sporům mezi kutéři o kutací místa. Tento spor se podařilo vyřešit až v roce 1850, kdy byla uzavřena první prozatímní smlouva (z 12. ledna 1850) mezi Ignácem Vondráčkem a Josefem Zwierzinou. Na základě smlouvy byla posunuta smluvní demarkační hranice na západ od jámy Salm č. I.\n\nIgnác Vondráček prováděl kutné práce na ploše asi 15 ha, mělké jámy byly zpravidla opuštěny po splnění svého účelu (po průzkumu, po havárii). Z využitelných zůstaly tři jámy jáma č. I., jáma č. II. a jáma č. VII. Na základě prokazatelného nálezu uhelné sloje byla knížeti Salm-Reifferscheidt báňským hejtmanstvím udělena dne 15. dubna 1851 důlní míra nazvaná Leopoldina na počest kněžny Leopoldiny.\n\nSamostatný důl byl založen na původním místě kutací jámy č. I v roce 1851. Název Ignát obdržel podle křestního jména pověřeného zakladatele Ignáce Vondráčka. Důlní jáma sloužila jako vodní a těžní. Pro těžbu byl instalován jednoválcový nepřímo účinný parní těžní stroj o výkonu 30 HP. Vodotěžný parní stroj měl stejné parametry.\n\nVětrání bylo společné s dolem č. II. Ve vzdálených částech důlního pole byly při ražbách chodeb požívány ruční ventilátory.\n\nVybudováním jámy Salm VII – Eliška byla na ni převedena těžba z jámy Ignát. Hugo Karel Eduard kníže Salm-Reifferscheidt nechal povrch dolu asanovat a vytvořit park. Lineární jámová budova byla upravena na kapli zasvěcenou sv. Barboře, která byla za přítomnosti knížete vysvěcena 12. července 1886.\n\nDobývaly se sloje jaklovecké vrstvy ostravského souvrství. Uhelné sloje byly těženy metodou směrného (i dovrchního) pilířování na zával. Jáma byla v roce 1863 hluboká 119,5 m, v roce 1882 dosáhla 222 m (úroveň 5. patra). Konečná hloubka byla 226 m. Třídění uhlí bylo prováděno ručně. Vytěžené uhlí bylo prohazováno přes síta a mříže, aby se vytřídilo podle kusovosti. \n\nÚdaje dle\nV blízkosti jámy č. I byla zahájená výstavba pozdější kolonie Salmovec (Na Salmě, Salma, Salm, německy Salmowetz), která na východní straně byla oddělena Báňskou dráhou od Staré kolonie, která už byla na katastrálním území Radvanic. Výstavba probíhala v letech 1869 – 1900 od jámy č. I směrem k jámě Jan-Maria, celkem ve třech etapách a bylo postaveno na 48 domů. První dům (jednopatrový) byl postaven v roce 1860 a zbořen v roce 1966. Byla zde nemocnice, lázně, škola a další zřízení občanské vybavenosti.\n\n"}
{"id": "1100109", "url": "https://cs.wikipedia.org/wiki?curid=1100109", "title": "Doba pobělohorská", "text": "Doba pobělohorská\n\nDoba pobělohorská je označení pro období české historie po bitvě na Bílé hoře v roce 1620, jejíž důsledky měly zásadní vliv na politické, náboženské, společenské i kulturní poměry českých zemí. Doba pobělohorská označuje v užším smyslu dobu třicetileté války, častěji období až do r. 1740 – nástupu osvícenství, případně až do národního obrození.\n\nZatímco zbytek 1. poloviny 17. století je ještě vyplněn pokračující třicetiletou válkou, druhá polovina století je obdobím stabilizace poměrů a zotavováním z následků války. První polovina 18. století je již dobou nového hospodářského a kulturního rozkvětu vrcholného baroka.\n\nDoba předbělohorská se vyznačuje relativní náboženskou tolerancí, významnou politickou rolí stavů, bohatou českou literární činností (doba veleslavínská) a obdobím rozvoje specifické kultury českého baroka. Porážka stavovského povstání znamenala dobu rekatolizace, během které bylo povoleno jen židovské a katolické náboženství. Obnoveným zřízením zemským přešel stát od stavovství k absolutismu a s ním spojený centralismus měl v dlouhodobějším horizontu vliv na úpadek užívání češtiny. Přispělo k tomu i ničení nekatolických knih. V druhé polovině 17. století napsal Bohuslav Balbín: \"Za tohoto našeho věku knihy české tak vzácné a řídké jsou, jako nic jiného. Byla doba za mého chlapectví, brzo po vítězství pražském\" [1620, Bílá hora], \"kdy všechny knihy psané českým jazykem pokládány právě proto za kacířské nevědomostí jistých lidí, a proto bez rozdílu, ať byly dobré či špatné, odsuzovány do ohně. Z koutu domů byvše vyvlečeny nebo z rukou vyrvány (byť se nic netýkaly náboženství), byly trhány a na zapálených hranicích páleny (např. v Praze uprostřed náměstí).\" Mnoho osobností, které odmítly přestoupit ke katolictví, musely odejít do exilu, např. Jan Amos Komenský, spisovatelé Pavel Stránský a Pavel Skála ze Zhoře nebo grafik Václav Hollar.\n\nLegenda o bitvě na Bílé hoře jako české národní tragédii a následných třech stech letech temna se zrodila až v prostředí českých obrozenců v 19. století. V nacionálním pojetí české historie odvozeném od Palackého a Masaryka je pobělohorské období chápáno negativně jako doba úpadku českého státu i kultury a jazyka. Do tohoto období je situován i děj Jiráskova románu \"Temno\", jehož názvem se často označuje celé pobělohorské období jako doba temna. K nejvýznamnějším literárním osobnostem pobělohorské doby patřil vzdělanec a český vlastenec jezuita Bohuslav Balbín.\n\n\n"}
{"id": "1100112", "url": "https://cs.wikipedia.org/wiki?curid=1100112", "title": "Vulcanello", "text": "Vulcanello\n\nVulcanello je poloostrov sopečného ostrova Vulcano v Liparském souostroví, které se nachází v Tyrhénském moři severně od italské Sicílie.\n\nPodle historických záznamů vzniklo Vulcanello původně jako samostatný ostrov mezi ostrovy Vulcano a Lipari při podmořské erupci v roce 183 př. n. l. Italští geologové ovšem přišli v roce 2006 s novými závěry ohledně stáří sopky, které získali na základě archeomagnetického měření. První kužel (Vulcanello I) byl podle těchto poznatků vytvořen mezi lety 1000 a 1100 n. l. a lávová plošina se formovala mezi lety 1100 a 1250 n. l. Vulcanello by proto mělo být o více jak jedno tisíciletí mladší, než se doposud předpokládalo!\n\nVulcanello dnes buduje lávová plošina se třemi sopečnými kužely. Jako první vznikl kužel východní (Vulcanello I), brzy potom následoval vznik centrálního kužele (Vulcanello II). Lávová plošina byla ovšem vytvořena později, po alespoň osmi různých výlevech tefritové lávy. Mezi těmito událostmi a vznikem třetího, západního tufového kužele (Vulcanello III) byla vulkanická aktivita výrazně utlumena. Při vzniku Vulcanella III došlo k výlevu trachytické lávy, dnes známé jako Punta Roveto (či Valle del Roveto). Stáří posledního ze tří kuželů bylo datováno do období 325 ± 100 let BP. V tomto kráteru byla poté ještě do konce 19. století zaznamenána aktivita v podobě fumarol. Středověké erupce tak poskytly množství lávy a pyroklastického materiálu, které se nakumulovaly mezi Vulcanem a Vulcanellem, a vytvořily tak mezi nimi úzkou šíji. Poslední erupce Vulcanella, při níž došlo k výlevům trachytické lávy a vzniku údolí Valle del Roveto tedy proběhla v 16. století, nejspíše okolo roku 1550. Od počátku aktivity Vulcanella se vytvářel rovněž tzv. Faraglione di Vulcano Porto, tj. skalnatý útes v blízkosti vulkánského přístavu, tvořený lávou pyroklastiky a prostoupen množstvím fumarol. V blízkosti přístavu tak lze sledovat četné projevy vulkanické aktivity – od fumarol po horké bahenní jezírko.\n\nNejvyšší bod Vulcanella dosahuje výšky 123 m n. m. Na poloostrově se dnes nachází množství rekreačních a ubytovacích zařízení pro turisty.\n"}
{"id": "1100116", "url": "https://cs.wikipedia.org/wiki?curid=1100116", "title": "Tefrit", "text": "Tefrit\n\nTefrit je tmavošedá výlevná magmatická hornina. Patří k alkalickým horninám a jeho struktura bývá často porfyrická. Je podobný hornině zvané bazanit, ovšem na rozdíl od něj se vyznačuje nedostatkem olivínu.\n\nTefrit je tvořen především živci (plagioklasy) a foidy (zástupci živců, kteří obsahují sodík nebo draslík a vznikají místo živců při nedostatku oxidu křemičitého v magmatu). Dalšími složkami jsou minerály augit a amfibol. Tefritické horniny se dále dělí podle druhu foidu.\n\nTefrity jsou hojné v Českém středohoří. V této oblasti, kde tvoří zhruba 20 % všech vulkanitů, jsou zastoupeny především tefrity leucitové. Tefrity se vyskytují i na dalších místech České republiky. Například je jimi tvořen vrchol Ralska (696 m n. m.) u Mimoně v okrese Česká Lípa a také na Kunětické hoře u Pardubic lze mezi zdejšími horninami nalézt tefrity nefelínové. Co se týče dalších evropských lokalit, lze například uvést výskyt tefritů v římské vulkanické oblasti (Vesuv či Monte Somma). \n\n\n"}
{"id": "1100117", "url": "https://cs.wikipedia.org/wiki?curid=1100117", "title": "Hořický pašijový film", "text": "Hořický pašijový film\n\nHořický pašijový film (v anglickém originále The Passion Play nebo The Horitz Passion Play) byl vůbec první hraný film natočený v Čechách a na území dnešní České republiky. Jednalo se o hodinový záznam monumentálních pašijových her v Hořicích na Šumavě v přepracované verzi Josefa Amannna pořízený americkou produkcí v roce 1897. Premiéra proběhla ještě téhož roku ve Filadelfii a o rok později v New Yorku.\n\nHořický pašijový film je nejenom prvním filmovým záznamem vytvořeným na území České republiky, ale zároveň i první hodnotnou filmovou adaptací divadelního představení a pravděpodobně i prvním mezinárodním koprodukčním podnikem mezi filmaři a divadelníky na světě.\n\nZáznam je dnes považován za ztracený.\n\nVe filmu figurují výhradně místní herci, kteří biblické postavy běžně ztvárňovali. Krista v dané době hrál Johann Wiltschko starší a Marii Anna Wenziegerová.\nOd počátku 19. století se v Hořicích na Šumavě formovala tradice pořádání pašijových představení, ovšem až s příchodem českokrumlovského gymnazijního učitele Josefa Johanna Amanna došlo k přepracování celé koncepce, přičemž cílem bylo pozvednout hořické pašije na roveň jiných velkých náboženských mystérií. Podařilo se získat podporu nejenom místního obyvatelstva, ale i šumavských kulturních spolků. 25. června 1893 tak byla otevřena nová velká divadelní budova s propracovanými kulisami schopná pojmout na 2 000 diváků a se scénou pro 300 herců.\n\nÚčast na Hořických pašijových hrách se v 90. letech 19. století pohybovala okolo 80 000 návštěvníků, přičemž v obecenstvu bývala pravidelně přítomna jak knížecí schwarzenberská rodina, zvlášť osobou knížete Jana Nepomuka II., tak dokonce i rodina císařská. Obrovský úspěch a celková velkolepost Hořických pašijí přilákal již v roce 1896 amerického zástupce bratří Lumièrů Charlese Smitha Hurda, který hry v Hořicích zhlédl a domluvil s místními herci realizaci filmu v průběhu dalšího roku. Hurd projekt následně nabídl dvěma americkým producentům Marcu Klawovi a Abrahamu Erlangerovi, kteří sestavili koncept a zajistili filmový štáb. Do jeho čela byl postaven Walter Freeman.\n\nNa jaře roku 1897 tak na Šumavu dorazili američtí filmaři a na základě předchozí dohody vytvořili filmový záznam her za účelem prezentovat tuto jedinečnou a specificky evropskou podívanou americkým divákům.\n\nS ohledem na značnou délku Hořických pašijových her (přes 3 hodiny) byl původní materiál zkrácen na 50 minut, přičemž konečný záznam obsahoval základních 12 obrazů s nejikoničtějšími výjevy ze života Krista.\n\nPremiéra filmu proběhla 22. listopadu v Akademii hudby ve Filadelfii. Finální projekce ve Spojených státech byly doprovázeny živou varhanní hudbou a později i pěveckými vystoupeními a přednáškami a celková délka prezentace se pohybovala okolo 90 minut.\n\nKritika přijala film velmi dobře. Přes nedostatky jak technické, tak i herecké, zdůrazňovala autenticitu záznamu, přičemž zvláště vyzdvihovala zapálení hořických herců. Film sklidil největší úspěch především v amerických náboženských kruzích a premiér se účastnili i nejvyšší církevní představitelé.\n\nZ Filadelfie se projekce přesunula do Bostonu a nakonec do New Yorku, kde proběhla premiéra 14. března 1898.\n\nPřes značný úspěch projekcí a celkový význam je dnes tento vůbec první filmový záznam pořízený na území České republiky považován za ztracený. Zřejmě se nedochoval nejen samotný filmový materiál, ale ani doprovodné negativy.\n\nFilmoví historikové však předpokládají, že původní materiál přesto existuje a je dnes součástí soukromých sbírek.\n\n\n"}
{"id": "1100119", "url": "https://cs.wikipedia.org/wiki?curid=1100119", "title": "Radek Žaloudek", "text": "Radek Žaloudek\n\nRadek Žaloudek (* 16. června 1996 v Praze) je český fotbalový obránce či defenzivní záložník působící v A-týmu FK Dobrovice.\n\nSvoji fotbalovou kariéru začal v TJ Čechie Karlín, odkud v průběhu mládeže přestoupil do Bohemians Praha 1905. V průběhu jarní části sezony 2014/15 se propracoval do prvního mužstva.\n\n"}
{"id": "1100121", "url": "https://cs.wikipedia.org/wiki?curid=1100121", "title": "Ebeye", "text": "Ebeye\n\nEbeye (marshallsky: Epja) je nejlidnatější ostrov atolu Kwajalein na Marshallových ostrovech. Rozloha činí 0,36 kilometru čtverečních. Ostrov trpí vysokou přelidněností, protože má přes devět tisíc obyvatel (přibližně pětina celkové populace Marshallových ostrovů). Odhaduje se, že přes 50% obyvatel je mladší osmnácti let. Je střediskem dění v rovnoběžném pásu atolů a ostrovů zvaného Ralik.\nEbeye je pátý nejvíce hustě osídlený ostrov na světě.\nJe vzdálen přibližně 400 kilometrů od hlavního města Majuro.\n"}
{"id": "1100122", "url": "https://cs.wikipedia.org/wiki?curid=1100122", "title": "Jiří Mostecký", "text": "Jiří Mostecký\n\nJiří Mostecký (21. května 1923 Počátky – 25. listopadu 2010 Planá nad Lužnicí) byl český chemik, v letech 1976–1988 rektor VŠCHT v Praze. Studoval na gymnáziu v Jindřichově Hradci a v Táboře, VSČHT absolvoval v roce 1949. Do roku 1951 pracoval ve Stalinových závodech v Záluží u Mostu (Chemopetrol a.s. Litvínov) a následně přešel na Ústav paliv, topení a vody VŠCHT v Praze. Kandidátskou práci obhájil v roce 1954, v roce 1957 získal docenturu. V roce 1961 byl jmenován profesorem pro obor technologie paliv. Akademikem ČSAV byl Jiří Mostecký od roku 1982. Byl autorem více než 150 původních odborných prací a počet jeho autorských osvědčení a udělených patentů přesáhl číslo 500.\n"}
{"id": "1100123", "url": "https://cs.wikipedia.org/wiki?curid=1100123", "title": "Karel Kámen", "text": "Karel Kámen\n\nKarel Kámen (1904 – 19. března 1971 Praha) byl český analytický chemik, profesor na VŠCHT v Praze. Spolu s kolegou Františkem Čůtou jsou autory univerzálního acidobazického indikátoru, resp. barevnou škálu indikátorů na měření pH, které objevili v roce 1935.\n"}
{"id": "1100124", "url": "https://cs.wikipedia.org/wiki?curid=1100124", "title": "Chudžand", "text": "Chudžand\n\nChudžand (tádžicky: Хуҷанд, خجند; rusky: Худжанд), dříve Chodžend, Leninabad nebo také Alexandria Eschaté, je druhé největší město v Tádžikistánu a hlavní město nejsevernější provincie Sughd. Chudžand je jedno z nejstarších měst ve střední Asii, vzniklé před asi 2 500 lety. Leží na řece Syrdarja v ústí Ferganské kotliny a bývalo jedním z velkým měst na Hedvábné stezce.\nV roce 2009 ve městě žilo 155 400, což je o 4 600 méně, než v roce 1989. V roce 2014 bylo však napočítáno 169 700 obyvatel, což znamená, že se počet začíná zvětšovat. V Chudžanské aglomeraci žije 584 400 lidí. Obyvatelé jsou z 92% Tádžikové, ze 4% Uzbekové a ze 3% Rusové.\n\n\n"}
{"id": "1100125", "url": "https://cs.wikipedia.org/wiki?curid=1100125", "title": "Henrietta Kinská", "text": "Henrietta Kinská\n\nHenrietta Kinská (* 13. ledna 1958 Vídeň) je z rodu Kinských a pochází ze sloupské větve.\n\nV roce 1976 odmaturovala na gymnáziu ve Vídni. Po maturitě studovala hotelovou školu v Klessheimu a pracovala v podnicích cestovního ruchu v Kitzbühelu a u Wörthersee. V současné době se věnuje malování, fotografování a zastupuje rodinu při veřejných vystoupeních.\n\n"}
{"id": "1100152", "url": "https://cs.wikipedia.org/wiki?curid=1100152", "title": "Seznam kulturních památek v Ivani (okres Brno-venkov)", "text": "Seznam kulturních památek v Ivani (okres Brno-venkov)\n\n"}
{"id": "1100154", "url": "https://cs.wikipedia.org/wiki?curid=1100154", "title": "Seznam kulturních památek v Litostrově", "text": "Seznam kulturních památek v Litostrově\n\n"}
{"id": "1100155", "url": "https://cs.wikipedia.org/wiki?curid=1100155", "title": "Kostel svatého Antonína Paduánského (Heřmanice v Podještědí)", "text": "Kostel svatého Antonína Paduánského (Heřmanice v Podještědí)\n\nKostel svatého Antonína Paduánského v Heřmanicích v Podještědí je římskokatolická sakrální stavba z roku 1896. Jedná se o filiální kostel římskokatolické farnosti Jablonné v Podještědí, který se nachází ve středu obce Heřmanice v Podještědí, jihozápadně od hlavní komunikace. Je chráněn jako kulturní památka České republiky.\n\nHeřmanický kostel svatého Antonína byl vystavěn pseudogotickém slohu místním převážně německým obyvatelstvem v roce 1896. V současné době prochází postupnou rekonstrukcí, byla opravena střecha a omítnuta věž kostela, další stavební práce probíhají také v interiéru kostela (stav v červnu 2017)\n\nKostel je obdélný, neorientovaný. Stavba je zakončena pětibokým kněžištěm. Střecha kostela je sedlová, krytá tmavě glazovanými taškami. Boční průčelí je rozčleněno třemi gotizujícími okny s lomenými oblouky. Okna mají obloučkový vlys v maltě. Stejná okna jsou i v presbytáři, k němuž po stranách přiléhají přístavby sakristie a předsíně, které mají valbové střechy. V jihozápadním průčelí se vstupem do kostela je předsazená hranolová věž, která je zakončena jehlancovou střechou s lucernou a makovicí.\n\nČlenění fasády a jednotlivé umělecko-řemeslné prvky ladí s novogotickým slohem stavby. I když omítka je velmi poškozená (až na zdivo), je zřejmé, že původní nátěr kostela byl červený. Zbytky zařízení kostela jsou novogotické, prostého stylu.\n\nPřed vstupem do kostela se nachází barokní socha sv. Jana Nepomuckého na novém piedestálu.\n\n"}
{"id": "1100157", "url": "https://cs.wikipedia.org/wiki?curid=1100157", "title": "Seznam kulturních památek v Malešovicích", "text": "Seznam kulturních památek v Malešovicích\n\n"}
{"id": "1100159", "url": "https://cs.wikipedia.org/wiki?curid=1100159", "title": "Seznam kulturních památek v Medlově (okres Brno-venkov)", "text": "Seznam kulturních památek v Medlově (okres Brno-venkov)\n\n"}
{"id": "1100162", "url": "https://cs.wikipedia.org/wiki?curid=1100162", "title": "Seznam kulturních památek v Mokré-Horákově", "text": "Seznam kulturních památek v Mokré-Horákově\n\n"}
{"id": "1100166", "url": "https://cs.wikipedia.org/wiki?curid=1100166", "title": "Seznam kulturních památek v Nedvědici", "text": "Seznam kulturních památek v Nedvědici\n\n"}
{"id": "1100168", "url": "https://cs.wikipedia.org/wiki?curid=1100168", "title": "Seznam kulturních památek v Nosislavi", "text": "Seznam kulturních památek v Nosislavi\n\n"}
{"id": "1100170", "url": "https://cs.wikipedia.org/wiki?curid=1100170", "title": "Seznam kulturních památek v Ořechově (okres Brno-venkov)", "text": "Seznam kulturních památek v Ořechově (okres Brno-venkov)\n\n"}
{"id": "1100172", "url": "https://cs.wikipedia.org/wiki?curid=1100172", "title": "Německá literatura pro děti a mládež v Rakousko-Uhersku v 2. pol. 19. století", "text": "Německá literatura pro děti a mládež v Rakousko-Uhersku v 2. pol. 19. století\n\nNěmecká literatura pro děti a mládež v Rakousko-Uhersku byla již od přelomu 19. století ovlivňována autory sousedního Německa. Výběr a hodnocení dětské literatury ovládaly katolické učitelské spolky a katolické instituce, které samozřejmě odmítaly literaturu z německého protestanského severu a vše nekatolické. Nastolený křesťansko-katolický trend upřednostňoval pro děti a mládež literaturu eticky čistou, morálně nezávadnou a vlasteneckou. Tehdejší autoři psali především o životě a díle habsburského císaře a o císařem vedených válkách či osobnostech, které ho obklopovaly. Velmi podrobně se rozepisovali o obou tureckých obleženích. V dětské literatuře nechyběla nejen glorifikace habsburské císařské rodiny, ale i veškerého k habsburské monarchii loajálního lidu.\n\nPro literaturu na přelomu století byla typická postava císaře Františka Josefa I. V roli otce spojujícího „všechny jeho národy” se objevuje nejen v románech pro mládež, ale také ve školních učebnicích. V literatuře nechybí ani vštěpovaná poslušnost k císaři, k rakousko-uherským úředníkům a k vysoce postaveným osobnostem. Také rodina v dětských dílech odpovídala tehdejšímu patriarchálnímu principu - přísného otce a jemu podřízené milující matky, která svojí láskou vyvažovala své slabší postavení v rodině. Literatura druhé poloviny 19. století vštěpovala dětem a mládeži národní vlastenectví. Voják táhnoucí do války měl být hrdý na to, že může sloužit svému císaři a obětovat se pro svou vlast a matka vyprovázející do války svého manžela a syny tak měla činit s pocitem, že její muži odchází bránit rodnou hroudu ve jménu císaře.\n\nDobrodružná literatura pro mládež psala o hrdinech, kteří se po překonání mnoha překážek nakonec dostali šťastně k svému cíli. Kulisu oblíbených historických románů vytvářely historické památky a významné historické osobnosti, výzkumní pracovníci a umělecké osobnosti. Rakouští autoři ve svých dílech pro mládež psali o lidech, kteří byli poslušní, loajální a věrní císařskému domu a samozřejmě vlastenečtí, tak jak to vyžadoval na katolické církvi, úřednictvu a armádě postavený stát císaře Františka Josef I.\n\nDlouho si mohla dovolit knihy jen malá část populace a jen hrstka obyvatel státu uměla číst. Povinná školní docházka zavedená v Rakousko-Uhersku nastolila sice dlouhou cestu k nápravě, ale stát, vláda a úřady si velmi brzy uvědomily, že obsah knih má obrovský vliv na smýšlení a veřejné mínění lidu. Proto bylo ve státním zájmu, aby se psala a vydávala literatura, která takovému cíli sloužila. Autoři učebnic a učitelé si museli být tohoto státního zájmu vždy vědomi.\n\nOd roku 1850 mohlo vydávat učebnice pro gymnázia nejen státní nakladatelství „Wiener Schulbücherverlag”, ale také celá řada privátních. V roce 1869 bylo toto privilegium rozšířeno také na učebnice obecných škol. Výsada vydávání učebnic neměla ale vliv na obsah tištěného textu. Až na učebnice státního školního nakladatelství musely všechny procházet schvalovacím řízením (Approbationsverfahren), které začínalo podanou žádostí u Zemské školní rady (Landesschulrat), ta vypracovala posudek a ministerstvo školství rozhodlo o povolení. Od roku 1878 vycházely jednou ročně seznamy veškeré schválené vzdělávací literatury. Po sjednocení pravopisu a pravopisné reformě v roce 1902 stát ve schvalování učebnic pokračoval a dbal také o to, aby knihy nebyly příliš těžké a tištěné písmo mělo dostatečnou velikost. K politickým a náboženským cílům tak přibyla i hlediska zdravotní.\n\nTvorbou středoškolských učebnic se zabývali akademičtí vzdělanci a kvalitní učebnice se pak většinou překládaly do ostatních jazyků monarchie. Přibližně od roku 1870 přibývalo ve vzdělávací literatuře ilustrací a k názornému vyučování se začaly ve školách používat nástěnné obrazy (Schulwandbild), jejichž základem se stal Komenského Orbis sensualium pictus. Vysoké kvalitě se těšily obrazy mezinárodně žádaných nakladatelství jako třeba Hölzel, Pichler, Hölder, Tempsky. Brzy k obrazům přibyly i fotografie nebo diapozitivy, k poslechu gramofonové desky a vznikaly první vzdělávací filmy. Narůstajícímu pokroku ve školství zasadila ránu válka.\n\nUčitelé obecných škol založili v roce 1863 spolek „Die Volksschule“ a další učitelské spolky následovaly po roce 1867 jako například „Oberösterreichischer Lehrerverein“, „Grazer Lehrerverein“ a další. Dále přibývaly spolky středoškolských pedagogů a v 90. letech 19. století začaly spolkovou činnost ovlivňovat masové politické strany. Mnohé podporovala Sozialdemokratische Arbeiterpartei. V roce 1893 se konstituoval katolický svaz učitelů „Katholische Lehrerbund für Österreich“, v roce 1896 sociálně demokratický „Central-Verein der Wiener Lehrerschaft” a v roce 1899 uvedl do života vídeňský starosta Lueger rakouský křesťanský spolek učitelů a přátel školy „Verein der Lehrer und Schulfreunde Österreichs“.\n\nStředoškolští profesoři organizovali od roku 1888 pravidelné německo-rakouské středoškolské dny (Erste deutsch-österreichische Mittelschultag 1888) a vydávali časopis „Zeitschrift für Vereinsnachrichten”. Na severu Čech založili sudečtí Němci „Verein deutscher Mittelschullehrer in Nordböhmen“ se svým nacionálně laděným časopisem (1902) „Mitteilungen des Vereines deutscher Mittelschullehrer in Nordböhmen“. Jednotě učitelských spolků měla napomoci ústřední organizace „Reichsverband der österreichischen Mittelschulvereine“. V roce 1905 se v Brně spojilo do svazu 22 učitelských spolků všech osmi národností západní poloviny rakousko-uherské říše.\nŘíšský školský zákon (Reichsvolkschulgesetz) z 14. května 1869 ovlivnil rakouské školství na dalších sto let. Školní docházka byla z šesti let prodloužena na osm. Školy nadále financovaly obce a navštěvovaly je děti bez rozdílu pohlaví a náboženského vyznání. Mimo náboženství se na školách vyučoval jazyk, matematika, přírodopis, zeměpis, dějepis (zvláště habsburské monarchie), psaní, geometrie, zpěv, tělesná výchova (nejprve jen pro chlapce) a děvčata se vzdělávala v ručních pracích a domácím hospodářství. Učitelské povolání se stalo státní službou a jejich vzdělání zajišťovaly čtyřleté pedagogické ústavy. I když venkovské obyvatelstvo a proletariát zaujmulo k novým reformám negativní postoj (jelikož je nové zákony připravovaly o dětskou pracovní sílu), přesto stoupl počet žáků mezi lety 1870 a 1890 skoro o 200 000.\n\nPo novelizaci školského zákona v roce 1883 se mohli správci škol stát pouze učitelé a to s náboženským vyznáním nadpoloviční většiny žáků na škole. To se samozřejmě nezamlouvalo katolické církvi a snažila se o protiproud skrze katolické učitelské spolky a privátní školství. V roce 1886 založila „Katholische Schulverein“, který spravoval v prvních 25 letech 22 školských zařízení od mateřských škol až po učitelské ústavy. V roce 1905 stát stanovil pro obecné a občanské školy všeobecný školní řád „Schul- und Unterrichtsordnung für allgemeine Volksschulen und für die Bürgerschulen“. Škola měla vychovávat k úctě k Bohu, císaři a státu, vštěpovat lásku k lidu a vlasti, učit toleranci, pomoci bližnímu, povinnosti a čestnosti, šetrnosti, poslušnosti, pracovitosti a píli, pořádku a čistotě, ale také vést k radosti a k potěšení z přírody.\n\nV 16. století si autoři dětské literatury oblíbili bajky a báje, podle vzoru starověkého Řecka. K rozvoji dětské literatury přispěl Martin Luther. Jeho dílo „Kleine Katechismus“ se stalo nejen domácí četbou, ale i učebnicí na protestanských farních školách. Luther přeložil také bibli do němčiny, opatřil ji obrázky a pro děti doplnil biblickými příběhy. Dospívající mládeži 16. a 17. století se nabízely historické a cestovatelské romány. Jedinou literaturou mladších žáků se na dlouhou dobu staly slabikáře (ABC Buch). V polovině 17. století ovlivnil pedagogiku a evropskou dětskou literaturu jihomoravský protestanský bratr Jan Amos Komenský. Ve svém díle Orbis pictus seznamoval děti nejen s celým vesmírem, Bohem, nebem, zemí, s každodenními situacemi, ale také zábavnou formou s latinou. Jeho princip výuky je používán dodnes.\n\nNa přelomu 18. a 19. století se na knižním trhu začaly objevovat sbírky lidových písní, pohádek a pověstí autorů jako byli Bratři Grimmové, Clemens Brentano, Achim von Armin. S fenoménem uměle vytvořených pohádek přišli němečtí autoři E. T. A. Hoffmann, Wilhelm Hauff, Hans Christian Andersen, Gustav Schwab. V 70. letech 19. století se začaly šířit bohatýrské pověsti (Heldensagen), které odstartovaly historickou beletrii a tvorbu dějepisných učebnic. V německy mluvícím prostředí se rozmohly dívčí romány (Mädchenbuch), kterými se především faráři obraceli na dívky z měšťanské střední vrstvy (1802 Johann Ludwig Ewald: „Die Kunst, ein gutes Mädchen, eine gute Gattin, Mutter und Hausfrau zu werden”). Velmi oblíbené byly též ručně kolorované plakáty (Bilderbogen). Po celé Evropě je tisklo kolem 300 tiskáren, například v Německu ve městech Neuruppin, Augsburg, Nürnberg, München atd. Na nejvyšší příčce tehdejší dětské literatury stála velmi populární kniha Heinricha Hoffmanna „Struwwelpeter“ (Střapatý Petr).\n\nKalendáře (Volkskalender) se staly oblíbenou lidovou literaturou. Na způsob kalendářů psal Johann Peter Hebel a jeho příběhy si našly místo především ve školních čítankách všech věkových kategorií. Zábavnou biedermeierskou literaturu pro děti a mládež psal katolický farář Christoph Schmid, který obdržel za svou literární činnost od Univerzity v Praze čestný doktorát. Ve 2. polovině 19. století získaly na popularitě dobrodružné příběhy nebo příběhy z dalekých zemí či z dávných dob. Zvláště produktivní byli v této kategorii autoři Gustav Nieritz, W. O. von Horn, Franz Hoffmann a Karl May. Německou dobrodružnou literaturu ovlivnili zahraniční autoři jako Mark Twain se svým Tomem Sawyerem a Huckleberry Finnem, v roce 1897 vyšel v německém jazyce Ostrov pokladů Roberta Louise Stevensona a Jules Verne, jež je považován za jednoho ze zakladatelů žánru sci-fi. V poslední čtvrtině 19. století se místem dobrodružných příběhů stala Afrika. Žádný z tehdejších německých autorů neovlivnil svými příběhy tehdejší mladé čtenáře tak jako August Niemann svou knihou „Pieter Maritz, der Buernsohn von Transvaal“.\n\nKolem roku 1870 se autoři zaměřovali mimo dobrodružných knih též na dívčí romány a historickou literaturu. Pro dívky psaly především ženy z vyšší střední třídy jako třeba Ottilie Wildermuth. Příběh malé Heidi švýcarské spisovatelky Johanna Spyri znají i čtenáři 21. století. Proměnou procházely i hlavní postavy dívčích románů. Nyní to byly řady dívčích románů jako \"Backfische, Komtesschen, Trotzköpfe und Nesthäkchen\", nazývané podle knihy Der Trotzkopf od Emmy von Rhoden, „Nesthäkchen und ihre Puppen” od Else Ury nebo „Backfischchens Leiden und Freuden“ spisovatelky Clementine Helm. Národní a historické sebevědomí posilovaly až téměř nacionalisticky psaná díla jako „Deutsche Treue, welsche Tücke“ (od Oskar Höcker) nebo „Kaiser, König und Papst“ (od Richard Roth). Na literaturu, ve které vystupovali Francouzi nebo Slované v roli nepřátel, se specializovalo nakladatelství Josefa Scholze v Mohuči nebo J. P. Bachema v Kolíně nad Rýnem. Německá literatura mířila více na moderní dějiny, nacionální povědomí a bojeschopnost. V Habsburské monarchii se autoři rozepisovali o dějinách habsburského rodu, měst, vesnic a regionů a oslavovali císaře.\n\nV habsburské monarchii se výchovná a vzdělávací literatura v období josefínské reformace vyvíjela ve zcela jiných intencích než v protestanském Německu. Významnou roli zde sehráli němečtí přistěhovalci, například spisovatel Karl Christian André, Johanna Michaela Armbruster nebo protestanský spisovatel Jacob Glatz. Mnoho rakouských literátů se formovalo z řad učitelů navazujících na francouzskou vzdělávací literaturu. Leopold Chimani byl jedním z nejčtenější autorů své doby. Francouzská tvorba ovlivnila především autorky dívčí literatury jako byla Antonie Wutka a její „Enzyklopädie für die weibliche Jugend” (1802), Barbara Netuschil s knihami „Aphorismen für Mädchen“ (1817), „Philippine und ihre Hofmeisterin“ (1819) a „Gabriele oder die gute Tochter“ (1831). Zrovna tak rakouské autory ovlivnila i anglická literární tvorba. Robinson Crusoe Daniela Defoa se stal inspirací pro mnohá dobrodružná vyprávění jako například u Leopolda Chimaniho „Die Schiffbrüchigen unter den Wilden auf Newfoundland: Eine lehrreiche und unterhaltende Geschichte für Kinder“.\n\nNa česko-moravském území se literatuře pro děti a mládež věnoval Charles Sealsfield, Adalbert Stifter se svou sbírkou novel pro děti „Bunte Steine“ (1853), Marie Ebner Eschenbach s oblíbenými povídkami „Dorf- und Schlossgeschichten“ (1883). Theodor Vernaleken se proslavil sbírkou pohádek „Kinder- und Hausmärchen dem Volke treu nacherzählt: Aus Österreich, Böhmen und Mähren“ (1864). Franz Karl Ginzkey oslovil dětskou populaci knihou „Hatschi Bratschis Luftballon“. Auguste Groner psala romány a novely pro mládež. Spisovatel Leo Smolle se zaměřoval na patriotickou biografii („Prinz Eugen und seine Schützlinge“) a v Budapešti narozený Felix Salten je dodnes známý svým zvířecím románem „Bambi“. Pacifisticky zaměřená tvorba nebyla příliš rozšířená. Přepracovaný román „Die Waffen nieder“ od Berthy von Suttner vyšel v habsburské monarchii pod názvem „Marthas Tagebuch“ a Arthur Müller vydal knihu pro mládež „Pacifistische Jugendbuch. Ein Ratgeber für Eltern und Erzieher“. Naopak vojensky zaměřený časopis pro mládež „Mein Österreich!“ líčil pravidelně politickou situaci na Balkáně.\n\nHistorické náměty dominovaly v rakouské literatuře pro děti a mládež o mnoho více jak v jiných evropských státech. V historické literatuře pak převládalo zobrazování významných osobností. V Praze vyšla v roce 1888 čítanka od autorů Michael Binstorfer, Heinrich Deinhardt a Asmus Christian Jessen: „Unterhaltendes und Belehrendes für Kinder von 6 bis 8 Jahren“ s příběhy: „Kaiser Max auf der Martinswand”, „Adalbert von Babenberg”, „Wie der Babenberger Leopold Markgraf der Ostmark wurde”, „Von Leopold III. dem Heiligen” či „Die Bruderliebe zweier Habsburger”. Nejvíce literárně zobrazovanými osobnostmi byli: prinz Evžen Savojský, Andreas Hofer a císař František Josef I. Vedle těchto tří oblíbených postav to pak byl také polní maršál Radetzky, admirál Tegetthoff a arcivévoda Karel.\n\nNa přelomu 19. a 20. století hrála v rakouské literatuře pro děti a mládež nezastupitelnou roli tzv. „kladná doporučení” (recenze), která odrážela požadavky státu na výchovnou literaturu a pro pedagogy a rodiče byla přímo nepostradatelná. Mezi nejobsáhlejší doporučující sborníky patří „Die Großmacht der Jugend- und Volksliteratur“ a „Die deutsch-österreichische Jugendliteratur“.\n\nDvanáctisvazkové dílo augustiniána Engelberta Fischera (1845 - 1923), začínající rokem 1877 a končící v roce 1886, je obsáhlým přehledem tehdejší literatury pro mládež. Hned v úvodu Fischer sděluje, že dílo sestavil speciálně pro rakouské účely a stěžuje si, že v Rakousku je málo významných spisovatelů pro mládež, mnoho knih pochází ze zahraničí, což v každém vlastenci musí zákonitě vzbuzovat rozhořčení.\n\nAutory jsou Konrad Moißl (ředitel občanské školy) a Ferdinand Krautstengl (učitel obecné školy). Ve svém díle se zaměřují na zřizování školních knihoven, popisují knihovny založené učiteli, středoškolskými profesory, učitelskými spolky a sběrateli. Zároveň díla v těchto knihovnách hodnotí. Doporučenou literaturu označují hvězdičkou. Sborník vyšel ve dvou dílech.\n\nPříklad: Ambros Bücherei - doporučené knihy\n\nPříklad: Ambros Bücherei - nedoporučené knihy\nWiener Volksbildungsverein pověřil v roce 1903 ženský výbor (Frauenkomitee des Wiener Volksbildungsverein) sestavením katalogu literatury pro mládež, v kterém se měl výbor držet etnických zásad, vyvarovat se homosexuálním prvkům a odkázal na výsledky průzkumu německých výborů. Proto hodnocení a výběr literatury se také orientuje na literaturu německé říše. Seznamy s doporučením byly rozděleny podle věku dětí. Autoři pocházeli především z Německa.\n\nSvaz katolických učitelů (Katholische Lehrerverband) si stěžoval, že mládeži v monarchii jsou ke čtení předkládáni protestantští spisovatelé a vydavatelé. Pozornost měla být podle svazu zaměřena především na katolické knihy a sborník s doporučením měl splňovat potřeby zejména „rakouského mládí”. Také podtrhl, že není třeba udržovat pruské vlastenectví. Ve školních knihovnách se proto měly objevit příběhy z dějin církve a jejich svatých, historické příběhy a cestovatelská literatura. Jednotlivá díla katalog hodnotí: s jednou hvězdičkou doporučuje, s dvěma hvězdičkami docela doporučuje, se třemi hvězdičkami vysoce doporučuje, s jednou nulou nedoporučuje, dvě nuly znamenaly oficiální zákaz a písmenem „M” byla ohodnocena díla zvláště vhodná pro dívky.\n\nIgnaz Brand založil v roce 1894 pro formující se dělnické hnutí nakladatelství „Erste Wiener Volksbuchhandlung”. Mezi publikovanými autory se objevují sociální demokraté Wilhelm Ellenbogen, Karl Kautsky, Karl Renner, Otto Bauer, Julius Deutsch atd. Nakladatelství vydávalo také katalogy, kalendáře, protokoly ze sjezdů strany nebo zprávy o činnosti poslanců sociální demokracie. Proletářská literatura zaměřená na děti a mládež nedisponovala v monarchii mnoha díly. Vydávanými a doporučovanými autory byli: Emma Adler, Adelheid Popp, Anton Afritsch, Ferdinand Hanusch nebo Otto Felix Kanitz.\n\nStát převzal dohled jednak nad organizací školních knihoven, ale také nad obsahem jejího knižního fondu. Mimo doporučení literatury pro děti a mládež, která byla vydávána ve sbornících a katalozích, provádělo ministerstvo na školách plošné kontroly knihovních fondů. Ve školním a vyučovacím řádu z roku 1870 byly školní knihovny zařazeny do učebních pomůcek. Následujícího roku 1871 vešel v platnost výnos ministerstva školství o školních (žákovských i učitelských) knihovnách. Poskytoval přesné pokyny například „o zápisu knih do knihovního seznamu, jejich označování razítkem, ukládání do zamykatelných skříní, půjčování, prodávání a podobně”.\n\nPrvní kontrola probíhala od léta 1875. V červenci ministerstvo přikázalo odstranit „všechny knihy, kteréž by oddanost k Nejvyšší dynastii, patriotický cit aneb vážnost ke vlasteneckým zřízením urážely“. Za provedení kontroly zodpovídali učitelé. Jejich povinností bylo knihu před zařazením do knihovny přečíst, posoudit a pokud knihu shledali nezávadnou, stvrdili své rozhodnutí podpisem do seznamu knižního fondu. Samozřejmě museli provést i zpětnou kontrolu už zařazených sbírek. Kniha se závadným obsahem musela být nejen odstraněna, ale učitel o takové knize podával zprávu okresnímu školnímu inspektorovi, ten příslušné okresní školní radě, „aby mohla přikročiti k dalšímu úřednímu jednání proti učitelstvu vinu toho nesoucímu“.\n\nV roce 1883 vydalo ministerstvo školství další výnos, kterým připomínalo, že nařízení z roku 1875 je stále platné. Dne 16. prosince 1885 reagovalo dalším výnosem:\n\nUčitelé znovu vylučovali všechny knihy, které neodpovídaly po stránce vlastenecké, náboženské nebo mravní. Za kontrolu tentokrát zodpovídali osobně ředitelé a správci škol a kontrola musela být dokončena i s informováním okresních úřadů do 1. května 1886. Zemská školní rada následně podávala ministerstvu školství závěrečnou zprávu a to nejpozději do 1. července 1886. Vzhledem k tomu, že v posuzování knih se začaly objevovat značné rozdíly, vydalo ministerstvo 12. prosince 1886 výnos pro posuzování sporných knih. Během 1. světové války vyšel ještě výnos z 9. října 1915. Tentokrát ministerstvo nařídilo okamžité odstranění všech knih, které nevyhovovaly „po stránce státoobčanské nebo mravně náboženské“. Naopak měli učitelé do knihoven opatřit literaturu, která by v dětech „budila a rozohňovala” lásku k habsburské dynastii a ke společné rakouské vlasti.\n\nAuguste Groner a Robert Niedergesäß představují autory habsburské monarchie tvořící v žánru dobrodružné literatury. Hermine Proschko je představitelkou historické literatury, Adelheid Popp zastupuje tvorbu sociálně-demokratickou a učebnice Dr. Tupetze dotváří představu o výuce dějepisu na chlapecké měšťanské škole. Mezi známé německé autory patří Wilhelm Busch (Max und Moritz), Emy von Rhoden (Der Trotzkopf, eine Erzählung für junge Mädchen), Else Ury (Nesthäkchen-Reihe), Karl May a mnoho dalších. Prominentní rakouskou dětskou literaturu zastupují autoři jako Charles Sealsfield, Adalbert Stifter, Marie von Ebner-Eschenbach, Berta von Suttner, Ferenc Molnár, Franz Karl Ginzkey (Hatschi Bratschis Luftballon) a Felix Salten. Německá literatura pro děti a mládež zabírala širší část knižního trhu než rakouská a je jí i na současném vědeckém poli věnována mnohem větší pozornost. Zejména dětským autorům jako byl Joachim Heinrich Campe, Heinrich Hoffmann, Wilhelm Busch nebo Waldemar Bonsels. V zapomenutí upadli autoři rakouské dětské literatury: Hermynia zur Mühlen (Das Schloß der Wahrheit), Béla Balázs (Der heilige Räuber und andere Märchen, Der Sieger. Das Märchen vom Bären, vom Wolf und vom schlauen Fuchs), Friedrich Rosenfeld nebo ilustrátorka Ida Bohatta.\n\nAuguste Groner se narodila v roce 1850 ve Vídni jako dcera účetního Auguste Kopallik. Navštěvovala školu výtvarného umění (Malschule) a ústav pro vzdělávání učitelů (Lehrerinnenbildungsanstalt). Od roku 1876 zahájila svou učitelskou kariéru na základní škole ve Vídni. Provdala se za historika Richarda Gronera. Zemřela ve Vídni v roce 1929. Za literaturu pro děti a mládež získala několik ocenění. Psala také pod pseudonymy: Olaf Björnson, A. von der Paura, M. Regora, Metis. Je považována za první spisovatelku rakouské detektivní literatury a vynálezkyni prvních německy psaných detektivních řad. Kromě detektivek psala zajímavé příběhy pro mládež a knihy o domovině a vlasti (Geschichten aus Alt-Wien, Erzählungen und Sagen aus Österreich). V encyklopedii německé literatury (Deutsches Literatur-Lexikon) je uvedeno 35 děl a z toho 11 věnovala dětské literatuře.\n\n\nSbírka povídek „Im Strome der Zeiten” obsahuje povídky „Freund und Feind zugleich“ (Přítel a nepřítel současně) o boji mezi Římany a Kvády, „Cunalds Becher“ (Kunaldův pohár) o vpádech Maďarů do Ostmarky, povídka „Die Rache ist des Herrn“ (Pomsta patří pánovi) se odehrává v době Jindřicha Jasomirgotta, „Furchtlos und treu“ (Bez bázně a věrný) líčí podvod, vraždu, únos dítěte a krádež, dále jsou to povídky ze studentského života staré Vídně či o rakouském vynálezci atd. Historický román „Aus grauer Vorzeit” se odehrává v době, kdy žily germánské kmeny v kůlových obydlích. Obrázek muže s bílým plnovousem před prehistorickým obydlím na titulní stránce navozuje mystickou atmosféru historického románu.\n\nVypravěč Robert Niedergesäß se narodil v roce 1829 v obci Fuchsmühl v pruském Slezsku a zemřel 1887 v obci Treitl u Edlitz v Dolním Rakousku. V roce 1861 založil soukromou základní školu ve Vídni a v roce 1870 a byl povýšen na ředitele prvního učitelského ústavu ve Vídni. Vyučoval také hluchoněmé žáky, proto jeho příběh „Der Taubstumme” (Hluchoněmý) líčí problémy takto narozeného člověka. Dva chlapci Heinrich a Karl jsou uneseni Cikány. Heinrich je hluchoněmý a oba chlapci tedy prožívají různé osudy. Závěr knihy je věnován shledání s rodiči. Napsal celou řadu pedagogických spisů jako třeba „Die Kinderwelt. Anschauungs-, Erzähl- und Gesprächsstoff für Haus, Kindergarten und Schule“ (1886) a působil především jako spisovatel literatury pro mládež.\n\n\nV povídkách „Am Kamin - Plaudereien eines Großvaters mit seinem Enkel” (U krbu - klábosení dědečka s jeho vnukem) uvede čtenáře do děje obrázek z bitvy u Lipska. Dva ranění vojáci na pozadí zpustošené krajiny s padlými vojáky pravděpodobně malému čtenáři způsobí zaleknutí. Vnuk na podkladě stejného prožitku konstatuje, že vojáci musí být hrozní lidé. Mile vypodobněný dědeček vnukovi ale vysvětluje, že vojáci brání vlast. Vypráví mu, jak se zúčastnil bitvy národů a jak pyšně nosil císařskou uniformu. Kniha je určena především chlapcům a má je připravit na vlastenecké verbování v případě tažení do války.\n\nSpisovatelka Adelheid Popp se narodila roku 1869 v Inzersdorfu v rodině Dworschak. Její otec byl těžkým pijanem, tyranizoval a šikanoval celou rodinu. Adelaide pocházela z patnácti dětí a deset jejích sourozenců zemřelo ještě v dětském věku. V šesti letech jí otec zemřel a v deseti musela do služby (služka, švadlena, dělnice). Ve třinácti těžce onemocněla, byla odvezena do nemocnice, kde podle jejích slov „přišla k rozumu”. V roce 1893 se provdala za Julia Poppa a měla s ním dvě děti. Julius Popp zemřel po devíti letech manželství. Adelaide se stala v roce 1918 členem výkonného výboru sociální demokracie, Rakouského parlamentu a městské rady ve Vídni. Až do své smrti v roce 1939 pracovala pro socialistické ženské hnutí. Její kniha „Die Jugend einer Arbeiterin” sice popisuje její strádající dětství a mládí, ale není sentimentálním příběhem životní mizérie. Příběh končí kapitolou „Die neue Frau“, kterou věnovala ženám a rodině.\n\n\nHermine Proschko se narodila 29. července 1857 v Linci v Horním Rakousku. Její otec byl tehdy\nznámý spisovatel Franz Isidor Proschko. Vytvořila mnoho vynikajících literárních děl a byla čestnou členkou sdružení katolické mládeže \"Mariahilf ve Vídni\". Obdržela četná ocenění: rakouský zlatý záslužný kříž, zlatou medaili Ludvíka Bavorského pro vědu a umění (Bavorsko), velkou stříbrnou medaili Jeho císařské výsosti vévody Maxmiliána Bavorského a zrovna tak medaili Sdružení katolických spisovatelů a spisovatelek ve Vídni. Hermine Proschko nejprve studovala hudbu na vídeňské konzervatoři a teprve pak se věnovala literární tvorbě. V letech 1901-1903 publikovala své sebrané příběhy a básně ve čtyřech svazcích. Do roku roku 1887 vydávala ročenky v řadě „Jugendheimat“ (např. Jugendheimat. Jahrbuch für die Jugend zur Unterhaltung und Belehrung. Herausgegeben unter Mitwirkung vieler Jugendfreunde. X. Jahrgang 1886) a od roku 1891 „Jugendlaube“. Zemřela 3. května 1923.\n\n\nV historickém díle „Habsburgs Herrscherfrauen” se Proschko věnovala životu 36 habsburských manželek. Dílo sahá od manželky Rudolfa I. až po ženu císaře Františka Josefa I. Knihu věnovala „vznešenému patronovi jejího mládí” císaři Františku Josefu I. Její dílo se tehdy stalo vyhledávaným narozeninovým dárkem pro mládež. Další autorčino historické vyprávění „Der Halbmond vor Wien” vyšlo v řadě „Universalbibliothek für die Jugend“. Hermine Proschko se v první části věnuje obléhání Turky v roce 1529 a podává podrobný popis událostí. Sultána Sulejmana I. zobrazuje jako spravedlivého, ale krutého vládce. Velitele rakouské obrany jako třeba hraběte Mikuláše ze Salmu líčí mládeži skrze rozličné příběhy. Druhá část popisuje obléhání Vídně v roce 1683. Spisovatelka představuje osobnosti: známého Velkého vezíra Karu Mustafu, vůdce turecké armády, ale i rakouské obránce Vídně - hraběte polního maršála Ernsta Rüdigera ze Starhembergu či bývalého starostu Vídně Johanna Andrease z Liebenbergu. Nechybí samozřejmě ani postava prince Evžena Savojského.\n\nDr. Theodor Tupetz se narodil v roce 1852 v obci Fukov v severních Čechách. Studoval na gymnáziu v Chebu a v Plzni, na univerzitě v Praze dějiny, zeměpis a germanistiku, kde získal titul Dr. phil. Od roku 1888 byl ředitelem c. k. učitelského ústavu (Lehrerbildungsanstalt) v Trutnově (do roku 1922). Psal pedagogické knihy, učebnice dějepisu pro odborná učiliště, občanské školy a historické práce.\n\nUčebnice „Bilder aus der Geschichte für Knabenbürgerschulen” líčí dějiny národů v Orientu, dějiny Starověkého Říma a Starověkého Řecka, germánských národů, stěhování národů atd. V učebnici se věnuje nejen historickým událostem, ale i architektonickým slohům, vládě německých císařů nebo různým příběhům a pověstem.\n\n\n\n"}
{"id": "1100174", "url": "https://cs.wikipedia.org/wiki?curid=1100174", "title": "Seznam kulturních památek v Pravlově", "text": "Seznam kulturních památek v Pravlově\n\n"}
{"id": "1100175", "url": "https://cs.wikipedia.org/wiki?curid=1100175", "title": "Seznam kulturních památek v Říčanech (okres Brno-venkov)", "text": "Seznam kulturních památek v Říčanech (okres Brno-venkov)\n\n"}
{"id": "1100176", "url": "https://cs.wikipedia.org/wiki?curid=1100176", "title": "Křídlo (heraldika)", "text": "Křídlo (heraldika)\n\nKřídlo, či \"peruť\" (německy \"Flug/Flügel\"), je označení pro symbol ptačích perutí v heraldice.\n\nKřídlo se v erbech nejčastěji vyskytuje jako druh klenotu. V zásadě se rozlišují pojmy \"otevřené křídlo\", \"uzavřené křídlo\" a \"půlkřídlo\".\n\nJsou-li přilba a roztažená křídla natočena přímo čelem k pozorovateli, pak hovoříme o \"otevřeném\" křídle. U \"uzavřeného\" (složená) křídla jsou přilba a obě křídla patrná jen z jedné strany nebo jsou lehce nahnutá, přičemž zadní peruť je viditelná jen nepatrně. Je-li vidět pouze jedno křídlo, pak se jedná o \"půlkřídlo\".\n\nZvláštností ve erbech je vyobrazení \"dračího křídla\". Zde bývá jako samostatný erbovní znak zobrazeno pouze křídlo s dračími pařáty.\n\n\n"}
{"id": "1100177", "url": "https://cs.wikipedia.org/wiki?curid=1100177", "title": "Seznam kulturních památek v Sobotovicích", "text": "Seznam kulturních památek v Sobotovicích\n\n"}
{"id": "1100178", "url": "https://cs.wikipedia.org/wiki?curid=1100178", "title": "Zdeněk Kůs", "text": "Zdeněk Kůs\n\nZdeněk Kůs (* 4. června 1960) je český vysokoškolský pedagog, v letech 2010 až 2018 rektor Technické univerzity v Liberci.\n\nVystudoval České vysoké učení technické v Praze (promoval v roce 1984 a získal tak titul Ing.). Doktorát získal v roce 1996 na Fakultě textilní Technické univerzity v Liberci (obdržel tak titul Dr.). Na téže fakultě se v roce 2000 habilitoval (tj. získal titul doc.) a v roce 2006 byl jmenován profesorem.\n\nVe své odborné práci se zabývá aplikacemi výpočetní techniky v textilní a oděvní výrobě, simulací výrobních procesů v oděvní výrobě a vývojem měřicích metod pro textilní materiály a výrobky.\n\nV letech 1999 až 2004 vykonával funkci předsedy Akademického senátu Technické univerzity v Liberci, od roku 2004 působil jako prorektor pro rozvoj a výstavbu. V říjnu 2009 byl zvolen rektorem TUL. V lednu 2010 ho do funkce jmenoval prezident Václav Klaus, řízení univerzity se ujal od 1. února 2010. Na podzim 2013 funkci rektora obhájil, následně jej v lednu 2014 jmenoval prezident Miloš Zeman. Druhé funkční období mu započalo 1. února 2014 a skončilo na konci ledna 2018.\n\nByl místopředsedou České konference rektorů pro oblast tvůrčích činností a v letech 2016–2017 byl členem Rady pro výzkum, vývoj a inovace. Na členství v radě rezignoval v momentě, kdy se stal místopředsedou Technologické agentury ČR.\n\nV roce 2017 obdržel cenu Pocta hejtmana Libereckého kraje za celoživotní přínos v oblasti vědy, výzkumu a vzdělávání.\n"}
{"id": "1100180", "url": "https://cs.wikipedia.org/wiki?curid=1100180", "title": "Seznam kulturních památek ve Střelicích (okres Brno-venkov)", "text": "Seznam kulturních památek ve Střelicích (okres Brno-venkov)\n\n"}
{"id": "1100181", "url": "https://cs.wikipedia.org/wiki?curid=1100181", "title": "Seznam kulturních památek ve Vojkovicích (okres Brno-venkov)", "text": "Seznam kulturních památek ve Vojkovicích (okres Brno-venkov)\n\n"}
{"id": "1100182", "url": "https://cs.wikipedia.org/wiki?curid=1100182", "title": "Seznam kulturních památek ve Vranovicích (okres Brno-venkov)", "text": "Seznam kulturních památek ve Vranovicích (okres Brno-venkov)\n\n"}
{"id": "1100183", "url": "https://cs.wikipedia.org/wiki?curid=1100183", "title": "Seznam kulturních památek ve Zbraslavi (okres Brno-venkov)", "text": "Seznam kulturních památek ve Zbraslavi (okres Brno-venkov)\n\n"}
{"id": "1100184", "url": "https://cs.wikipedia.org/wiki?curid=1100184", "title": "Seznam kulturních památek ve Zbýšově", "text": "Seznam kulturních památek ve Zbýšově\n\n"}
{"id": "1100185", "url": "https://cs.wikipedia.org/wiki?curid=1100185", "title": "Magdalena Šormová", "text": "Magdalena Šormová\n\nMagdalena Šormová (* 4. dubna 1989, Praha) je česká MMA bojovnice z pražského týmu Penta Gym, jedna z prvních MMA bojovnic v Česku. Jejím trenérem je Daniel Barták. Společně s Lucií Pudilovou je označována za naději českého MMA žen.\n\nNarodila se a žije v Praze. Její matka dělala judo a kaskadérství. Jako dítě se věnovala pět let baletu a později několika různých sportům, např. lezení po skalách, zkoušela také aikido či capoeiru. Vystudovala osmileté gymnázium na Praze 6 a poté Policejní akademii, během studií pracovala jako streetworker. Pracovala v neziskové organizaci poskytující sociální služby obětem závažné trestné činnosti, později u policie České republiky. Od roku 2012 je vegetariánkou, později se stala vegankou.\n\nV rozhovoru pro Radio Wave uvedla, že se občas setkává s názorem, že MMA není sport pro ženy, či se starostí, aby neutrpěl její vzhled – což podle ní vypovídá něco o tom, podle čeho především jsou ženy hodnoceny. Nepřikládá prý ale těmto reakcím velkou důležitost.\n\nK MMA (Mixed martial arts – smíšená bojová umění) se dostala přes capoeiru. Začala trénovat v pražském Penta gymu u trenéra Daniela Bartáka. Pravidelně trénuje i s muži. Na sparringové tréninky jezdí často do Polska. Preferuje boj na zemi, její oblíbenou technikou je škrcení (RNC – rear naked choke). Podle trenéra Bartáka má předpoklady prosadit se v zahraničí.\n\nV únoru 2017 se měla utkat s Maďarkou Dórou Perjés v rámci galavečera \"European Fighting Challenge\" v pražské O2 aréně. Celá akce ale byla tři týdny před termínem zrušena. V dubnu 2018 se měla utkat s Claire Lopez z Francie, zápas byl ale ze strany Francouzky den před vážením zrušen.\n\nV červnu 2018 porazila v Kyjevě Ukrajinku Svetlanu Gotsyk a získala tak pás šampionky organizace World Warriors Fighting Championship. V březnu 2019 bojovala proti Francouzce Evě Dourthe a titul obhájila. Cílem pro ní ale je prestižní organizace Ultimate Fighting Championship (UFC).\n\nKromě profesionálních zápasů má za sebou ještě tři amatérské výhry a dva zápasy v pyramidě s muži s bilancí 1-1.\n\n"}
{"id": "1100187", "url": "https://cs.wikipedia.org/wiki?curid=1100187", "title": "Ivica Vastić", "text": "Ivica Vastić\n\nIvica Vastić (* 29. září 1969, Split) je bývalý rakouský fotbalista chorvatského původu. Nastupoval povětšinou na postu záložníka. V současnosti je fotbalovým trenérem.\n\nV dresu rakouské fotbalové reprezentace působil v letech 1996–2008, za tu dobu odehrál 50 zápasů, v nichž vstřelil 14 branek. Zúčastnil se mistrovství světa ve Francii roku 1998 (vstřelil gól Chile, v zápase základní skupiny) a mistrovství Evropy roku 2008, na němž vstřelil první gól Rakouska v historii evropských šampionátů (v zápase základní skupiny s Polskem). V té době z něj tento gól činil nejstaršího střelce branky v historii mistrovství Evropy. Dosud je také jediným Rakušanem, který vstřelil gól na závěrečném turnaji mistrovství světa i mistrovství Evropy.\n\nS klubem Sturm Graz se stal dvakrát rakouským mistrem (1997/98, 1998/99) a čtyřikrát získal rakouský pohár (1996, 1997, 1999, 2005).\n\nDvakrát se stal nejlepším střelcem rakouské ligy (1996, 2000).\n\nČtyřikrát byl vyhlášen rakouským fotbalistou roku (1995, 1998, 1999, 2007).\n\n"}
{"id": "1100188", "url": "https://cs.wikipedia.org/wiki?curid=1100188", "title": "Theodor Thun-Hohenstein", "text": "Theodor Thun-Hohenstein\n\nTheodor Karel Jan Nepomuk Thun-Hohenstein (30. července 1815 Choltice – 9. prosince 1881 Ouchy) byl rakouský a český šlechtic z rodu Thun-Hohenstein a politik, v 2. polovině 19. století poslanec Říšské rady.\n\nJeho otcem byl Jan Nepomuk Josef Felix Thun-Hohenstein (1786–1861). Jeho manželkou byla Maria Karolina Kinská z Vchynic a Tetova. Theodor sloužil v rakouské armádě, kde dosáhl hodnosti majora. Po smrti otce převzal správu zděděného majetku. Založil cukrovar V Cholticích, podnik ale zkrachoval a Theodor se potýkal se značnými dluhy.\n\nV zemských volbách v roce 1861 byl zvolen na Český zemský sněm za kurii velkostatkářskou, svěřenecké velkostatky. Mandát obhájil v zemských volbách v lednu 1867. Do sněmu se vrátil v zemských volbách roku 1870. Zastupoval Stranu konzervativního velkostatku, která podporovala český národní a federalistický program.\n\nZemský sněm ho roku 1871 zvolil i do Říšské rady (celostátní parlament, volený nepřímo zemskými sněmy). Na práci parlamentu se ovšem nepodílel a jeho mandát byl 23. února 1872 prohlášen pro absenci za zaniklý.\n\nZemřel v prosinci 1881. Pohřben pak byl do rodinné hrobky v Cholticích.\n"}
{"id": "1100194", "url": "https://cs.wikipedia.org/wiki?curid=1100194", "title": "The La's", "text": "The La's\n\nThe La's byla anglická hudební skupina, jejíž nejznámější skladbou byla „There She Goes“.\n\nSkupinu založil v roce 1983 v Liverpoolu kytarista a zpěvák Mike Badger, původně se věnovala žánru skiffle, o rok později přišel Lee Mavers a posunul skupinu k rockovějšímu zvuku, ovlivněnému místní tradicí merseybeatu. V roce 1986 Badger odešel a založil vlastní skupinu The Onset. The La's vydali v roce 1987 svůj první singl „Way Out“ (86. místo v UK Singles Chart) a o rok později „There She Goes“, která zpočátku nebyla příliš úspěšná (59. místo žebříčku), ale později se z ní stal hit a byla použita v řadě filmů. V roce 1990 vydala skupina eponymní album, které se umístilo na třicátém místě UK Albums Chart. Po evropském a americkém turné v roce 1991 skupinu opustil baskytarista John Power, což vedlo The La's k ukončení činnosti. V poněkud obměněné sestavě koncertovali se starým repertoárem ještě v letech 1994, 2005 a 2011. \n\nV roce 2003 vydal publicista M. W. Masefield o skupině knihu \"In Search of The La's: A Secret Liverpool\".\n\n"}
{"id": "1100199", "url": "https://cs.wikipedia.org/wiki?curid=1100199", "title": "Andreas Ivanschitz", "text": "Andreas Ivanschitz\n\nAndreas Ivanschitz [andreas ivanšic] (* 15. říjen 1983, Eisenstadt) je bývalý rakouský fotbalový záložník a reprezentant, od ledna 2017 do června 2018 působící v klubu FC Viktoria Plzeň. Mimo Rakousko působil na klubové úrovni v Řecku, Německu, Španělsku a USA. V roce 2003 byl vyhlášen rakouským fotbalistou roku. Pochází z menšiny Burgenlandských Chorvatů (\"Gradišćanski Hrvati\").\nSyn - Ijjla Ivanchitz\n\nSvoji fotbalovou kariéru začal v mužstvu ASK Baumgarten, odkud v žákovských kategoriích přestoupil do Rapidu Vídeň. V dresu Rapidu si v sezoně 1999/2000 odbyl premiéru A-týmu a postupem času se stal oporou. Zároveň vykonával pozici kapitána. Na jaře 2005 se s mužstvem radoval ze zisku ligového primátu. V lednu 2006 odešel na přestup do Red Bullu Salzburg. V létě 2007 zamířil na hostovat do zahraničí, konkrétně do řeckého Panathinaikosu FC. Před odchodem na hostování odehrál za Salzburg jedno střetnutí, díky němuž se částečně podílel na zisku mistrovského titulu. Po skončení dvouletého hostování se stal kmenovým hráčem Panathinaikosu. V červenci 2009 vedly jeho další kroky do německého celku 1. FSV Mainz 05, kde nejprve hostoval a poté do klubu přestoupil. Ivanschitzovou třetí zahraniční destinací se stalo působení ve Španělsku, v mužstvu Levante UD. Na začátku roku 2015 se rozhodl okusit kanadsko-americkou MLS, kde nastupoval za tým Seattle Sounders FC, se kterým se v sezoně 2016 radoval ze zisku ligového titulu.\n\nV lednu 2017 přestoupil do české Viktorie Plzeň, kde podepsal smlouvu do léta 2018. Ve Viktorii se setkal s trenérem Romanem Pivarníkem, který jej znal ze společného působení v Rapidu Vídeň. Původně nosil v Plzni dres s číslem 27. Po smrti dlouholetého hráče Viktorie Františka Rajtorala, který měl na zádech toto číslo, byla dvacetsedmička na Rajtoralovu počest vyřazena a Ivanschitz dostal nové číslo 33.\n\nAktuální k 19. únoru 2017\nAndreas Ivanschitz je bývalý mládežnický reprezentant. Nastupoval za všechny žákovské výběry od kategorie U16.\n\nV A-mužstvu rakouské fotbalové reprezentace debutoval 26. 3. 2003 v přátelském utkání ve Štýrském Hradci proti Řecku (remíza 2:2). V roce 2008 se zúčastnil Mistrovství Evropy konaném v Rakousku a Švýcarsku. Celkem odehrál v letech 2003–2014 za rakouský národní tým 69 zápasů a nastřílel 12 branek.\n\nGóly Andrease Ivanschitze v A-týmu rakouské reprezentace\n\n"}
{"id": "1100211", "url": "https://cs.wikipedia.org/wiki?curid=1100211", "title": "Bartoloměj Netolický", "text": "Bartoloměj Netolický\n\nBartoloměj Netolický z Netolic (zemřel okolo 1562) byl pražský tiskař.\n\nNarodil se v Netolicích (nejisto kdy). V roce 1536 založil tiskárnu v Praze na Malé Straně (jeden z domů dnešního domu U Splavínů), stal se loajálním k Ferdinandovi I., přičemž na přechodnou dobu po potlačení odboje roku 1547 byl jediným povoleným tiskařem, získal také privilegium na tisk bible a také predikát. Právě v době zákazu tisku k Netolickému přišel jako tovaryš Jiří Melantrich z Aventina, kterému v roce 1552 Netolický svoji tiskárnu prodal. S Melantrichem také Netolický vydal tzv. Bibli Melantrichovu. Netolický zřejmě působil pak ještě v letech 1561–1562.\n\n\n"}
{"id": "1100212", "url": "https://cs.wikipedia.org/wiki?curid=1100212", "title": "Pucking", "text": "Pucking\n\nPucking je městys v rakouské spolkové zemi Horní Rakousy, v okrese Linec-venkov.\n\nK 1. lednu 2015 zde žilo 3 833 obyvatel.\n\n"}
{"id": "1100218", "url": "https://cs.wikipedia.org/wiki?curid=1100218", "title": "Copy Cats", "text": "Copy Cats\n\nCopy Cats je společné studiové album amerického zpěváka Johnnyho Thunderse a zpěvačky Patti Palladin. Album vydalo v roce 1988 hudební vydavatelství Jungle Records. Obsahuje nové verze rock and rollových písní z padesátých a šedesátých let. Na albu se podílel i trumpetisty s českými předky Jim Dvorak. Album bylo nahráno od května do prosince 1987 v londýnském studiu Falconer Studios.\n\n"}
{"id": "1100224", "url": "https://cs.wikipedia.org/wiki?curid=1100224", "title": "Mistrovství světa juniorů v orientačním běhu 2001", "text": "Mistrovství světa juniorů v orientačním běhu 2001\n\n12. Mistrovství světa juniorů v orientačním běhu proběhlo v Maďarsku ve dnech 9. až 15. července 2001. Centrum závodů JMS bylo ve městě Miskolc nacházejícím se v severním Maďarsku s administrativním centrem župy Borsod-Abaúj-Zemplén.\n\n"}
{"id": "1100228", "url": "https://cs.wikipedia.org/wiki?curid=1100228", "title": "Tarik Hodžić", "text": "Tarik Hodžić\n\nTarik Hodžić (* 1. prosince 1951, Sarajevo) je bývalý jugoslávský fotbalový útočník bosenského původu a později fotbalový trenér. Mimo Jugoslávii hrál na klubové úrovni v Belgii a Turecku.\n\nV sezóně 1983/84 se stal v dresu Galatasaray SK se 16 vstřelenými brankami nejlepším střelcem turecké nejvyšší fotbalové ligy. Stal se prvním cizincem v historii turecké první ligy, kterému se to podařilo.\n\nJako trenér vedl krátce v roce 1997 Željezničar Sarajevo.\n\n\n"}
{"id": "1100240", "url": "https://cs.wikipedia.org/wiki?curid=1100240", "title": "Hradenín (hrad)", "text": "Hradenín (hrad)\n\nHradenín je gotická tvrz, považovaná některými prameny za hrad, ve stejnojmenné vesnici asi 2,5 km od Plaňan v okrese Kolín. Tvrz je chráněna jako kulturní památka ČR. \n\nPanské sídlo v Hradeníně je příkladem objektu na hranici mezi tvrzí a hradem. S poukazem na historické zmínky, rozsah a kvalitu staveb a zejména přítomnost polygonální dělostřelecké bašty jej Tomáš Durdík zařadil mezi hrady.\n\nPředchůdcem tvrze byl panský dvorec, jehož poloha není známá, ale pravděpodobně stál v prostoru hospodářského dvora. Tvrz existovala zřejmě již v roce 1398, kdy se po ní psal bohatý kutnohorský měšťan Mikuláš Písek z Hradenína. Dalším majitelem se roku 1409 stal Reinhard z Müllhausenu. První výslovná zmínka o tvrzi však pochází až z roku 1437, kdy se nacházela v majetku Reinhardova bratra Rynarta ze Sluštic. Po polovině 15. století se na tvrzi vystřídalo více majitelů a v dochovaných spisech byla charakterizována jako hrad.\n\nV roce 1483 na tvrzi sídlil Mikuláš Dax z Hammerštejna, který podnikl velkolepou přestavbu v pozdně gotickém stylu. Další úpravy provedli kolem roku 1600 Nečanští z Minic, kteří tvrz rozšířili o renesanční palác přiléhající k bráně. Jako panské sídlo přestala sloužit v roce 1663, kdy Jiří Viktor z Valštejna tvrz připojil k panství Komorního Hrádku a nechal ji přizpůsobit potřebám hospodářského dvora. Nadále však byla využívána k obytným a hospodářským účelům. Po roce 1869 byla změněna na hospodářskou usedlost, přičemž byl zbořen renesanční palác, zavezena část příkopů a věž změněna v sýpku.\n\nV roce 1955 věž zasáhl blesk, a ta se změnila ve zříceninu. Bez další údržby tvrz chátrala do roku 1985, kdy byl zahájen historický průzkum a podstoupeny první záchranné práce včetně vyčištění příkopu. Opravy skončily v roce 1993, kdy byl majetek vrácen v restituci a tvrz začala opět chátrat. V roce 2008 byla hradenínská tvrz zařazena mezi nejohroženější památky v Česku, ale o čtyři roky později ji do správy získalo Regionální muzeum v Kolíně, které zahájilo rekonstrukci objektu. V roce 2016 byla obnova věže a zejména jejího krovu podle dokumentace starého stavu oceněna jako počin za rok 2015 v soutěži Patrimonium pro futuro vyhlašované Národním památkovým ústavem.\n\nTvrz obklopoval ve skále vytesaný vodní příkop a rybník. Nejvýznamnější stavbou byla dochovaná pětipatrová obytná věž se vstupem v prvním patře na západní straně. Nejlépe provedená místnost se nachází v nejvyšším patře a osvětlují ji velká hrotitá okna. Během pozdně gotické přestavby byly místnosti v přízemí a prvním patře zaklenuty valenou klenbou a postaveno točité schodiště. U věžové brány také vznikla polygonální dělostřelecká bašta a celý areál obehnala obvodová hradba. U severní a jižní hradby byly postaveny hospodářské budovy, které byly později několikrát přestavěné. V době baroka byla bašta upravena na obytný domek.\n\n"}
{"id": "1100244", "url": "https://cs.wikipedia.org/wiki?curid=1100244", "title": "Eva Kejkrtová Měřičková", "text": "Eva Kejkrtová Měřičková\n\nEva Kejkrtová Měřičková (* 8. října 1957) je česká divadelnice. V letech 1992 - 2019 byla ředitelkou Dejvického divadla v Praze.\n\nV roce 1986 vystudovala Divadelní fakultu Akademie múzických umění, obor organizace a řízení divadel a kulturních zařízení. V letech 1986–1987 pracovala v obchodním oddělení Realistického divadla Zdeňka Nejedlého.\n\nOd roku 1987 vedla Klub Delta, součást Obvodního kulturního domu Prahy 6. V roce 1990 se stala ředitelkou celého Obvodního kulturního domu Prahy 6. Ten byl v roce 1992 přejmenován na Spektrum K – sdružení kulturních zařízení Prahy 6.\n\nVe stejném roce bylo otevřeno Dejvické divadlo, jehož založení Eva Kejkrtová Měřičková iniciovala a se stala jeho ředitelkou. Ze Spektra K se osamostatnily hudební kluby a Spektrum K bylo v roce 1997 přejmenováno na Dejvické divadlo, příspěvková organizace. V roce 2003 byla organizace transformována na obecně prospěšnou společnost, jehož součástí je i folklórní soubor Rosénka.\n\nDne 1. září 2019 předala vedení Dejvického divadla své nástupkyni, paní Blance Cichon.\n\nV letech 2002–2008 vyučovala na katedře produkce Divadelní fakulty AMU.\n\n"}
{"id": "1100246", "url": "https://cs.wikipedia.org/wiki?curid=1100246", "title": "João Miranda", "text": "João Miranda\n\nJoão Miranda de Souza Filho (* 7. září 1984, Paranavaí, Brazílie) je brazilský fotbalový obránce a reprezentant, který od léta 2015 hraje v klubu Inter Milán.\n\nJoão Miranda začal svou profesionální kariéru v klubu Coritiba Foot Ball Club.\n\nOd roku 2009 je členem národního A-týmu Brazílie.\n\nZúčastnil se Konfederačního poháru 2009 v Jihoafrické republice, který Brazílie vyhrála.\n\n"}
{"id": "1100249", "url": "https://cs.wikipedia.org/wiki?curid=1100249", "title": "Jaromír Blažke", "text": "Jaromír Blažke\n\nJaromír Blažke (24. srpna 1910 Uherský Brod – 3. srpna 1966 Brno) byl český právník, vysokoškolský učitel, který se věnoval občanskému právu a později oblasti technických norem. Byl také posledním děkanem Právnické fakulty Masarykovy univerzity před jejím zrušením v roce 1950.\n\nUž za svých středoškolských studií na reformním reálném gymnáziu v Uherském Brodě vstoupil Jaromír Blažke do KSČ a po zapsání se ke studiu práv se na brněnské právnické fakultě účastnil aktivit levicových organizací jako byla Levá fronta, Jednota nemajetných a pokrokových studentů nebo Kostufra. Roku 1935 fakultu absolvoval a šel do advokacie, po praxi advokátního koncipienta pracoval od roku 1940 jako samostatný advokát ve Velké Bíteši. Za protektorátu se účastnil odboje a roku 1942 jej věznilo gestapo.\n\nPo válce jeho aktivity ještě vzrostly, nejdříve se stal předsedou MNV ve Velké Bíteši, ale vzápětí odešel do služeb zemského národního výboru v Brně, vedl národní správu moravské jednoty hospodářských družstev, stal se viceprezidentem moravské advokátní komory i rozhodčího soudu brněnské plodinové burzy, publikoval množství článků v deníku \"Rovnost\" a byl zvolen členem rady Ústředního národního výboru v Brně. Na počátku roku 1948 začal přednášet na Vysoké škole sociální a zároveň na Právnické fakultě Masarykovy univerzity, kde se během převratu stal předsedou akčního výboru, z jehož rozhodnutí musela řada profesorů fakultu opustit. Následně zde byl jmenován profesorem občanského práva a vedl ústav pro občanské právo a ústav pro právní filosofii. O rok později se stal děkanem, ve funkci na delší dobu posledním, protože roku 1950 byla celá fakulta zrušena. Ze zbývajících učitelů pouze Blažke mohl přejít na pražskou právnickou fakultu.\n\nKromě výuky se v Praze účastnil i rekodifikačních prací Ministerstva spravedlnosti v oblastech občanského a rodinného práva v období tzv. Právnické dvouletky. Protože se ale na katedře občanského práva, kterou chvíli vedl, dostal do značných konfliktů s ostatními kolegy, vrátil se nakonec do Brna, kde na Vysoké škole zemědělské začal přednášet zemědělské a družstevní právo. Na její provozně ekonomické fakultě vedl katedru statistiky a práva a vědecky se přeorientoval na problematiku technické normalizace, kterou vyučoval i na Vysokém učení technickém. Této oblasti se Jaromír Blažke věnoval po zbytek života, vydával její učebnice, vedl řadu školení a přednášel o ní také v zahraničí, spolupracoval na standardizačním zákonodárství, byl členem ČSAV. Pro pokračující názorové konflikty se svými spolupracovníky ale prodělal několik infarktů a na jeden z nich nakonec předčasně zemřel.\n"}
{"id": "1100253", "url": "https://cs.wikipedia.org/wiki?curid=1100253", "title": "Oleg Šatov", "text": "Oleg Šatov\n\nOleg Alexandrovič Šatov (rusky Олег Александрович Шатов; * 29. července 1990, Nižnij Tagil, Sovětský svaz) je ruský fotbalový záložník a reprezentant, který hraje za klub Zenit Petrohrad. Účastník Mistrovství světa 2014 v Brazílii.\n\nŠatov je odchovancem celku FK Ural. V letech 2012–2013 hrál v mužstvu FK Anži Machačkala. V roce 2013 přestoupil do Zenitu Petrohrad.\n\nOleg Šatov debutoval v A-mužstvu Ruska 6. 2. 2013 v přátelském utkání proti týmu Islandu. Při svém debutu vstřelil gól a Rusko zvítězilo 2:0.\n\nItalský trenér Ruska Fabio Capello jej vzal na Mistrovství světa 2014 v Brazílii. Rusko obsadilo se dvěma body nepostupové třetí místo v základní skupině H.\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusové obsadili se ziskem jediného bodu poslední čtvrté místo v základní skupině B. Šatov odehrál na turnaji dva zápasy svého týmu ve skupině B.\n\n"}
{"id": "1100259", "url": "https://cs.wikipedia.org/wiki?curid=1100259", "title": "Juraj Kakaš", "text": "Juraj Kakaš\n\nJujaj Kakaš (* 17. června 1971) je bývalý slovenský fotbalový brankář.\n\nV československé lize hrál za Slovan Bratislava a FC Spartak Trnava. V československé lize nastoupil v 11 utkáních. Ve slovenské lize hrál za Slovan Bratislava,\nArtmedii Petržalka a FC Rimavská Sobota, nastoupil v 70 utkáních a v nejvyšší izraelské soutěži nastoupil v 70 utkáních za MS Ašdod.\n\n\n"}
{"id": "1100263", "url": "https://cs.wikipedia.org/wiki?curid=1100263", "title": "Seznam měst v Tádžikistánu", "text": "Seznam měst v Tádžikistánu\n\nToto je seznam měst v Tádžikistánu.\n\nV následující tabulce jsou uvedena města nad 10 000 obyvatel, výsledky sčítání obyvatelstva z let 1989 a 2000, odhady počtu obyvatel k 1. lednu 2008 a k 1. lednu 2014 a provincie, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti odhadu z roku 2014. Největší aglomerací v Tádžikistánu je Dušanbe, kde žije 843 252 obyvatel, což je 13% z počtu obyvatel v celé zemi.\n\n\n\n"}
{"id": "1100264", "url": "https://cs.wikipedia.org/wiki?curid=1100264", "title": "Měrnice černá", "text": "Měrnice černá\n\nMěrnice černá (\"Ballota nigra\") je vytrvalá, planě rostoucí rostlina s obvykle fialovými pyskatými květy. Je jediným druhem rodu měrnice, který v České republice roste.\n\nMěrnice černá se vyskytuje zejména v mírném pásu Evropy, v severní Africe a Malé Asii. Zavlečena byla do Severní i Jižní Ameriky a také na Nový Zéland. V České republice je hojná v níže položených teplých místech, ve vyšších polohách je vzácnější.\n\nDruh je nitrofilní rostlinou, upřednostňuje vlhké zásadité půdy, které mohou být písčité, hlinité i jílovité, často osídluje polostinná místa. Je schopná růst i v půdách chudých na živiny, tehdy je však rostlina neduživá a málo kvete. Snese i noční poklesy teplot k -5 °C. Roste při okrajích lesů, podél polních cest, ale často také v blízkosti lidských sídel a na stanovištích poznamenaných lidskou činností, např. u starých rozpadajících se zdí, podél živých plotů, v parcích, u hnojišť nebo ve vápencových lomech a podél náspů železničních tratí.\n\nRostlina působí navenek šedavým dojmem a po rozemnutí se vyznačuje charakteristickým výrazným pachem, díky kterému není spásána zvířaty.\n\nVytrvalá bylina, vysoká 20 až 80 cm, která bývá téměř celá šedavě pýřitá. Vyrůstá z krátkého, vícehlavého oddenku porostlého jemným kořenovým vlášením. Chlupaté lodyhy jsou přímé nebo vystoupavé, v průřezu hranaté, často fialově naběhlé a porostlé vstřícně uspořádanými řapíkatými listy bez palistů. Listové čepele jsou celistvé, vrásčité, se síťovou žilnatinou, vejčitého až okrouhlého tvaru. U báze jsou srdčité či klínovité, po obvodě hrubě vroubkované, na vrcholu tupě špičaté a jsou chlupaté po obou stranách nebo na líci holé. Listy bývají tmavozeleně zbarvené, dlouhé 2 až 4 cm, široké 1 až 3 cm a v horní části lodyhy přecházejí do listenů.\n\nZ úžlabí listenů vyrůstají krátce stopkaté květy, které jsou po deseti až dvaceti směstnané v jednostranných lichopřeslenech. Květy se štětinovitými listenci jsou oboupohlavné s dvoupyskou korunou. Vytrvalý nálevkovitý kalich s pěti ostrými zuby ven vyhnutými je asi 10 mm dlouhý, pravidelný a vně chlupatý. Fialová, růžová či červenavá dvoupyská, vně chlupatá koruna je asi 12 mm dlouhá a má přímou trubku. Horní celistvý pysk koruny je ploše vyklenutý a uprostřed vykrojený, spodní pysk je trojlaločný, střední vykrojený lalok je největší. Z korunní trubky vystupují čtyři dvojmocné tyčinky, které jsou zakončené žlutými vejčitými prašníky. Semeník je svrchní a jeho bílá čnělka nese dvoulaločnou bliznu. Ploidie druhu je 2n = 20.\n\nKvěty rozkvétající od května do srpna ochotně navštěvují a opylují převážně včely. Nedojde-li před koncem kvetení k opylení blizny, ta se ohne dolů a dotkne se spodního pysku, na který se vysypal pyl z prašníků. Někdy se na rostlině vyskytují i květy pouze samičí, pestíkovité. Po odkvětu se ústí kalichu uzavře věnečkem chloupků, které brání vniknutí semenožravému hmyzu a chrání tak vyvíjející se plod.\n\nPůvodně dvoupouzdrý semeník se po opylení zaškrtí a vzniknou čtyři jednosemenné části – tvrdka obalená trvalým kalichem. Je to plod obsahující 4 vejčité, asi 2 mm velké plůdky, které jsou po dozrání vymršťovány věnečkem chloupků z tvrdky.\n\nV české přírodě rostou dva poddruhy měrnice černé, jsou to:\nNominátní poddruh, měrnice černá pravá, je považován za naturalizovaný archeofyt, který se v české krajině vyskytuje již dlouhodobě. Druhý poddruh, měrnice černá zapáchající, je neofyt, který se mezi českou květenu dostává jen příležitostně.\n\nMěrnice černá je velmi proměnlivý druh, její variace se týkají výšky, odění, velikosti a tvaru listů, odění a tvaru kalichu i barvy koruny. Podle se v Evropě vyskytuje dalších pět poddruhů:\n\nRostlina obsahuje mnohé chemické látky, které mohou sloužit k léčebným účelům. Jsou to např. fenolické sloučeniny, organické kyseliny, betainové deriváty, flavonoidy, terpenoidy a iridoidy. Jejich protizánětlivé, antimikrobiální, antioxidační, antifungální a hlavně neurosedativní a antidepresivní účinky se dlouhodobě využívají v asijském lidovém léčitelství. Díky obsahu farmakologicky zajímavých látek se druh v zahraničí těší určité odborné pozornosti, v ČR se však dosud považuje pouze za plevelnou rostlinu a výzkum je teprve na počátku.\n\n"}
{"id": "1100267", "url": "https://cs.wikipedia.org/wiki?curid=1100267", "title": "Coös County (New Hampshire)", "text": "Coös County (New Hampshire)\n\nCoös County (někdy též Coos County) je okres amerického státu New Hampshire. Správním sídlem je město Lancaster. Největší město okresu je Berlin. Byl založen v roce 1803.\n\n"}
{"id": "1100271", "url": "https://cs.wikipedia.org/wiki?curid=1100271", "title": "Kostel Božího milosrdenství a svaté Faustyny (Slavkovice)", "text": "Kostel Božího milosrdenství a svaté Faustyny (Slavkovice)\n\nPoutní kostel Božího milosrdenství a svaté Faustyny, jehož autorem je architekt Ludvík Kolek, se nachází ve Slavkovicích na Žďársku. Stavební práce započaly v květnu 2005, poutní chrám slavnostně posvětil 30. března 2008 brněnský biskup Vojtěch Cikrle.\n\nZtvárnění stavby vyjadřuje symboliku Božího milosrdenství, které obdarovává věřící podobně jako voda ze střechy stékající do kamenné pateny před vstupem. Chrám je spoluzasvěcen polské řeholnici svaté Faustyně Kowalské (1905–1938).\n\nKostel byl financován z darů věřících z České republiky i zahraničí. Jeho výstavba si vyžádala asi 10 milionů korun, další zhruba tři miliony korun stála úprava poutního areálu, varhany nebo křížová cesta. Jejím autorem je umělecký kovář Pavel Tasovský. Tvoří ji kamenné bloky osazené kovanými reliéfy. Jeho dílem je i monstrance na vrcholu střechy a mariánský symbol na věži.\n"}
{"id": "1100272", "url": "https://cs.wikipedia.org/wiki?curid=1100272", "title": "Ondřej Wiedemann", "text": "Ondřej Wiedemann\n\nOndřej Wiedemann (něm. \"Andreas Wiedemann\", též \"Widemann\", † 1591 v Neuzelle) byl římskokatolický duchovní, cisterciácký mnich a postupně opat několika klášterů v Čechách, naposledy pak v Neuzelle v Dolní Lužici. Sám sebe považoval za Čecha.\n\nNarodil se v blíže neznámém roce v Jáchymově v rodině, která se považovala za českou (sám se též za Čecha považoval). Vstoupil do cisterciáckého řádu v klášteře v Sedlci u Kutné Hory. V roce 1567 se stal opatem současně ve Žďáru nad Sázavou a v Plasích. V roce 1579 zemřel opat Baltazar v Oseku. Osecký klášter tehdy byl v bídném stavu a jeho komunita nemohla realizovat volbu opata nového. Vedení cisterciáckého řádu tedy pověřilo Wiedemanna jeho administrací. V roce 1580 byl pak tento klášter na přechodnou dobu zrušen.\n\nV roce 1580 byl Ondřej Wiedemann jmenován řádovým vizitátorem cisterciáckých klášterů v Čechách, na Moravě, ve Slezsku a v Lužici. Z titulu této funkce Wiedemann v roce 1583 odvolal opata z Neuzelle, o kterém vyšlo najevo, že žije v konkubinátě. V roce 1585 pak převzal vedení neuzellského opatství sám. Roku 1586 rezignoval na opatství Zbraslav a Sedlec. V roce 1590 byl jmenován generálním vikářem cisterciáckého řádu, o rok později zemřel.\n\n"}
{"id": "1100273", "url": "https://cs.wikipedia.org/wiki?curid=1100273", "title": "Sadec nachový", "text": "Sadec nachový\n\nSadec nachový (\"Eutrochium purpureum\") je vytrvalá rostlina z čeledi hvězdnicovité. Pochází severovýchodní, východní a centrální Severní Ameriky.\n\nSadec nachový dorůstá do výšky 1,5-2,4 m a asi 1,2 m do šířky. Rostlinám se daří na mokré půdě. Stonky jsou vzpřímené, tlusté, kulaté a mají fialovou barvu. Listy jsou až 30 cm dlouhé. Kvete od konce léta a přitahuje mnoho hmyzu, který saje nektar z květů.\n\n"}
{"id": "1100277", "url": "https://cs.wikipedia.org/wiki?curid=1100277", "title": "Jurij Lodygin", "text": "Jurij Lodygin\n\nJurij Vladimirovič Lodygin (rusky Юрий Владимирович Лодыгин, řecky Γιούρι Λοντίγκιν; * 26. května 1990, Vladimir, RSFSR, Sovětský svaz) je řecko-ruský fotbalový brankář, který hraje za klub Zenit Petrohrad. Účastník Mistrovství světa 2014 v Brazílii.\nV mládežnických kategoriích reprezentoval Řecko, na seniorské úrovni nastupuje za sbornou (ruský národní tým).\n\nNarodil se v Rusku, ale vyrůstal v Řecku.\nLodygin je odchovancem řeckého celku Škoda Xanthi. V sezóně 2010/11 hostoval v mužstvu Eordaikos 2007. V létě 2013 přestoupil do Zenitu Petrohrad.\n\nLodygin nastupoval za řeckou jedenadvacítku.\n\nV A-mužstvu Ruska debutoval 19. 11. 2013 v přátelském utkání v Dubaji proti týmu Jižní Korey (výhra 2:1).\n\nItalský trenér Ruska Fabio Capello jej vzal na Mistrovství světa 2014 v Brazílii, spolu s ním byli nominováni brankáři Igor Akinfejev z CSKA Moskva a Sergej Ryžikov z Rubinu Kazaň. Akinfejev byl brankářskou jedničkou a odchytal všechny zápasy, Lodygin do hry nezasáhl. Rusko obsadilo se dvěma body nepostupové třetí místo v základní skupině H.\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Na turnaji byl náhradním brankářem, jedničkou byl Igor Akinfejev, který odchytal všechny tři zápasy ve skupině B.\n\n"}
{"id": "1100286", "url": "https://cs.wikipedia.org/wiki?curid=1100286", "title": "Arcueil – Cachan (stanice metra v Paříži)", "text": "Arcueil – Cachan (stanice metra v Paříži)\n\nArcueil – Cachan je plánovaná stanice pařížského metra na budoucí lince 15 mezi stanicemi Villejuif – Institut Gustave-Roussy a Bagneux. Místo budoucí stanice se nachází jižně od Paříže ve městě Cachan pod železničním nádražím na křižovatce ulic \"Avenue Carnot\" a \"Avenue Eyrolles\", kde bude možný přestup na linku RER B. Stanice bude umístěná v hloubce 24 m.\n\nPro realizaci stanice byly vybrány společnost SETEC TPI / INGEROP a architektonická kancelář \"ar.thème\". Vyhláška o zprovoznění tohoto úseku linky 15 byla zveřejněna 24. prosince 2014. Přípravné začaly v dubnu 2015 a budou pokračovat do konce roku 2016 a stavební práce začnou v roce 2017.\n\nV roce 2013 byla pro potřeby stanice zakoupena parcela a byl zbořen hotel a pět domů. Otevření stanice je plánováno na rok 2020.\n\nNázev stanice je prozatím provizorní a je odvozen od železničního nádraží.\n\n"}
{"id": "1100290", "url": "https://cs.wikipedia.org/wiki?curid=1100290", "title": "Villejuif – Institut Gustave-Roussy (stanice metra v Paříži)", "text": "Villejuif – Institut Gustave-Roussy (stanice metra v Paříži)\n\nVillejuif – Institut Gustave-Roussy je plánovaná přestupní stanice pařížského metra mezi budoucí linkou 15 a v budoucnu prodlouženou linkou 14. Její umístění bude mezi stanicemi Villejuif – Louis Aragon a Arcueil – Cachan. Místo budoucí stanice se nachází jižně od Paříže ve městě Villejuif na ulici \"Rue Édouard-Vaillant\". Stanice bude umístěná v hloubce 51 m, čímž se stane nejhlubší stanicí metra ve Francii.\n\nHlavním architektem stanice bude Dominique Perrault. Vestibul se bude nacházet na povrchu, zatímco nástupiště budou umístěna v podzemí. Vyhláška o zprovoznění tohoto úseku linky 15 byla zveřejněna 24. prosince 2014. V roce 2015 byla pro potřeby stanice zakoupena parcela o velikosti 7 500 m. Otevření stanice na lince 15 je plánováno na rok 2020 a na lince 14 pro období 2023/2024.\n\nNázev stanice je odvozen od jména města a výzkumného centra boje proti rakovině.\n\n"}
{"id": "1100292", "url": "https://cs.wikipedia.org/wiki?curid=1100292", "title": "Jaroslav Jevdokimov", "text": "Jaroslav Jevdokimov\n\nJaroslav Oleksandrovič Jevdokimov (, , ) (22. listopadu, 1946, Rivne, Ukrajinská SSR, Sovětský svaz) je zpěvák, barytonista, Národní umělec Běloruské SSR a také zasloužilý umělec Ruské federace.\n\nJeho matka Anastasie Charitonivna Očeretovičová byla z politických důvodů uvězněna ve věznici v Rovně, kde se zpěvák narodil.Když mu byly 4 měsíce, musela matka nechat syna u svých rodičů, a byla odeslána k odpykání trestu do jednoho z dolů u Norilsku. Syna znovu uviděla až v roce 1955, když se mohla vrátit do rodné vesnice. Jeho otec, Oleksandr Hnatovič Jevdokimov, rodák z Krasnovišerského okresu Permské oblasti, byl také pronásledován z politických důvodů.\n\nJaroslav dospíval v Polesí ve vesnici Koryst, v Korecký okres, Rivnenské oblasti. Zde ho vychovávali babička Jaryna, teta Anna a děda Chariton, který byl kovářem i zpíval v církevním sboru.\n\nPo ukončení studia na Koreckém odborném učilišti v letech 1964-1965 se stal dělníkem. Poté sloužil v armádě v letech 1965–1968 a ocitl se v Severním loďstvu Kolského poloostrova v obci Viďajevo u města Severomorsk. V hodnosti vojína zde sloužil ve stavební brigádě a zároveň byl předzpěvákem jednotky.\n\nPo demobilizaci se vrátil do rodné vesnice a práci si našel v továrně na pneumatiky v Dněpropetrovsku, kde začal zpívat v restauraci. Oženil se Běloruskou a přestěhoval se do její vlasti.\n\nOd roku 2009 je občanem Ruské federace.\n\nJakožto Ukrajinec s přirozeným talentem, ale bez hudebního vzdělání, nebyl přijat do Běloruské státní filharmonie. Nakonec ale v Bělorusku jeho tvůrčí kariéra zpěváka odstartovala. Během přípravy koncertního program \"Paměť\" se ocitl v pravý okamžik na správném místě a diváci okamžitě srdečně uvítali debutanta, protože zpíval s duší, což zachytili. Následně mu byla nabídnuta práci v filharmonii. V roce 1975 se stal sólistou Minské filharmonie.\n\nJeho úspěch rostl koncert od koncertu. Našel si učitele zpěvu – Volodymyra Bučelja. a tři roky se u něj učil a současně pracoval jako sólista v Souboru písní a tanců Běloruského vojenského okresu (1977-1980).\n\nV předvečer 9. května se účastnil státního koncertu, kde byl přítomný první tajemník ústředního výboru komunistické strany Běloruska Pjotr Mašerov, kterého zaujala píseň \"Pole paměti\" v podání Jevdokimova. Emoce bývalého partyzána byly tak silné, že nařídil udělit mu čestný titul \"Zasloužilý umělec Běloruské sovětské socialistické republiky\".\n\nNovinky o talentovaném zpěvákovi se dostali až do Moskvy, načež ho Olga Molčanova z centrální televize pozvala do populárních přenosů \"Širší kolo\", \"Zazpíváme, přátele!\". V roce 1979 se stal laureátem soutěže \"S písní životem\". Hlas zpěváka zněl často i v přenosech celosvazového vysílání. Jaroslav absolvoval hudební učiliště (vokál) (1979-1981) a stal se sólistou republikového rozhlasu a televize.(1980 - 1990 рр.).\n\nJaroslav Jevdokimov mnohokrát vystupoval na \"Slovanském Bazaru\" (Vitebsk, Bělorusko), byl také členem poroty (1993) festivalu.\n\nV roce 1998 byl hostem festivalu \"Zlatý Hit\" (Mogilev), Bělorusko).\n\nHostoval se svým vystoupením také v zahraničí (Řecko, Francie, Německo, Norsko, Polsko, Československo, Island, Švýcarsko, Švédsko, Austrálie, Kanada, Spojené státy).\n\nGramodeska \"Všechno se splní\" byla debutem na celosvazovém nahrávacím studiu společnosti \"Melodie\".\n\nByl vyznamenán unikátním internetovým projektem \"Nová Ukrajina\".\n\n\n\n"}
{"id": "1100309", "url": "https://cs.wikipedia.org/wiki?curid=1100309", "title": "Alexandr Rjazancev (fotbalista)", "text": "Alexandr Rjazancev (fotbalista)\n\nAlexandr Alexandrovič Rjazancev (rusky Александр Александрович Рязанцев; * 5. září 1986, Moskva, RSFSR, Sovětský svaz) je ruský fotbalový záložník a reprezentant, který hraje za klub Zenit Petrohrad.\n\nRjazancev je odchovancem ruského celku FK Moskva. V roce 2006 přestoupil do Rubinu Kazaň, s nímž vyhrál ruský fotbalový pohár, ruskou nejvyšší ligu i ruský Superpohár.\nV lednu 2014 posílil Zenit Petrohrad.\n\nV A-mužstvu Ruska debutoval 7. 6. 2011 v přátelském utkání ve Wals-Siezenheimu proti týmu Kamerunu (remíza 0:0).\n\n"}
{"id": "1100313", "url": "https://cs.wikipedia.org/wiki?curid=1100313", "title": "Alexandr Rjazancev", "text": "Alexandr Rjazancev\n\nJméno a příjmení Alexandr Rjazancev má více nositelů:\n"}
{"id": "1100317", "url": "https://cs.wikipedia.org/wiki?curid=1100317", "title": "Integra Hellsing", "text": "Integra Hellsing\n\nIntegra Hellsing, celým jménem Lady (sir) Integra Fairbrook Wingates Hellsing je fiktivní postava z japonského komiksu (mangy) a animovaného televizního seriálu (anime) Hellsing. \n\nJejí věk je 22 let, je člověk, šlechtična a protestantský rytíř. Vede tajnou britskou vládní organizaci Hellsing, založenou Abrahámem van Hellsingem pro boj proti upírům. Je mistryní upíra Alucarda. Její vlastní povinností je chránit Spojené království, královnu a anglikánskou církev.\n\nIntegra Hellsing má krémově hnědou kůži, modré oči a dlouhé blond vlasy. Je vysoká a štíhlá. Nejčastěji nosí černý společenský oblek, bílou košili s knoflíky, černé boty a červenou kravatu. Používá brýle, po zranění levého oka používá černou pásku přes oko.\n\nJe vynikající a rychlý šermíř s dokonalými reflexy. Mezi další schopnosti patří takřka nadlidská přesnost střelby.\n\n"}
{"id": "1100320", "url": "https://cs.wikipedia.org/wiki?curid=1100320", "title": "Bad Füssing", "text": "Bad Füssing\n\nBad Füssing je obec v německé spolkové zemi Bavorsko, v zemském okrese Pasov ve vládním obvodu Dolní Bavorsko. Přes řeku Inn území obce sousedí s Rakouskem.\n\nObec Bad Füssing má status lázeňského místa a je hojně navštěvována.\n\nŽije zde obyvatel.\n\nKirchham, Malching, Pocking\n\n"}
{"id": "1100321", "url": "https://cs.wikipedia.org/wiki?curid=1100321", "title": "Mark VIII", "text": "Mark VIII\n\nMark VIII, také známý jako Liberty nebo The International byl anglo-americký tank navržený během první světové války, aby nahradil starší britské tanky s cílem vytvořit unifikovaný typ, kterým měly být vybaveny Francie, Spojené království a USA. V praxi byla jeho výroba pomalá a do listopadu 1918 bylo vyrobeno pouze několik kusů.\n\nPo válce bylo 100 těchto tanků používaných americkou armádou až do roku 1932, kdy je nahradily pokročilejší typy. Ty, které nebyly vyřazeny do začátku druhé světové války, byly poskytnuty Kanadě na cvičné účely.\n\nPosádka tanku se skládala z 10 až 12 členů. Dvanáctým členem posádky byl mechanik, který seděl vedle vidlicového dvanáctiválcového motoru Liberty 12 o výkonu 300 koní. Motor byl chlazen velkým horizontálním chladičem. Tři obrněné palivové nádrže v zadní části tanku o objemu 909 litrů poskytovaly tanku dojezd 90 kilometrů. Motor přenášel sílu prostřednictvím planetové převodovky, která poskytovala dva převodové stupně vpřed a dva vzad. Maximální rychlost tanku byla 8 km/h. Délka stopy byla 10,42 metru, ale i přesto, že šířka trupu byla 3,76 metru, tak byl skutečný poměr délky k šířce velmi špatný. Jeho hmotnost byla jen 38,9 tuny a pancéčování bylo vpředu a po stranách 16 mm silné - což bylo sice mírné zlepšení oproti tanku Mark V, ale pancéřování korby bylo pro pozdější standardy velmi tenké. Strop a spodek trupu byl chráněn pouze 6 mm silným pancířem, což k ochraně před minometných granáty a minami nestačilo.\n\n\n\nTank, který se objevil ve filmu \"Indiana Jones a poslední křížová výprava\" byla replika tohoto tanku vyrobená z bagru s přidaným trupem a věží.\n"}
{"id": "1100323", "url": "https://cs.wikipedia.org/wiki?curid=1100323", "title": "Sergej Ryžikov", "text": "Sergej Ryžikov\n\nSergej Viktorovič Ryžikov (rusky Сергей Викторович Рыжиков; * 19. září 1980, Šebekino, Bělgorodská oblast, RSFSR, Sovětský svaz) je ruský fotbalový brankář, který hraje za klub Rubin Kazaň. Účastník Mistrovství světa 2014 v Brazílii.\nV A-mužstvu Ruska debutoval 29. 3. 2011 v přátelském utkání v Dauhá proti domácímu týmu Kataru (remíza 1:1). K dubnu 2015 to byl zatím jeho jediný start za sbornou (ruský národní tým).\n\nItalský trenér Ruska Fabio Capello jej vzal na Mistrovství světa 2014 v Brazílii, spolu s ním byli nominováni brankáři Igor Akinfejev z CSKA Moskva a Jurij Lodygin ze Zenitu Petrohrad. Akinfejev byl brankářskou jedničkou a odchytal všechny zápasy, Ryžikov do hry nezasáhl. Rusko obsadilo se dvěma body nepostupové třetí místo v základní skupině H.\n\n"}
{"id": "1100327", "url": "https://cs.wikipedia.org/wiki?curid=1100327", "title": "Niklasdorf", "text": "Niklasdorf\n\nNiklasdorf je městys v rakouské spolkové zemi Štýrsko, v okrese Leoben.\n\nK 1. lednu 2015 zde žilo 2 558 obyvatel.\n\n"}
{"id": "1100350", "url": "https://cs.wikipedia.org/wiki?curid=1100350", "title": "Fort d'Issy – Vanves – Clamart (stanice metra v Paříži)", "text": "Fort d'Issy – Vanves – Clamart (stanice metra v Paříži)\n\nFort d'Issy – Vanves – Clamart je plánovaná stanice pařížského metra na budoucí lince 15 mezi stanicemi Châtillon – Montrouge a Issy RER. Místo budoucí stanice se nachází jižně od Paříže na hranicích měst Issy-les-Moulineaux, Vanves, Clamart a Malakoff u železničního nádraží, kde bude možný přestup na linky Transilien. Stanice bude umístěná v hloubce 26 m.\n\nPro realizaci stanice byly vybrány společnost SETEC TPI / INGEROP a architektonická kancelář Philippe Gazeau. Vyhláška o zprovoznění tohoto úseku linky 15 byla zveřejněna 24. prosince 2014. Přípravné začaly v roce 2015 a budou pokračovat do konce roku 2016 a stavební práce začnou v roce 2017. Otevření stanice je plánováno na rok 2020.\n\nNázev stanice je odvozen od názvu vojenské pevnosti a jmen měst.\n\n"}
{"id": "1100351", "url": "https://cs.wikipedia.org/wiki?curid=1100351", "title": "Centrálně spravované okresy", "text": "Centrálně spravované okresy\n\nCentrálně spravovaná oblast (tádžicky: Ноҳияҳои тобеи ҷумҳурӣ, persky: ناحیه های تابع جمهوری‎; rusky: Районы республиканского подчинения) je tádžický region, skládající se ze 13 distriktů, které jsou řízeny centrálně.\n\nCentrálně spravovaná oblast pokrývá většinu teritoria Gharmské oblasti, která byla rozpuštěna roku 1955. Tato oblast byla dříve známá jako Karoteginský region.\n\nToto je seznam 14 distriktů, seřazených podle jejich polohy od západu k východu:\n"}
{"id": "1100352", "url": "https://cs.wikipedia.org/wiki?curid=1100352", "title": "Qijianglong", "text": "Qijianglong\n\nQijianglong („drak z oblasti Qijiang“) byl středně velký sauropodní dinosaurus, který žil před asi 160 miliony let (svrchní jura). Jeho fosílie byly nalezeny v Číně (provincie S'-čchuan).\n\nZkameněliny tohoto dinosaura byly poprvé objeveny kolem roku 1990, kdy na ně na svém pozemku náhodně narazil jistý farmář. Roku 2006 pak bylo v průběhu stavebních prací objeveno velké naleziště, které umožnilo odkrýt i zbytek kostry. Dnes známe lebku i větší část postkraniální kostry tohoto velkého dinosaura. Zřejmě šlo o dosud nedospělého jedince, který v době své smrti měřil na délku asi 15 metrů. Byl příbuzný například známějšímu rodu \"Mamenchisaurus\" nebo \"Omeisaurus\". Holotyp dnes nese označení QJGPM 1001 a byl odkryt v sedimentech souvrství Suining. Ze stejných vrstev pochází také objev velkého teropoda rodu \"Yangchuanosaurus\".\n\n"}
{"id": "1100354", "url": "https://cs.wikipedia.org/wiki?curid=1100354", "title": "Vladimír Valeš", "text": "Vladimír Valeš\n\nVladimír Valeš (8. dubna 1941 Louny – 30. července 2005 Chomutov) byl malíř, scénograf, výtvarný pedagog a publicista.\n\nNarodil se v Lounech, kam tehdy patřil Pochvalov, obec ležící na rozhraní Rakovnicka a Lounska. Tady prožíval dětská léta, pět roků v místní jednotřídce, potom tři roky na osmiletce v nedalekém Řevničově. Do tajů výtvarné malby jej zasvětil profesor výtvarné výchovy Ladislav Leitgeb, který jej brával s sebou na malování k slepým ramenům Labe. Po maturitě v roce 1959 nastoupil na své první učitelské místo v Rynholci na Novostrašecku, pak přišly dva roky vojny v Táboře. Po vojně pak vystudoval výtvarný obor na Pedagogické fakultě Univerzity Karlovy v Praze. Doktorát (Ph.D.) získal roku 1998 na FF UK za disertační práci \"Sen o simplifikaci – procesy diferenciace a integrace v proměnách moderního umění a výtvarné výchovy\".\n\nVelkým impulsem pro něj byla účast na 18. světovém kongresu výtvarných pedagogů INSEA 1966 v Praze, která mu pootevřela dveře do světa a ukázala, jak se tam výtvarná výchova vyrovnává s podněty současného výtvarného umění. Poté učil a později řediteloval na základní škole v Rynholci. Účastnil se skupinových výstav v Rakovníku, s Archclubem v Kutné Hoře, Mělníku a Praze. První samostatnou výstavu měl v roce 1963 v Rakovníku, Křivoklátě a Berouně.\n\nPo společné výstavě s Vlastimilem Černovským v rakovnickém muzeu měl v květnu 1968 výstavu deskových obrazů v divadle Laterna magika. Od dr. Jaromíra Adamce na vernisáži zaznělo: „Jeho komorně laděné práce jsou rozpjaté mezi postojem nezúčastněného komentátora světa, nahlížejícího zvnějšku pod povrch věcí na jedné straně, a aktivní účastí na překotném bujení přírodních sil ve formě vášnivě hnětených struktur na straně druhé“.\n\nVýstava měla značný ohlas a začala se otevírat cesta do zahraničí. Mladý německý galerista H. Leibich nabídl výstavu v Mnichově a Dachau a část obrazů tam i prostřednictvím Art centra putovala. Avšak přišel jednadvacátý srpen 1968 a vše bylo jinak. Vladimír Valeš se ještě účastnil obnoveného I. rakovnického výtvarného salonu a jako nejmladší výtvarník se octnul vedle proslulých výtvarníků z Rakovnicka (\"V. Tittelbacha, J. Anderleho, R. Koláře, M. Pangráce, Q. Fojtíka, V. Markupa, F. Nonfrieda, Z. Baláže, F. Lexy, V. Váchy, V. Černovského\".) Za angažovanost v tzv. obrodném procesu a nesouhlas s „bratrskou pomocí“ byl odejit z místa ředitele školy, donucen k vystěhování z bytu a během roku třikrát přeložen. Spolu s manželkou Jaroslavou pak hledali učitelské uplatnění v jiných okresech, až je našli na Chomutovsku, místo ve Vilémově a byt v Radonicích.\n\nS výstavami tak byl na dlouhou dobu konec. V suterénu paneláku sice dál maloval a dělal grafiku, plakáty, diplomy, psal kroniku, ale náhradní aktivity našel v amatérském divadle a v dětském souboru, kterému se pak věnovat dvacet let. Dělal scénografii, návrhy kostýmů, plakáty a pozvánky, později i režíroval a hrál. S dospělými se brzy dostali na národní přehlídky, pro dětské divadlo psal spolu s manželkou vlastní hry. Začal psát do tehdejšího \"Průboje\", divadelní a výtvarné recenze do \"Zemědělských novin\". V roce 1986 začal studovat češtinu a literaturu na filozofické fakultě Univerzity Karlovy. Tady prožil i Listopad 89. Poté se mu znovu otevřela cesta k malování a výstavám. V roce 1991 s přáteli založil občanské sdružení Klub přátel historických památek Radonice k obnově drobných sakrálních staveb a především Kaple Panny Marie Pomocné (Vintířov) na Vintířovském vrchu. Na jeho prosbu sem chomutovská výtvarnice Marie Svobodová namalovala obraz \"Vintířovské madony\". V letech 1995–1996 byl náměstkem a po dva další roky ústředním školním inspektorem ČR v Praze. Z této funkce musel odejít, protože upozorňoval na nedostatky v hospodaření. V letech 2000–2002 byl ředitelem Střediska knihovnických a kulturních služeb v Chomutově (bývalý jezuitský areál). Do správy tohoto kulturního zařízení se v této době dostal kostel svatého Ignáce, kde Vladimír Valeš uspořádal celorepublikovou soutěž \"Ignác ve výtvarné reflexi.\" Poté byl zvolen do zastupitelstva obce Radonice, kde se stal starostou. Zorganizoval čtyři ročníky Plenérů Vintířov (sochařských sympozií), kterých se zúčastnilo celkem 66 výtvarníků z Čech i Německa. Díky těmto akcím byla oblast Radonicka obohacena o řadu sochařských děl, která jsou zde rozmístěna na veřejně přístupných místech. Rozvíjel se tak i duch vzájemné pospolitosti. Lidé, kteří jej znali, na něj vzpomínají jako na moudrého, čestného a velmi talentovaného člověka, který s pokorou dělal vše, co bylo v jeho možnostech.\n\n\nDále napsal sedm divadelních her pro děti a spolupodílel se na scénářích pro Českou televizi (\"Lapidárium\", \"Poledník\"). Přispíval do vlastivědného čtvrtletníku Chomutovska \"Památky – příroda – život.\" Byl členem redakčního kruhu časopisu \"Výtvarná výchova\", který vydává PedF UK Praha.\n\n"}
{"id": "1100356", "url": "https://cs.wikipedia.org/wiki?curid=1100356", "title": "Cemil Turan", "text": "Cemil Turan\n\nCemil Turan (* 30. listopadu 1946, Istanbul) je bývalý turecký fotbalový útočník a reprezentant.\n\nV Turecku hrál za kluby Sarıyer SK, İstanbulspor a Fenerbahçe SK.\nSe 120 vstřelenými ligovými góly je členem klubu \"100'LER KULÜBÜ\" sdružujícího fotbalisty se 100 a více nastřílenými ligovými brankami.\nCelkem třikrát se stal v dresu Fenerbahçe nejlepším střelcem turecké nejvyšší fotbalové ligy:\n\nV A-týmu Turecka debutoval 17. 1. 1969 v přátelském utkání v Rijádu proti týmu Saúdské Arábie (výhra 2:1).\nCelkem odehrál v letech 1969–1979 v tureckém národním týmu 44 zápasů a vstřelil 19 branek.\n\n"}
{"id": "1100357", "url": "https://cs.wikipedia.org/wiki?curid=1100357", "title": "Issy RER (stanice metra v Paříži)", "text": "Issy RER (stanice metra v Paříži)\n\nIssy RER je plánovaná stanice pařížského metra na budoucí lince 15 mezi stanicemi Fort d'Issy – Vanves – Clamart a Pont de Sèvres. Místo budoucí stanice se nachází jižně od Paříže ve městě Issy-les-Moulineaux na křižovatce \"Avenue de Verdun\" a \"Avenue Aristide-Briand\". S nedalekým železničním nádražím, kde bude možný přestup na linku RER C, bude spojena podzemním průchodem. Stanice bude umístěná v hloubce 21 m.\n\nStanici vyprojektoval architekt Brunet Saunier. Vyhláška o zprovoznění tohoto úseku linky 15 byla zveřejněna 24. prosince 2014. Přípravné začaly v březnu 2015 a budou pokračovat do konce roku 2016 a stavební práce začnou v roce 2017. Otevření stanice je plánováno na rok 2020.\n\nExistuje projekt na prodloužení linky 12 ze stanice Mairie d'Issy až do této stanice pro spojení s linkou 15. Rovněž zde bude možný přestup na tramvajovou linku 10 po jejím dokončení.\n\nNázev stanice je prozatím provizorní a je odvozen od železničního nádraží.\n\n"}
{"id": "1100359", "url": "https://cs.wikipedia.org/wiki?curid=1100359", "title": "Zygmunt Zimowski", "text": "Zygmunt Zimowski\n\nMons. Zygmunt Zimowski (7. dubna 1949, Kupienin - 12. července 2016) byl polský římskokatolický kněz a osobní arcibiskup (od 2009), biskup diecéze Radom (2002-2009) a předseda Papežské rady pro pastoraci zdravotníků (2009-2016).\n\nNarodil se 7. dubna 1949 v Kupieninu, Stanisławovi a Marii Zimowskim. Základní školu navštěvoval v Mędrzechówě a poté roku 1967 absolvoval liceum v Dąbrowě Tarnowske. Vstoupil do Vyššího kněžského semináře v Tarnówě a na kněze byl vysvěcen 27. května 1973 biskupem Jerzy Ablewiczem. Po vysvěcení se stal farním vikářem svaté Alžběty v Starym Sączu. Roku 1975 začal studoval dogmatickou teologii na Katolické univerzitě v Lublinu a zde získal licenciát. Poté na popud biskupa pokračoval ve svých studiích v Innsbrucku kde na Leopold-Franzens-Universität Innsbruck získal doktorát.\n\nDne 1. února 1983 začal působit ve vatikánské Kongregaci pro nauku víry. Mimo práce v kongregaci působil v římské farnosti. Od roku 1991 působil jako kaplan mateřského domu Sester Benediktinek v Bassano Romano. Dne 14. dubna 1988 mu papež Jan Pavel II. udělil titul Kaplana Jeho Svatosti a 10. července 1999 ho povýšil na Preláta Jeho Svatosti.\n\nV době práce ve Vatikáně, byl postulátorem procesu svatořečení Karoliny Kózky a Romana Sitka nebo Marie Julitty Ritz.\n\nDne 28. března 2002 byl jmenován diecézním biskupem Radomu. Biskupské svěcení přijal 25. května 2002 z rukou kardinála Josepha Ratzingera a spolusvětiteli byli arcibiskup Józef Kowalczyk a biskup Edward Henryk Materski.\n\nDne 30. června 2008 mu byl udělen čestný doktorát Chrześcijańske Akademii Teologiczne w Warszawie a 9. listopad 2008 mu byl udělen prezidentem republiky Řád Polonia Restituta s hodností rytíře.\n\nDne 18. dubna 2009 jej papež Benedikt XVI. jmenoval arcibiskupem \"ad personam\" a předsedou Papežské rady pro pastoraci zdravotníků.\n\n"}
{"id": "1100360", "url": "https://cs.wikipedia.org/wiki?curid=1100360", "title": "Karel Weiss (fotbalista)", "text": "Karel Weiss (fotbalista)\n\nKarel Weiss (3. listopadu 1944 Ostrava – 3. ledna 2000) byl český fotbalista, obránce.\n\nV československé lize hrál za Baník Ostrava. Gól nedal. Odchovanec Baníku Ostrava, během vojenské služby hrál za Duklu Žatec. Celou svou ligovou kariéru hrál za Baník Ostrava. Jeho spoluhráči v Baníku byli Schmucker, Ondák, Korta nebo Štverka. Po skončení ligové kariéry hrál za TJ Třebovice.\n\n\n"}
{"id": "1100363", "url": "https://cs.wikipedia.org/wiki?curid=1100363", "title": "Ludvík Ignác Müller", "text": "Ludvík Ignác Müller\n\nLudvík Ignác Müller (1724 – 1769) byl český, v Olomouci působící malíř a sochař období pozdního baroka. Podílel se mimo jiné na tvorbě monumentálního olomouckého Sloupu Nejsvětější Trojice, jeho autorským počinem byly i nástěnné malby v klášteře františkánů v Opavě.\n\n"}
{"id": "1100366", "url": "https://cs.wikipedia.org/wiki?curid=1100366", "title": "Micuru Maruoka", "text": "Micuru Maruoka\n\nMicuru Maruoka (japonsky: 丸岡 満, * 6. ledna 1996, Tokušima) je japonský fotbalový záložník, který momentálně působí v japonském klubu Cerezo Ósaka.\n\n"}
{"id": "1100372", "url": "https://cs.wikipedia.org/wiki?curid=1100372", "title": "Luisa Pruská (1838–1923)", "text": "Luisa Pruská (1838–1923)\n\nPrincezna Luisa Pruská, plným jménem německy \"Prinzessin Luise Marie Elisabeth von Preußen\" (3. prosince 1838, Berlin – 23. dubna 1923, Baden-Baden), byla rodem pruská princezna, členka dynastie Hohenzollernů, a sňatkem s bádenským velkovévodou Fridrichem I. bádenská velkovévodkyně.\n\nPrincezna Luisa se narodila jako jediná dcera prince Viléma Pruského, pozdějšího německého císaře Viléma I. (1797–1888), a jeho manželky, princezny Augusty Sasko-Výmarské (1811–1890), druhé dcery saského velkovévody Karla Fridricha Sasko-Výmarského a jeho manželky, ruské velkokněžny Marie Pavlovny, dcery ruského cara Pavla I. Jejími prarodiči z matčiny strany tak byli ruský car Pavel I. a jeho manželka Alexandra Fjodorovna, původem pruská princezna, prarodiče z otcovy strany pak byli pruský král Fridrich Vilém III. a jeho manželka Luisa Meklenbursko-Střelická.\n\nSpolu se svým starším bratrem Fridrichem Vilémem, pozdějším německým císařem Fridrichem III. (1831–1888), vyrůstala Luisa v Berlíně, kde jako devítileté děvče zažila výbuch revoluce roku 1848. Její otec Vilém tvrdě povstání potlačil ostřelováním Berlína; díky tomu si vysloužil přezdívku \"Kartätschenprinz\" (Kartáčový princ). V důsledku toho se stal v Prusku velmi nepopulárním a na radu bratra odjel do Londýna, v roce 1849 pak byl jmenován generálním guvernérem provincií Porýní a Vestfálsko a v únoru následujícího roku 1850 ho do nového sídla v bývalém kurfiřtském paláci v Koblenzi následovala celá rodina.\n\nLuisa byla vzdělávána významnými učenci, které pro ni vybrala matka, ve vědeckém duchu a ke \"knížecím ctnostem\"; k tomu kromě jiného náležely jak návštěvy sirotčinců a nemocnic, tak účast na dobročinných akcích. To se výrazně odrazilo v jejích pozdějších aktivitách. Od roku 1850 jezdila princezna každoročně na letní pobyt do Baden-Badenu. Jen několik týdnů po konfirmaci, kterou slavila v květnu roku 1855 v zámecké kapli zámku Charlottenburg, byla seznámena s tehdejším bádenským princem regentem Fridrichem (1826–1907). Ještě v září téhož roku bylo v Koblenzi oficiálně oznámeno jejich zasnoubení.\n\n20. září roku 1856, několik týdnů po Fridrichově prohlášení bádenským velkovévodou, se konala v berlínském městském zámku jejich svatba. Velkovévoda Fridrich byl až druhým synem velkovévody Leopolda I. Bádenského a princezny Sofie Švédské, jeho starší bratr však byl duševně nemocen a po dvou letech regentství nastoupil na bádenský trůn Fridrich. Z manželství Luisy a Fridricha se narodily tři děti, dva synové a dcera:\n\nLuisa, stejně jako její švagrová, britská princezna a německá císařovna Viktorie, byly v opozici vůči kancléři Bismarckovi.\n\nV roce 1859 založila velkovévodkyně v Karlsruhe první Bádenský ženský spolek, předchůdce sesterstva Červeného kříže Roku 1871 byla vyznamenána württemberským Řádem Olgy .\n\n20. září roku 1881 (v den stříbrné svatby velkovévodského páru), se konala svatba dcery Viktorie se švédským korunním princem Gustavem, pozdějším švédským králem Gustavem V. Roku 1885 se oženil následník trůnu princ Fridrich s princeznou Hildou von Nassau, nejmladší dcerou lucemburského a nasavského vévody Adolfa.\n\nKdyž se roku 1888 vekovévodský pár vracel z pobytu v San Remu, zastihla je v Basileji nečekaná, šokující tragická zpráva o smrti jejich druhorozeného syna Ludvíka Viléma, který zemřel 23. února ve věku 23 let na zápal plic. To alespoň byla oficiální příčina úmrtí; proslýchalo se však, že ve skutečnosti zemřel na následky zranění utržených v souboji. Bezprostředně poté, 9. března, zemřel Luisin otec, císař Vilém I., jen tři měsíce poté jej následoval její již delší dobu těžce nemocný bratr, císař Fridrich III. O dva roky později (7. ledna 1890) ztratila Luisa i svou matku, císařovnu Augustu. Nepochybně i v souvislosti s těmito ranami postihly Luisu zdravotní problémy. Dlouhodobé potíže se zrakem zmírnila operace v roce 1897.\n\nVelkovévodkyni čekaly ještě dvě velké oslavy: 9. září roku 1906 to byly osmdesátiny jejího manžela a jen několik týdnů poté oslava jejich zlaté svatby. O rok později, 28. září roku 1907, Luisin manžel zemřel\n\nV listopadu roku 1918 vedla vojenská porážka Německa i k pádu monarchie v Německu. Po útěku ze svého sídla a po krátkém mezipobytu na zámku Zwingerburg na Neckaru a na zámku Langenstein v Hegau žila Luisa krátce na ostrově Mainau, dokud nemohla přesídlit do zámku Baden-Baden. Zde zemřela 23. dubna roku 1924 ve věku 84 let. K poslednímu odpočinku byla uložena po boku svého manžela a syna Ludvíka Viléma ve velkovévodské pohřební kapli v Karlsruhe.\n\nK jejím 58. narozeninám věnovali Luise mannheimští nově vzniklý velký park a nazvali ho jejím jménem. Dnes se o něm hovoří jako o nejkrásnějším parku Evropy. V roce 1917 jí lékařská fakulta v Karlsruhe udělila čestný doktorát.\n\n"}
{"id": "1100374", "url": "https://cs.wikipedia.org/wiki?curid=1100374", "title": "Seznam představitelů Bíliny", "text": "Seznam představitelů Bíliny\n\nSeznam představitelů Bíliny obsahuje purkmistry, starosty a předsedy MěNV.\n\n\n\n\n"}
{"id": "1100376", "url": "https://cs.wikipedia.org/wiki?curid=1100376", "title": "Serkan Aykut", "text": "Serkan Aykut\n\nSerkan Aykut (* 24. února 1975, Ankara) je bývalý turecký fotbalový útočník a reprezentant, na svém kontě má jeden start za turecký národní tým. Se 188 ligovými góly je členem klubu \"100'LER KULÜBÜ\" sdružujícího fotbalisty se 100 a více nastřílenými brankami v turecké nejvyšší lize.\n\nTéměř celou svou kariéru strávil v Samsunsporu. V sezóně 1999/2000 se stal v dresu tohoto klubu s 30 vstřelenými brankami nejlepším střelcem turecké nejvyšší fotbalové ligy.\n\nOd léta 2000 do léta 2002 pak působil v Galatasaray SK, s nímž vyhrál Superpohár UEFA 2000 a nejvyšší tureckou ligu (v sezóně 2001/02).\nV létě 2002 se vrátil do Samsunsporu, kde na začátku roku 2009 ukončil kariéru.\n\nV letech 1994–1997 hrál za tureckou jedenadvacítku.\n\nV A-týmu Turecka debutoval 12. 2. 1997 v přátelském utkání proti týmu Finska (remíza 1:1). Byl to jeho jediný start za turecký národní tým.\n\n"}
{"id": "1100378", "url": "https://cs.wikipedia.org/wiki?curid=1100378", "title": "Karel Melzoch", "text": "Karel Melzoch\n\nKarel Melzoch (* 7. června 1958 Praha) je český biotechnolog, v letech 2012 až 2019 rektor VŠCHT v Praze.\n\nV letech 1977 až 1982 vystudoval obor kvasná chemie a technologie na Vysoké škole chemicko-technologické v Praze (získal tak titul Ing.). Ve stejném oboru získal v roce 1989 i titul kandidáta věd (CSc.), a to konkrétně na Ústavu kvasné chemie a bioinženýrství VŠCHT v Praze. V roce 1997 se habilitoval (tj. získal titul doc.) v oboru biotechnologie na Fakultě potravinářské a biochemické technologie VŠCHT v Praze a o deset let později se stal v témže oboru a na návrh téže fakulty profesorem.\n\nAbsolvoval několik studijních pobytů - v roce 1986 to byl dvouměsíční pobyt na \"Moskevském chemicko-technologickém institutu D. I. Mendělejeva (MCHTI)\" v tehdejším Sovětském svazu, v letech 1990 a 1993 pak dva půlroční studijní pobyty na \"University of Amsterdam\" v Nizozemsku a v roce 1996 tříměsíční pracovní pobyt na \"Instituto Nacional de Engenharia, Tecnologia e Inovação (INETI)\" v portugalském Lisabonu.\n\nSvou vědeckou a výzkumnou kariéru začínal v letech 1982 až 1984 v rámci vědecké aspirantury na Ústavu biochemie a mikrobiologie VŠCHT v Praze. Od roku 1984 působí nepřetržitě na VŠCHT v Praze, nejdříve na Ústavu kvasné chemie a bioinženýrství, později na Ústavu biotechnologie. Zaměřuje se především na biotechnologie, aplikovanou mikrobiologii, bioinženýrství a separační procesy. Na VŠCHT v Praze vyvíjí také pedagogickou činnost.\n\nV letech 1997 až 2006 byl proděkanem pro vědu a výzkum na Fakultě potravinářské a biochemické technologie VŠCHT v Praze, v letech 2006 až 2011 zastával na téže fakultě pozici děkana. K tomu mezi lety 2002 a 2011 vedl Ústav kvasné chemie a bioinženýrství VŠCHT v Praze.\n\nV říjnu 2011 byl zvolen akademickým senátem kandidátem na funkci rektora VŠCHT v Praze. Do této pozice jej o dva měsíce později jmenoval prezident Václav Klaus, a to s účinností od 1. ledna 2012. Funkci zastával až do konce roku 2019, kdy jej vystřídal Pavel Matějka.\n"}
{"id": "1100380", "url": "https://cs.wikipedia.org/wiki?curid=1100380", "title": "Florián Nezorin", "text": "Florián Nezorin\n\nFlorián Nezorin, O.Cist. (1655, Žďár nad Sázavou – 1724, Velehrad) byl český (resp. moravský) římskokatolický duchovní, člen cisterciáckého řádu a opat.\n\nNarodil se v roce 1655 ve Žďáru nad Sázavou, a ve žďárském opatství se poprvé setkal s cisterciáckým řádem. Do tohoto řádu také sám vstoupil. V roce 1699 byl zvolen opatem velehradského kláštera. Roku 1702 se stal navíc opatem v Pásztó, a od roku 1712 navíc v Pilis. Na Velehrad byl řádně zvolen komunitou, do Pásztó a Pilis jej o své vůli jmenoval císař. Velehradský klášter řídil osobně, za ostatní dvě opatství zodpovídali jím jmenovaní správci.\n\nZemřel na Velehradě v roce 1724.\n\n\n"}
{"id": "1100385", "url": "https://cs.wikipedia.org/wiki?curid=1100385", "title": "Alois Machačík", "text": "Alois Machačík\n\nAlois Machačík (26. září 1888, Loukov – 1. června 1943, Berlín-Plötzensee) byl československý voják, generál a spolupracovník odbojové organizace Obrana národa.\n\nNarodil se 26. září 1888 v Loukově, v okrese Kroměříž. V roce 1908 maturoval na českém gymnáziu ve Valašském Meziříčí. 4. května 1909 byl po absolvování jednoho ročníku právnické fakulty odveden a poté prezentován u železničního a telegrafního pluku v Korneuburgu. Od 2. listopadu 1909 byl přeložen k pevnostnímu dělostřelectvu, kde po absolvování školy pro důstojníky v záloze působil až do odchodu do civilu.\n\nPo návratu z vojny pokračoval ve studiu na právnické fakultě, které ale z důvodu vypuknutí první světové války nedokončil. V hodnosti podporučíka sloužil u pevnostního dělostřelectva v Przemyslu, kde 22. března 1915 padl do ruského zajetí. Od 24. června vstoupil do srbské dobrovolnické divize, kde působil u pěších jednotek a později u dělostřelectva. 15. ledna 1915 byl přeložen k čs. legii ve Francii, kde působil od velitele čety v čs. střeleckém pluku až po jeho velitele I. praporu. 17. ledna 1919 se v hodnosti majora vrátil do vlasti.\n\nPo návratu do Československa byl 23. března 1919 odeslán na východ, kde se účastnil bojů s Maďary u Čopu, Košic a na dalších místech. Po ukončení bojů sloužil jako velitel pluku v Bratislavě a zároveň vykonal kurz pro generály a štábní důstojníky. Od 29. září 1921 do 19. srpna 1922 absolvoval École Militaire de l'Artillerie ve Francii s následným osmiměsíčním pobytem u dělostřeleckého pluku v Métách a dalším kurzem taktiky dělostřelectva. Do Československa se vrátil 5. června 1923. Postupně sloužil na různých pozicích v dělostřeleckém vojsku v Praze a Olomouci. Zároveň působil na dělostřeleckém učilišti v Olomouci. Od 2. října 1926 se stal učitelem taktiky dělostřelectva. Od 18. února 1928 do 30. ledna 1929 velel (již v hodnosti plukovníka) dělostřeleckému pluku v Praze. Dále působil na dalších velitelských a pedagogických pozicích v dělostřeleckém vojsku v Praze a Hradci Králové. 15. října 1935, již v hodnosti brigádního generála, byl jmenován velitelem dělostřeleckého pražského I. sboru. Od 15. září 1938 až do rozpuštění československé branné moci byl velitelem 13. divize v Kolíně.\n\nPo německé okupaci byl převeden pod ministerstvo financí. Okamžitě se ale zapojil do odboje. Podílel se na organizování odchodu bývalých vojáků do zahraničí a na ukrývání zbraní. Vyhnulo se mu první zatýkání v řadách Obrany národa. 12. ledna 1942 se sice vyhnul dalšímu zatčení, ale místo něj byla zadržena manželka s dcerou. 19. ledna se proto dostavil na předvolání na gestapo, kde byl okamžitě zatčen. Během mučení při výsleších nikoho neprozradil. Vězněn byl v Praze, poté v Budyšíně a nakonec byl přesunut do věznice Alt Moabit v Berlíně.\n\nDne 10. března 1943 byl Lidovým soudem v Berlíně uznán vinným z přípravy velezrady a byl odsouzen k trestu smrti. Popraven byl 1. června 1943 ve věznici v Berlíně-Plötzensee.\n\nPo osvobození byl in memoriam povýšen do hodnosti divizního generála. Připomíná ho pamětní deska v Horním Újezdě u Bystřice pod Hostýnem.\n\n\n"}
{"id": "1100387", "url": "https://cs.wikipedia.org/wiki?curid=1100387", "title": "Bokak", "text": "Bokak\n\nAtol Bokak nebo atol Taoangi je neobydlený korálový atol v Tichém oceánu, který je součástí Marshalových ostrovů. Tvoří ho 11 ostrovů, které obklopují lagunu o ploše 78,04 kilometrů čtverečních. Celková plocha všech ostrovů je 3,24 kilometrů čtverečních. Atol patří k nejvíce izolovaným atolům na Marshallových ostrovech. Mezi hlavní ostrovy atolu patří Kamwome, Bwidije, Sybilla, Pokak a Bwokwia.\nAtol je vzdálen 685 kilometrů severně od hlavního města Marshallových ostrovů Majura a 280 kilometrů severovýchodně od atolu Bikar. Náleží rovnoběžnému pásu ostrovů zvaného Ratak. Celková rozloha atolu činí 81,28 kilometrů čtverečních.\nAtol je jeden z nejsušších atolů na Marshallových ostrovech. Průměrná roční teplota je přibližně 27 °C. Průměrný roční úhrn srážek se pohybuje kolem 1000 milimetrů. Nejvíce deštivo bývá na konci léta.\n"}
{"id": "1100388", "url": "https://cs.wikipedia.org/wiki?curid=1100388", "title": "Hokkaido-Ken", "text": "Hokkaido-Ken\n\nHokkaido-Ken (anglicky: Hokkaido Inu), neboli Ainu inu, je japonské psí plemeno pocházející z ostrova Hokkaidó.\nPlemeno hokkaido-ken vzniklo pravděpodobně v období Kamakura v Japonsku, když se lidé z ostrova Honšú stěhovali na Hokkaidó. O jeho předcích nemáme žádné záznamy, stejně tak o samotném chovu. Lidem, s nimiž cestoval mezi těmito ostrovy, hlídal majetek a současně jim byl i společenským psem. Jako národní plemeno bylo uznáno roku 1937. Po tom, co tito psi přicestovali na Hokkaidó, rozšířili se i místní obyvatele Ainui, ti je využívali k lovu medvědů a jiných velkých zvířat a křížili je s místními psy. Při lovu medvědů smečka nejčastěji pěti psů medvěda stopovala, obklíčila a posléze jej unavovala dorážením, dokud nepřišel lovec. První hokkaido-ken si přivezla rodina pocházející z Japonka při stěhování do Francie. Přivezli si s sebou dva nepříbuzné psy (psa a fenu) a ti byli základ pro evropský chov. V Česku se první hokkaido-ken objevila v roce 1993 a byla to fena Ichikime de Takara, později sem byli importován ještě jeden sněhobílý pes a fena, ti tvořili základ českého chovu. První vrh se narodil 22.3.1995.\n\nOficiálně se v Česku v současné době (duben 2015) nacházejí dvě chovatelské stanice. Toto plemeno zde zastřešuje Klub chovatelů málopočetných plemen. Krom České republiky se Hokkaido vyskytuje již jen v Japonsku. Oficiální používaná zkratka zde je HOK.\nHokkaido-ken je středně velký pes s rozpoznatelným pohlavním dimorfismem. Je těžší konstrukce a má dobře osvalené celé tělo. Srst, která pokrývá celé tělo je velmi hustá, na dotek jemná a s podsadou. Vyskytuje se v čistě bílé barvě s oranžovými červenými nebo hnědými znaky či žíhané.\n\nHlava je vyvážená s harmonickými rysy. Poměr délky lebky a délky čenichu je 3:2. Stop je patrný. Uši jsou malé, trojúhelníkového tvaru a vztyčené. Posazené vysoko. Oči jsou trojúhelníkovité, bělmo téměř není vidět. Barva očí je tmavě hnědá. Nosní houba je většinou černá, ale u sněhobíle zbarvených jedinců je povolená i masová (růžová). Zuby silné s nůžkovým skusem. Je možné, aby měli modrý jazyk. Krk je silný a široký, středně dlouhý a bez laloku. Hřbet je dlouhý, rovný a široký. Ocas je charakteristickým znakem všech špiců; je silně ostrstěný a vždy nesen zatočený na hřbetě. Vysoko nasazený a dlouhý. Nohy jsou středně dlouhé, dobře osvalené s kulatými tlapkami a černými drápky.\nTito psi jsou důstojní, tvrdohlaví, dominantní a loajální vůči svému majiteli. Nejsou vhodní do rodiny, protože si vyberou pouze jednoho vůdce, kterého poslouchají a nikoho jiného. Jsou mu naprosto oddaní a tvrdě jej brání. Jsou aktivní, energičtí a nebojácní. Mají vyvinuté lovecké pudy.\n\nS dětmi vychází dobře, ale kvůli jejich hyperaktivnímu chování a ochranářskému pudu není vhodné nechávat je samotné. Hokkaido-ken dobře vychází s jinými psy a toleruje je, je ale žárlivý. S jinými domácími zvířaty nevychází dobře, má sklony pronásledovat je a dávit. Je to dobrý hlídač a umí bránit i rodinu a majetek. K cizím se chová uzavřeně, ale ne agresivně.\nTito psi vyžadují pevné vedení a výcvik i výchova jsou nutností, jinak se z nich může stát nezvladatelný a agresivní pes. Je nutné být asertivní a hodí se pro chovatele, který již s tvrdohlavými a dominantními psy má zkušenosti. Je lepší odměňovat je za správné chování, ne trestat za špatné. Při výchově musí platit, že co je jednou zakázané, bude vždy. Je nutná socializace.\n\nSrst je s podsadou, to znamená, že 2x ročně líná a v tomto období je nutné ji často vyčesávat. Mimo toto období stačí 1x týdně. Mytí šamponem srsti nevadí. Srst ve zvukovodech se musí vytrhávat.\n\nVyžadují hodně pohybu. Jsou pro ně vhodné veškeré typy pohybu, od psích sportů až po dlouhé horské túry. Jsou velice aktivní a potřebují neustále být zaměstnáni. V případě, že mají málo pohybu nebo se pohybují v malém prostoru, časem začnou být apatičtí a stereotypní.\n\nJe pro ně vhodný celoroční pobyt venku, jsou otužilí a voda jim na kůži neprosákne. Musí být v kontaktu s majitelem.\n\n"}
{"id": "1100389", "url": "https://cs.wikipedia.org/wiki?curid=1100389", "title": "Josef Chaim Sonnenfeld", "text": "Josef Chaim Sonnenfeld\n\nRabín Josef Chaim Sonnenfeld (1. prosince 1848 – 26. února 1932) byl jednou z nejdůležitějších postav ortodoxního života v Palestině. Společně s rabínem Jicchakem Jeruchamem Diskinem založil Charedi komunitu, která dnes funguje jako organizace Ha-eda ha-charedit a dává mimo jiné jeden z nejznámějších certifikátů na košer potraviny. \n\nNarodil se ve Verbó v Uhersku (dnešní Vrbové, Slovensko). Byl žákem rabína Samuela Benjamina Sofera (Ktav Sofer), syna rabína Chatam Sofera, a také rabína Avrahama Šaga.\n\nByl znám svými disputacemi s rabínem Avrahamem Kookem.\nKdyž v roce 1927 Tomáš Garrigue Masaryk navštívil mandátní Palestinu, vznikla jejich známá společná fotografie.\n\nNapsal komentáře k Tóře, Talmudu, Šulchan Aruchu. V knize Salmat Chaim (Chaimův plášť) je soubor jeho respons.\n"}
{"id": "1100390", "url": "https://cs.wikipedia.org/wiki?curid=1100390", "title": "Jan I. (opat osecký)", "text": "Jan I. (opat osecký)\n\nOpat Jan I., OCist. byl 3. opatem cisterciáckého kláštera v Oseku v letech 1209 – 1221.\n\nO jeho působení jsou informace v \"Podlažickém nekrologiu\". Ten pramen umožňuje rámcově datovat jeho úřad a to v rozpětí let 1204 – 1224. Od roku 1221 je však v jediné zmínce doložen již opat Arnold, který vystupuje jako svědek na listině kláštera v rakouském Zwettlu. Z těchto údajů plyne, že Janův úřad musel skončit před a nebo v tomto roce. Některé zdroje však opata Jana vůbec neuvádějí a za třetího opata považují až Arnolda.\n\n\n"}
{"id": "1100391", "url": "https://cs.wikipedia.org/wiki?curid=1100391", "title": "Masakr v Parošli", "text": "Masakr v Parošli\n\nMasakr v Parošli je označení pro zločin spáchaný Ukrajinskou povstaleckou armádou pod velením Hryhorije Perehiňaka \"Dowbeszki-Korobki.\" (podle Wladyslawa Filara velel Korziuk Fedir vulgo Bark). Masakr proti polskému obyvatelstvu v obci Parošla Antonówka, okresu Sarny ve Volyni, partyzáni UPA (OUN) provedli 9.2.1943. Počet obětí se odhaduje mezi 149 až 173 zavražděnými osobami, jež byly polské národnosti.\n\nTento zločin byl první masovou vraždou UPA a je považován za počátek genocidy na Volyni.\n\nPolská Parošla se skládala z 26 hospodářství, v nichž žilo asi 130 lidí. Od prosince 1942 hlídky UPA o síle několika mužů, někdy v přestrojení za sovětské partyzány, opakovaně prošly touto oblastí.\n\nNěkolik dní před útokem na polskou kolonii Parošla jednotkou „Dovbešky-Korobky“ (první jednotka UPA podléhající OUN (Banderovi)), napadla německou základnu ve Volodymyru. Tam bojovala s pomocným policejními jednotkami složenými z kozáků. Zabit byl jeden Němec a tři kozáci, a šest jich bylo zajato. Na cestě do lesa v Parošli oddíl narazil na skupinu obyvatel (polské národnosti) z Wydyměře, těžících dřevo. Všichni byli zabiti.\n\nObyvatelé Parošli nečekali nadcházející útok. Jednotka většinou vyzbrojena noži a sekerami snadno vešla do vesnice prohlašujíce, že jsou sovětští partyzáni, a rozestavěla stráže poblíž polských statků. Členové UPA vešli do domů a požadovali večeři. V domě rodiny Kołodyňských vyslýchali a zavraždili šest zajatých kozáků. Příslušníci UPA pak obklíčili vesnici a zastavili každého, kdo chtěl odejít. Po jídle údajní partyzáni prohlásili, že Parošla bude brzy napadena nacisty, a musí chránit vesnici před její pomstou za pomoc partyzánům. Požadovali, aby si všichni Poláci lehli na zem a nechali svázat. To mělo dokázat, že byli donuceni podporovat partyzány a zachránit je před německými odvetnými akcemi. Obyvatelé obce s tím souhlasili, nebo byli donuceni. Partyzáni ale mluvili ukrajinsky, ne rusky, což zvýšilo podezření některých Poláků.\n\nSvázané a bezbranné obyvatele vesnice útočníci zavraždili noži a sekerami. Usmrtili asi 149-173 osob, včetně žen, dětí a kojenců. Zvlášť zavrženíhodným způsobem zabili místního velitele střeleckého sdružení Walentina Sawického. Podařilo se zachránit pouze dvanácti Polákům, (podle jiných zdrojů osmi) většinou dětem. Některé z nich zůstaly po celý zbytek svého života postižené. Majetek zavražděných byl vypleněn a odvezen na saních.\n\nOběti byly pohřbeny do společného hrobu. Obec Parošla přestala existovat. Útok přežila šestičlenná židovská rodina, která se schovávala ve sklepě Klementa Horoszkiewicze, a která nebyla vrahy objevena.\n\nSiemaszko udává, že se na zločinu podíleli Ukrajinci žijící v okolních vesnicích, jenž dobře znali zavražděné, a útočníci popsala jako „bulbovce“ (jednotky OUN Tarase Borovce, (nazývaný Taras Bulba). Ten však podle jiných zdrojů odmítal masakry Poláků. \n\nPoté, co oddíl Perehijniaka opustil vypálenou vesnici Parošla, zavraždil 15 Poláků v Toptach a plánoval také útok na Wydymeř. Nakonec k útoku nedošlo, protože se na místo setkání nedostavila jednotka známá u Ukrajinců pod názvem Mizowiec, a „Dovbeška-Korobka“ nechtěl riskovat, že udeří na vesnici s příliš slabými jednotkami. Proto byla část jednotky rozpuštěna a zbytek se utábořil v lese.\n\nZprávy o zločinu v Parošli se rozšířily další den, když do vesnice přijel z Wydyměře hospodář na setkání s jedním ze zavražděných, jak se později ukázalo Hilarym Boberem, a do Wydymeru dorazila Maria Bułgajewska, vážně zraněná v Parošli. Do vypálené vesnice začali přicházet i další Poláci z této oblasti. Odváželi zraněné do nemocnice ve Volodymyru a jeli požádat o ochranu Němce z obce Antonówka. Pod jejich ostrahou pohřbili zavražděné a pořídili fotografie obětí.\n\nJiž v roce 1943 byl postaven první kříž na památku mrtvých, který již neexistuje. V lese, na místě bývalé kolonie, vztyčil Ukrajinec Anton Kovalčuk pamětní kříž s informací, že masakr provedli ukrajinští nacionalisté. Nyní je velmi zanedbaný a dosáhnout ho je obtížné.\n\n"}
{"id": "1100393", "url": "https://cs.wikipedia.org/wiki?curid=1100393", "title": "Ferdinand Čapka", "text": "Ferdinand Čapka\n\nFerdinand Čapka (15. srpna 1905 – 3. září 1987) byl představitel architektonické moderny na Slovensku. Jeho tvorba se v převážné míře orientovala na střední Slovensko. Většinu života strávil v Žilině, kde jeho dílo přispělo k modernímu vzhledu města. Stal se architektem, který na Slovensku v nejvýraznější míře formoval architekturu horských staveb.\n\nNarodil se 15. srpna 1905 ve Vídni v rodině významného občana města, mistra stolařského cechu. Po studiu na uměleckoprůmyslové škole navštěvoval od roku 1930 vídeňskou Akademii výtvarných umění u Petra Behrense. Studium dokončil v roce 1935 na Akademii výtvarných umění v Praze. Svůj první projekt, budovu kina v Novém Jičíně, realizoval už v roce 1933 společně s L. Kammelem. Do Žiliny pozval Čapku už v polovině třicátých let architekt Michal Maximilián Scheer, který se v té době, podobně jako Peter Behrens, zúčastnil soutěže návrhu žilinské synagogy. Na vítězném Behrensově návrhu se výrazně podílel i student Ferdinand Čapka.\n\nUž od začátku třicátých let se zapojil do proudu architektonické moderny. Ve své tvorbě vycházel z funkcionalismu, který uplatňoval hlavně v městském prostředí. Ve spolupráci s F. Bednárikem v letech 1933–38 vznikla díla, z nichž většinu tvořily vítězné návrhy z architektonických soutěží. Byli to například škola v Banské Štiavnici (1934), notářský internát a obytné domy v Banské Bystrici (1935), železniční stanice v Žilině (1937). Pozoruhodná je administrativní budova elektráren v Žilině (1940), která připomíná nejlepší díla německého expresionisty Ericha Mendelsohna. Ze spolupráce s Bednárikem pochází i hotel v Donovalech (1936) nebo budova ředitelství poštovní spořitelny v Bratislavě (1938). V dalším období spolupracoval s M. Scheerem. K nejvýznamnějším stavbám z této doby patří tržnice v Žilině z roku 1941 (spolupráce M. Šesták) a taktéž obchodní škola a gymnázium v Prešově z let 1941–1942. Až do roku 1948 Čapka pracoval samostatně. Ve čtyřicátých letech 20. století se soustředil na stavby horského charakteru, kde v převážné míře používal místní materiály, jako dřevo a kámen. Charakteristické je také citlivé zakomponovaní staveb do přírodního prostředí.\n\nOd roku 1948 byl architekt Čapka zaměstnán v žilinském Stavoprojektu, kde tvořivě působil až do odchodu do důchodu v roce 1980. Zde se společně s Ladislavem Bauerem zapojil i do tvorby nové urbanistické koncepce města. Při návrhu sídelního útvaru Hliny I – IV v Žilině (1957) dosáhl přijatelného provázání historického jádra Žiliny s novou zástavbou formou tvorby nových prostor – náměstí Ľudovíta Štúra a polyfunkční zástavby žilinského bulváru, který lze právem považovat za nejvydařenější urbanistický počin 50. let 20. století. V šedesátých letech vznikla další hodnotná díla, jako hotel Boboty ve Vrátné dolině, chata na Popradském plese (s Bauerem), Dom odborov v Žiline (s Řepou), hotel v Komárně. Z posledních Čapkových konceptů byly realizovány banky VÚB Žilina (1979) a VÚB Čadca (1984). V roce 1975 byla architektu Čapkovi udělena Cena Dušana Jurkoviče za souborné dílo.\n\n\n\n"}
{"id": "1100394", "url": "https://cs.wikipedia.org/wiki?curid=1100394", "title": "Kostel Panny Marie (Klášterec nad Ohří)", "text": "Kostel Panny Marie (Klášterec nad Ohří)\n\nPoutní rokokový hřbitovní kostel Panny Marie v Klášterci nad Ohří zasvěcený Navštívení Panny Marie bývá uváděn s různými specifikacemi: \"Panny Marie Utěšitelky\", \"Panny Marie Ochranitelky\", \"Filiální kostel Panny Marie\" nebo \"Hřbitovní (poutní) kostel P. Marie\". Nachází se v severozápadní části města. Kostel je známý jako místo uctívání dřevěné gotické sochy Panny Marie z období let 1480–1490 a milostného obrazu Panny Marie z roku 1765.\n\nStojí na místě původní staré hřbitovní kaple z období kolem roku 1500. Byl postaven v letech 1743–1760 a je dílem Jana Kryštofa Kosche. Vzorem byl Koschovi kostel Jana Nepomuckého na Novém Městě v Praze. Věže kostela přibyly ke stavbě až později, a to v roce 1831. Kostel je orientovaný od jihu k severu. Má eliptický presbytář a kruchtu na hlavní ose. V příčné ose se nacházejí dvě pravoúhlé boční kaple. Kostel má dvě průčelní na koso stavěné hranolové věže a dvě sakristie na úhlopříčkách. Věže jsou jednopatrové, členěné pilastry a nikami. Kryté jsou cibulovými báněmi z roku 1831. Hlavní portál je s bohatě plastickou výzdobou. Loď, presbytář a kruchta mají plackovou klenbu na nakupených pilastrech. Boční kaple mají valenou klenbu. V kostele jsou nástropní fresky z roku 1789. Dominantou kostela je pozoruhodná nástropní freska s názvem \"Tajemství sv. Růžence\", jejímž autorem byl malíř Josef Hager. Fresky v lodi na kruchtě zobrazují \"Zázraky Panny Marie\", \"Narození Panny Marie\". V presbytáři pak je ve fresce iluzívní architektura a v celém prostoru postavy čtyř církevních Otců a evangelistů.\n\nZařízení kostela pochází z období výstavby kostela. Jedním z hlavních prvků vybavení kostela je socha Panny Marie, která se nachází v prostoru kněžiště. Dalším velmi cenným exponátem je dřevěná soška Panny Marie z 15. století, která je zavěšená nad hlavním oltářem v prosklené skříni. Hlavní oltář a dva boční oltáře v kaplí jsou z roku 1823 od \"O. Fredricha\" z Chomutova. Mají sloupovou a pilastrovou architekturu \"al fresco\". Na bočních oltářích jsou původní sochy sv. Barbory a sv. Vincence, které doplňují, oproti sochám světců méně umělecky zdařilé, sochy andělů. Boční oltář sv. Anny je rokokový a panelový. Plastiky na něm od \"K. Waitzmanna\" pocházejí z období kolem roku 1760. Obraz sv. Otýlie pochází z 2. poloviny 18. století. Lavice jsou barokní, řezaného z období kolem roku 1700.\n\nVýstavbě kostela předcházelo uctívání sošky Panny Marie, které byly připisovány zázračné schopnosti. Dřevěná gotická socha P. Marie byla původně ve farním chrámu Nejsvětější Trojice. Tuto sochu koupil kolem roku 1650 (1652) zdejší farář \"Daniel Heiden\" spolu s obrazem P. Marie za 30 říšských tolarů od kláštera sv. Tomáše na Malé Straně v Praze. Brzy po přenesení sošky do Klášterce začali farní kostel navštěvovat zejména lidé trpící očními chorobami a mnozí zde našli nejen útěchu, ale i uzdravení. Papež Klement IX. (1667–1669) navíc vydal celou řadu odpustků, zvláště pak na den svátku \"Navštívení Panny Marie\". Když byl tento farní kostel v letech 1665–1670 stržen a na jeho místě postaven nynější barokní chrám (dle plánů C. Luraga), byla milostná socha dočasně umístěna v Mikulovicích v postranním oltáři tamního kostela sv. Mikuláše. I zde se projevovalo její blahodárné působení. Přenesení sošky do Mikulovic nesli klášterečtí farníci s velkou nelibostí a domáhali se vrácení sošky do Klášterce. V té době trpěl hospodářský hejtman panství Johann Egermann očním neduhem a pro své uzdravení se rozhodl podniknout pouť do Mikulovic. Během mše mu připadalo, že se soška pohnula směrem ke Klášterci. Po mši pak bylo skutečně zjištěno, že je soška ze svého místa posunuta. Poté se věřícím podařilo získat souhlas církevní i světské vrchnosti a slavnostním procesím přenést sošku do tehdejší hřbitovní kaple v Klášterci, kde pro ni dal J. Egermann předem zhotovit oltář. Slavnostním procesím sem byla přenesena soška Panny Marie na své místo na novém oltáři. Slavnosti se zúčastnilo několik tisíc lidí. To se stalo roku 1683. Uctívání sošky Panny Marie stále rostlo a z klášterecké hřbitovní kaple se stalo stále více vyhledávané poutní místo. To s sebou přinášelo i peníze z darů a obětí poutníků. V roce 1712 bylo rozhodnuto starou hřbitovní kapli zbořit a na jejím místě postavit velký kostel. Vybraných peněz ale zatím nebylo tolik, a tak byly použity na důkladnou opravu hřbitovní kaple. Opravená kaple byla 15. srpna 1714 znovu vysvěcena. Roku 1725 byla přistavěna věž. Uskutečnila se také první sbírka na nový kostel. Kaple v letech 1764–1765 dostala čestný název \"Panny Marie Utěšitelky\". V této době přistupovalo v Klášterci v oktávu tohoto svátku na 14 000 věřících ke svátostem. Kaple byla obnovena v roce 1825.\nKostel Panny Marie Navštívení Panny Marie (Utěšitelky) je opravený a slouží veřejnosti, mše se zde konají vždy ve středu, čtvrtek a pátek od 17.00 hodin.\nKostel v Mikulovicích stále stojí, ale v souvislosti s plánovanou výstavbou popílkoviště byla obec Mikulovice zbourána.\n\nV Klášterci nad Ohří jsou udržovány i další sakrální památky: kostel Nejsvětější Trojice, sloup Nejsvětější Trojice, přemístěný mariánský sloup z Mikulovic, mariánský sloup z Přísečnice, Sedmero Mariiných bolestí (zámecký park), několik soch sv. Jana Nepomuckého a další. Podrobná mapa s jejich přehledem je k dispozici v turistickém informačním centru města.\n\n"}
{"id": "1100398", "url": "https://cs.wikipedia.org/wiki?curid=1100398", "title": "Buky u kostela Nanebevzetí Panny Marie", "text": "Buky u kostela Nanebevzetí Panny Marie\n\nBuky u kostela Nanebevzetí Panny Marie je dvojice památných stromů buků lesních červenolistých (\"Fagus sylvatica Purpurea\"), která roste v centru lázeňské části Mariánských Lázní na parkové ploše u kostela Nanebevzetí Panny Marie. Stromy rostou těsně vedle sebe a částečně tvoří společnou korunu. \nMohutné koruny stromů sahají do výšky 36 m, obvody kmenů měří 498 cm a 430 cm (měření 2012). Buky svou kompozicí parkových úprav, umístěním a vzrůstem tvoří neodmyslitelnou součást města. Stromy do kompozice parkových úprav zařadil Václav Skalník, který byl zaměstnán tepelským klášterem jako zahradní architekt v Mariánských Lázních. Pozoruhodné je i vodorovné tvarování spodních kosterních větví. Stromy jsou chráněny od roku 2012 pro své dendrologické parametry a jako součást parkových úprav Mariánských Lázní. Jedná se o nejmohutnější stromy na území města. \n\n"}
{"id": "1100400", "url": "https://cs.wikipedia.org/wiki?curid=1100400", "title": "Šorm", "text": "Šorm\n\nŠorm, ženská varianta Šormová, je české příjmení. Patří více osobám:\n\n\n"}
{"id": "1100402", "url": "https://cs.wikipedia.org/wiki?curid=1100402", "title": "Arnold (opat)", "text": "Arnold (opat)\n\nOpat Arnold, OCist. byl 4. opatem cisterciáckého kláštera v Oseku v letech 1221 – 1231(?).\n\nJe doložen pouze jedenkrát jako svědek na listině kláštera v rakouském Zwettlu. Za něho došlo k slavnému vysvěcení oseckého klášterního chrámu, asi v roce 1221. Datum konce služby v roce 1231 je pouze hypotetické, protože od toho roku je již doložen opat Dětřich I.\n\n\n"}
{"id": "1100404", "url": "https://cs.wikipedia.org/wiki?curid=1100404", "title": "Guerrilla (album)", "text": "Guerrilla (album)\n\nGuerrilla je třetí studiové album velšské rockové skupiny Super Furry Animals. Vydalo jej v červnu roku 1999 hudební hudební Creation Records a jeho producenty byli členové kapely. Album získalo několik ocenění. V hitparádě UK Albums Chart se dostalo na desátou příčku, časopis \"Melody Maker\" jej zařadil na třetí místo nejlepších alb roku 1999 a do podobného žebříčku jej zařadilo několik dalších magazínů.\n\n\n"}
{"id": "1100413", "url": "https://cs.wikipedia.org/wiki?curid=1100413", "title": "Václav II. (rozcestník)", "text": "Václav II. (rozcestník)\n\nVáclav II. je jméno těchto panovníků a dalších osob:\n\n"}
{"id": "1100432", "url": "https://cs.wikipedia.org/wiki?curid=1100432", "title": "Dětřich I. (opat)", "text": "Dětřich I. (opat)\n\nOpat Dětřich I., OCist. (něm. \"Theodorich I.\") byl 5. opatem cisterciáckého kláštera v Oseku v letech 1231–1232.\n\nDo čela oseckého řádového domu se dostal na počátku třicátých let 13. století. První písemná zmínka o něm je v listinách z roku 1231, kdy začal nahrazovat dřevěnou stavbu kláštera za kamennou. Další doklady o jeho působení v opatském úřadu jsou zachyceny v díle Codex diplomaticus et epistolaris regni Bohemiae zahrnující období let 1231–1232. Po něm nastupuje zřejmě nejslavnější ze středověkých oseckých opatů Slávek.\n\n\n"}
{"id": "1100449", "url": "https://cs.wikipedia.org/wiki?curid=1100449", "title": "Bánovský hrad", "text": "Bánovský hrad\n\nBánovský hrad se nacházel v obci Bánovce nad Bebravou. Doložený byl v roce 1454 a v 16. století, později však zanikl. Roku 1466 se jeho majitelem stal Ladislav Podmanický.\n\n"}
{"id": "1100454", "url": "https://cs.wikipedia.org/wiki?curid=1100454", "title": "Václav III. (rozcestník)", "text": "Václav III. (rozcestník)\n\nVáclav III. je jméno těchto panovníků a dalších osob:\n\n"}
{"id": "1100461", "url": "https://cs.wikipedia.org/wiki?curid=1100461", "title": "Pavla Jendelová", "text": "Pavla Jendelová\n\nPavla Jendelová (* 31. srpna 1965 Praha) je badatelkou v oblasti neurověd, regenrativní medicíny a ve výzkumu kmenových buněk. V roce 1988 absolvovala Přírodovědeckou fakultu UK, poté působila na Ústavu fyziologických regulací AVČR, v La Troube University v Austrálii a v roce 1999 získala doktorát v Ústavu experimentální medicíny AV. od roku 2006 vyučuje fyziologii na 2. lékařské fakultě UK. Celkový počet publikací dosahuje 71, z toho 60 v impaktovaných časopisech 60, H index 23, Celkový počet citací 1419 (bez autocitací).\n\n"}
{"id": "1100463", "url": "https://cs.wikipedia.org/wiki?curid=1100463", "title": "Václav Švorčík", "text": "Václav Švorčík\n\nVáclav Švorčík (* 5. května 1957 Praha) je profesor chemie na VŠCHT a badatel v oblasti biomateriálů. V roce 1981 absolvoval VŠCHT, obor Technologie výroby a zpracování polymerů,VŠCHT Praha, o čtyři roky později získal doktorát v oblasti technologie makromolekulárních látek, docentem se stal v roce 1992 v oboru materiálové inženýrství a profesorem se stal v roce 2000.. Je původcem 13 patentů. V posledních letech se zabývá výzkumem úprav polymerních povrchů a měřením biokompability a dále přednáškou činností. Udává se, že spolu s prof. Fukalem (biochemie) drží rekord v počtu zobrazených obrazovek powepointových prezentací za 50 minut výuky. \n"}
{"id": "1100465", "url": "https://cs.wikipedia.org/wiki?curid=1100465", "title": "Petr Silavecký", "text": "Petr Silavecký\n\nPetr Silavecký, O.Cist. († 31. srpna 1691) byl český (resp. moravský) cisterciácký mnich, v letech 1672-1691 opat velehradského kláštera.\n\nPetr Silavecký byl velehadským opatem zvolen 21. července 1672. Záhy po svém zvolení se zasloužil o větší opravy velehradského klášterního kostela, který byl ještě od dob husitských válek ve značně nedobrém stavu. V roce 1681 založil v klášteře duševně vyšinutý mnich požár. Poté se opat Silavecký rozhodl pro zásadní přestavbu celého areálu opatství. Opravy a přestavby začaly v roce 1682. Tehdy ztratil klášterní kostel románsko-gotickou podobu, která do té doby stále přetrvávala. Všechny přestavby stály mnoho peněz a opat Petr Silavecký se jejich dokončení nedožil. Zemřel v srpnu roku 1691. V říjnu téhož roku byl novým opatem velehradským zvolen Bernard Kašpárek.\n"}
{"id": "1100466", "url": "https://cs.wikipedia.org/wiki?curid=1100466", "title": "Holumnický hrad", "text": "Holumnický hrad\n\nHolumnický hrad nebo (starší) Holumnický zámek je zřícenina na vyvýšenině v obci Holumnica. Byl postaven pravděpodobně na přelomu 15. a 16. století, přičemž později byl několikrát upravován.\n\nPůvodně to byla opevněná třípodlažní obytná stavba v goticko-renesančním stylu. Měla čtvercový půdorys bez věží. Obvodové zdi měli štěrbinové střílny. Našly se i zbytky renesanční štítkové atiky.\n\nHrad si pravděpodobně dala postavit některá z rodin Berzeviczyovcov, Ujházyovcov nebo Görgeyovcov. Přesné záznamy neexistují, vychází se pouze z jiných historických dokumentů. Objekt opustili někdy v 17. století, když si v obci vybudovali pohodlnější a reprezentativnější zámeček. Budova však byla využívána i nadále, ať už jako obytné sídlo některého člena z rodin, nebo jen jako užitková budova - sklad, sýpka apod. Dodnes však nebyl vykonán žádný archeologicko-památkový výzkum, který by tyto informace definitivně upřesnil.\n\nOkolí je hustě zarostlé vegetací, která z větší části rozvaliny zakrývá. To nasvědčuje tomu, že se zdi rozpadly už dříve. Na jihovýchodní straně stavby je vyvýšenina, která může ukrývat suť a zbytky zdí. Na čelní stěně jsou vidět stopy po pavlači, z interiérové strany jsou zřetelné niky. Místy jsou na zdech zachovány i omítky.\n\nČervený Kláštor, Kežmarský zámek, Podolínec, Strážky\n\n"}
{"id": "1100467", "url": "https://cs.wikipedia.org/wiki?curid=1100467", "title": "Mwanza", "text": "Mwanza\n\nMwanza je středně velké přístavní město na jižních březích Viktoriina jezera v severozápadní Tanzanii. S počtem obyvatel větším než 700 000, je to druhé největší město v zemi po Dar es Salaamu. Mwanza je také hlavní město stejnojmenného regionu.\n\nNejčastějším povoláním na březích Viktoriina jezera je rybaření. V regionu Mwanza se nejčastěji vyskytuje sladkovodní ryba Robalo nilský.\n\n"}
{"id": "1100468", "url": "https://cs.wikipedia.org/wiki?curid=1100468", "title": "Zavinutka podvojná", "text": "Zavinutka podvojná\n\nZavinutka podvojná (\"Monarda didyma\") je vytrvalá aromatická bylina z čeledi hluchavkovité, která pochází z východní části Severní Ameriky.\n\nZavinutka podvojná je vysoká 0,7–1,5 m. Listy jsou tmavě zelené z červenou žilnatinou a jsou 6–15 cm dlouhé a 3–8 cm široké. Roste v hustých skupinách podél břehů potoků, v houštinách nebo v příkopech. Kvete od června do října.\n\nZavinutka podvojná se ve velké míře pěstuje jako okrasná rostlina. Často se pěstuje ve Spojených státech amerických a také v některých státech Evropy a Asie. Nejlépe se jí daří na plném slunci ve vlhké, ale dobře odvodněné půdě. Bylo vyšlechtěno několik barev této rostliny od bílé přes růžovou až tmavě červenou a fialovou.\n"}
{"id": "1100470", "url": "https://cs.wikipedia.org/wiki?curid=1100470", "title": "Menkent", "text": "Menkent\n\nMenkent (též Théta Centauri) je čtvrtá nejjasnější hvězda v souhvězdí Kentaura a jedna ze tří jasnějších hvězd tohoto souhvězdí, jejíž deklinace je severnější než -40° a lze ji tedy pozorovat i v Česku.\n\nTradiční název Menkent pochází z arabského ألمنكب ألقنتوس (al mankib al-qanturis, rameno kentaura).\n\nZdánlivá hvězdná velikost je 2,06. Vzdálenost hvězdy byla změřena pomocí paralaxy na 58,8 světelných let (18,0 parseků).\n\nHvězda je obrem spektrální třídy K<nowiki>0</nowiki> s poloměrem 10,6krát větším než je poloměr Slunce. U této hvězdy byl zaznamenán proud rentgenového záření o intenzitě 1,4×10 Js.\n"}
{"id": "1100471", "url": "https://cs.wikipedia.org/wiki?curid=1100471", "title": "Hovězí Stroganov", "text": "Hovězí Stroganov\n\nHovězí Stroganov je masitý pokrm pocházející z ruské kuchyně, který se rozšířil po celém světě. Bývá také označován jako minutkový guláš. Připravuje se z hovězí svíčkové, která se nakrájí na nudličky a zprudka orestuje na oleji, kousky masa se pak prohřejí spolu s cibulí, žampiony, nakládanými okurkami, zakysanou smetanou a rajčatovým protlakem. Podává se horké, jako příloha jsou v Rusku tradiční opékané brambory nebo smažené hranolky, ale používá se také rýže nebo těstoviny. Podle starodávného způsobu podávání se hotový Stroganov polije vodkou nebo koňakem a zapálí.\n\nJídlo je pojmenováno podle šlechtického rodu Stroganovů. Název se zřejmě poprvé objevuje v kuchařské knize \"Dárek mladým hospodyňkám\" z roku 1861, byť recept měl poněkud jednodušší podobu, jako hovězí s masovým vývarem hořčicí a smetanou. Specialita se stala mezi ruskými majetnými vrstvami velmi oblíbenou a po bolševické revoluci se s emigranty dostala do celého světa. Časem se vytvořila řada krajových verzí, jako je např. ve Švédsku oblíbený Stroganov z místní uzeniny falukorv. V levnějších restauracích se Stroganov často připravuje z vepřového nebo kuřecího masa. \n\n"}
{"id": "1100473", "url": "https://cs.wikipedia.org/wiki?curid=1100473", "title": "Košeca (hrad)", "text": "Košeca (hrad)\n\nKošeca je zřícenina hradu u obce Košecké Podhradie v okrese Ilava na Slovensku. Zřícenina se nachází na návrší nad obcí v nadmořské výšce 454 metrů.\n\nI když je možné, že hrad stál již v roce 1272, první jistá písemná zmínka pochází až z roku 1312. a po dlouhý čas byl centrem košeckého panství. Od roku 1397 patřil Mikulášovi, který byl bratrem Ctibora ze Stibořic. V šestnáctém století hrad získal Pavel Petróczy, jehož potomkům patřil až do roku 1670, kdy hrad dobylo a pobořilo císařské vojsko vedené Pavlem Eszterházym. Novým centrem panství se stalo městečko Košeca.\n\n\n"}
{"id": "1100474", "url": "https://cs.wikipedia.org/wiki?curid=1100474", "title": "Medveďov", "text": "Medveďov\n\nMedveďov (do roku 1948 Medve; \"Medve\", \"Weißkirchen\") je obec na Slovensku v okrese Dunajská Streda. V roce 2013 měla 536 obyvatel. První písemná zmínka o obci pochází z roku 1252.\n\nObec leží na Žitném ostrově, části Podunajské nížiny, přímo na levém břehu Dunaje. Silničním mostem je spojena s maďarským městem Vámosszabadi a dále s Győrem. Centrum obce leží 26 kilometrů jižně od Dunajské stredy a 41 kilometrů západně od Komárna.\n\nNa území obce se nachází část Chráněné krajinné oblasti Dunajské luhy.\n\nObec je poprvé zmiňována v roce 1252 jako \" Willa Medwe castri Posoniensis\" (ves Medve hradu Pozsony). Jméno bylo pravděpodobně buď maďarskou zkomoleninou slovanského/slovenského slova \"medveď\" (česky medvěd) nebo bylo odvozeno od vlastního jména. Ještě před listinnou zmínkou zde stávala osada sloužící k ochraně brodu na Dunaji. Ve středověku bylo Medve královským majetkem, bylo je součástí panství Pressburg, později patřila obec několika šlechtickým rodům. V roce 1869 měla 682 obyvatel. Ještě v 19. století zde na řece stávalo několik vodních mlýnů.\n\nPo rozpadu Rakousko-Uherska do roku 1919 patřil Medveďov jako součást Rábské župy Maďarsku a pak bylo území obsazeno československou armádou. Na základě Trianonské smlouvy připadlo v roce 1920 Československu. V důsledku První vídeňské arbitráže byla obec v letech 1938–1945 součástí Maďarska. Od roku 1947 oficiálně byla opět součástí Československa.\n\nMedveďov byl postižen velkými povodněmi v letech 1895, 1956 a také 17. června 1965. Sídlil zde 2. poříční oddíl Pohraniční stráže, součást Dunajské pohraniční stráže.\nVýsledky ze sčítání obyvatel z roku 2001 (583 obyvatel):\n"}
{"id": "1100486", "url": "https://cs.wikipedia.org/wiki?curid=1100486", "title": "Stropkovský hrad", "text": "Stropkovský hrad\n\nStropkovský hrad byl hrad uprostřed Stropkova, který z větší části zanikl v 18. století.\n\nPočátky historie tohoto hradu sahají do první poloviny 15. století a jsou nerozlučně spjaty s městem Stropkov. Hrad byl situován v jižní části náměstí a vznikl postupným obestavěním původní královské mýtné věže při farním kostele, která plnila i roli zvonice. Původně měl asi jen dřevěné palisádové opevnění, ale postupem času se vyvinul na plnohodnotný zděný městský hrad pentagonální půdorysu, jak ho známe z roku 1767. Jeho majiteli byli Pereniovci (páni z Perína, Perényi) (1408–1657) a Peteovci (1657–1814). Donedávna byl rozšířen názor, že hrad byl zbořen po potlačení kuruckého povstání v roce 1711, ale tento názor je chybný, protože známe jeho půdorys z roku 1767. Jeho zánik souvisí z požárem města, kdy bylo zničeno celé centrum města i hrad. Po požáru již nebyl opraven a pracovití obyvatelé Stropkova si jeho zdivo rozebrali na podezdívky svých domů. Zachovala se z něj jižní část východního křídla (dnes \"zámeček\") a centrální farní kostel, kolem kterého byl hrad postaven.\n\nPozůstatky hradu se nacházejí v patrové budově zámečku na východní straně farního kostela a v gotické uzávěře presbytáře, který bylo původně hradní kaplí. Základy hradu jsou pod terénem v okolí farního kostela. Hradní komplex byl zčásti přestavěn na zámeček, resp. obytnou stavbu a ostatní fortifikační objekty byly později rozebrány a použity při nové výstavbě města.\n\nVnitřní hrad měl obrannou věž, palác s kaplí, s vnějším hradem byl spojen padacím mostem. Vnější hrad měl velkou rozlohu a byl opevněn dělovými baštami. Kolem vnějšího hradu vedl hluboký příkop. Hrad, resp. jeho opevnění plnilo funkci i městské fortifikace.\n\nPůvodní hrad je částečně zachovaný ve zdivu zámečku, který stojí na jeho místě, zčásti v budově kostela (hradní kaple a věž), část hradu leží stále i pod povrchem náměstí.\n"}
{"id": "1100498", "url": "https://cs.wikipedia.org/wiki?curid=1100498", "title": "Studio ND", "text": "Studio ND\n\nStudio ND, byl divadelní soubor, vytvořený Jindřichem Honzlem v květnu 1945 původně jako \"Soubor mladých\", přičleněný v červenci 1945 k Národnímu divadlu, jako jeho Studio.\n\n\"Soubor mladých\" vytvořil v květnu roku 1945 Jindřich Honzl především z členů bývalých divadel Divadélko pro 99 a Divadélko ve Smetanově muzeu, působících za okupace v Praze. Činnost zahájil v sále Vančurova domu v Klimentské ulici. Poté, co se stal Honzl od června 1945 režisérem ND a členem umělecké správy ND, byl \"Soubor mladých\" ministerským výnosem dne 27. července 1945 přičleněn k Národnímu divadlu jako Studio ND a dostal k užívání budovu bývalé \"Velké operety\" v Dlouhé třídě (později tam sídlilo Divadlo Jiřího Wolkera), kde zahájil svoji činnost po rekonstrukci sálu od prosince 1945. V roce 1946 byl však sál v Dlouhé třídě přidělen Činohře 5. května, takže Studiu byl propůjčen prostor ve Stavovském divadle ve dnech, kdy zde nehrála opera.\n\nZačátkem roku 1947 však Národní divadlo odmítlo z provozních důvodů uvolňovat Stavovské divadlo pro Studio ND a tak od září 1947 Studio vystupovalo v Mozarteu v Jungmannově ulici.\n\nV programové brožuře Studia ND uvedl J. Honzl, že Studio je přechodným typem mezi generačním divadlem a uměleckou školou. Statut Studia uváděl, že Studio má přispívat k výchově herců a režisérů, má vychovávat ve vztahu ke scéně a dramatu taneční a hudební umělce a jevištní výtvarníky, má poskytnout dramatickým básníkům příležitost k aktivní účasti na scénickém tvoření atd. a také, že se má stát prostředkem všestranné divadelní výchovy obecenstva. Vzor viděl Honzl ve studiích MCHATu. Dominantní byl tedy pedagogický cíl Studia.\n\nPo svém vzniku mělo Studio 16 členů a ke spolupráci byli dále jako hosté zváni další umělci. Jádro souboru tvořili Alexandra Myšková, Milada Wildová, Lída Myšáková (tanečnice), Josef Pehr (který byl současně členem činohry ND), Stanislav Vyskočil, bratři Jiří a Miloš Nesvadbové, Luba Skořepová, Zdena Vovsová, a další. Pohostinsky ve Studiu vystupoval tanečnice Růžena Gottliebová a herec Vladimír Hrubý a režírovali zde Miloš Nedbal, Jaroslav Průcha a Antonín Dvořák (scénograf). Z členů Studia se věnovali režii Stanislav Vyskočil (odešel v roce 1946), Josef Nesvadba a Josef Pehr. Výtvarnou stránku často připravoval Miloš Nesvadba. Z herců se prosadili a byli oceňování mj. Miloš Kopecký, Luba Skořepová a Miloš Nesvadba.\n\n\nStudio ukončilo činnost v roce 1948, kdy jej Jindřich Honzl rozpustil poté, co se stal šéfem činohry Národního divadla. Spolu s ním do Národního divadla přešli Miloš Kopecký, Miloš Nesvadba, Luba Skořepová, Marie Motlová, Vladimír Hrubý a Karel Pech. Ostatní herci si měli hledat jiné angažmá a proti rozpuštění Studia protestovali a navrhovali, aby jej po J. Honzlovi vedl Jiří Jahn (tehdejší umělecký šéf Činohry 5. května), což však nebylo schváleno a Studio bylo rozpuštěno, .\n\n"}
{"id": "1100503", "url": "https://cs.wikipedia.org/wiki?curid=1100503", "title": "Kustovnice čínská", "text": "Kustovnice čínská\n\nKustovnice čínská (\"Lycium chinense\") je rostlina (keř) z čeledi lilkovité. Plody se nazývají godži, stejně jako plody příbuzné kustovnice cizí (\"Lycium barbarum\").\n\nSynonyma vědeckého pojmenování \"Lycium chinense\" Mill. (1768) – kustovnice čínská:\nJako první použil jméno \"Lycium barbarum\" Carl Linné v díle \"Species Plantarum\" v roce 1753. Druhý Linného popis následoval v reedici díla v roce 1762. Pak přišel popis Philipa Millera z roku 1768. Ovšem Linné a Miller popisují pod stejným jménem různé rostliny. Původní Linného rostlinu \"L. barbarum\" popisuje Miller pod jménem \"L. halimifolium\". K záměně došlo snad proto, že Linné omylem udal původ druhu ze severní Afriky a Blízkého východu. Při pohledu na typovou položku je však vše jasné. (\"L. barbarum\" je opravdu ten druh, který se v České republice pěstuje a běžně zplaňuje.) Millerova záměna jmen se však stále traduje, a to jak v české starší literatuře (např. JIRÁSEK, Václav; ZADINA, Rudolf a BLAŽEK, Zdeněk. \"Naše jedovaté rostliny\". 1. vyd. Praha: Nakl. ČSAV, 1957. 384 s.), tak v novější (např. KOBLÍŽEK, Jaroslav. \"Jehličnaté a listnaté dřeviny našich zahrad a parků\". 2., rozš. vyd. Tišnov: Sursum, 2006. 551 s. + Klíč, 178 s. ISBN 80-7323-117-4.) Po Millerově popisu následoval Lamarckův popis \"Lycium barbarum\" z roku 1792, který se nejspíše vztahuje k druhu \"Lycium chinense\", jenž byl patrně považován za varietu či poddruh \"Lycium barbarum\". Dodnes jsou v některé dendrologické literatuře oba druhy spojovány (\"The Hillier Manual of Trees and Shrubs\". 1972. ... 8. vyd. 2014). Je možné, že kustovnice čínská je ustálená kulturní forma či hybrid kustovnice cizí.\n\nKustovnice čínská je rozšířená v Asii od jihozápadní Asie přes Pákistán, Nepál, Čínu a Mongolsko po Thajsko,Japonsko a Koreu, ovšem na části areálu může být zplanělá. Pěstuje se i ve Vietnamu, na Jávě a Havajských ostrovech. Komerčně se pěstuje zejména v Číně, ovšem převážně se zde pěstuje kustovnice cizí, nikoli k. čínská.\n\nOpadavý keř s větvemi dlouze prutovitě převisajícími. Dorůstá do výšky 0,5–1 m. Listy má živě zelené, vejčité, kosočtverečné až kopinaté, vždy řapíkaté a obvykle širší než listy kustovnice cizí. Květ: kalich je obvykle rozdělen do 3–5 cípů, minimálně je trojcípý, korunní trubka je kratší nebo stejně dlouhá jako korunní cípy, korunní cípy jsou na okraji pýřité (chlupaté) a tyčinky jsou u nominátní variety \"L. chinense\" var. \"chinense\" kratší než korunní cípy (u \"L. chinense\" var. \"potaninii\" jsou mírně delší). Plody (bobule) mají jasně červenou barvu. Počet semen se liší podle velikosti bobule. Semena jsou dlouhá 2,5–3 mm. Na rozdíl od některých jiných druhů nemá kustovnice čínská trny.\n\nPěstování kustovnice čínské je známé z literárních pramenů již od 7. století. Čínský název zní gou qi (goji). Pěstuje se kvůli plodům, které se konzumují jako ovoce; nejčastěji se používají jako tonikum v lidové medicíně. Jako zelenina se využívají mladé zelené výhony. Ze semen se lisuje olej. Kořeny slouží jako droga ke snižování teploty. Rostliny se vysazují i jako meliorační porosty bránící erozi půdy.\n\nPěstování je nenáročné, kustovnice roste dobře i v méně kvalitní půdě; nevyhovuje jí přemokřená půda. Optimální podmínky pro pěstování jsou v oblastech s dostatkem slunečního svitu a vláhy. Vhodná je lehčí písčito-jílovitá půda s vyšším pH. V takových podmínkách rostlina více plodí. Plody se sklízejí ručně a protože jsou měkké, musí být česání opatrné.\n\nPlod obsahuje 18 druhů aminokyselin včetně všech osmi esenciálních (arginin, histidin, isoleucin, leucin, lysin, methionin, fenylalanin, taurin, threonin, tryptofan, valin), 21 stopových prvků (např. zinek, železo, měď, vápník, germanium a selen) a je i bohatým zdrojem karotenoidů, což signalizuje jeho výrazné červené zabarvení. V čerstvé mrkvi a sušeném godži je srovnatelné množství karotenoidů (v hmotnostních procentech), podíl beta-karotenu je však v godži zlomkový a převažuje zeaxantin. Obsahuje vitamín B1, B2, B6 a E.\n\nV tradiční čínské medicíně se používají plody kustovnice čínské již po staletí. (Oficiální drogou v Číně je však pouze kustovnice cizí.) Je využívána zejména jako doplněk stravy nebo se připravuje v podobě čaje. Kromě plodů se využívají i listy, kůra a kořeny. Využívání plodů se datuje v Číně od konce dynastie Ming (1368–1644).\n\nPlody obsahují antioxidanty (antioxidační aktivita je srovnatelná s kiwi a brusinkami, je však nižší než u zralých třešní). Podporují imunitní systém a redukují množství antigenů, které souvisejí s alergickými onemocněními. Také zvyšují fagocytózu retikuloendoteliálního systému, snižují krevní tlak, zlepšují tvorbu krve (stimulují tvorbu bílých a červených krvinek), mají příznivý vliv na zrak a funkci jater. Využívají se při nemocích, při kterých je vedlejším symptomem žízeň (v raných stadiích cukrovky a tuberkulózy), závratě, snížená ostrost zraku nebo chronický kašel.\n\nGodži nabízené na trhu je v převažující míře nesprávně označováno jako plody kustovnice čínské, ale většina godži pěstovaného v Číně a vyváženého do zahraničí jsou plody kustovnice cizí, případně kulturních vyšlechtěných kultivarů získaných hybridizací kustovnice cizí s jinými druhy kustovnic. Godži jsou tedy plody stejné kustovnice, která roste běžně zdomácnělá i v teplejších oblastech České republiky.\n\n\n\n"}
{"id": "1100507", "url": "https://cs.wikipedia.org/wiki?curid=1100507", "title": "Bensonville", "text": "Bensonville\n\nBensonville nebo Bentol, je hlavní město liberijského okresu Montserrado. Město leží zhruba 32 kilometrů od hlavního města Monrovia, které leží ve stejném okrese. Díky přilehlým zemědělským oblastem je to důležité obchodní centrum.\nVe městě se narodil 20. liberijský prezident William R. Tolbert. Před tím, než byl při převratu v roce 1980 zabit, plánoval z Bensonville udělat hlavní město země.\n"}
{"id": "1100508", "url": "https://cs.wikipedia.org/wiki?curid=1100508", "title": "Chráněná krajinná oblast Východné Karpaty", "text": "Chráněná krajinná oblast Východné Karpaty\n\nChráněná krajinná oblast Východné Karpaty je chráněná krajinná oblast na severovýchodním Slovensku v Prešovském kraji v Karpatech. Zabírá území podél státní hranice s Polskem. Oblast byla vyhlášena v roce 1977, původně měla rozlohu 968,1 km² až do roku 1997, potom byl v její východní části vyhlášen Národní park Poloniny, čímž se chráněná krajinná oblast zmenšila na 253,07 km².\n\nHraniční pásmo chráněné krajinné oblasti na západě tvoří obec Šarbov, levá strana Hrišova potoka až 500 m pod Medvedie, směrem na kótu 526,6 m, Za bučkami na Krajní Bystrou, kótu 539,0 na Krajní Poľanu, pravobřežní část potoka Bodružalík až po mokřad Košariska, kótu 627,6 Stavenec, směrem na obec Driečnou, kótu 560,1 m Lesíky, Čertižné, kótu 561,9 Kýčera pri Čertižnom a 540,3 Kýčera pri Medzilaborciach, na východě obce Ňagov, Čabalovce, Svetlice a severně obce Vyšná Jablonka, východně obce Parihuzovce, východní obce Pčoliné, Stakčín, severně Remetské Hámre, směrem na státní hranici s Ukrajinou.\n\nChráněné území představuje zachované geobiocenózy na rozhraní dvou horských systémů - Západních a Východních Karpat a charakterizuje ho typický flyšový, převážně vrchovinný reliéf.\n\nVegetaci reprezentují zejména lesní porosty s přirozenou skladbou dřevin, místy pralesovitého charakteru. Z dřevin převládá buk lesní, s různým výskytem autochtonní jedle bělokoré, javor, lípa, jilm horský, jasan, habr, borovice lesní, modřín opadavý, dub zimní, uměle je vysazen smrk ztepilý.\n\nV bylinných společenstvech se prolínají druhy Východních a Západních Karpat a současně se vyskytují typické horské druhy karpatských bučin a vrcholových luk s nížinnými teplomilnými druhy, které sem zasahují z jižních oblastí. Z významných druhů Východních Karpat se vyskytuje ladoňka dvoulistá východní (\"Scilla bifolia ssp. subtriphylla\"), razilka smrdutá (\"Aposeris foetida\"), čemeřice nachová (\"Helleborus purpurascens\"), kostival srdčitý (\"Symphytum cordatum\"), kolotočník ozdobný (\"Telekia speciosa\"), pryšec Sojákův (\"Euphorbia austriaca ssp. sojakii\"), zvonek rozkladitý jedlový (\"Campanula patula ssp. abietina\"), kosatec trávolistý (\"Iris graminea ssp. pseudocyperus\"), pryskyřník karpatský (\"Ranunculus carpaticus\"), oměj latnatý (\"Aconitum paniculatum\"), silenka pochybná (\"Silene dubia\"), violka dácká (\"Viola declinata\").\n\nZ vápnomilných druhů je významný jelení jazyk celolistý (\"Phyllitis scolopendrium\"), pcháč lepkavý (\"Cirsium erisithales\"), zvonečník hlavatý (\"Phyteuma orbiculare\"). Z horských druhů se vyskytuje jestřábník oranžový (\"Hieracium aurantiacum\"), papratka horská (\"Athyrium distentifolium\"), žebrovice různolistá (\"Blechnum spicant\"), čípek objímavý (\"Streptopus amplexifolius\"), kostřava horská (\"Festuca drymeia\") a jiné.\n\nK významným charakteristickým druhům fauny obratlovců chráněné krajinné oblasti patří čolek karpatský (\"Triturus montandoni\"), mlok skvrnitý (\"Salamandra salamandra\"), ještěrka živorodá (\"Lacerta vivipara\") a další. Ptáky reprezentují čáp černý (\"Ciconia nigra\"), ořešník kropenatý (\"Nucifraga caryocatactes\"), datel černý (\"Dryocopus martius\"), orel skalní (\"Aquila chrysaetos\"), orel křiklavý (\"Aquila pomarina\"), luňák hnědý (\"Milvus migrans\"), luňák červený (\"Milvus milvus\"), káně lesní (\"Buteo buteo\"), puštík bělavý (\"Strix uralensis\").\n\nZ význačných druhů savců zde žije vydra říční (\"Lutra lutra\"), norek evropský (\"Plutorius lutreola\"), kočka divoká (\"Felis silvestris\"), rys ostrovid (\"Lynx lynx\"), vlk (\"Canis lupus\"), medvěd hnědý (\"Ursus arctos\"); v posledních letech se vyskytují ve slovensko-polském pohraničním území i ojedinělé exempláře zubra evropského (\"Bison bonasus\").\n\nPatří mezi jednu ze čtyř biosférických rezervací programu UNESCO \"Člověk a biosféra\" na Slovensku.\n\n"}
{"id": "1100514", "url": "https://cs.wikipedia.org/wiki?curid=1100514", "title": "Biosférická rezervace Východní Karpaty", "text": "Biosférická rezervace Východní Karpaty\n\nBiosférická rezervace Východné Karpaty (, , ) je přeshraniční chráněné území globálního významu, které bylo vyhlášeno biosférickou rezervací UNESCO. Území s rozlohou 2132,11 km² se nachází ve Východních Karpatech na území Polska, Slovenska a Ukrajiny. Toto území bylo od roku 1992 chráněno jen na území Polska a Slovenska a až v roce 1998 se připojila i ukrajinská část a vznikla tak první trilaterální biosférická rezervace.\n\nDominantou slovenské části je hřeben Bukovských vrchů, koncentrace původních bukových pralesů a dřevěné kostelíky. Mezi projekty této rezervace, zaměřené na udržitelný turismus, patří i navrácení huculských koní, zubra evropského a bobra evropského.\n\nÚzemí zahrnuje tyto chráněné oblasti:\n\n\n"}
{"id": "1100515", "url": "https://cs.wikipedia.org/wiki?curid=1100515", "title": "İstanbulspor", "text": "İstanbulspor\n\nİstanbulspor (celým názvem İstanbulspor Anonim Şirketi) je turecký fotbalový klub z Istanbulu, který působí v sezóně 2014/15 v turecké čtvrté lize Spor Toto 3. Lig. Byl založen v roce 1926, letopočet založení je i v klubovém emblému. Svá domácí utkání hraje na stadionu Bahçelievler Stadyumu s kapacitou 4 350 míst.\n\n\n"}
{"id": "1100519", "url": "https://cs.wikipedia.org/wiki?curid=1100519", "title": "Eva Suková", "text": "Eva Suková\n\nEva Suková (*22. dubna 1961 Praha) je česká divadelní dramaturgyně. Od roku 1992 působí v Dejvickém divadle.\n\nV roce 1985 absolvovala Divadelní fakultu Akademie múzických umění v Praze. V letech 1985 - 1992 působila v Divadle Jaroslava Průchy v Kladně. Od roku 1992 je dramaturgyní Dejvického divadla.\n\n\n\n\n\n"}
{"id": "1100520", "url": "https://cs.wikipedia.org/wiki?curid=1100520", "title": "Kamenná vila (Banská Bystrica)", "text": "Kamenná vila (Banská Bystrica)\n\nKamenná vila je secesní vila v Banské Bystrici na ulici Horná 69. V současnosti je objekt sídlem pobočky ČSOB. Nachází se v seznamu kulturních památek Slovenska.\n\nObjekt lidově nazývaný Kamennou vilou je jednou z několika hodnotných secesních památek v Banské Bystrici. Byla postavena v roce 1920 podle návrhu Leopolda Munelsa. Průčelí svým bohatým výtvarným a plastickým projevem je přehlídkou oblíbených architektonických prvků secese.\n\nArchitektonická soutěž na rekonstrukci původní budovy byla v roce 1995, realizovala se v roce 1997. Autorem vítězného projektu se stal Branislav Somora.\n\n\"\"Pokud architekt dostane zakázku, měl by především ctít prostředí, do kterého vstupuje\"\" ing. arch. Branislav Somora\n\nAutorův přístup k rekonstrukci byl citlivý a dokazuje, že přístavba nemá konkurovat ale doplňovat původní hmotu prostřednictvím prostředků své doby. A také by pozorovatel neměl být zahlcen informacemi, ale měl by pocítit harmonii. Záměrem bylo existující objekt zachovat a doplnit v původní secesní estetice. Dostavbu nechat vyznít jako samostatný autonomní prvek, který celou stavbu ozvláštňuje. V realizaci se potkává bohatost secese a tendence pozdní moderny.\n\nAutor památkářských příkladně akceptuje průčelí historické budovy a nevstupuje do něj novými prvky. Inspiruje se jí při chápání dostavby i detailů. Prostory historické budovy slouží pro kontakt s veřejností, nad nimi se nacházejí ředitelské prostory. Pro prosvětlení podkroví byl použit secesní motiv druhé římsy v podobě pásové řady oken. Za zmínku stojí, že takový přístup i komunikaci s architektem si pochvalují zainteresovaní památkáři.\n\nAutor svým řešením prokázal smysl pro výtvarnou bohatost a tradiční řemeslný detail. Uliční fasáda přístavby nese v sobě rovnováhu mezi bankovní honosností a materiály okolí, čímž je viditelně elegantnější než okolní stavby. Okolí přitom nedegraduje, ale nasazuje vyšší úroveň pro budoucí vývoj okolí. Půdorysný tvar L původního objektu byl doplněn do čtverce. Už ve třetím podlaží však v oblouku ustupující nová hmota odkrývá pohled na původní fasádu a zároveň vytváří prostor pro terasu doplněnou o zeleň.\n\nPřístavba má plochou střechu s výrazně vyloženou římsou, pod kterou se nacházejí převýšené štěrbinové okna. Dominantně působící plnou stěnu fasády doplňuje vertikální prvek proskleného arkýře, dvou lodžií a šikmý sloupový prvek. Ideové propojení s historickým objektem se odráží v náznaku pásové římsy nad druhým nadzemním podlažím a použitím výrazně vyvýšených secesních oken. Fasádu ozvláštňují konzolové zakřivené lampy. Nachází se zde i vjezd pro dotační vozidlo.\n\n\n\n"}
{"id": "1100521", "url": "https://cs.wikipedia.org/wiki?curid=1100521", "title": "Martinice (tvrz)", "text": "Martinice (tvrz)\n\nMartinice jsou zaniklá tvrz ve stejnojmenné vesnici nedaleko Votic v okrese Benešov. Viditelné zbytky zdiva byly odkryty archeologickým výzkumem. Od roku 1965 je tvrz chráněna jako kulturní památka. \n\nPrvním známým majitelem tvrze byl Beneš z Martinic připomínaný v roce 1318, ale archeologické nálezy dokládají její existenci již ve druhé polovině 13. století. Po připojení jejího panství k zámku ve Vrchotových Janovicích byla opuštěna a roku 1549 se uvádí jako pustá. Její zříceniny byly ve druhé polovině 19. století rozebrány a použity při stavbě školy a domu čp. 2.\n\nOkrouhlé tvrziště o průměru 25 m již ve 13. století obepínala kamenná hradba, před kterou byl ještě příkop a val. Uvnitř byly na východní straně přiloženy k hradbě dvě malé stavby. Po požáru koncem 14. století bylo tvrziště na jižní straně rozšířeno o prostor, kde byla postavena čtverhranná obytná věž vybavená pravděpodobně průjezdem brány. Zbytek vnitřního prostoru zabrala tři křídla budov okolo malého nádvoří a k vnější straně hradby byly přistavěny dvě štíhlé čtverhranné věže.\n\nTvrziště se nachází na soukromé zahradě, je však volně přístupné.\n\n"}
{"id": "1100523", "url": "https://cs.wikipedia.org/wiki?curid=1100523", "title": "Sunbeam", "text": "Sunbeam\n\nSunbeam (\"Sluneční paprsek\") je bývalá anglická značka osobních i závodních automobilů.\n\nFirmu založil v roce 1877 ve Wolverhamptonu John Marston, zpočátku vyráběla jízdní kola, v roce 1899 začala vyvíjet vlastní automobily a v roce 1901 uvedla na trh první vůz značky Sunbeam Mabley. V roce 1905 se automobilová divize osamostatnila od zbytku firmy. V roce 1909 do ní nastoupil konstruktér Louis Coatalen, který o rok později přišel se závodním vozem Sunbeam Nautilus s neobvyklou aerodynamickou karoserií. Úspěšný byl však až jeho nástupce Sunbeam Toodles, který vytvořil v roce 1911 světový rychlostní rekord 138 km/h.\n\nZa první světové války firma dodávala na frontu nákladní a sanitní vozy, vyráběla také letecké motory jako Sunbeam Arab, vyvinula také vlastní letadlo Sunbeam Bomber, které se však bojového nasazení nedočkalo. Po válce se Sunbeam spojil s automobilkami Darracq a Talbot a dále rozvíjel program sportovních vozů. S modelem Sunbeam 350HP vytvořil Kenelm Lee Guinness v květnu 1922 rekord 215,25 km/h. Malcolm Campbell tento rekord v červenci 1925 vylepšil na 242,628 km/h a v březnu 1927 s novým vozem Sunbeam 1000HP poháněným motorem Sunbeam Matabele, nazývaným pro svůj tvar \"Slimák\", překonal Henry Segrave jako první hranici 200 mil za hodinu (327,971 km/h). Segrave také vyhrál s vozy Sunbeam Grand Prix Francie 1923 (vůbec první vítězství britského vozu na Velké ceně) a Grand Prix San Sebastián 1924, v závodě 24 hodin Le Mans 1925 byl druhý. Kromě toho Sunbeam nadále vyráběl osobní vozy vyšší třídy a také autobusy a trolejbusy.\n\nVelká hospodářská krize vedla k finančním problémům automobilky, která se v roce 1935 stala součástí koncernu Rootes Group. Tato etapa je charakterizována přestěhováním továrny do Rytonu a chaotickými změnami výrobního programu, z něhož vyčnívají jen úspěšné vozy Sunbeam-Talbot, Sunbeam Alpine, na kterém závodil Stirling Moss, a v šedesátých letech populární osmiválcový roadster Sunbeam Tiger. V roce 1964 byli majitelé nuceni upadající firmu prodat americké společnosti Chrysler. Posledním nositelem jména byl hatchback Chrysler Sunbeam, po ukončení jeho výroby v roce 1980 značka definitivně zanikla.\n\n\n"}
{"id": "1100526", "url": "https://cs.wikipedia.org/wiki?curid=1100526", "title": "Javor u Ferdinandova pramene", "text": "Javor u Ferdinandova pramene\n\nJavor u Ferdinandova pramene je památný strom javor klen (\"Acer pseudoplatanus\"), který roste v Mariánských Lázních na parkové ploše v blízkosti pavilonu Ferdinandova pramene, asi 20 m od levého břehu Úšovického potoka. Koruna stromu sahá do výšky 33,5 m, obvod kmene měří 402 cm (měření 2012). Javor výrazně převyšuje ostatní stromy parkové úpravy okolí Ferdinandova pramene. \nStrom je chráněn od roku 2012 jako historicky důležitý strom, významný stářím, významný krajinný prvek a strom významný vzrůstem. Strom má také kulturně historický význam jako památka na první parkové úpravy okolí Ferdinandova pramene, jejichž autorem byl zahradník a tvůrce mariánskolázeňských parků Václav Skalník. \n\n"}
{"id": "1100528", "url": "https://cs.wikipedia.org/wiki?curid=1100528", "title": "Close Watch", "text": "Close Watch\n\n„Close Watch“ (nebo také „I Keep a Close Watch“) je píseň velšského hudebníka, hudebního producenta a skladatele Johna Calea.\n\nPoprvé byla vydána na jeho albu \"Helen of Troy\" z roku 1975. Cale ji později, v roce 1982, nahrál znovu a vydal na svém albu \"Music for a New Society\" (v té době rovněž obě verze vyšly na jednom singlu). Cale píseň po mnoho let od vydání hrál i při svých koncertech. Hudebník rovněž napůl vážně vyjádřil naději, že píseň jednou přezpívá Frank Sinatra. Třetí studiovou verzi písně Cale vydal v listopadu roku 2015 (bude součástí jeho alba \"M:FANS\"). Tentokrát obsahuje výrazné elektronické prvky. Doprovodné vokály zde zpívá Amber Coffman. K této verzi písně byl rovněž natočen videoklip, jehož režisérkou byla Abigail Portner. Ve videoklipu hraje Cale za doprovodu Coffman a kolem nich jsou lidé v maskách. Videoklip získal italskou cenu Premio Cinematografico Palena. Cale píseň dne 10. června 2017 zahrál na svatbě své dcery Eden.\n\nKoncertní verze v Caleově podání pak vyšly na albech \"Fragments of a Rainy Season\" (1992) a \"Live at Rockpalast\" (2010). Bylo podle ní rovněž pojmenováno kompilační album \"\" (1999). Jeden z veršů písně pochází z textu písně „I Walk the Line“ amerického zpěváka Johnnyho Cashe. Podle části textu písně australská skupina The Paradise Motel zvolila název svého alba \"I Still Hear Your Voice at Night\" (2011).\n\nPíseň později nahrálo mnoho dalších hudebníků:\n"}
{"id": "1100533", "url": "https://cs.wikipedia.org/wiki?curid=1100533", "title": "Mrač (zámek)", "text": "Mrač (zámek)\n\nMrač je zřícenina barokního zámku v sousedství dochované tvrze ve stejnojmenné vesnici asi 5 km severně od Benešova. Dochovaly se z něj zbytky zdí přízemí.\n\nZámek byl postaven v sousedství starší tvrze, která se po třicetileté válce nehodila k obývání, v roce 1709 pro Jana Františka z Vrbna a Bruntálu. Zanikl pravděpodobně již v roce 1744. Architektem zámku mohl být Kilián Ignác Dientzenhofer, ale jeho autorství není jisté.\n\nMračský zámek měl obdélný půdorys se dvěma rizality na nádvoří. V přízemí se nacházelo 14–15 místností, které sloužily hospodářským účelům (úřední místnost, pokoje hejtmana a písaře, dvě kuchyně a komory). Obytné prostory panstva se nacházely v prvním patře.\n\nZřícenina zámku se nachází asi 50 m nad tvrzí a je volně přístupná.\n\n"}
{"id": "1100534", "url": "https://cs.wikipedia.org/wiki?curid=1100534", "title": "Šarbov", "text": "Šarbov\n\nŠarbov je obec na Slovensku v okrese Svidník.\n\nŠarbov se nachází v severovýchodní části Prešovského kraje, u státní hranice s Polskem a rozprostírá se v členitém horském povrchu severní části Nízkých Beskyd v dolině přítoku Hrišova potoka. Obec je součástí Laborecké vrchoviny a Chráněné krajinné oblasti Východné Karpaty.\n\nRozloha katastru obce, v němž z lesních dřevin převládá bukový porost, zabírá plochu 844 hektarů. Nejvyšší vrch na území obce má nadmořskou výšku 698 m n. m. Ve středu obce je nadmořská výška 450 m n. m.\n\nObec je lyžařským střediskem se čtyřmi 4 vleky o délce 2x550 m, 300 m a 200 m.\n\nObec byla době svého vzniku součástí panstva Makovica. Historické údaje nasvědčují tomu, že obec založili poddaní, kteří patřili feudálům z Makovice v letech 1598 až 1618. V první písemné zmínce z roku 1618 je obec uváděna jako \"Sarbowa\". V urbářském soupisu půdy, z nějž se odvozoval vrchnostenský důchod a poddanské povinností se obec později nazývá \"Sarbova\", \"Sarbowa\" (1773), \"Scharbowa\" (1786), \"Sarbova\", \"Ssarbowá\" (1808), \"Sarbó\" (1863 – 1913) a Šarbov (1920).\n\nKvůli vykořisťování a nesnesitelným feudálním podmínkám se obyvatelstvo (poddaní) zachránilo jen útěkem ze svých domovů. Šarbov byl proto v letech 1712–1714 vylidněn.\n\nObyvatelé se převážně živili klučením lesů, zemědělstvím zaměřeným na chov hovězího dobytka, koz, pěstováním brambor, ovsa a dalších plodin, které v těchto klimatických podmínkách mohli vypěstovat. Taktéž pěstovali konopí a len, z nichž tkali plátno. V zimním období vyráběli šindele a také pracovali v lesích jako dřevorubci. Někteří obyvatelé chodili za výdělkem s povozy, jako vozkové.\n\nV 18. století zde měl majetky rod Makovický a lesnický revír vlastnili členové rodiny Aspremonto, koncem 19. století jej zdědili příslušníci rodu Széchényi. Od první poloviny 18. století do roku 1857 byla v obci v provozu sklářská huť s brusírnou.\n\nPo vzniku Československé republiky 1918 se obyvatelé obce nadále, tak jako i v době Rakousko-Uherské monarchie, zabývali zpracováním dřeva a též i částečně zemědělstvím. Od roku 1927 zde byla parní pila ke zpracování bukového dřeva, z něhož se vyráběly hranoly a pražce k připevnění kolejnic pro nově budované železniční tratě.\n\nBěhem Karpatsko-dukelské operace, která začala 9. září v podhůří Nízkých Beskyd, na území Polska a pokračovala i po 6. říjnu 1944, po vstupu příslušníků 1. československého armádního sboru na území Dukelského průsmyku, až do listopadu roku 1944, do osvobození, došlo k úplnému zničení obce.\n\nPo osvobození půdu obhospodařovali soukromě hospodařící rolníci. Později, po kolektivizaci, zde úspěšně působilo „Jednotné roľnícke družstvo“, s důrazem na chov hovězího dobytka. Družstvo kromě vybraných zemědělských komodit zpracovávalo seno pro chov dobytka.\n\nV roku 1787 měla obec 6 domů a 50 obyvatel, v roce 1828 měla 8 domů a 73 obyvatel. V roce 1940 zde bylo 21 domů, 145 obyvatel, z toho 23 obyvatel židovského původu. V roce 2003 zde bylo 15 domů a 12 obyvatel a v roce 2015 11 obyvatel.\n"}
{"id": "1100537", "url": "https://cs.wikipedia.org/wiki?curid=1100537", "title": "Rudolf Jílovský", "text": "Rudolf Jílovský\n\nRudolf Jílovský, vlastním jménem Rudolf Klein (1. července 1890 Kroměříž – 7. června 1954 New York), byl český kabaretiér, zpěvák, šansoniér, herec a redaktor.\n\nMaturoval na reálce v Kroměříži. Poté nastoupil studium stavebního inženýrství na Pražské technice, které ale nedokončil.\n\nV roce 1909 se podílel na založení kabaretu Červená sedma Jiřího Červeného. Byl velmi populárním zpěvákem. Po první světové válce hrál v sezóně 1920–21 v Longenově divadle Revoluční scéna.\n\nOd roku 1921 pracoval jako nakladatelský redaktor:\nV letech 1932 až 1936 byl ředitelem knihkupecké společnosti Česká expedice. V období 1936–1939 byl také tajemníkem vrchního ředitele koncernu Lidové noviny. Od roku 1939 do roku 1944 byl uměleckým ředitelem nakladatelství František Borový. V průběhu druhé světové války se podílel na činnosti odbojové skupiny \"Parsifal\" Arnošta Heidricha a na jaře 1945 byl vězněn na Pankráci.\n\nPo válce působil jako generální ředitel tiskových podniků Československé strany lidové. Na zásah ministra vnitra Václava Noska byl propuštěn a poté v roce 1948 emigroval. V emigraci pracoval pro Rádio Svobodná Evropa.\n\nJeho manželkou byla novinářka Staša Jílovská, spolupracovnice a přítelkyně Mileny Jesenské. Jejich dcery Staša a Olga byly fotografkami.\n\nNěkteré jeho dochované gramofonové nahrávky vydala firma Supraphon na CD \"Historie psaná šelakem – Život je moře nadějí. Český šanson 1929–1945\".\n\nV roce 2000 mu udělil prezident Václav Havel Řád Tomáše Garrigua Masaryka II. třídy, in memoriam.\n\n"}
{"id": "1100540", "url": "https://cs.wikipedia.org/wiki?curid=1100540", "title": "Jonny spielt auf", "text": "Jonny spielt auf\n\nJonny spielt auf (\"Jonny vyhrává\" nebo \"Jonny hraje do kola\", angl. \"Jonny Plays\") je název opery na text a hudbu českorakouského skladatele Ernsta Křenka o jazzovém houslistovi. Dílo je napsané v němčině a je typickým příkladem kulturního projevu tzv. 'zlaté éry' Výmarské republiky.\n\nJeště jako kluk dostal Krenek na Vánoce obrázkovou knihu o největších technologických divech s vyobrazením obří lokomotivy, která vedla vlaky na jedné z velkých amerických železnic. Objevy techniky a civilizačního rozvoje jej velmi zajímaly. Mrakodrapy, filmový průmysl, auta, vlaky, telefon, to všechno byly znaky nové doby, která přicházela z Ameriky, a v jeho opeře se objevují. Vlak jako symbol prostředku, kterým se dá uniknout do země svobody. Film, který dal opeře strukturu rychle se střídajících scén. Umístění velké části děje do Paříže má svůj základ v jeho pařížském pobytu v prosinci 1924, kdy poznal svobodomyslnou a uměleckou mentalitu velkoměsta, která na něj velmi zapůsobila. S jazzem se seznámil v Berlíně, kde studoval od roku 1920 \"Hochschule für Musik\" a jeho tehdejší známí mu obstarávali notové záznamy i nahrávky. V mnoha městech Evropy měla tehdy turné americká jazzová revue \"Chocolate Kiddis.\" Ve Frankfurtu její představení viděl i Krenek. Tato mimořádně úspěšná revue poskytla Evropě první seznámení se zvukem skutečné jazzové kapely a Krenkovi inspirační zdroj pro jeho operu s afroamerickým jazzovým muzikantem.\nV roce 1925 se Ernst Krenek stal hudebním poradcem generálního intendanta Státních divadel v Kasselu a Wiesbadenu Paula Bekkera. Komponoval scénické hudby, korepetoval se zpěváky, psal stati do programových sešitů a občas dirigoval hudbu za scénou. Osobně tak poznal zákonitosti moderního jeviště. Na podzim téhož roku začal psát libreto k Jonnymu. Jak bylo v té době zvykem, na textu libreta a na jeho zhudebnění pracoval současně, aby mohl obojí v procesu vzniku díla podle potřeby měnit a upravovat. Definitivní tvar dostal text až po dokončení hudební složky. V červnu 1926 partituru dopsal. Projevil o ni ihned zájem ředitel hamburské opery, ale pak dílo odmítl. Díla se ujala opera v Lipsku, která v té době patřila k předním operním domům v Německu. Premiéra se konala 10.2.1927.\nKrenkova opera je prototypem umělecké svobody výmarských dvacátých let a velké rozmanitosti uměleckých směrů. Kombinuje jazzovou hudbu s prvky romantismu (v Maxově/Anitině písni připomíná Schuberta) a neoklasicistního stylu Stravinského, pařížské Šestky a Busoniho. Je zde také vliv Pucciniho a nových forem moderních hudebních stylů, které vytvářejí kontrast Starého a Nového světa. \"\"V hudbě k této opeře jsem se vrátil k tonalitě, k pucciniovské kantiléně, a celek jsem okořeníl jazzovými přisadami, k čemuž mě opravňovala Jonnyho profese\"...\"řekl Krenek \"(Self-Analysis).\" Namísto idiomů skutečného amerického jazzu vyšel Krenek z toho, jak pojmu jazz rozuměla tehdejší Evropa. Jsou zde rytmické modely tanců typických pro jazz (foxtrot, tango, shimmy), nástroje jako saxofon, banjo, sada bicích včetně gongu, ozvučných dřívek, pístové píšťaly, kastaněty, tamburiny, xylofon, zvonkohra nebo flexaton. Harmonie obsahuje smíšené tercie a septimy, jsou zde synkopy a tečkované osminy a šestnáctiny, hrané přesně podle notového zápisu. Nikoli tedy jako v autentickém jazzu, kde jsou nástupy o zlomek vteřiny před dobou nebo po ní.\n\nJonny je afroamerický jazzový všestranný muzikant, protoyp bezstarostného nespoutaného umělce Nového světa. Jeho hudební charakterizace je založena na tanečních a jazzových idiomech, které prolínají celou operou a reprezentují Jonnyho rasu a národnost. Jeho sólo ve 3. scéně \"Auf Wiedersehen, Good bye, my dear\" je jednoduchá melodie v e-moll s doprovodem banja, která napodobuje mistrelské písně. Krenek přímo cituje z populární mistrelské písně Stephena Collinse Fostera. Zazní nejprve v 6. scéně jako \"Triumphlied,\" když se Jonny chlubí ukradenými houslemi, a pak na začátku 8. scény, když Jonny zpívá o svém domově v Alabamě a o Swanee River. Zde je citace Fosterovy melodie doslovná. Nejdůležitějším hudebním číslem spojeným s Jonnym je ve 3. scéně píseň, ve které se Jonny loučí se svou láskou Yvonnou. Je to bluesová melodie \"\"Leb wohl, mein Schatz\",\" založená na sestupném kvartovém motivu. Stala se i hitem o stejné popularitě jako songy (písně) broadwayských a westendských muzikálů. Stejný kvartový motiv se objevuje na samém začátku opery v 1. obraze, který na scénu uvádí ledovec. V mnoha variacích pak prochází celým dílem až do velkolepého finále.\n\nSkladatel Max je ústřední postavou celého díla. Je to reprezentant romantického až sentimentálního rozervaného umělce Starého světa, který prožívá tvůrči krizi a hledá útočiště v liduprázdné samotě, na ledovci. \"Hlas ledovce\" – velmi sugestivní zpěv ženského sboru za doprovodu celesty – jej však odmítá a nařizuje mu vrátit se do světa živých. Maxovým definitivním vykoupením je Anitin zpěv jeho árie \"\"Als ich damals am Strand des Meeres stand\",\" který se rozléhá z rozhlasového přijímače v hotelu až k ledovci. Hudebně i slovně plně vyjadřuje Maxův charakter. Když se Anita ve 3. scéně vrací v Paříži z úspěšného představení, přímo cituje z této písně i když harmonicky pozměněně a rytmicky zpomaleně. Osobní splynutí Maxe s ledovcem vyjadřují oba motivy ledovce. Prvním jsou úvodní akordy opery, druhým následující melodie, kterou hrají flétna, klarinet a fagot, a pak ji opakuje hoboj. Tato melodie se objevuje na různých místech opery ve spojení s Maxem. Poprvé hned ve druhé frázi jeho vstupního zpěvu \"\"Deinen Gletscher sendest du mir entgegen\".\" Spojení obou motivů je nejzřetelnější v 7. scéně, když \"hlas ledovce\" nařizuje Maxovi žít.\n\nAnita je odvážnou moderní ženou 20. let dvacátého století. Možná je to ale jen lehkomyslná, obdivem zhýčkaná operní diva. Nicméně i ona, stejně jako Max, hledá své \"já\". Její árie zaznívá již ve 2. scéně, kdy ji zpívá za Maxova klavírního doprovodu. Po opětovném shledání s Maxem v Alpách zpívá dvě ariety, které dokládají, že ona sama sebe v Paříži našla a svou nalezenou \"\"Weisheit\"\" předává Maxovi. Obě ariety \"\"Weil du den Sinn deines Lebens auser dir suchst\"\" a \"\"In jedem Augenblick du selbst sein\"\" představují totéž klíčové poselství o úsilí i významu dosáhnout sebeuvědomění a nalézt své \"já\". Obě ariety hudebně navazují na pozdně romantický styl typu Strausova \"Růžového kavalíra.\"\n\nV závěru opery zpívají všechny postavy melodii \"Triumphlied,\" která nenechá nikoho na pochybách, že je to Jonnyho verze svobody, která vítězí a kterou společnost přijala za svou. Dominace Jonnyho jazzu odráží měnící se evropskou společnost mezi světovými válkami.\n\n1. scéna. \n\n\"Skalní plošina na ledovci\"\n\nLedovec má pro skladatele Maxe neodolatelnou přitažlivost. Je v tvůrčí krizi a na ledovci, který je pro něj symbolem opravdového života, hledá odpovědi na své otázky. Jednou zde potká operní zpěvačku Anitu, která bydlí v nedalekém hotelu a na procházce zabloudila. Anitu ledovec děsí a prosí Maxe, aby ji dovedl zpátky do hotelu. Poznává v Maxovi slavného skladatele, v jehož jedné opeře zpívala titulní roli. Oba se do sebe záhy zamilují.\n\n2. scéna\n\n\"Anitin pokoj\"\n\nAnita vytýká Maxovi, že bere věci moc vážně. Max jí daruje rukopis své opery a zároveň se jí snaží rozmluvit odjezd do Paříže. A to přesto, že tam má Anita zpívat v jeho opeře. Aby ho přivedla na jiné myšlenky, řekne Anita, že si chce zopakovat árii z 2. dějství, a požádá Maxe, aby ji doprovodil na klavír. Vejde Anitin manažér, který chce zpěvačku odvézt autem na nádraží. Max zoufale naléhá na Anitu, aby neodjížděla. Anita má pocit, že ji Maxova láska začíná dusit. Nakonec se milenci rozloučí a Anita odchází.\n\n3. scéna\n\n\"Hotel v Paříži. V hale hraje neviditelný jazzband.\"\n\nPokojská Yvonne uklízí pokoj Daniella, slavného houslového virtuosa. Chvílemi vyjde na chodbu, poslouchá jazzband a vzpomíná na svého Jonnyho, Afroameričana a skvělého jazzového muzikanta, angažovaného také v hotelu. Jonny přichází a oba si znovu vyznávají lásku. Jonny přitom ale pokukuje po Daniellově pokoji, lákají ho jeho vzácné housle Amati. Daniello se vrací z koncertu v zajetí davu fanynek. Je si dobře vědom, že jeho umění stejně jako jeho vzhled jsou neodolatelné. I pokojská Yvonne propadá jeho šarmu. Jonny sice žárlí, ale to mu nebrání, aby se nepokusil dostat do Daniellova pokoje. Marně, je zamčeno. Mezitím se vrací z vystoupení i Anita. Měla velký úspěch, ale myšlenkami je jen u Maxe. Posílá mu telegram, že se příští den vrací domů. Záletného Jonnyho okamžitě krása Anity zaujme a ta málem jeho nezkrotné žádostivosti podlehne. Oba dva pozoruje Yvonne, pobouřená zradou svého milence. Vtom vstoupí Daniello, Jonnyho přiměje k odchodu podstrčením tisícifrankové bankovky a Anitu pozve do restaurace. Yvonne vyčítá Jonnymu jeho chování a oba se rozhodnou rozejít. Mezitím se Daniello a Anita vracejí a Daniello je stále víc Anitou okouzlen. Oba nakonec vejdou do Anitina pokoje. Z prázdného Daniellova pokoje Jonny ukradne housle a schová je do pouzdra Anitina banja.\n\n4. scéna\n\nPříštího rána se Anita chystá odjet. Daniello nechápe, jak jej může Anita po společně strávené noci opustit. Anita Daniellovi řekne, že její srdce patří jednomu skladateli, a věnuje mu na památku svůj prsten. Daniello jí chce naposledy zahrát na své housle a zjistí, že zmizely. Volá ředitele hotelu, ten obviňuje z nepozornosti Yvonnu a na hodinu ji propustí. Anita ji vzápětí přijme za svou komornou. Daniello se rozhodne Anitě pomstít. Předá Yvonně Anitin prsten s tím, aby ho odevzdala příteli zpěvačky. Prý se jedná o sázku. Jonny dá řediteli výpověď, protože musí tajně následovat Anitu a její pouzdro s Daniellovými houslemi. Přichází Anitin manažér se smlouvou pro Ameriku. První díl opery končí velkým ansáblem, v němž se Anita těší na shledání s Maxem, Yvonne se loučí s Jonnym, ředitel hotelu si zoufá kvůli zničené pověsti hotelu, Jonny se nemůže dočkat Daniellových houslí a Daniello své pomsty. Anitin manažér je nadšený z příslibu velkých peněz v Americe.\n\n5. scéna\n\n\"Anitin pokoj v hotelu u ledovce.\"\n\nMax netrpělivě očekává příjezd Anitina vlaku. Ale Anita s ním nepřijela.\n\n6. scéna\n\nNásledující ráno se Max probouzí ze sna, v němž se mu zdálo, že je Anita vedle něho. Vtom se Anita skutečně objeví. Nevšímá si Maxova rozrušení a vypráví, jak velký úspěch měla ona i Maxova opera v Paříži a že podepsala smlouvu do Ameriky. Max jí vyčítá, že na ni čekal celou noc. Anita odpoví, že smysl svého života musí každý hledat sám v sobě, a zdůrazňuje, že je třeba prožít intenzivně každý okamžik života, jako by to byla ta poslední chvíle. Vstoupí Yvonne se zavazadly, Anitina nová komorná. Po odchodu své paní nabízí Maxovi Anitin prsten s tím, že mu ho posílá houslista Daniello. Když Yvone navíc prozradí, že Daniello měl pokoj vedle Anity, Max pochopí, proč se příjezd jeho milé zdržel o jeden den. V zoufalství spěchá pryč do bezpečného útočiště, na ledovec.\n\nDo Anitina pokoje se vkrade Jonny. Yvonne chce vzbudit jeho žárlivost a předstírá, že inkriminovaný prsten dostala od Daniella právě tu poslední noc, kdy zmizely Daniellovy housle. Z Jonnyho reakce pochopí, že je ukradl on a že za Anitou jel ne kvůli ní, ale kvůli houslím. Jonny nástroj vyjme z pouzdra benja a zpívá o Novém světě, který dobude starou Evropu tancem. Pak odejde. Vrací se Anita a Yvonne jí prozradí, jak to bylo s prstenem.\n\n7. scéna\n\n\"Na ledovci, vlevo terasa horského hotelu.\"\n\nMax vzpomíná na chvíli, kdy zde poprvé spatřil Anitu. Prosí ledovec, aby ho přijal jako svou součást, a chce se vrhnout do propasti. Ale ledovec mu ve smrti brání. Max je povinnen žít, jakkoli bolestný bude jeho život. Z hotelové terasy zazní z rozhlasového přijímače Anitin hlas a Maxova píseň. Max se vzchopí – musí za Anitou!\n\nNa terase začne hrát Jonnyho jazzband. Přichází Anitin manažér a také Daniello, který stále nemá o ukradených houslích žádnou zprávu. Vtom uslyší jejich tón. Někdo hraje na jeho housle! Volá policii.\n\n8. scéna\n\nJonnymu je jasné, že mu je policie na stopě. Koupí si lístek na vlak do Amsterodamu a těší se na návrat do své vlasti, do Alabamy. Aniž si toho všimne, jízdenku vytrousí a spěchá na nádraží. Přicházejí tři policisté a pátrají po podezřelém muži. Najdou jízdenku a vydají se na nádraží.\n\n9. scéna\n\n\"Železniční nástupiště.\"\n\nNa nástupišti je mnoho cestujících, mezi nimi Max se svými zavazadly. Hledá Anitu, která má vlakem odjet do Amsterodamu a pak do Ameriky. Na vlak do Amsterodamu nedočkavě čeká i Jonny. Když spatří policisty, s bolestí se rozloučí s houslemi a přidá je k Maxovým zavazadlům. Policisté si houslí všimnou a Maxe zatknou.\n\nPřichází Anita s manažérem a vyhlíží Maxe. Yvonne uvažuje, jestli se Jonnymu podaří utéci, a Daniello se těší na završení své pomsty. Řekne Anitě o zatčení Maxe, který prý jeho housle ukradl ze žárlivosti. Anita nakazuje Yvonně, aby šla na policii a řekla jim o Maxově nevině. Daniello Yvonně brání v odchodu, vtom přijíždí vlak. Daniello uklouzne a spadne pod vlak.\n\n10. scéna\n\n\"Východ z nádraží.\"\n\nYvone naléhá na Jonnyho, že musí Maxe zachránit. Jonny nakonec omráčí šoféra policejního auta a sám zaujme jeho místo. Policisté přivedou Maxe s houslemi. Auto se rozjede, ale Max si uvědomí, že už nechce dál utíkat před životem. Musí za Anitou. Požádá šoféra Jonnyho, aby jel zpět na nádraží.\n\n11. scéna\n\n\"Nástupiště na nádraží.\"\n\nAnita a Yvonne ve vlaku čekají, jestli se Max a Jonny objeví. Vlak se rozjíždí a Max naskočí v posledním okamžiku do vagónu. Jonny se z houslemi vyhoupne na nádražní hodiny a se sborem zpívá závěrečný song. Staré časy končí, přichází nový svět... Jonny vyhrává a celá Evropa tančí.\n\nOpera měla premiéru v městském divadle v Lipsku 10. února 1927. Obrovský úspěch v Německu, kde jen v první sezóně byla na různých scénách reprízována 421krát, zajistila Krenka finančně natolik, že se mohl věnovat výhradně skládání. Opera byla uvedena na 42 různých scénách po celém světě. Objevila se v Praze, ve Vídni, 21.června 1928 v pařížském Théâtre des Champs-Elysées a v Metropolitní opeře v New Yorku (19. ledna 1929), kde ji provedli Arthur Bodansky, Florence Easton, Fleischer, Kirchoff, Michael Bohnen a Friedrich Schorr. Libretto bylo přeloženo do 14 jazyků. Zároveň to byla první opera provedená švýcarským tenoristou Huguesem Cuenodem.\n\nV Praze měla premiéru v Novém německém divadle 16. června 1927 (německy). Recenzenti se shodli na tom, že představení mělo výjimečnou úroveň včetně hudebního nastudování Alexandrem Zemlinským a výkonu všech pěvců. Režie byla od Louise Labera a scéna od Leopolda Kotulana. V Brně byla úspěšně předvedena 22.12.1927 v českém překladu pod taktovkou Františka Neumanna a v režii Oty Zítka.\n\nNa premiéru ve Vídni se Krenek velmi těšil. Bylo to poprvé co měla jeho hudba zaznít v jeho rodišti. Konala se 31.12.1927 a u obecenstva i kritiky se setkala s obrovským ohlasem. Promítla se i do nedivadelní sféry. Továrna na tabák v Linci uvedla v roce 1928 na trh lehké a cenově přístupné cigarety \"Jonny\".\n\nPo vzestupu nacismu se však v letech 1927–1928 opera setkala s odporem ze strany sympatizantů nacismu ve Vídni, a podobné protesty se odehrály o několik let později také v Mnichově. Poté, co se nacionální socialisté dostali v Německu k moci, opera byla zakázána. V roce 1938 při festivalu \"Entartete Musik\" v Düsseldorfu operu odsoudil organizátor Hans Severus Ziegler jako archetyp výmarské dekadence. Po druhé světové válce už na svou slávu v éře Výmarské republiky nenavázala. Do Prahy se však po jednadevadesáti letech vrátila v nastudování Státní opery. Premiéry se konaly 24. a 26.1.2019 v Národním divadle.\n\n\n\n"}
{"id": "1100544", "url": "https://cs.wikipedia.org/wiki?curid=1100544", "title": "Seznam zhudebnění Requiem", "text": "Seznam zhudebnění Requiem\n\nSeznam zhudebnění Requiem je soupis zhudebnění latinské mše za zemřelé Rekviem i jiných textů za duši zemřelého \n\n\n\n\n\n\n\n"}
{"id": "1100545", "url": "https://cs.wikipedia.org/wiki?curid=1100545", "title": "Černorosol uťatý", "text": "Černorosol uťatý\n\nČernorosol uťatý (\"Exidia truncata\" nebo \"Exidia glandulosa\") je nepříliš hojná, nejedlá houba z čeledi Exidiaceae (černorosolovité).\n\nPlodnice\njsou polokulovité, 20-60 mm široké a 10-40 mm vysoké, ve stáří až převislé, na svrchní straně poseté malými štětinovitými bradavkami. Mají mírně lesklou hnědočernou až černou barvu. Mohou růst v početných skupinách, na rozdíl od jiných černorosolů téměř nikdy navzájem nesrůstají.\n\nDužnina\nje rosolovitá, v mládí tuhá, později měkká, průsvitné hnědočerné barvy. Podobně jako u dalších příbuzných druhů, v málo vlhkém prostředí sesychá, opětovným navlhčením se navrací její plný tvar.\n\nVýtrusný prach\nje bílý.\nNepříliš hojně roste v období podzimu, mírné zimě a začátkem jara na odumřelých kmenech a větvích listnatých stromů, zejména dubu, lísky nebo lípy.\nZáměna je možná s dalšími druhy tohoto rodu. Příkladem může být černorosol terčovitý (\"Exidia recisa\"), který má menší plodnice, nahoře hladké, bez bradavek a můžeme jej najít na větvích stojících vrb. Podobně vypadají starší plodnice klihatky černé (\"Bulgaria inquinans\")\n"}
{"id": "1100546", "url": "https://cs.wikipedia.org/wiki?curid=1100546", "title": "Helmovka ředkvičková", "text": "Helmovka ředkvičková\n\nHelmovka ředkvičková (\"Mycena pura\") je drobná, hojně rozšířená, slabě jedovatá houba s narkotickými účinky z čeledi Mycenaceae (helmovkovité).\n\n\nKlobouk je v mládí zvoncovitý, s průměrem 2-5 cm. Časem se stává plošším, tenčím a hladším a ve stáří je zvlněný. Barvy jsou různé v závislosti na míře vlhkosti. Obvykle je růžově béžový až fialově hnědavý. Za sucha bledne.\n\nHymenofor má barvu bílou, našedlou až do fialova a široké lupeny.\n\nTřeň bývá stejně zbarvený jako klobouk nebo o něco tmavší. Jeho povrch je vláknitý. Má válcovitý až mírně kyjovitý tvar a v dospělosti je dutý. Je vysoký 3,5-8 cm a 0,3-0,8 cm široký.\n\nDužnina je křehká, vodnatá a má výraznou ředkvovou chuť i vůni.\n\nRoste převážně na podzim, ale můžeme na ni narazit i na přelomu jara a léta. Vyskytuje se velmi hojně, jednotlivě nebo ve skupinách, v opadu v listnatých i jehličnatých lesích. Roste na pařezech a na tlejícím dřevě, často v drobných trsech. Je to ubikvist, což znamená schopnost se vyskytovat na nejrůznějších stanovištích.\n\nZaměnit ji můžeme s dalšími druhy rodu helmovka: s helmovkou zoubkatou (Mycena pelianthina), která se odlišuje purpurově černým ostřím na lupenech,\nhelmovkou narůžovělou (Mycena rosea), ta je větší a bez fialových odstínů. Dále za\nhelmovku nafialovělou (Mycena pearsoniana), která je naopak drobnější a má sbíhavé lupeny.\nA další možná záměna je s helmovkou dvojvonnou (Mycena diosma), kterou poznáme díky její tmavší barvě a pásovanému okraji.\n\n"}
{"id": "1100550", "url": "https://cs.wikipedia.org/wiki?curid=1100550", "title": "Peter Kamas", "text": "Peter Kamas\n\nPeter Kamas (* 13. dubna 1969 Považská Bystrica) je bývalý slovenský fotbalový brankář.\n\nJe odchovancem Maršové-Rašova. V československé lize hrál za ZVL Považská Bystrica. Nastoupil v 1 ligovém utkání ročníku 1989/90.\n\n"}
{"id": "1100551", "url": "https://cs.wikipedia.org/wiki?curid=1100551", "title": "Klub zlomených srdcí", "text": "Klub zlomených srdcí\n\nKlub zlomených srdcí (\"The Broken Hearts Club: A Romantic Comedy\", tj. \"Klub zlomených srdcí: romantická komedie\") je americký hraný film z roku 2000, který režíroval Greg Berlanti podle vlastního scénáře. Film popisuje osudy skupiny gayů, kteří se potýkají s problémy ve vztazích.\n\nDennis a jeho nejbližší přátelé Benji, Cole, Taylor, Howie a Patrick spolu tráví každou volnou chvíli. Dennis, který pracuje jako číšník v restauraci, by se chtěl stát profesionálním fotografem. Bydlí s Colem, který pracuje ve stejné restauraci, ale snaží se prorazit u filmu. Dennis chystá oslavu svých 28. narozenin, ta se ovšem nevyvede úplně podle jeho představ a ani u jeho přátel. Na oslavu dorazí Benji se svým spolubydlícím, kterému ho přebere Cole, Taylor se dozví, že ho právě opustil jeho partner, Howie se se svým partnerem rozešel už dříve, ale stále neví, jak se vztahem dál. Patrick přišel se svou sestrou Annou, která je lesba a požádá ho, aby byl dárcem spermatu pro její přítelkyni Leslie, kterou ale Patrick nesnáší. Majitel restaurace Jack každoročně sestavuje gay softballový tým \"Klub zlomených srdcí\". A jako každý rok, i tentokrát jsou ostatními družstvy poraženi. Dennisovi se nedaří ve vztazích a odhodlá se odjet do Evropy, i přestože považuje přátele za svou druhou rodinu.\n\n"}
{"id": "1100552", "url": "https://cs.wikipedia.org/wiki?curid=1100552", "title": "Miedź Legnica", "text": "Miedź Legnica\n\nMKS Miedź Legnica (celým názvem Miejski Klub Sportowy Miedź Legnica Spółka Akcyjna, městský sportovní klub Miedź Legnica, akciová společnost) je polský fotbalový klub sídlící ve městě Lehnice v Dolnoslezském vojvodství. Byl založen 28. července 1971. Hřištěm klubu je Stadion Miejski Orła Białego s kapacitou 6 244 diváků. Klubové barvy jsou zelená, modrá a červená. V klubovém emblému je hlava lva.\n\nV sezóně 2018/19 hraje Ekstraklasu.\n\n\n\n\"K 22. 8. 2018.\"\"\n\nZnámí hráči\n\n"}
{"id": "1100554", "url": "https://cs.wikipedia.org/wiki?curid=1100554", "title": "Arka Gdynia", "text": "Arka Gdynia\n\nMGKS Arka Gdynia (celým názvem Morski Gdyński Klub Sportowy Arka Gdynia) je polský fotbalový klub sídlící v přístavním městě Gdyně v Pomořském vojvodství. Byl založen v roce 1929 pod názvem Klub Sportowy Gdynia. Hřištěm klubu je městský stadion v Gdyni (dříve GOSiR) s kapacitou 15 139 diváků. Klubové barvy jsou žlutá a modrá. V klubovém emblému je lodní kotva.\n\n\n\"K 22. 8. 2018.\"\"\n\nZnámí hráči\n\n\n"}
{"id": "1100556", "url": "https://cs.wikipedia.org/wiki?curid=1100556", "title": "Muchomůrka ryšavá", "text": "Muchomůrka ryšavá\n\nMuchomůrka ryšavá (\"Amanita fulva\") Pers. je jedlá houba z čeledi muchomůrkovitých, hojně rozšířená po celém mírném pásmu. Roste hojně od června do října, není vyhraněná na žádný speciální druh dřeviny, takže ji nalezneme jak v lesích listnatých, tak i jehličnatých. Upřednostňuje bory na kyselých a písčitých půdách a horské smrčiny.\n\n\n\nKlobouk 4–10 cm v průměru, v mládí vejčitý, pak kuželovitě zvonovitý, nakonec ploše rozložený, s vystouplým hrbolkem, okrově až tmavě červenohnědý, od okraje světlejší a skoro až do poloviny průměru klobouku rýhovaný, tenký a křehký.\n\nLupeny bílé až našedlé, ve stáří nažloutlé, volné, husté a křehké. Ani v mládí nejsou zakryty závojem, na rozdíl od jiných muchomůrek.\n\nTřeň štíhlý, skoro válcovitý, k vrcholu se ztenčuje, 8–15 cm vysoký, 0,7–1,5 cm tlustý, napřed vatovitě vycpaný, ale brzy dutý, křehký, bělavý, pokrytý jemnými světle červenohnědými šupinkami. Vyrůstá z velké blanité pochvy, která je dole zcela přirostlá k třeni, nahoře je volná, roztřepená a červenavě nahnědlá.\n\nPrsten schází.\n\nDužnina bílá, velmi křehká, jejím význačným znakem je, že se ve třeni zbarvuje fenolem do čokoládově hnědé barvy. Vůně nevýrazná, chuť nasládlá.\n\nVýtrusný prach bílý, kulovité bezbarvé výtrusy se nebarví jódem modře, velikosti 9–12 µm.\n\n\nJedlá houba, která se kvůli své křehké dužině špatně transportuje a skladuje. Vhodná k přípravě omáček, do směsí i k nakládání do octa.\n\nJe to mykorhizní druh.\n\n\n"}
{"id": "1100557", "url": "https://cs.wikipedia.org/wiki?curid=1100557", "title": "Liou Kang", "text": "Liou Kang\n\nLiou Kang (; * 30. ledna 1961 Liao-jüan, ČLR) je čínský matematik, počítačový vědec a fyzik žijící v USA. Byl studentským vůdcem Náměstí Nebeského klidu při protestech v roce 1989.\n\nNarodil se do rodiny policisty. Vystudoval fyziku na Pekingské univerzitě a informatiku na Columbijské univerzitě. Liou pracoval v Bell Labs a v bankách na Wall Streetu. Je autorem mnoha výzkumných esejí. Ve 2. dekádě 21. století žije ve USA.\n\n"}
{"id": "1100561", "url": "https://cs.wikipedia.org/wiki?curid=1100561", "title": "Karel Peterka", "text": "Karel Peterka\n\nKarel Peterka (* 30. prosince 1950 České Budějovice) je český skladatel, textař a zpěvák, autor protestsongů a podnikatel stojící za společnostmi Česká muzika, které patří mezi největší tuzemská vydavatelství. Je také majitelem televizních stanic Šlágr TV a Šlágr 2.\n\nByl ženatý s Janou Peterkovou a je otcem zpěváka a skladatele Karla Peterky jr., který vystupuje pod uměleckým jménem \"Karelll\".\n\nPeterka působí na hudební scéně od poloviny 70. let 20. století, kdy nejprve v letech 1972-75 řídil hudební klub v Českých Budějovicích, poté se zúčastnil v roce 1976 (Ústí nad Labem) a 1977 (Olomouc) se svojí skupinou \"Variace\" soutěží Porta a v roce 1983 Bratislavské lyry. Od 1. ledna 1978 do roku 1993 byl umělcem na volné noze. Hojně koncertoval po tehdejším Československu, nejprve sám a poté se svojí skupinou Peterka a spol., kde potkal svojí budoucí ženu Janu (roz. Mikešová). Byl spolupracovníkem i přítelem Luďka Nekudy a často vystupoval v jeho televizních pořadech Československé televize, než z důvodu politické nepohodlnosti jeho písní a textů byly jeho veřejná vystoupení značně omezeno. V 80. letech a v první polovině 90. let žil v Praze, kde se manželce Janě a jemu v roce 1993 narodil syn Karel. V roce 1991 vyšlo první LP album Peterky a spol., za něž skupina získala první Zlatou desku, za více než 100 000 prodaných nosičů. Celkem bylo vydáno po roce 1989 více než 15 různých desek této kapely.\n\nV roce 1993 se začal věnovat soukromému podnikání, a v roce 1996 založil společně se svojí ženou hudební vydavatelství \"Aplaus\" se sídlem v Praze. Vydával různé nosiče zpěváků a skupin, ale i nosiče své vlastní skupiny. Část písní a nahrávek se natáčelo v jeho pražském studiu. Po rozchodu se svým společníkem koncem 90. let hledal nové cesty v hudební distribuci a tak začal jako první prodávat nosiče přes teleshopping v České televizi. Jeho nová firma Česká muzika, založená v roce 2000, zaznamenala první velké úspěchy s vydáváním desek dua Eva a Vašek, které se prodávaly ve statisícových nákladech, což firmě umožňovalo rychlý a nečekaný růst. Dle svých vlastních slov Peterka potkal Evu a Vaška náhodně na veletrhu Země živitelka v Českých Budějovicích, kde měli stánek vedle jeho stánku. Zde nabídl tehdy ještě neznámé dvojici spolupráci.\n\nPo skončení možnosti celoplošného teleshoppingu v České televizi z důvodu omezení vysílacích času v roce 2011 zvažoval činnost firmy ukončit, ale rozhodl se založit vlastní televizi, zaměřenou na československou lidovou hudbu a šlágr. Televize s názvem \"Šlágr TV\" začala vysílat svůj program v únoru 2012, a zaznamenala značný úspěch především u starší generace, jak v České republice, tak na Slovensku. Vybudoval v budově bývalého JZD v Dubném zázemí pro televizi včetně vlastního hudebního a televizního studia, ze kterého se vysílá většina pořadů ve vlastní produkci (\"Šlágr studio\", hitparáda \"Štafle\", \"Písničky na přání\", různé zábavné pořady). Televize má kolem 15 zaměstnanců a několika desítek externích spolupracovníků. Mezi tváře televize patří například Duo Jamaha, Petr Šiška, Moravanka, Mistříňanka, Tom Mandl, Marcel Zmožek, Veselá Trojka, Kollárovci, Dušan Grúň, Josef Sochor, Josef Zoch, Petr Hannig, Jakub Smolík nebo Voraři.\n\nNa \"Smago! Awardu 2014\" v Berlíně, jedné z nejprestižnějších každoročních cen německého šlágru, byly Karel a Jana Peterkovi společně s Filipem Albrechtem oceněni \"ADS Medienpreisem\" v kategorii \"Fernsehen Ausland\" (zahraniční televize) za přínos Šlágr TV a České muziky česko-německé spolupráci v televizní i vydavatelské oblastí.\n\nJako textař a skladatel napsal dosud více než 1000 vlastních písní, pro sebe, svoji ženu, skupinu Peterka a spol. i pro jiné interprety a hudební soubory. S jeho projektem, soutěží \"Zlatý Šlágr\", který pořádal v květnu 2015 v bratislavském Istropolisu, hodlá navázat na tradici Bratislavské lyry, s cílem objevit nové autorské i pěvecké talenty.\nJe vášnivým sběratelem kytar a televizních přístrojů, a bydlí se svou rodinou nedaleko od sídla své televize v jihočeských Křenovicích.\n\n"}
{"id": "1100569", "url": "https://cs.wikipedia.org/wiki?curid=1100569", "title": "Neuhofen an der Krems", "text": "Neuhofen an der Krems\n\nNeuhofen an der Krems je městys v rakouské spolkové zemi Horní Rakousy, v okrese Linec-venkov.\n\nK 1. lednu 2015 zde žilo 3 833 obyvatel.\n\n"}
{"id": "1100570", "url": "https://cs.wikipedia.org/wiki?curid=1100570", "title": "Neuhofen", "text": "Neuhofen\n\nNeuhofen může být:\n\n"}
{"id": "1100571", "url": "https://cs.wikipedia.org/wiki?curid=1100571", "title": "Herzogenburg", "text": "Herzogenburg\n\nHerzogenburg je město v rakouské spolkové zemi Dolní Rakousy, v okrese Sankt Pölten-venkov.\n\nK 1. lednu 2016 zde žilo 7 738 obyvatel.\n\n"}
{"id": "1100584", "url": "https://cs.wikipedia.org/wiki?curid=1100584", "title": "Okres Murtal", "text": "Okres Murtal\n\nOkres Murtal je okres v rakouské spolkové zemi Štýrsko. Má rozlohu 1675,38 km². V roce 2015 zde žilo 72 876 obyvatel. Sídlem správy okresu je město Judenburg. Okres se dále člení na 20 obcí (z toho 4 města a 7 městysů).\n\n"}
{"id": "1100587", "url": "https://cs.wikipedia.org/wiki?curid=1100587", "title": "Križovany nad Dudváhom", "text": "Križovany nad Dudváhom\n\nKrižovany nad Dudváhom ( \"\") jsou obec na Slovensku v okrese Trnava. Obec leží 6 km jihovýchodně od Trnavy. První písemná zmínka o obci sahá do roku 1296.\n\nV obci je římskokatolický kostel Povýšení sv. Kříže z roku 1937 a k němu přilehlá rotunda. V obci je zřízený i obecní sportovní klub OŠK Križovany nad Dudváhom hrající 5. ligu.\n\nPřes obec vedla první slovenská koňská železnice, která byla nejprve postavená pro parní provoz a dnes její část využívá železniční trať Trnava - Sereď spojující Trnavu a Sereď.\n\n\nRotunda byla postavena někdy v první polovině 13. století. Patrocinium sv. Kříže dalo jméno i celé obci, které sloužilo jako farní kostel.\n\nBěhem Tökölyho povstání v letech 1678-1687 rotundu obsadili a přeměnili ji na stáje pro koně. V období baroka v letech 1760 až 1780 byla rotunda začleněna k novému kostelu jako jeho přesbytář. Jednalo se o jednolodní stavbu se západní věží a dvěma postranními kaplemi vytvářející transept. Nová stavba byla propojená s rotundou zbouráním zdiva na západní straně. V lodi rotundy byly vytvořeny dvě barokní okna a středověké prvky - okna a vlys - byly zazděny. Stejně tak vítězný oblouk, jelikož z původní svatyně se stala sakristie. V této době bylo i upraveno zasvěcení kostela.\n\nV roce 1937 byl barokní kostel zbourán, aby uvolnil místo pro větší. Původně s ním měla být zbourána i rotunda. Až na zásah Štátného referátu na ochranu památek na Slovensku k tomu nedošlo. Románskou rotundu tak začlenili do nové trojlodní stavby jako boční kapli. Při té příležitosti byla i obnovena. Roku 1967 se začal umělecko-historický výzkum, po kterém byly odkryté původní středověké prvky. V roce 2000 byla opravena dřevěná střecha.\n\n\nKostel patří místní farnosti. Rotunda je v dobrém stavu. V poměrně nedávné době byly okolo kostela vysázeny smrky, které zakryly výhled na rotundu, především z východní strany.\n\n"}
{"id": "1100588", "url": "https://cs.wikipedia.org/wiki?curid=1100588", "title": "Astrid Saalbachová", "text": "Astrid Saalbachová\n\nAstrid Saalbachová (* 29. listopadu 1955,  Søborg, Dánsko) je dánská spisovatelka a dramatička.\nVyrůstala v dánském městě Helsingør. V roce 1975 maturovala na tamním gymnáziu a poté začala studovat na Státní divadelní škole (Statens Teaterskole), kterou dokončila v roce 1978 a následujících sedm let se živila herectvím. Jejím manželem je klavírista a varhaník Jens Kaas Rasmussen, se kterým má dva syny. \n\nJako dramatička debutovala v roce 1981 rozhlasovou hrou Stopy v písku (Spor i sandet), za kterou obdržela Severskou cenu pro rozhlasové hry (Nordisk Radiospilspris). Poté napsala další dvě rozhlasové hry a dvě hry pro televizi. V roce 1985 jí vyšla sbírka povídek Tvář měsíce (Månens ansigt). Následující rok napsala první divadelní hry Neviditelné město (Den usynlige by) a Taneční hodina (Dansetimen), která byla přeložena do češtiny hned v roce 1987. Svůj první román, Zapomenutý les (Den glemte skov), publikovala v roce 1988. Zabývá se v něm složitým vztahem mezi matkou a dcerou, stejně jako ve svém druhém románu Země nepřátel (Fjendens land, 1994). \n\nV letech 1992 – 1995 byla zaměstnaná jako dramatička divadla v Århusu. \n\nJejí hry jsou překládány do mnoha jazyků, oblíbené jsou zejména ve východní Evropě (Polsko, Maďarsko, Česko, Slovensko a další). V zahraničí se řadí její hry k nejhranějším dánským hrám , zřejmě díky aktuálním tématům, která si vybírá, hovorovému jazyku, prolínání snu a reality a experimentování s novými dramatickými prvky. \n\nV roce 2004 obdržela za svou tvorbu prestižní cenu Nordisk Dramatikerpris a od roku 2011 je členkou Dánské akademie, která uděluje literární ceny.\n\nDánský dramaturg Jesper Bergmann hodnotí hry Astrid Saalbachové jako kritické k západní civilizaci. Autorka se v nich zabývá převážně tématy, jež přináší dnešní zrychlená a globalizovaná doba.  V její tvorbě se tak objevují motivy strachu z neznámého a obav ze změn, mezilidských vztahů, osamělosti a izolace, nutkání k opakování stejných chyb, otázka smrti a odumírání, či strach ze ztráty lásky bližních.\n\nPostavy a témata svých her se Saalbachová snaží vždy ukázat co nejkomplexněji.  Často se můžeme setkat s drobnou událostí, která zcela nečekaně změní život a svět postavy. Důraz klade autorka na jasný a hovorový jazyk s citem pro ironický dialog.\n\nJejí tvorba se navíc vyznačuje experimentálními rysy jako jsou atypická práce s různými časovými rovinami či zařazování snových a symbolických prvků.\n\nJedním z témat, ke kterým se Saalbachová v různých rovinách stále vrací, je apokalyptická vize světa v budoucnosti, viz například hra Požehnané dítě (Det velsignede barn).\n\nZdánlivě nesourodé dramatické postupy svých her stmeluje pomocí průzračného situačního humoru.  \n\n\n\n"}
{"id": "1100590", "url": "https://cs.wikipedia.org/wiki?curid=1100590", "title": "Bellagio", "text": "Bellagio\n\nBellagio [\"beládžo\"] je italská obec v provincii Como v oblasti Lombardie. Leží v malebné poloze na východním břehu jezera Como, na poloostrově, kde se jižní část jezera dělí do dvou ramen.\nV roce 2013 zde žilo 3 087 obyvatel.\n\nGriante, Lezzeno, Magreglio, Oliveto Lario (LC), Sormano, Tremezzina, Varenna (LC), Veleso, Zelbio\n\nNápadný pahorek na poloostrově byl osídlen už v 7.-6. století př. n. l. Gally a v římské době bylo místo vyhledávaným letním sídlem bohatých římských vrstev, jak to popisuje třeba Plinius mladší, který zde měl vilu. Když severní Itálii ovládli Lombardové, byla v Bellagiu pevnost a sídlili zde někteří králové. Kolem roku 1100 to už bylo svobodné město, které soupeřilo s blízkým Comem. Koncem 13. století připadlo město milánským vévodům Visconti. Roku 1533 koupil panství Francesco Sfondrati a jeho rodina je držela po dvě staletí. Město v té době prosperovalo jak z obchodu, tak z výroby svíček a hedvábí, včetně pěstování bource morušového. Za krátkého Napoleonova panství se v Bellagiu usadil hrabě Francesco Melzi, vicepresident \"Předalpské republiky\". V letech 1802-1815 si zde postavil přepychovou vilu, kam zval vznešené hosty. Pobýval zde například císař František I. Rakouský, Ferdinand I. Dobrotivý nebo kníže Metternich.\n\nOd roku 1825 začal po jezeře jezdit parníky a do Bellagia začala jezdit vznešená milánská společnost, od poloviny století i mezinárodní. Nejprve vznikly šlechtické vily, které se časem proměnily v hotely, a některé z nich dosud fungují. Bellagio se stalo výletním a lázeňským městem pro vyšší vrstvy a i když se turistický provoz během 20. století silně rozvinul, nestal se nikdy masovým. Od roku 1960 má ve vile nad městem pobočku Rockefellerova nadace, která zde jednak pořádá kongresy a konference, jednak zve k pobytům významné spisovatele a vědce.\n\nMalebné historické městečko stojí na svahu nad jezerem a jeho úzké, strmé uličky nabízejí nečekané průhledy na jezero.\n\nNejbližší letiště jsou v Miláně (Malpensa a Linate), nejbližší dálnice je v Comu a železnice v Asso, odkud je přímé spojení do Coma a Milána. Do Bellagia vede přímá silnice z Coma, po níž pravidelně jezdí veřejné autobusy. Silnice je však klikatá a místy strmá, takže je lepší jet po západním břehu jezera do Cadenabbie a odtud přívozem do Bellagia. Lodi a trajekty, které pravidelně spojují obce na březích jezera Como, jsou zde stále významným dopravním prostředkem.\n\nZdroj: \n\n"}
{"id": "1100591", "url": "https://cs.wikipedia.org/wiki?curid=1100591", "title": "Amica Wronki", "text": "Amica Wronki\n\nAmica Wronki (celým názvem Amica Sport Sportowa Spółka Akcyjna) je polský fotbalový klub sídlící ve městě Wronki v Velkopolském vojvodství. Byl založen 21. června 1992 fúzí klubů LKS Czarni Wróblewo a Błękitni Wronki. Hřištěm klubu je stadion Amica s kapacitou cca 5 300 diváků. Klubové barvy jsou modrá, bílá a červená. V klubovém emblému jsou tři kosi.\n\nA-tým již nepůsobí v některé z polských ligových soutěží, klub se věnuje pouze mládeži.\n\n\n"}
{"id": "1100592", "url": "https://cs.wikipedia.org/wiki?curid=1100592", "title": "Bernard Kašpárek", "text": "Bernard Kašpárek\n\nBernard Kašpárek († 23. července 1699) byl český (resp. moravský) cisterciácký mnich, v letech 1672-1691 opat velehradského kláštera.\n\nOpatem velehradským se stal Bernard Kašpárek po smrti dosavadního opata Petra Silaveckého, když byl 7. října 1691 do této funkce zvolen komunitou. Pokračoval v barokní přestavbě kláštera, započaté za opata Silaveckého, avšak vedení stavby odňal svému spolubratrovi, cisterciákovi Řehoři Šumickému a vedením prací pověřil Zachariáše Eringera. Tomu dal, mimo jiné, za úkol stavbu co nejvíce urychlit a snížit finanční náklady na ní. Na barokní výstavbě klášterního kostela pracoval zřejmě Giovanni Pietro Tencalla.\n\nV roce 1692 se opat zastal prostých lidí proti Petřvaldským z Petřvaldu ve sporu o využití zemědělské půdy (Petřvaldští nechali z některých luk udělat pole, a poddaní si stěžovali, že nemají kde pást dobytek jak panský, tak klášterní). Dokonce Petřvaldským vyhrožoval soudní žalobou.\n\nOpat rovněž v roce 1693 na olomouckém biskupství požadoval změny hranic farností Jalubí, která byla velehradským cisterciákům inkorporována, aby lidé z Jankovic mohli docházet na bohoslužby do jalubského kostela a nebyli odkázáni na duchovní správu ve vzdálenější farnosti Spytihněv.\n\nOpat Kašpárek zemřel 23. července 1699 a do funkce opata byl následně zvolen Florián Nezorin.\n\n"}
{"id": "1100598", "url": "https://cs.wikipedia.org/wiki?curid=1100598", "title": "Bežecký rajón", "text": "Bežecký rajón\n\nBežecký rajón ( ) je jeden z rajónů Tverské oblasti v Rusku. Jeho administrativním centrem je město Bežeck. V roce 2015 zde žilo 34 471 obyvatel.\n\nRajón leží na východě Tverské oblasti. Jeho rozloha je 2 810 km². Skládá se z 14 samosprávných obecních obvodů, z toho je jeden městský a 13 vesnických.\n\nSousední rajóny:\n"}
{"id": "1100599", "url": "https://cs.wikipedia.org/wiki?curid=1100599", "title": "Chicken Tikka Masala", "text": "Chicken Tikka Masala\n\nChicken Tikka Masala je britský hraný film z roku 2005, který režíroval Harmage Singh Kalirai. Film popisuje problémy gaye v rodině indických přistěhovalců v Anglii. \"Chicken Tikka Masala\" je pokrm vzniklý smíšením anglické a indické kuchyně.\n\nFilm se odehrává v anglickém hrabství Lancashire. Jimi studuje medicínu a je jediným synem v rodině indických přistěhovalců. Jeho rodiče se snaží žít podle pravidel své původní vlasti, a když z Indie přijíždějí vzdálení příbuzní s dcerou Simran, rozhodnou se mu rodiče a babička zařídit svatbu. Přivolaný kněz předpoví, že osud je nakloněn, ale svatba se musí konat do sedmi dnů. Začínají proto horečnaté přípravy na svatbu, Jimi však dosud nenašel odvahu rodičům říct, že je zamilovaný do Jacka, o kterém si všichni myslí, že je jeho kamarád. Jackova malá neteř Hannah chce milencům pomoci, proto řekne Simran, že je Jimova dcera. Rodiče jsou v šoku a odvolají svatbu. Situace však není zachráněna na dlouho, protože začnou plánovat svatbu s Jackovou sestrou Vanessou, matky Hannah. Jimi není schopen říct rodičům pravdu a přemlouvá Vanessu k fingovanému sňatku, aby mohl být s Jackem. Začíná velký hinduistický svatební obřad, při kterém se rodiče snaží zajistit synovi štěstí. Vanessa ani Jack nejsou vůbec nadšeni.\n\n"}
{"id": "1100603", "url": "https://cs.wikipedia.org/wiki?curid=1100603", "title": "Polský Superpohár", "text": "Polský Superpohár\n\nPolský Superpohár (polsky \"Superpuchar Polski w piłce nożnej\" nebo \"Superpuchar Ekstraklasy SA\") je jednozápasová fotbalová soutěž organizovaná nepravidelně od roku 1983 Polským fotbalovým svazem (Polski Związek Piłki Nożnej − PZPN). Zápas mezi vítězi Ekstraklasy a polského fotbalového poháru se hraje na začátku nové sezóny, nejčastěji v červenci. Pokud Ekstraklasu a polský pohár vyhrálo stejné mužstvo, jeho soupeřem je poražený finalista polského poháru. V případě vyrovnaného stavu po řádné hrací době se neprodlužuje, ale přistupuje se rovnou k penaltovému rozstřelu.\n\nZdroj:\nPozn.: vítěz Superpoháru je zvýrazněn tučně.\n\n"}
{"id": "1100604", "url": "https://cs.wikipedia.org/wiki?curid=1100604", "title": "Evropská liga UEFA 2015/16", "text": "Evropská liga UEFA 2015/16\n\nEvropská liga UEFA 2015/16 byla 7. ročníkem klubové soutěže hrané pod názvem Evropská liga UEFA a celkově 45. ročníkem soutěže dříve zvané Pohár UEFA. Vítěz soutěže se kvalifikoval do Superpoháru UEFA 2016 a do Ligy mistrů UEFA 2016/17. Finále se odehrálo na stadionu St. Jakob-Park ve švýcarské Basileji, vítězem se stal potřetí v řadě španělský klub Sevilla FC po finálové výhře 3:1 nad anglickým Liverpool FC. Sevilla dokázala jako první mužstvo v historii vyhrát Evropskou ligu třikrát po sobě.\n\nZ českých týmů se nejdále dostal klub AC Sparta Praha, a to do čtvrtfinále, kde byl vyřazen španělským mužstvem Villarreal CF.\n\nTohoto ročníku se účastní celkem 157 týmů z 53 členských zemí UEFA. Každá země měla přidělený počet míst podle koeficientů UEFA\n\nŽebříček UEFA\n\nPro ročník 2015/16 byla asociacím přidělována místa podle koeficientů z roku 2015, které braly v úvahu jejich výkon v evropských soutěžích od sezóny 2009/10 až po ročník 2013/14.\n\nŽebříček UEFA se používal k určení počtu zúčastněných týmů pro každou asociaci:\n\n\n\n"}
{"id": "1100605", "url": "https://cs.wikipedia.org/wiki?curid=1100605", "title": "Řeka (politická strana)", "text": "Řeka (politická strana)\n\nŘeka ( ) je středolevicová politická strana v Řecku. Byla založena v roce 2014. Ve volbách 2014 do evropského parlamentu strana získala 2 mandáty a v roce 2015 obdržela v parlamentních volbách 17 křesel. Strana je v opozici spolu s Novou demokracií, Zlatým úsvitem, Komunistickou stranou Řecka a s Panhelénským socialistickým hnutím. V září 2015 obdržela v předčasných volbách 11 mandátů.\n"}
{"id": "1100606", "url": "https://cs.wikipedia.org/wiki?curid=1100606", "title": "Lucemburčané", "text": "Lucemburčané\n\nLucemburčané jsou germánská etnická skupina, původně žijící na území Lucemburska, sdílející lucemburskou kulturu nebo mající lucemburský původ.\n\nZe zákona jsou Lucemburčané obyvatelé Velkovévodství lucemburského - malé země, která leží mezi Německem, Francií a Belgií. Jsou germánského a keltského původu, vedle francouzštiny a němčiny užívají jako mateřský jazyk lucemburštinu. Třebaže je lucemburština podobná staré němčině, liší se od ní natolik, že se považuje za samostatný jazyk, nikoli za německé nářečí.\nV Lucembursku se narodil fyzik Gabriel Lippmann, nositel Nobelovy ceny za rok 1908. Lucemburské kořeny měli i další Nobelisté Paul Lauterbur a Jules A. Hoffmann. Významným vynálezcem byl i Hugo Gernsback, ale více nakonec proslul jako jeden z otců sci-fi literatury - jmenuje se po něm i nejvýznamnější sci-fi cena Hugo. Významným botanikem byl Heinrich Johann Nepomuk von Crantz.\n\nBásník Michel Lentz je autorem lucemburské hymny.\n\nV dějinách Lucemburska hraje zásadní roli rod Lucemburků. Jeho zakladatelem byl Siegfried I. Lucemburský. K jeho nejvýznamnějším představitelům patřili ti, kdo získali i korunu římského císaře (Svaté říše římské) a formovali tak evropskou politiku, tedy Karel IV., Zikmund Lucemburský, Václav IV. a Jindřich VII. Lucemburský. Významné místo v paměti Lucemburčanů má také Jan Lucemburský, symbol ctností středověkého rytíře.\n\nPatronkou Lucemburska je Kunhuta Lucemburská.\n\nVe 20. století se lucemburští politici také tradičně angažují v evropském integračním procesu. Lucemburčan Robert Schuman patří k otcům myšlenky Evropské unie. Lucemburčané se také často stávají předsedy Evropské komise, byli jimi Jacques Santer, Gaston Thorn a Jean-Claude Juncker.\n\nLucemburčané mají slavnou cyklistickou školu. Z ní vzešla jména jako Andy Schleck, Fränk Schleck, Kim Kirchen, Charly Gaul či Nicolas Frantz. Olympijské zlato si připsali běžec na patnáctistovku Josy Barthel a maratonec Michel Théato. Sjezdař Marc Girardelli má dvě olympijská stříbra. Nejslavnějším lucemburským fotbalistou byl Louis Pilot. Bertrand Gachot byl pilotem Formule 1. Do Formule 1 zasáhl i obchodník Gérard Lopez, majitel stáje Lotus.\n"}
{"id": "1100609", "url": "https://cs.wikipedia.org/wiki?curid=1100609", "title": "Varenna", "text": "Varenna\n\nVarenna je italská obec v provincii Lecco v oblasti Lombardie. Leží na břehu jezera Como. Je vyhledávaná turisty pro své historické a umělecké památky. Patří do milánské arcidiecéze, má početnou římsko-katolickou komunitu; konají se zde bohoslužby ambroziánského ritu.\n\nV roce 2013 zde žilo 777 obyvatel.\nMísto bylo osídleno od doby římské, v době stěhování národů byl dobyto Langobardy. První písemná zmínka je z roku 769, později bylo začleněno do Lombardského království. Roku 1169 obec vyplenili vojáci konkurenčního města Como. Kolonizaci panství zajišťovali cisterciáci, kteří zde koncem 12. století usídlili ženský klášter svého řádu. Roku 1480 zdejší obec se sousedními panstvími získal hrabě Pietro II. ze Sanguinetta, kterého roku 1485 otrávila jeho manželka Klára, nemanželská dcera Galeazza Sforzy. Sforzové zde vládli do roku 1533. Dále až do roku 1743 byla správa obce spojena s Liernem.\n\n\nVila je postavená v eklektickém romantickém stylu 19. století. Je situována ve svahu na Comském jezeře a obklopená botanickou zahradou. Stojí na místě ženského cisterciáckého kláštera, založeného na konci 12. století ve Varenně. Klášter (italsky zvaný \"monasterio\") prosperoval až do počátku 15. století a patřilo mu mnoho nemovitostí v okolí, zvláště kolem Lierna, v roce 1567 byl zrušen, koupil jej Paolo Mornico, důlní podnikatel, který zavedl těžbu železné rudy ve Valsassinii. Rodina Mornico klášterní budovy postupně zcela přestavěla. V letech 1896-1897 vilu koupil Walter Kees z Lipska a provedl úpravy staveb i zahrady ve stylu romantismu. Od roku 1934 vila slouží jako muzeum, od roku 1940 jsou zpřístupněny veřejnosti i zahrady. Současná expozice byla otevřena v roce 2003, po restaurování 14 pokojů s originálním nábytkem a dekorativním vybavením. Vystavena je také kolekce optických a elektronických přístrojů a mechanických hraček sběratele Giovanni Polvaniho.\n\nBellagio (CO), Esino Lario, Griante (CO), Lierna, Menaggio (CO), Oliveto Lario, Perledo\n\nZdroj: \nPatronem obce je svatý Jiří a jeho slavnost se zde každoročně koná 24. dubna.\n\nPůvodně rybářská a zemědělská obec, proslulá dodnes pěstováním vinné révy. Nyní většina obyvatel pracuje v turistickém ruchu, větší část obce tvoří rekreační objekty. \n\nObec má dobré dopravní spojení silniční, železniční i lodní.\n\n\n"}
