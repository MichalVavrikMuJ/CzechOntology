{"id": "1153953", "url": "https://cs.wikipedia.org/wiki?curid=1153953", "title": "Mistrovství světa juniorů ve sportovním lezení", "text": "Mistrovství světa juniorů ve sportovním lezení\n\nMistrovství světa juniorů ve sportovním lezení \"(anglicky IFSC World Youth Championships, dříve UIAA World Youth Championships)\" jsou juniorská mistrovství světa (MSJ) ve sportovním lezení juniorů a mládeže od 14 do 19 let, pořádané zpravidla každoročně od roku 1992 Mezinárodní federací sportovního lezení (IFSC) ve třech kategoriích, nekonala se pouze v letech 1993 a 1996. Tato událost určuje v kategoriích juniorů a mládeže mistry světa ve třech disciplínách sportovního lezení: lezení na obtížnost, lezení na rychlost a bouldering.\n\nDalšími juniorskými světovými závody jsou Mistrovství Evropy juniorů ve sportovním lezení a Evropský pohár juniorů ve sportovním lezení. Zpravidla mohou v každé kategorii závodit maximálně čtyři závodníci z každé země, českou reprezentaci určuje Český horolezecký svaz (ČHS), který také pořádá závody v lezení jako Mistrovství České republiky v soutěžním lezení a Mistrovství České republiky mládeže v soutěžním lezení. Závodníci od šestnácti let mají také současně možnost účastnit se Mistrovství světa ve sportovním lezení pro dospělé. Mezi vysokými školami probíhá Akademické mistrovství světa ve sportovním lezení, které včetně dalších závodů pořádá Mezinárodní federace univerzitního sportu (FISU). Mezinárodní horolezecká federace (UIAA) pořádá také Mistrovství světa juniorů v ledolezení na obtížnost a rychlost.\n\nJuniorské mistrovství světa se konalo poprvé v jednotlivých disciplínách od roku 1992 obtížnost, 1995 rychlost a 2015 bouldering. Vítězové kategorií A a juniorů v disciplínách lezení na obtížnost a rychlost se v roce 2012 nominovali na účast ve Světových hrách 2013 v Cali v Kolumbii. Obdobně v roce 2016 se juniorští vítězové ve všech třech disciplínách nominovali na Světové hry 2017 v polské Vratislavi.\n\n\n\n\n\n"}
{"id": "1153959", "url": "https://cs.wikipedia.org/wiki?curid=1153959", "title": "Airspeed AS.57 Ambassador", "text": "Airspeed AS.57 Ambassador\n\nAirspeed AS.57 Ambassador byl britský pístový dvoumotorový hornoplošný dopravní letoun s trojitou SOP.\n\nLetoun AS.57 byl vyvíjen jako poválečná náhrada DC-3 na základě poradního orgánu s názvem Brabazonův výbor, který doporučoval druhy letadel pro poválečnou produkci.\n\nPrototyp (G-AGUA) poprvé vzlétl 10. července 1947, poháněný dvojicí motorů Bristol Centaurus 130 o výkonu po 1815 kW. V září byl předveden na výstavě britské letecké techniky (SBAC) v Radlettu, zatím stále bez přetlakové kabiny a klimatizace.\n\nToto zařízení bylo instalováno až do druhého prototypu (G-AKRD), který se poprvé vznesl 26. srpna 1948. Pohon obstarávaly dva motory Bristol Centaurus 630 po 1911 kW.\n\nPrvním zákazníkem se stala letecká společnost British European Airways, která objednala u firmy Airspeed 20 sériových strojů v provedení AS.57 Ambassador II s dvouhvězdicovými osmnáctiválcovými motory Centaurus 661 po 1985 kW a kapacitou 47 pasažérů. V tomto standardu byl zalétán třetí prototyp (G-ALFR) z roku 1951.\n\nCivilní dopravce BEA převzal první Ambassador (výr. č. 5213, G-ALZP) 22. srpna 1951, který byl pojmenován „Elizabethan“. Od 13. března 1952 zahájily AS.57 BEA lety na lince Londýn-Paříž, přezdívané „polední expres“. Stroje na tomto spoji byly posléze vybaveny padesáti sedadly.\n\nV roce 1957 se konkurenčnímu turbovrtulovému letounu Vickers Viscount podařilo nahradit většinu Ambassadorů na linkách BEA. Poslední let v jejích barvách provedl AS.57 G-AMAF 18. července 1958 z Kolína nad Rýnem do Londýna. Stroje z majetku BEA se pak dostaly do služeb menších společností, z nichž některé vydržely v provozu až do počátku 70. let 20. století.\n\n\n\n"}
{"id": "1153960", "url": "https://cs.wikipedia.org/wiki?curid=1153960", "title": "Pavel Hošek", "text": "Pavel Hošek\n\nPavel Hošek (* 17. července 1973, Praha) je český teolog, religionista a pedagog.\n\nNarodil se v Praze, studoval teologii a religionistiku na Evangelická teologická fakulta Univerzity Karlovy, předtím na Letniční biblické akademii (dnešní VOŠ misijní a teologická) v Kolíně, Mezinárodním baptistickém teologickém semináři (IBTS) v Praze a Univerzitě Mateja Bela v Banské Bystrici.<br>Je ženatý, má čtyři děti.\n\nZabývá se vztahem teologie a religionistiky a mezináboženským dialogem. Působí jako vedoucí katedry religionistiky na Evangelické teologické fakultě UK a jako vedoucí katedry systematické teologie, filosofie a religionistiky na Evangelikálním teologickém semináři v Praze.\n\nJe rovněž kazatelem Církve bratrské. Roku 2020 byl zvolen prvním viceprezidentem České křesťanské akademie.\n\n\n"}
{"id": "1153962", "url": "https://cs.wikipedia.org/wiki?curid=1153962", "title": "Etty Hillesum", "text": "Etty Hillesum\n\nEsther (Etty) Hillesum (15. ledna 1914 Middelburg – 30. listopadu 1943 Auschwitz) byla Židovka, která ve svých dopisech a denících popsala život v Amsterdamu během nacistické okupace.\n\nEtty se narodila v holandské židovské rodině, vyrostla ve městě Deventer. Navštěvovala zde gymnázium, kde byl její otec ředitelem a učitelem klasických jazyků. Její matka, Rebecca Bernstein, se narodila v Rusku, odkud utekla do Nizozemí před protižidovskými pogromy.\n\nEtty měla dva bratry, Mischu a Jaapa, všichni sourozenci dostali do vínku velké nadání. Mischa již jako šestiletý veřejně hrál na klavír Beethovena. Jaap ukončil gymnázium rychleji než za obvyklých šest let a později se stal lékařem.\n\nV 18 letech se Etty přestěhovala do Amsterdamu, kde začala studovat práva. V roce 1937 se ubytovala v domě účetního, tehdy dvaašedesátiletého vdovce Hendrika J. Wegerifa, pro kterého měla pracovat jako hospodyně. Brzy se však stali milenci.\n\nEtty nebyla nábožensky vychována. Roku 1941 se však setkala s psychologem Juliem Spierem. Přivedl ji k Bibli a doporučil jí vést si deník. Jeho psaní zahájila 9. března téhož roku. Stala se Spierovou asistentkou, později i s ním navázala intimní vztah.\n\nNásledujícího roku se Etty dobrovolně přihlásila k práci v internačním táboře Westerbork, kde pomáhala uvězněným Židům.\n\nPoslední zápis v deníku Etty je z října 1942. V září 1943 byla deportována do Osvětimi, kde o tři měsíce později zemřela.\n\n\n"}
{"id": "1153965", "url": "https://cs.wikipedia.org/wiki?curid=1153965", "title": "Kvarteto (film)", "text": "Kvarteto (film)\n\nKvarteto (2017) je český film režiséra Miroslava Krobota. Na scénáři s ním spolupracoval, stejně jako v případě předchozí celovečerní prvotiny \"Díra u Hanušovic\", psycholog Lubomír Smékal.\n\nPodle záměrů se má jednat o humorný příběh čtveřice kamarádů hrajících ve smyčcovém kvartetu a v operním divadelním orchestru, „kompaktní, do jednoho města zasazený komorní příběh anti-hrdinů řešících vztahy i otázku vlastní role ve společnosti“.\n\nDo role cellistky byla obsazena Barbora Poláková, hospodského představuje Jiří Schmitzer, dále ve snímku hrají Jaroslav Plesl, Lukáš Melník, Pavlína Štorková či Jana Štěpánková.\n\nNa scénáři začali autoři pracovat v roce 2013.\n\nNa druhý pokus poskytl na tvorbu filmu Státní fond kinematografie částku 5 milionů Kč, tedy asi čtvrtinu plánovaného rozpočtu. Na financování se částkou 700 tisíc Kč podílel také Olomoucký kraj.\n\nV dubnu 2016 probíhaly přípravy, zkoušení a castingy.\n\nNatáčení bylo naplánováno od července do konce srpna, celkem na 28 natáčecích dnů, a to kompletně v Olomouci, např. ve Zdíkově paláci, jezuitském konviktu, měšťanských bytech v historickém jádru města či v hospodě Ponorka. První scény byly natočeny 26. července v jednom z bytů v Kosinově ulici.\n\nSvětovou premiéru měl film mít v říjnu 2017 na festivalu v Chicagu, poté bylo plánováno uvedení na festivalech v Denveru, Segovii a Palm Springs.\n\n\n"}
{"id": "1153966", "url": "https://cs.wikipedia.org/wiki?curid=1153966", "title": "Bangu Atlético Clube", "text": "Bangu Atlético Clube\n\nBangu Atlético Clube je brazilský fotbalový klub sídlící na předměstí Bangu na západním okraji Rio de Janeira. Je účastníkem nejvyšší ligy státu Rio de Janeiro Campeonato Carioca a čtvrté nejvyšší celostátní soutěže Serie D, v klubovém žebříčku brazilské fotbalové konfeferace figuruje ke konci roku 2015 na 118. místě.\nKlubové barvy jsou červená a bílá. Maskotem klubu je bobr, portugalsky \"castor\", podle dlouholetého sponzora klubu, finančníka Castora de Andrade. Stadión v Bangu byl otevřen roku 1947, oficiálně se jmenuje na počest tehdejšího předsedy klubu Estádio Proletário Guilherme da Silveira, mezi fanoušky je znám jako \"Moça Bonita\" (Krásná paní).\nKlub založili roku 1904 dělníci místní textilní továrny Fábrica Bangu, které vedl skotský barvíř Thomas Donohoe. Stal se prvním brazilským týmem, který přijímal za členy hráče všech ras. Mezi hráči klubu byli Fausto dos Santos (účastník mistrovství světa ve fotbale 1930), Zizinho (účastník mistrovství světa ve fotbale 1950), Zózimo (dvojnásobný mistr světa) a reprezentanti Ademir da Guia a Arturzinho.\n\nKlub vyhrál Campeonato Carioca v letech 1933 a 1966 a Taça Rio 1987. Nejlepším výsledkem v brazilské nejvyšší soutěži bylo druhé místo v roce 1985, kterým si Bangu zajistilo účast v Poháru osvoboditelů 1986, kde vypadlo v základní skupině. V historické tabulce ligy figuruje na 40. místě. Na mezinárodní scéně se klub prosadil, když vyhrál první ročník International Soccer League v roce 1960, Pohár jihokorejského prezidenta v roce 1984 a mezinárodní turnaj BTV Cup ve Vietnamu v roce 2015. V roce 1967 působil v United Soccer Association pod hlavičkou \"Houston Stars\" (formát soutěže byl založen na systému franšíz přidělovaných americkým velkoměstům, za která ve skutečnosti hrály během letní přestávky přední zahraniční kluby).\n\n"}
{"id": "1153967", "url": "https://cs.wikipedia.org/wiki?curid=1153967", "title": "Hans Grade", "text": "Hans Grade\n\nHans Grade (17. května 1879 – 22. října 1946) byl německý podnikatel ve strojírenství, průkopník letectví a výrobce automobilů.\n\nHans Grade se narodil v Köslinu v Pomořansku. Dne 28. října 1908 v Magdeburku úspěšně provedl první motorový let na německé půdě s trojplošníkem vlastní konstrukce.\n\nO rok později, 30. října 1909, se svým novým jednoplošníkem získal cenu 40 000 marek \"Lanz-Preis der Lüfte\" pro prvního Němce, který v německém letadle s německým motorem proletí trasu ve tvaru osmičky kolem dvou pylonů, vzdálených od sebe 1000 metrů.\n\nV roce 1910 založil v Borku u Berlína první leteckou školu v Německu. Mezi jeho žáky patřila i první česká pilotka Božena Laglerová, která zde 27. září 1911 úspěšně složila pilotní zkoušku.\n\nJeho jednoplošník byl použit pro první leteckou přepravu pošty v Německu, když pilot Pentz v únoru 1912 letěl z Borku do Brucku s malým pytlem pošty v klíně. Ačkoli Gradeho jednoplošníky byly úspěšné, nebyly tak slavné jako jiné evropské typy, a proto jich bylo vyrobeno poměrně málo. V roce 1912 udělil císař Vilém II. Grademu pruský Řád koruny IV. třídy.\n\nOd roku 1914 se zabýval především opravami bojových letadel a vyvinul také traktor. Výrobu letadel po válce Německu zakazovala Versailleská smlouva. Proto se i Hans Grade, jako jiní výrobci letadel, začal věnovat jiným oborů. V roce 1921 založil firmu \"Grade Automobilwerke AG\", zkonstruoval první německý „malý automobil“, a ten začal v roce 1922 vyrábět. Jeho neobvyklá konstrukce malého dvousedadlového auta bez použití převodovky neobstála proti zavedeným konstrukcím. Do roku 1927 vzniklo více než 2000 těchto vozů, továrna zaměstnávala 800 lidí. V roce 1927 byla ale výroba ukončena a továrna uzavřena v důsledku finančních potíží. \n\nPo převzetí moci nacisty v roce 1933 se neúspěšně snažil vyvinout nový \"Volksflugzeug\" (lidový letoun) a v roce 1934 se ujal výzkumných projektů pro německé výrobce letadel.\n\nDne 14. května 1939 na letišti Tempelhof v rámci oslavy svých šedesátých narozenin znovu vzlétl ve svém původním jednoplošníku z roku 1909.\n\nHans Grade zemřel v roce 1946 ve věku 67 let v Borkheide.\n\nLetuschopná replika Gradeho jednoplošníku je exponátem leteckého muzea v Mladé Boleslavi.\n\n"}
{"id": "1153969", "url": "https://cs.wikipedia.org/wiki?curid=1153969", "title": "Hyperrealita", "text": "Hyperrealita\n\nHyperrealita je v sémantice a postmodernismu vnímána jako neschopnost vědomí rozlišit realitu od simulace reality, speciálně potom v technologicky vyspělých postmoderních společnostech. Hyperrealita je vnímána jako stav, v němž realita snadno splývá s fikcí, tudíž neexistuje žádná zřetelná hranice, kde jedna končí a druhá začíná. To umožňuje směšování fyzické reality s realitou virtuální a lidské inteligence s inteligencí umělou. Jednotlivci se mohou z různých důvodů ocitnout více ve spojení s hyperreálným světem, nežli s fyzickým. Mezi slavné autory zabývající se hyperrealitou patří Jean Baudrillard, Albert Borgmann, Daniel J. Boorstin, Neil Postman a Umberto Eco. \n\nV hyperrealitě se kopie stává hodnotnější než reálná věc a to symbolizuje, že se stává důležitějším, než čím skutečně je. Přestože teoretici ukazují na různorodost historického vývoje významu hyperreality, často zdůrazňují explozi nových mediálních technologií, ztrátu materiálního významu předmětů, zvýšenou produkci informací, vzestup kapitalismu a konzumerismu a závislost na bohu a/nebo centralismu v západním myšlení. Některé historické eventuality způsobují tak velké měřítko reprodukce faktů, že simulace reality nahrazují skutečnost a vytváří celek absolutně nezávislý na původní realitě. V návaznosti na pokrok vědy a techniky se současná společnosti pohybuje v subjektivní iluzi finality technologického pokroku. Přehnaným vnímáním tohoto fenoménu, který vede k bezbřehé virtualitě, často i překračující zákonitosti metafyziky, dochází k hyperreálnému pojetí konceptu technologie. Hyperrealita zahrnuje vytvoření symbolu nebo řady signifikantů, které ve skutečnosti reprezentují něco, co neexistuje. Hyperrealitou může být také myšlena „zástupná realita“; jednoduše vzato převezme jedinec vidění reality někoho jiného a přijme ho za své. Podle Umberta Eca je hyperrealita neúspěšné hledání skutečné reality. Přání znát skutečnou realitu se proměňuje ve vytvoření falešné reality, která je konzumně považována za skutečnou. \n\nHyperrealita je významným paradigmatem pro interpretaci současných podmínek ve společnosti. Konzumerismus by se pro svou závislost na značkových produktech mohl jevit jako faktor přispívající k tvorbě hyperreálného prostředí. Hyperrealita má na svědomí oproštění myslí jedinců od původních emocí a jejich následnou simulaci. Přestože koncept hyperreality není úplně nový, ve svých efektech na populaci je dnes relevantnější než kdy jindy. Největší nebezpečí tkví v přijímání vykonstruovaných a nereálných vzorů z masové kultury, což vede k výměně rolí hrdinů reálného světa za idoly v podobě soudobých celebrit, které své úctě nepřispívají zásluhami, ale vděčí za ni svým PR agenturám. \n\nJean Baudrillard považuje dopad moderních masmédií za zcela odlišný a daleko hlubší než vliv všech předchozích mediálních technologií. Jelikož nám média svět nejen reflektují, ale stále větší měrou i definují, dochází ke zkreslení vnímání. V minulosti bývala realita a její zobrazení dvěma odlišnými věcmi. Někde například probíhala válka, konaly se volby nebo se udála přírodní katastrofa, média nás o všem informovala – kolik je obětí, kdo byl zvolen či jaké jsou škody. Baudrillard však ve své teorii tvrdí, že v postmoderní společnosti není nadále možné odlišit realitu od jejího zobrazení. Je to podle Baudrillarda z toho důvodu, že většina společnosti se například o válkách dozvídá pouze skrze média, tudíž média (a jejich mediální zobrazení) samotná jsou součástí hyperreality, jelikož realita války je formována a dokonce určována médii. Jsou tedy „reálnější než realita“.\n\nToto může být jedním z vysvětlení kultu celebrit. Jedinou přijatelnou známkou úspěchu se stává fakt, jestli se daná osoba objevuje v médiích. Těsně před vypuknutím války v Perském zálivu v roce 1991 napsal Baudrillard článek do novin s titulkem „K válce v Zálivu nemůže dojít“. Když byla následně válka vyhlášena a začal krvavý konflikt, zdálo se, že se Baudrillard zmýlil. Po skončení války byl otisknut článek rovněž Baudrillardův, tentokrát nazvaný „Válka v Zálivu se nekonala“. Chtěl tím říct, že tato válka měla zcela jiný charakter, než války v minulosti. Tato válka byla válkou mediální podívané, v níž George Bush a Saddám Husajn spolu s ostatními diváky po celém světě sledovali zpravodajství, aby zjistili, co se skutečně „děje“.\n\nBaudrillard tvrdí, že ve věku, kdy jsou masmédia všudypřítomná, se vytváří nová realita – hyperrealita, která sestává z lidského chování a mediálních obrazů. Svět hyperreality je konstruován „simulakry“ – obrazy, které získávají svůj význam z jiných obrazů, a tudíž nemají žádný základ v „externí realitě“. \n\nOblíbeným příkladem hyperreality je Disneyland. Podle Umberta Eca byl snový Disneyland postaven, aby vypadal „absolutně realisticky“ a aby vzal představivost svých návštěvníků na výlet zpět do dětství. Vytvořená realita je atraktivním zbožím, které lidé často kupují. Disneyland nabízí více reality, než kdy bude reálný svět schopen vytvořit, tudíž se stává hyperreálným. \n\nImaginární svět Disneylandu podle Jeana Baudrillarda magnetizuje své návštěvníky. Snaží se předstírat, že je reálný. Disneyland je set nástrojů, který se snaží mísit představivost a fikci v realitu. To se týká i amerických hodnot a způsobu života – ve skutečnosti nejsou naplněny, americká společnost se však tváří, že ano. \n\nDisneyland není ani skutečný, ani falešný: je to stroj zastrašování, který byl postaven, aby vzkřísil fiktivnost reality. Má se jednat o dětinský svět, který nás má přesvědčit, že dospělí jsou jinde ve skutečném světě, a zamaskovat fakt, že skutečná dětskost je všude – zejména v dospělých, kteří Disneyland navštěvují a chovají se zde jako děti, aby si uchovali iluze o své skutečné dětinskosti. \n\n\n"}
{"id": "1153975", "url": "https://cs.wikipedia.org/wiki?curid=1153975", "title": "Jindřich z Hradce (johanita)", "text": "Jindřich z Hradce (johanita)\n\nJindřich z Hradce (1365 – 1421) byl generální převor johanitů v Čechách. \n\nRoku 1420 byl jeden z velitelů v bitvě u Sudoměře, kde byl střelen do prstu a na toto zranění následující rok zemřel. (Zdroje též uvádějí, že byl střelen do hlavy, případně do palce u nohy.)\n\n"}
{"id": "1153977", "url": "https://cs.wikipedia.org/wiki?curid=1153977", "title": "S-400", "text": "S-400\n\nS-400 Triumf (; v kódu NATO SA-21 Growler), dříve známý jako S-300PMU-3, je nová generace protiletadlového zbraňového systému středního a velkého dosahu, vyvíjená ruskou firmou Almaz Antěj od 90. let jako vylepšení systému S-300. V ruské armádě je S-400 ve službě od roku 2007.\n\nJe určen k likvidaci moderních i pokročilých prostředků vzdušného napadení jako jsou taktické a strategické bombardéry, taktické balistické střely a balistické rakety středního dosahu, nadzvukové vzdušné cíle, ale i letadla včasné výstrahy. Vysoký stupeň automatizace umožnil výrazně snížit obslužný personál.\n\nS-400 je jediný systém, který je schopen selektivně pracovat až se čtyřmi různými typy raket, které mají rozdílnou startovací hmotnost a dálkový dosah, čímž dokáže vytvořit vrstvenou obranu. Jedná se o 40N6 extrémně dlouhého dosahu, 48N6 dlouhého dosahu a střelu 9M96 středního doletu. Každá ze střel má jiné schopnosti.\n\nPočátky vývoje systému S-400 souvisely se šířením letadel typu „AWACS“, letadel pro elektronický boj a stíhaček, nesoucích řízené střely, kterými mohly zasahovat pozemní cíle ze vzdálenosti mimo dosah nepřátelské protivzdušné obrany. Problém ničení těchto letadel neřešila ani modernizace tehdejších protiletadlových raketových systémů S-200. O projektu vytvoření systému protivzdušné obrany s dosahem asi 400 kilometrů se začalo uvažovat již v roce 1988. Vývojem tohoto systému byla pověřena konstrukční kancelář Almaz, která jako první prototyp použila platformu S-300P.\n\nS-400 Triumf je kompatibilní s existujícími raketami systémů S-300PMU1 a S-300PMU2. První start nové modifikované rakety 48N6E se uskutečnil 12. ledna 1999 na polygonu Kapustin Jar. Většina prací na testování samotného raketového systému byla dokončena v roce 2001 a do konce roku 2006 byly úspěšně ukončeny i zkoušky nové střely, určené k ničení balistických cílů.\n\nPodle názorů západních analytiků je systém S-400 spolu se systémy 9K720 Iskander a protilodními komplexem třídy K300 Bastion jednou z klíčových opor ruské strategické obrany, známé jako A2/AD (zóna zákazu přístupu), která spočívá v tom, že se jednotky NATO nemohou pohybovat v oblastech chráněných těmito komplexy bez toho, aby v případě střetu nebyly v ohrožení.\n\nSystém S-400 Triumf tvoří:\n\n\n\n"}
{"id": "1153978", "url": "https://cs.wikipedia.org/wiki?curid=1153978", "title": "Nosatkovití", "text": "Nosatkovití\n\nNosatkovití (\"Cycloramphinae\") je podčeleď malých žab, které žijí na jihozápadním pobřeží Jižní Ameriky. Monotypickému rodu nosatka (\"Rhinoderma\") jsou podřazeny pouze dva druhy – nosatka Darwinova a nosatka rezavá, přičemž nosatka rezavá (\"Rhinoderma rufum\") je kriticky ohrožená. Vzhledem ke skutečnosti, že od roku 1978 nemáme objektivně potvrzeno, že byla spatřena, může už být dokonce vyhynulá. Známější nosatka Darwinova (\"Rhinoderma darwinii\") je zranitelný druh.\n\nOba druhy nosatek jsou pozoruhodné neobvyklým způsobem rozmnožování, neboť jejich pulci se líhnou a vyvíjejí v hrdle samců. Samička klade vajíčka na zem, sameček je pak přemístí do svého zvětšeného rezonančního měchýřku. Sameček nosatky rezavé poté přenese vylíhlé pulce k vodnímu zdroji, do něhož je vypustí, a nechá je dospět. Pulci nosatky Darwinovy zůstávají v otcovském rezonančním měchýřku až do své proměny. Samci tak mohou nosit mezi 5 až 15 pulci. Nosatky jsou tímto chováním mezi žábami ojedinělé.\n\nTyto malé, asi 3 cm velké žáby mají dlouhý úzký nos a jsou převážně suchozemské.\n\n"}
{"id": "1153979", "url": "https://cs.wikipedia.org/wiki?curid=1153979", "title": "Veřejné mínění", "text": "Veřejné mínění\n\nVeřejné mínění (anglicky \"public opinion\", německy \"öffentliche Meinung, francouzsky opinion publique\") je koncept a pojem používaný ve vícero společenskovědních disciplínách, jako například sociologii, sociální psychologii, politologii filosofii, žurnalistice a dalších. Tento pojem nemá ustálenou definici, existuje několik definic, ale nejčastěji je veřejné mínění definováno jako souhrn názorů a hodnocení, které členové veřejnosti vyjadřují k určitému tématu, nebo jako shoda názorů mezi členy veřejnosti dosažená vzájemnou diskuzí (jednoduše řečeno je to názor či smyšlení společnosti). Někdy může být též označováno jako „pověst“, „fáma“, „hlas lidu“, veřejná (obecná) „reputace“, „souhlas lidu“ atp.\n\n\"„Veřejnost“\" lze charakterizovat jako „větší část společnosti zainteresovaná na výsledcích ekonomických a společenských aktivit obecnějším dopadem, na řešení určitého společenského problému, respektive na společenském dění jako takovém. Je to skupina, o jejíž přízeň se uchází decizní sféra (rozhodující řídící sféra, zejména pro ekonomicko-politickou oblast) politické strany, masmédia, producenti a distributoři spotřebního zboží“.\n\n\"„Mínění“\" charakterizujeme z hlediska sociologie jako reflektované vyjádření vztahu člověka k určitým jevům. Těmi jevy se myslí spektrum nejrůznějších pocitů, domněnek, racionálních poznatků atd., pro něž je typická určitá míra hodnotícího charakteru.\n\nVeřejným míněním je myšleno i mínění lidí, kterým se vyjadřují veřejně vůči cizím osobám a které se může lišit od jejich soukromého názoru. Veřejné mínění nemůže vzniknout, pokud neexistuje možnost činit nějaká veřejná rozhodnutí, je tak jedním ze zdrojů oprávněnosti demokracie. Veřejné mínění má také důležitou roli v politice, hlavně v demokratických státech. Volební kampaně mají za úkol hýbat s veřejným míněním.\n\nDemokratizační - projevují se důrazem na přihlížení k tomu, co si lidé myslí. Veřejné mínění zde plní funkci při rozhodování o politických záležitostech. Tato funkce může být naplňována různými způsoby, v podobě referend při přímé demokracii, či v podobě voleb volených zástupců v rámci zastupitelské demokracie. \n\nKontrolní - představuje formu sociální kontroly a to např. v případech veřejných činitelů, kteří prezentují své sliby, a následně veřejnost chce vědět, jak byly splněny, pokud nebyly tak proč atp.\n\nHodnotící – plní funkci poskytování zpětné vazby\n\nMorální až právní – základem je, že veřejné mínění představuje hodnocení jednání, činů. (může také urychlit přijetí zákona) \n\nArtikulační – veřejné mínění takto formuluje a vyjadřuje, co společnost shledává svými zájmy a potřebami v nejrůznějších oblastech.\n\nVýznam veřejného mínění se v minulosti znatelně vyvíjel. Dříve bylo v některých teoriích chápáno jako přímý výsledek aktivit veřejnosti. Rozhodující význam mělo za antiky, kdy tehdejší formy demokracie na něm byly de facto založené. Podstatně méně významným bylo veřejné mínění ve středověku, avšak s nástupem renesance jeho význam opět stoupá, objevují se autoři přímo se zabývající touto tematikou, mezi něž patří například i Niccoló Machavelli. Postupem času, se sílícím kapitalismem a ústupem feudalismu, vliv a význam veřejného mínění postupně roste. Později reagují některé sociologické přístupy na urbanizaci a hledají inspiraci v poznatcích rozvíjející psychologie. Ve 30. letech 20. století vypracoval základy empirických kvantitativních výzkumů George Gallup, ve kterých se zaměřil na zkoumání jednotlivců. Do té doby převažující model veřejnosti ustoupil chápání veřejného mínění jako souboru individuálních názorů.\n\nV České republice má veřejné mínění nemalou tradici. První výzkumný institut byl založen již v roce 1946 v tehdejším Československu. O čtyři roky později byl ale zrušen jako nepotřebný. Před rokem 1989 zde působily tři instituce, které se zabývaly výzkumem trhu a veřejného mínění. V roce 1967 vznikl jako součást Akademie věd Sociologický Ústav pro výzkum veřejného mínění, který v průběhu „pražského jara“ zkoumal politické názory a postoje. Dále existoval Výzkumný ústav obchodu, který také patřil pod Akademii věd a přibližně od roku 1972 několikrát přejmenovávaný Institut pro výzkum veřejného mínění působící pod Státním statistickým úřadem, který po roce 1989 přechází pod vedením Bohumila Jungmanna pod Akademii věd jako součást Sociologického ústavu.\n\nPo roce 1990 vznikla řada agentur, zabývající se průzkumem trhu a veřejného mínění. První výzkumné agentury či sdružení agenturního typu se objevily bezprostředně po revoluci na začátku roku 1990. Mnozí lide přešli ze Sociologického ústavu, Výzkumného ústavu obchodu nebo Ústavu pro výzkum veřejného mínění, bylo založeno například Středisko empirických výzkumů – STEM, Asociace pro nezávislou sociální analýzu – AISA, DEMA, Dema Rapid, Marktest, Ecoma, Raisa, Amasia, Factum, a řada dalších. V tomto období se tak uplatnilo české majetkové a duševní vlastnictví plynoucí z akademické sféry. To bylo do jisté miry podporováno i velkým zaměřením na sociálně politické výzkumy (alespoň během prvních let). Dalším motorem tohoto prudce se rozvíjejícího oboru byl bezesporu  hlad po informacích ze strany velkých marketingových zahraničních společností a později médií.\n\nVeřejné mínění lze ovlivňovat mnoha způsoby. Je formováno faktory materiálního a duchovního rázu, spolu s poznatky a emocemi, též zmiňuje podstatnou roli širokého spektra dostupných informací. K nejčastěji skloňovaným faktorům patří média, dále vlastní zkušenost, zájem o danou problematiku.\n\nOsobní a zprostředkovanou zkušenost - poznání, jehož zdrojem je vnější prostředí člověka.\n\nHodnotový systém - hierarchie hodnot, závisející na preferenci jednotlivých hodnot, vznik i změny hierarchie závisí na činitelích, mezi něž patří věk, inteligence, vzdělání, výchova, profese, rodina a společenské zařazení.\n\nVýchova - systematické rozvíjení emocionálních a racionálních schopností jedince, utváření postojů, způsobů chování a to v souladu s cíli dané skupiny kultury.\n\nVytvořené postoje a názory - komplexní tendence vyjadřovat se ustáleným způsobem na určité situace, myšlenky, objekty, osoby, atp.\n\nBezprostřední okolí - postoje a názory členů bezprostředního okolí jedince\n\nStereotypy - základ pro nezdůvodnitelné předsudky\n\nNázorové vůdcovství - sociologický koncept, podle něhož existuje ve společnosti část aktivních a informovaných jedinců, kteří názorově ovlivňují ostatní\n\nSpirála mlčení – situace, kdy se z jakéhokoliv důvodu o něčem „raději nemluví“ či nějaký názor „raději neříká“, rozšiřuje se toto mlčení ve společnosti a je tak vytvářen dojem, že tento postoj ve společnosti neexistuje, přestože je z důvodu jevu spirály mlčení pouze lidmi nevyjadřován.\n\nMédia - veřejný sdělovací prostředek s velkým počtem oslovených příjemců\n\nVýzkum veřejného mínění je jednou ze složek sociologie jakožto společenskovědního oboru a zabývá se názory a postoji obyvatelstva k nejrůznějším aspektům společenských vztahů. Dnešní výzkum veřejného mínění se principielně příliš neliší od metody, kterou při svém výzkumu ve 30. letech 20. století aplikoval George Gallup. Jeho metoda výzkumu spočívá ve dvou nejdůležitějších aspektech:\n\n1.      Je prováděn pomocí standardizovaného rozhovoru tazatele s dotázaným. Takový rozhovor spočívá v předčítání otázek i možných odpovědí dotázanému tazatelem, kdy odpovědi vybrané dotázaným jsou zaznamenávány.\n\n2.      Je používán reprezentativní statistický výběr respondentů. Takto je docilováno vědeckosti postupu a věrohodnosti výsledků. \n\nV České republice se výzkumem veřejného mínění aktuálně zabývají vědecké ústavy, tedy Centrum pro výzkum veřejného mínění při Sociologickém ústavu akademie věd ČR, a dále specializované agentury, jako např. SC&C, TNS AISA či agentura STEM.\n\n"}
{"id": "1153980", "url": "https://cs.wikipedia.org/wiki?curid=1153980", "title": "Mikeš Divůček z Jemniště", "text": "Mikeš Divůček z Jemniště\n\nMikeš (Mikuláš) Divůček z Jemniště († 1423) byl spolu se svým bratrem pánem Jemniště a později byl kutnohorským mincmistr. Vstoupil do služeb krále Zikmunda Lucemburského. Od ledna do února 1413 působil jako jeho zmocněnec v severoitalských městech Belluno a Feltre. Byl dobrý přítel Jana Husa a varoval ho, aby do Kostnice nejezdil. Později však proti husitům bojoval, např. v bitvě u Sudoměře, u Mladé Vožice či v bitvě pod Vyšehradem. Po těchto bitvách upadl u krále Zikmunda v nemilost a zemřel roku 1423 nejspíš na Moravě.\n\n"}
{"id": "1153982", "url": "https://cs.wikipedia.org/wiki?curid=1153982", "title": "Jatka (kniha, Ethan Gutmann)", "text": "Jatka (kniha, Ethan Gutmann)\n\nJatka, plným názvem \"Jatka: Masové vraždy, odebírání orgánů a čínské řešení problému s disidenty\", je kniha amerického publicisty, novináře a spisovatele Ethana Gutmanna.\n\nDílo patří do kategorie populárně-naučné literatury. Poskytuje zákulisní pohled do světa čínské transplantologie a jejího napojení na pracovní tábory a zadržovací střediska. Čínští lékaři používají podle knihy k transplantacím orgánů zadržované disidenty z řad Fa-lun-kungu, Tibeťanů, Ujgurů a domácích křesťanů. Gutmann v knize také rozebírá vznik a růst Fa-lun-kungu v Číně a jeho následné pronásledování komunistickým režimem, jakož i důvody, které k perzekuci vedly, vznikl sledovacího systému čínské vlády \"Zlatý štít\" nebo vytvoření softwaru pro obcházení internetové cenzury, jehož tvůrci jsou programátoři z Fa-lun-kungu. \n\nNa pozadí nehumánního pronásledování v Číně sestavil Gutmann poutavou, leč drastickou mozaiku osudů osob zmítaných v odvěkém historickém střetu mezi absolutní mocí státu a svobodnou vůli jeho občanů. \n\nKniha Jatka je založena na výzkumu v terénu. Vznikala sedm let. Gutmann v průběhů práce na knize vyzpovídal přes 100 svědků z řad disidentů, lékařů, policistů či správců pracovních táborů. Podle něj zemřelo jen v letech 2000–2008 pro své orgány přes 60 tisíc lidí nepohodlných čínskému režimu.\n\nK nedobrovolnému odebírání orgánů politickým vězňům došlo podle Gutmannova pátrání poprvé v Sin-ťiangu na severovýchodě Číny. S eskalací násilné kampaně proti obrovskému množství stoupenců duchovního hnutí Fa-lun-kung se pozornost lékařů a státních složek bezpečnosti přesunula na tuto skupinu. Gutmann uvádí, že „členové Fa-lun-kungu nepijí, nekouří, žijí velmi střídmě a zdravě, takže jsou jako „dárci“ orgánů obzvláště vhodní.\n\nV anglickém originále vyšla kniha pod názvem \"The Slaughter\" v srpnu 2014. V češtině byla publikována nakladatelstvím Cpress v listopadu 2015 pod ISBN 9788026408932. Jde o druhou Gutmannovu knihu. Do češtiny přeložili Ondřej Horecký a Jana Skovajsová.\n\nKniha má 10 kapitol s těmito názvy: Xinjiangská procedura, Pokojné království, Stalo se na ulici Fuyou, Sníh, Události na Dračí hoře, Naživu v rozbouřeném moři, Na tenkých vlnách, Bezejmenní, Orgány státu, Noc v muzeu. \n\nGutmann napsal pro české vydání \"Slovo autora k českým a slovenským čtenářům,\" kde zmiňuje svůj předchozí pobyt v Praze a Bratislavě a hovoří o rozdílech v uvažování Čechů a Slováků oproti západním zemím..\n\nProč se kniha jmenuje Jatka? Ethan Gutmann to vysvětluje na promo videu ke své knize slovy: \"Jmenuje se Jatka, protože tito lidé – Ujguři, Fa-lun-kung, těhotné ženy z Fa-lun-kungu – ani žádný formulář k podepsání nedostanou. Není tam žádný formulář, kde napíšete svůj souhlas: „Chci darovat své orgány státu,“ jako výraz poslední vůle. Zachází se s nimi jako se zvířaty. Jsou poráženi jako zvířata a to je i jádrem této knihy.\n\nEthan Gutmann svou knihu pokřtil 12. ledna 2016 v baru kina Lucerna v Praze. České publikum má podle Gutmanna \"vysoce vyvinutý smysl pro tragédii.\" Kmotry díla se stali bioetik a filozof Jan Payne a Michael Kocáb. Jatka podle Kocába \"pomáhají rozkrývat jednu z temných, tabuizovaných a vlastně jakoby neviditelných kapitol násilí proti člověku.“ Jan Payne na svém blogu napsal, že \"překlad do češtiny a současné vydání této práce je obzvlášť cenné – snad alespoň někoho inspiruje k tomu, aby se trochu připodobnil těmto osobním, upřímným a statečným postojům plným lásky.\"\n\n"}
{"id": "1153984", "url": "https://cs.wikipedia.org/wiki?curid=1153984", "title": "Ripuarština", "text": "Ripuarština\n\nRipuarština (\"Ripoarėsch\") je skupina nářečí němčiny, používaných ve spolkové zemi Severní Porýní-Vestfálsko a přilehlých částech Beneluxu. Navazuje na jazyk Ripuárských Franků, obývajících od starověku břehy Rýna (název je odvozen z latinského výrazu \"ripa\", který znamená \"břeh\"). Tyto dialekty jsou rozšířeny na jih od Benrátské linie a výrazně se liší vesnici od vesnice, jejich nejvýznamnějšími představiteli jsou Kölsch v Kolíně nad Rýnem, \"Öcher Platt\" (Cáchy), \"Kirchröadsj Plat\" (Kerkrade) nebo \"Bönnsch\". Charakteristickými vlastnostmi je výrazná tóničnost a časté používání sandhi. Od roku 2006 existuje Ripuarská Wikipedie.\n\n\n"}
{"id": "1153987", "url": "https://cs.wikipedia.org/wiki?curid=1153987", "title": "Jeanne Delanoue", "text": "Jeanne Delanoue\n\nSvatá Jeanne Delanoue (řeholním jménem: Jana od Kříže; 18. června 1666, Saumur – 17. srpna 1736, Saumur) byla francouzská řeholnice a zakladatelka kongregace Služebnic chudých Jeanne Delanoue.\n\nNarodila se 18. června 1666 v Saumuru jako nejmladší z dvanácti dětí. Během svého dětství byla popisována jako sobecká. Její otec byl soukeník a matka provozovala obchod s náboženským zbožím. Když jí matka zemřela, převzala ve 25 letech její obchod. Ona také poskytovala ubytování pro poutníky, kteří navštěvovali místní svatyni Panny Marie. Skutečností bylo, že jejím cílem bylo vydělávání peněz tím, že měla otevřeno i v neděli.\n\nRoku 1693, na svátek Letnic, se setkala s Francoise Fouchet, chudou vdovou a poutnicí z Rennes, která předpověděla že Jeanne stráví život péčí o chudé. Přestože Jeanne byla zbožným člověkem, tato předpověď se setkala se skepticismem; ale jak šel čas k této činnosti se dostala. Začala pečovat o sirotky a žít skutečným duchovním životem. Svůj obchod musela z tohoto důvodu zavřít. Mnozí lidé nevěřili její upřímnosti ale jí to neodradilo. Spolu s dalšími ženami, které chtěly tuto činnost vykonávat, založila kongregaci Sester svaté Anny prozřetelnosti ze Samuru. Kongregace byla schválena roku 1704.\n\nVyčerpaná svou prací zemřela 17. srpna 1736 v Saumuru. V době její smrti mělo společenství 12 domů po celé Francii. Její tělo odpočívá v kapli v mateřském domě v Saumuru.\n\nBlahořečena byla 5. listopadu 1947 papežem Piem XII. a svatořečena 31. října 1982 papežem Janem Pavlem II.\n\n"}
{"id": "1153991", "url": "https://cs.wikipedia.org/wiki?curid=1153991", "title": "Paragraf 175 (film)", "text": "Paragraf 175 (film)\n\nParagraf 175 (\"Paragraph 175\") je německo-britsko-americký dokumentární film z roku 2000, který režírovali Rob Epstein a Jeffrey Friedman. Film zachycuje vzpomínky pamětníků, kteří byli v letech 1933–1945 pronásledováni nacisty na základě § 175. V ČR byl uveden mimo jiné na festivalu Mezipatra v listopadu 2002.\n\nV letech 1933–1945 bylo na základě § 175 trestajícího sodomii odsouzeno asi 100  000 osob, většinou do vězení a káznic. 10 000 až 15 000 z nich bylo posláno do koncentračních táborů, z nichž přežilo konec války asi 4000. Z těchto osob se v roce 2000 podařilo dohledat jen šest žijících osob, které se odvážily hovořit na kameru o svých zážitcích, mnohdy vůbec poprvé ve svém životě.\n"}
{"id": "1153995", "url": "https://cs.wikipedia.org/wiki?curid=1153995", "title": "Encyklopedie českých právních dějin", "text": "Encyklopedie českých právních dějin\n\nEncyklopedie českých právních dějin je vědecký právněhistorický projekt zorganizovaný a vedený skupinou právních historiků – členů Evropské společnosti pro právní dějiny. Výsledkem mnohaletých prací započatých již v roce 2013 je mnohosvazková encyklopedie, která sumarizuje všechny důležité poznatky o vývoji státu a práva na území českých zemí.\n\nEncyklopedie vychází jak v tištěné, tak i v elektronické podobě ve Vydavatelství a nakladatelství Aleš Čeněk; první svazek byl publikován v listopadu 2015.\n\nEncyklopedie je rozdělena do dvou hlavních částí: souboru 2900 věcných hesel a souboru 700 životopisů předních českých a československých právníků. Každé heslo obsahuje podrobnou bibliografii a odkazy na ostatní hesla. Každý svazek obsahuje přibližně 100 - 150 hesel, přičemž jejich délka je odvislá od jejich významu a pohybuje se od dvou do padesáti stran. Každý z dosud vyšlých svazků čítá kolem 900 stran. Osmý a devátý svazek jsou tematicky zaměřeny a věnovány 232 nejvýznamnějším převážně politickým soudním procesům od období feudalismu až do doby nejnovější.\n\nPůvodně bylo naplánováno vydání minimálně deseti svazků, avšak tento počet není konečný, jak se brzy ukázalo. Podle posledního vyjádření editorů by měla Encyklopedie mít 20 svazků, které budou vydány do dvou let.\n\nNa projektu se účastní představitelé všech právněhistorických pracovišť z České a Slovenské republiky, jakož i další právní historikové z Rakouska, Maďarska, Polska a Německa. Kromě právních historiků náleží mezi autory i zaměstnanci historických pracovišť, vědeckých ústavů, archivů, muzeí, ale i odborníci z praxe. Na přípravě encyklopedie se podílí více než 700 autorů.\n\nVydávání encyklopedie řídí vědecká rada, ve které jsou zastoupeni významní představitelé současné české a slovenské právněhistorické vědy. Hlavními redaktory jsou docenti Karel Schelle a Jaromír Tauchen z Katedry dějin státu a práva Právnické fakulty Masarykovy univerzity v Brně.\n\nPrvní svazek Encyklopedie (A-Č) obdržel v květnu 2017 čestné uznání Jednoty tlumočníků a překladatelů v soutěži Slovník roku 2016. V listopadu 2017 udělil Encyklopedii slavnostní požehnání opat Královské kanonie premonstrátů na Strahově J. M. Michael J. Pojezdný. V listopadu 2017 pokřtil předseda Ústavního soudu Pavel Rychetský prvních 10 svazků Encyklopedie a v dubnu 2019 pokřtil předseda Nejvyššího soudu Pavel Šámal XIV. svazek Encyklopedie věnovaný soudnictví.\n\n\n"}
{"id": "1153999", "url": "https://cs.wikipedia.org/wiki?curid=1153999", "title": "Eutrema japonská", "text": "Eutrema japonská\n\nEutrema japonská (\"Eutrema japonicum\"), v minulosti známa pod vědeckým jménem \"Wasabia japonica\" nebo \"Eutrema wasabi\", je vytrvalá bylina, druh rodu eutrema. Její domovinou je Japonsko a v České republice je, zásluhou svých oddenků, známa pod jmény „wasabi“ nebo „japonský křen“.\n\nRostlina byla postupně z Japonska rozšířena na Tchaj-wan, do Koreje a na ruský Dálný východ. Počíná se pěstovat i na Novém Zélandu a na západě USA. Ve své domovině roste při teplotě 8 až 18 °C na zastíněných březích horských řek, jejíchž vody omývají kořeny rostlin.\n\nVytrvalá rostlina, vysoká 20 až 60 cm, vyrůstající z asi 3 cm hrubých oddenků. Bazální listy v růžici mají dlouhé řapíky, jejich srdčité až ledvinovité čepele jsou 6 až 15 cm dlouhé a 6 až 18 cm široké, po obvodě jemně zubaté a zvlněné, na konci zaoblené. Střídavé lodyžní listy mají řapíky kratší, jejich čepele jsou vejčité až srdčité, 2 až 4 cm velké, dlanitě žilnaté, jemně zubaté a na konci špičaté.\n\nHroznovité květenství je sestaveno z oboupohlavných čtyřčetných květů, jejich stopky se po odkvětu prodlužují a květenství se rozvírají. Podlouhlé kališní lístky jsou asi 3 mm velké, korunní lístky jsou bílé, asi 8 mm velké a na koncích zaoblené. Šest tyčinek má bílé nitky nesoucí podlouhlé prašníky, dvoudílný semeník mívá 6 až 8 vajíček. Plod je podlouhlá, až 2 cm velká, pukající tobolka, která obsahuje oválná, asi 1,5 mm velká semena.\nJemně nastrouhaný oddenek (někdy uváděný jako kořen) eutremy japonské smíchaný s vodou se pod názvem wasabi používá jako přísada hlavně v japonské kuchyni, zejména do typických pokrmů jako jsou suši, sašimi a nudle. Obdobnou chuť mají i listy, ty často slouží jako voňavé dekorace.\nEutrema japonská se pěstuje také uměle ve štěrkovité půdě na zavlažovaných terasovitých polích, podobně jako rýže nebo v hydroponii. Znalci však považují výpěstky z plantáží za chuťově druhojakostní.\n\n\n"}
{"id": "1154001", "url": "https://cs.wikipedia.org/wiki?curid=1154001", "title": "Mandevila", "text": "Mandevila\n\nMandevila (\"Mandevilla\") je rod rostlin z čeledi toješťovité. Jsou to liány, byliny i keře se střídavými či přeslenitými jednoduchými listy a nápadnými nálevkovitými květy nejrůznějších barev. Rod zahrnuje asi 120 druhů a je rozšířen ve Střední a Jižní Americe. Některé druhy a kultivary jsou pěstovány jako okrasné rostliny a občas jsou nabízeny pod starším jménem Dipladenia.\n\nMandevily jsou polodřevnaté liány, keře nebo byliny ronící při poranění bílou latexovou šťávu. Stonek je ovíjivý nebo přímý. Listy jsou jednoduché, vstřícné nebo přeslenité. Na líci listů jsou často při bázi nebo podél střední žilky nahloučené žlázky. Palisty jsou redukovány na množství čárkovitých segmentů. Květy jsou velké, uspořádané v úžlabních nebo řidčeji vrcholových hroznech či vrcholících. Kalich je hluboce členěný ma 5 laloků. Koruna je bílá, žlutá, oranžová, růžová nebo purpurová, v ústí korunní trubky většinou jinak zbarvená, nálevkovitá, s tenkou korunní trubkou a zvonkovitým okrajem. Okraje korunních laloků se překrývají směrem doprava. Tyčinky mají krátké nitky a jsou zanořené v rozšířené části korunní trubky, prašníky jsou přirostlé k blizně. Gyneceum je srchní, tvořené 2 volnými semeníky obsahujícími mnoho vajíček. Čnělka je dlouhá a nitkovitá, blizna je pětiúhlá, deštníkovitého tvaru. Plodem jsou dlouhé, úzké měchýřky, obsahující podlouhlá semena.\n\nRod mandevila obsahuje asi 120 druhů. Je rozšířen ve Střední a Jižní Americe od Mexika a Karibských ostrovů po Argentinu. Je to na druhy nejbohatší rod čeledi toješťovité v Latinské Americe. Největší počet druhů roste v horách východní Brazílie a v Andách.\n\nRod \"Mandevilla\" je v rámci čeledi \"Apocynaceae\" řazen do podčeledi \"Apocynoideae\" a tribu \"Mesechiteae\".\nNa základě molekulárních fylogenetických studií byly do rodu \"Mandevilla\" vřazeny rody dříve rozlišované rody \"Dipladenia\", \"Macrosiphonia\", \"Quiotania\", \"Telosiphonia\", \"Exothostemon\", \"Laseguea\", \"Amblyanthera\", \"Heterothrix\" a část druhů z rodu \"Echites\".\n\nNěkteré druhy a různé hybridy a kultivary mandevil jsou pěstovány v tropech jako okrasné rostliny. Mezi rodičovské druhy těchto hybridů náleží např. \"Mandevilla sanderi\" či \"Mandevilla splendens\". V posledních letech se mandevily objevují i v nabídce zahradnických obchodů v České republice, někdy jsou nabízené pod starším jménem \"Dipladenia\". Lze je úspěšně pěstovat jako pokojové, balkónové či kbelíkové rostliny. Vynikají sytě zeleným, lesklým olistěním a efektními květy v celé paletě různých barev. Nejsou mrazuvzdorné a je třeba je přezimovat na chladném světlém místě v bytě.\n\n"}
{"id": "1154004", "url": "https://cs.wikipedia.org/wiki?curid=1154004", "title": "AIM-132 ASRAAM", "text": "AIM-132 ASRAAM\n\nAIM-132 Advanced Short Range Air-to-Air Missile je raketa vzduch-vzduch krátkého dosahu s infračerveným (tepelným) naváděním. Její výrobcem je evropská společnost MBDA zabývající se vývojem a výrobou řízených střel. V současnosti je ve výzbroji Royal Air Force (RAF) a Royal Australian Air Force (RAAF), kde nahradila AIM-9 Sidewinder. Raketa se vyznačuje vysokou manévrovatelností – zvládá přetížení až do 50 g.\n\nProjekt začal jako britsko-německá spolupráce v osmdesátých letech 20. století. Byl součástí širší dohody, na jejímž základě USA vyvíjely AIM-120 AMRAAM s dlouhým doletem, zatímco ASRAAM měl nahradil Sidewinder. Německo program opustilo po sjednocení s Východním Německem, kdy měli možnost prozkoumat ruskou raketu Vympel R-73. Ta se ukázala být mnohem nebezpečnější střelou krátkého dosahu, než se dosud předpokládalo. Byla schopna překonat všechny tehdejší západní rakety krátkého dosahu s tepelným naváděním. Němci se tedy rozhodli, že raketa s mnohem větší manévrovatelností bude důležitější než dostřel, což vyústilo ve vývoj rakety IRIS-T. Britové tedy postupovali dál na vlastní pěst a AIM-132 byla zařazena do služby RAF v roce 1998.\n\n Spojené království \n\n"}
{"id": "1154005", "url": "https://cs.wikipedia.org/wiki?curid=1154005", "title": "Horečka údolí Rift", "text": "Horečka údolí Rift\n\nHorečka údolí Rift (Rift Valley Fever – RVF) je virové onemocnění, příznaky se pohybují od mírných až po velmi závažné. Mírné příznaky se mohou projevovat: horečkou, bolestmi svalů a bolestmi hlavy, které často trvají až týden. Závažné příznaky mohou zahrnovat: ztrátu schopnosti vidění počínající tři týdny po infekci, infekce mozku, které způsobují prudké bolesti hlavy a zmatenost, a krvácení spolu s problémy s játry, které mohou nastat v průběhu prvních pár dní. Úmrtnost u osob trpících krvácením je vysoká a činí až 50 %.\n\nOnemocnění je způsobeno virem RVF, který náleží rodu \"Phlebovirus\". Je přenášen buď kontaktem s infikovanou zvířecí krví, vdechováním vzduchu v blízkosti nakaženého zvířete, které je zrovna poráženo, pitím syrového mléka z infikovaného zvířete, nebo štípnutím infikovaného komára. Zvířata jako krávy, ovce, kozy a velbloudi mohou být napadena. Mezi těmito zvířaty je virus šířen většinou komáry. Nezdá se pravděpodobné, že by jedna infikovaná osoba nakazila druhou. Diagnóza se stanoví na základě zjištění přítomnosti protilátek proti tomuto viru nebo přítomnosti samotného viru v krvi.\n\nPrevence nemoci u člověka spočívá v očkování zvířat proti tomuto onemocnění. To musí být provedeno předtím, než vznikne ohnisko nákazy. Jestliže k tomu dojde v průběhu propuknutí nákazy, může to celou situaci zhoršit. Účinným opatřením může být zamezení pohybu zvířat během epidemie. Stejně jako snižování počtu komárů a vyhýbání se jejich štípnutí. Existuje vakcína pro člověka; avšak k roku 2010 nebyla široce dostupná. Jakmile se člověk nakazí, neexistuje žádná specifická léčba.\n\nOhniska této nemoci se objevila pouze v Africe a Arábii. K propuknutí nemoci obvykle dojde v období zvýšených dešťových srážek, které mají za následek zvýšený počet komárů. Toto onemocnění bylo poprvé zaznamenáno u hospodářských zvířat v údolí Rift v Keni počátkem 20. století, a virus byl poprvé izolován v roce 1931.\n\n"}
{"id": "1154011", "url": "https://cs.wikipedia.org/wiki?curid=1154011", "title": "Alan Osório da Costa Silva", "text": "Alan Osório da Costa Silva\n\nAlan Osório da Costa Silva známý zkráceně jako Alan (* 19. září 1979, Salvador, Brazílie) je brazilský fotbalový záložník, od roku 2008 hrající za portugalský klub SC Braga (k listopadu 2015). Jeho postem je pravé křídlo.\n\n\n"}
{"id": "1154012", "url": "https://cs.wikipedia.org/wiki?curid=1154012", "title": "Mešita Selimiye (Edirne)", "text": "Mešita Selimiye (Edirne)\n\nMešita Selimiye, (česky též Selimova mešita, ) v Edirne byla vybudována v letech 1568–1575 na příkaz sultána Selima II. nejslavnějším osmanským stavitelem Mimarem Sinanem (vlastním jménem patrně \"Yusuf Sinan\"). Sám Sinan označil tuto stavbu jako své „mistrovské dílo“, které je považováno za vrchol osmanské architektury. Minarety vysoké 71 m mají po třech ochozech přístupných přes tři separátní schodiště. Centrální kupole, která spočívá na osmi mohutných sloupech, má 31,28 m v průměru. Její výška se uvádí 43,28 m. Světově proslulá je mramorová kazatelna včetně kachlí. Při obsazení města Edirne ruským vojskem v roce 1878 byla část kachlí vytrhána a odvezena do Ruska. Na mešitu navazují vedlejší stavby, které jsou také od Sinana, díky nimž je celé dílo nazýváno též Komplex Selimiye.\n\nKomplex Selimyie byl zapsán na seznam světového dědictví UNESCO v roce 2011.\n"}
{"id": "1154013", "url": "https://cs.wikipedia.org/wiki?curid=1154013", "title": "Václav Novotný", "text": "Václav Novotný\n\nJméno a příjmení Václav Novotný má více nositelů:\n\n"}
{"id": "1154014", "url": "https://cs.wikipedia.org/wiki?curid=1154014", "title": "Římskokatolická farnost Korkusova Huť", "text": "Římskokatolická farnost Korkusova Huť\n\nŘímskokatolická farnost Korkusova Huť je územním společenstvím římských katolíků v rámci prachatického vikariátu českobudějovické diecéze.\n\nV roce 1788 byla v Korkusově Huti zřízena lokálie. Z té byla po 70 letech vytvořena samostatná farnost, zahrnující pouze dvě vesnice – Korkusovu Huť a osadu Arnoštka. Po polovině 20. století přestal být do místa ustanovován sídelní duchovní správce a farnost začala být administrována z blízkého Vimperku.\n\n\n"}
{"id": "1154029", "url": "https://cs.wikipedia.org/wiki?curid=1154029", "title": "Fridolín", "text": "Fridolín\n\nFridolín nebo Fridolin je mužské jméno, které se může vztahovat k následujícím osobnostem:\n\n"}
{"id": "1154031", "url": "https://cs.wikipedia.org/wiki?curid=1154031", "title": "Karel Maxmilian Seilern-Aspang", "text": "Karel Maxmilian Seilern-Aspang\n\nKarel Maxmilián hrabě von Seilern-Aspang (\"Karl Maxmilian Josef Johann Nepomuk Alexander Graf von Seilern und Aspang\") (26. února 1825 Přílepy - 20. října 1905 Kalksburg), byl politik a velkostatkář z rakouského šlechtického rodu usazeného od 18. století na Moravě. Zatímco v 18. století se Seilernové uplatňovali ve státních službách a u dvora, Karel Maxmilián se svým starším bratrem Josefem (1823–1868) patřil již ke generaci, která své aktivity přesunula v regionálním měřítku na Moravu.\n\nNarodil se na zámku v Přílepech jako druhorozený syn hraběte Josefa Augusta Seilern-Aspang (1793-1861) a jeho první manželky Marie Leopoldiny hraběnky Zichyové (1800-1828) z významného uherského rodu. Podle jiného zdroje byl druhorozeným synem Josefa Seilerna a Antonie von Krosigk.\n\nV politice byl aktivní i starší bratr Karla Maxmiliána Josef František Seilern-Aspang (1823–1868), který též zasedal na zemském sněmu.\n\nStudoval na Tereziánské akademii ve Vídni, odmaturoval na gymnáziu v Kroměříži a nakonec dokončil studium práv na Univerzitě v Innsbrucku. Poté sloužil v armádě, kde dosáhl hodnosti c.k. nadporučíka, později krátce působil i v diplomacii (Konstantinopol). Zároveň se již v mládí dostal ke správě rodového majetku (Starý Jičín, Přílepy, Žeranovice) a jím spravované statky byly dávány za vzor i v zahraničí. Zabýval se mimo jiné chemickým ošetřováním zemědělských plodin a na toto téma i publikoval. Tematice zemědělství se věnoval též jako poslanec Moravského zemského sněmu (1863-1867 a 1873-1878). V roce 1881 byl jmenován doživotním členem rakouské Panské sněmovny, dále byl c. k. komořím a tajným radou. Proslul mimo jiné horlivou podporou katolické církve.\n\nV Panské sněmovně patřil k pravici.\n\n21. října 1849 se oženil s hraběnkou Marií Aloisií zu Hardegg (1831-1919), dědičkou velkostatku Milotice, fakticky se ale toto panství dostalo do majetku Seilernů až v roce 1888.\n\nMěli spolu dva syny. Starší Karel František Seilern (1852-1916) se též angažoval ve veřejném životě na Moravě (zemský poslanec) a zdědil Milotice, mladší Julius Seilern (1858-1932) převzal statek Přílepy. Dále měli dceru Seraphine, která byla řádovou sestrou.\n\nStěžejní rodový majetek ve Starém Jičíně prodali bratři krátce po otcově smrti v roce 1906 za půl miliónu korun hrabatům Deymům ze Stříteže.\n\nZemřel v říjnu 1905 ve vile Zichy v Kalksburgu.\n\n"}
{"id": "1154033", "url": "https://cs.wikipedia.org/wiki?curid=1154033", "title": "Půta II. z Častolovic", "text": "Půta II. z Častolovic\n\nPůta II. z Častolovic († 1397) nebo také \"Půta starši z Častolovic\" byl český šlechtic z rodu pánů z Častolovic a Lichtenburka.\n\nPůta je poprvé zmíněn v roce 1342, kdy král Jan Lucemburský udělil vesnici Častolovice, kterou Půta vlastnil, status malého města. V roce 1352 císař Karel IV. Putovi svěřil úřad purkrabího na Potštejně. Mezi lety 1350 a 1369 Půta vlastnil hrad Liebenau v Czarném Bóru ve Wałbrzychských horách.\n\nV letech 1368 až 1377 zastával u pražského dvora různé pozice. V roce 1377 byl ustaven správcem města Ząbkowice Śląskie. V letech 1366 až 1378 byl také správcem Kladska. V letech 1372 až 1380 byl správcem Dolní Lužice a v roce 1377 části Braniborska. V době Karlova nástupce Václava IV. Půta sloužil jako správce Lucemburska v letech 1384 až 1386 a od roku 1395 až do své smrti byl znovu správcem Dolní Lužice.\n\nV roce 1387 Půta a Boček starší z Poděbrad získali od bratrů Jana a Jaroslava, pánů z Meziříčí, vládu nad Skuhrovem nad Bělou a hradem Rychmberk na úpatí Orlických hor. V roce 1396 převedl vlastnictví tohoto majetku na svou manželku, což naznačuje, že v té době byl jediným majitelem.\n\nPůtovou manželkou byla Anna Osvětimská, dcera osvětimského knížete Jana II.. Jejich synem byl:\n"}
{"id": "1154035", "url": "https://cs.wikipedia.org/wiki?curid=1154035", "title": "Josef Wolkerstorfer", "text": "Josef Wolkerstorfer\n\nJosef Wolkerstorfer, též Sepp Wolkerstorfer (1. září 1905 Linec – 20. května 1990 Linec), byl rakouský politik a nacistický funkcionář z Horních Rakous, za nacistického režimu starosta Lince.\n\nVystudoval národní a měšťanskou školu v Linci. Působil jako kloboučník. Složil učňovské zkoušky ve Welsu a Štýrském Hradci. V Linci si zřídil živnost a od roku 1930 zde měl obchod s pánskou módou na Landstraße.\n\nByl politicky aktivní. Od 1. května 1933 byl členem organizace NSDAP v Linci. Byl organizátorem nacistických akcí. Podílel se na distribuci ilegálního nacistického listu \"Österreichischer Beobachter\". V letech 1935–1938 byl krajským vedoucím tehdy stále ještě ilegální nacistické strany v Linci. V roce 1938 se stal členem jednotek SS, v nichž v srpnu 1939 dosáhl hodnosti Obersturmbannführera.\n\nPo anšlusu Rakouska zaznamenal kariérní postup. Od roku 1938 zastával významné posty v NSDAP. Zasedal v předsednictvu Volkskreditbank Oberösterreich, v letech 1941–1945 byl prokuristou a náměstkem ředitele velkého průmyslového podniku Reichswerke Hermann Göring v Linci. Starostou města Linec byl od počátku německé anexe Rakouska, tedy od 12. března 1938 (bylo mu tehdy necelých 33 let). Funkci zastával do 7. prosince 1939. Podle jiného zdroje byl starostou až do 15. června 1940. Do funkce ho jmenoval Arthur Seyß-Inquart coby starostu-komisaře. S účinnosti od 27. května 1938 byl vrchním starostou města (Oberbürgermeister). Poté, co ve funkci v červnu 1940 skončil, působil ještě do 31. prosince 1940 na městské radnici pod starostenstvím Leopolda Sturmy.\n\nPo válce byl zadržen a souzen ve čtyřech kauzách. V kauze vraždy byl v dubnu 1948 zproštěn viny. V další kauze byl 30. července 1948 soudem Wolkerstorfer uznán vinným z velezrady a odsouzen na 36 měsíců. Později působil jako obchodník s vínem.\n"}
{"id": "1154037", "url": "https://cs.wikipedia.org/wiki?curid=1154037", "title": "Cristoforo Ivanovich", "text": "Cristoforo Ivanovich\n\nCristoforo Ivanovich (chorvatsky: Kristofor Ivanović) (1620 Budva – 6. ledna 1689 Benátky) byl italský historik, básník a operní libretista dalmátského původu. Byl prvním historikem benátské opery.\n\nKristofor Ivanović se narodil v Budvě, která byla tehdy součástí benátské Albánie (nyní na území Černá Hory). Pocházel z rodiny Dalmatských Italů. Ještě za svého pobytu v Budvě začal psát kroniku rodného města. V roce 1655 se přestěhoval do Verony, kde se stal členem Filharmonické Akademie (Accademia Filarmonica) a Akademie dei Temperati. V roce 1657 odešel do Benátek, kde strávil zbytel života. Stal se sekretářem Leonarda Pesara, prokurátora baziliky sv. Marka. V roce 1766 byl jmenován kanovníkem baziliky.\n\nV letech 1663–1681 napsal několik libret, která byla zhudebněna a provedena v benátských divadlech, ve Vídni a v Piacenze. Zabýval se historií. Ve svém díle, \"Memorie teatrali di Venzia\", vytvořil katalog všech operních představení, která byla uvedena v Benátkách v letech 1637 až 1681. Všechna svá díla psal italsky.\n\nZemřel v Benátkách 6. ledna 1689 ve věku 69 let. Je pochován v kostele \"Chiesa di San Moisè\". Monumentální náhrobek vytvořil sochař Marco Beltrame.\n\n\n\n\n"}
{"id": "1154047", "url": "https://cs.wikipedia.org/wiki?curid=1154047", "title": "Arťom Dzjuba", "text": "Arťom Dzjuba\n\nArťom Sergejevič Dzjuba (rusky Артём Сергеевич Дзюба; * 22. srpna 1988, Moskva, RSFSR, Sovětský svaz) je ruský fotbalový útočník a reprezentant, který hraje od roku 2015 za klub Zenit Petrohrad.\n\n\nV A-mužstvu Ruska debutoval 11. 11. 2011 v přátelském utkání v Pireu proti týmu Řecka (remíza 1:1).\n\nV kvalifikační skupině G na EURO 2016 ve Francii nastřílel 8 gólů a společně se Švédem Zlatanem Ibrahimovićem se stal nejlepším střelcem této skupiny.\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Dzjuba odehrál na turnaji všechny tři zápasy svého týmu ve skupině B.\n\n"}
{"id": "1154049", "url": "https://cs.wikipedia.org/wiki?curid=1154049", "title": "Wilhelm Bock (starosta)", "text": "Wilhelm Bock (starosta)\n\nWilhelm Bock (27. prosince 1895 Linec – 31. října 1966 Vöcklabruck), byl rakouský politik z Horních Rakous, ve 30. letech 20. století starosta Lince, pak římskokatolický duchovní, pronásledován nacistickým režimem.\n\nByl synem úředníka. V roce 1914 absolvoval gymnázium v Linci. Nastoupil pak na podzim 1914 na právnickou fakultu Vídeňské univerzity. Zde získal roku 1920 titul doktora práv. Studia ale na delší dobu přerušil kvůli své účasti ve světové válce. V únoru 1915 dobrovolně nastoupil k pěšímu regimentu. V říjnu 1915 se ocitl na ruské frontě. Počátkem roku 1916 bojoval na italské horské frontě. Byl povýšen na nadporučíka v záloze. Získal Vojenskou záslužnou medaili a Karlův vojenský kříž. Na jaře 1918 byl uvolněn na studijní dovolenou. Koncem války se opět podílel na bojích, tentokrát na Piavě. Po válce se vrátil na školu, byl členem katolického studentského spolku KaV Norica Wien. Po absolvování školy nastoupil do hornorakouské zemské požární pojišťovny, v níž později působil jako zátupce ředitele.\n\nPost starosty Lince zastával od 7. listopadu 1934 do anšlusu, tedy do 12. března 1938. Již od 27. března 1934 zasedal v poradním sboru vládního komisaře města Lince Franze Nuska. Jako starosta se podílel na vlně výstavby sociálního bydlení, díky čemuž se výrazně podařilo snížit nezaměstnanost. V této době zastával i funkci zemského vedoucího Křesťansko-německé tělocvičné jednoty.\n\nPo anšlusu byl nacistickým režimem odstaven ze starostenské funkce a 14. března 1938 dán do policejní vazby. 17. června 1938 byl převezen do koncentračního tábora Dachau. V únoru 1939 byl zbaven příslušnosti k zemskému úřednictvu. 4. května 1939 byl propuštěn na svobodu a v srpnu 1939 nastoupil do kláštera v Sankt Florian, kde studoval. Když byl klášter počátkem roku 1941 zabaven, přesídlil Bock i další členové kláštera do Pulgarn. 10. dubna 1943 byl vysvěcen na kněze. Působil jako kaplan v Lasbergu v Mühlviertelu. 11. října 1944 byl opět zatčen kvůli smyšlenému napojení na odbojovou skupinu ve Freistadtu. Vězen byl v Linci a od 4. ledna 1945 ve Welsu. 9. března 1945 byl převezen do koncentračního tábora Schörgenhub. 27. dubna 1945 ho propustili poté, co za něj intervenoval tehdejší linecký biskup Josef Fließer.\n\nPo svém propuštění nastoupil opět k duchovní službě do Lasbergu. V únoru 1946 byl jmenován klášterním kooperátorem v Sankt Florianu a až do roku 1956 tam působil v různých funkcích. Od roku 1956 byl farářem v Hofkirchen im Traunkreis a od 1. ledna 1958 až do své smrti ve Vöcklabrucku. V roce 1945 byl občansky i služebně rehabilitován, ale do úřední služby se již nevrátil. V únoru 1951 byl zpětně jmenován dvorním radou. Zemřel v roce 1966 po dlouhé nemoci. Od roku 1959 trpěl rakovinou.\n"}
{"id": "1154052", "url": "https://cs.wikipedia.org/wiki?curid=1154052", "title": "Gustav Mayer (sochař)", "text": "Gustav Mayer (sochař)\n\nGustav Mayer (* 2. ledna 1956 Řezno, Německo) je německý sochař, kreslíř a učitel žijící v Mnichově. V letech 1976–1977 absolvoval stáž na sochařském workshopu v Řezně. V letech 1978–1984 studuje sochařství a umělecké vzdělávání v ateliéru Eduarda Paolozziho a Zachariase na Akademii výtvarných umění v Mnichově. V roce 1984 získává stipendium na roční studium na Akademii umění v Carraře (\"Accademia di Belle Arti di Carrara\"). Tvoří figurální sochy ze sádry, kamene a bronzu. Je členem výtvarného spolku NEFOSIN.\n\n\n\n"}
{"id": "1154055", "url": "https://cs.wikipedia.org/wiki?curid=1154055", "title": "Seilern und Aspang", "text": "Seilern und Aspang\n\nSeilern-Aspangové jsou rakouský šlechtický rod, od roku 1712 v hraběcím stavu. V 18. století zastávali vysoké funkce ve státní správě a diplomacii, později se členové rodu angažovali ve veřejném životě na Moravě, kde vlastnili rozsáhlé statky na Zlínsku a Novojičínsku. Ze svých majetků na území České republiky byli v roce 1945 odsunuti, jejich hlavním sídlem zůstal do 21. století zámek Litschau v Dolním Rakousku. Nejvýznamnější památkou na rod Seilernů je v České republice zámek Lešná.\n\nZakladatelem rodu byl právník Jan Bedřich Seilern (1646–1715), který pocházel z Falce, kde také vstoupil do státních služeb, po konverzi na katolickou víru přešel do služeb Habsburků. Získal důvěru císaře Leopolda I. a rychle postupoval ve šlechtické hierarchii (rytíř 1684, říšský svobodný pán 1693, říšský hrabě 1712). Je všeobecně považován za autora textu tzv. pragmatické sankce, jednoho z nejdůležitějších dokumentů doby vlády Karla VI. s dalekosáhlými důsledky. \n\nJan Bedřich Seilern neměl potomky a adoptoval svého synovce Jana Bedřicha Kicheliera (1675–1751), který pak převzal jméno Seilern i s hraběcím titulem, díky držbě statků v Korutansku užíval i jméno Aspang. Jan Bedřich II. Seilern působil v diplomacii, později byl dvorským vicekancléřem a jako první z rodu získal statky na Moravě – v roce 1724 koupil za 202 000 zlatých panství s hradem Lukov. V roce 1735 získal čestné dědičné hodnosti nejvyššího poštmistra v Mantově a nejvyššího kuchmistra v Korutansku. V další generaci vynikl v diplomatických službách jeho syn Kristián August (1717–1801), dlouholetý vyslanec u říšského sněmu a v Londýně. Ten také dalšími nákupy rozmnožil rodový majetek na Moravě (Starý Jičín 1772, Přílepy 1779), položil ale i základy vlastnictví v Rakousku (panství Litschau, 1763). Na moravských statcích se Kristián August zdržoval jen výjimečně, ale když odešel ze státních služeb do penze, nechal koncem 18. století postavit jako letní sídlo zámek v Kralicích na Hané a na lukovském panství zámek Lešná.\n\nV první polovině 19. století se Seilernové potýkali s vyrovnávaním dluhů na panství Starý Jičín, později docházelo i ke štěpení majetku mezi početné potomstvo (například velkostatek Kurovice byl na přelomu 19. a 20. století rozdělen na šest dílů). Tehdy se Seilernové také aktivně zapojili do veřejného života na Moravě a tři členové rodu zasedali jako poslanci v Moravském zemském sněmu. Z nich Karel Maxmilián (1825–1905) obohatil díky sňatku rodový majetek o zámek Milotice. Správu Milotic pak převzal jeho syn Karel František Seilern (1852–1916), který se kromě výkonu poslaneckého mandátu na zemském sněmu zaměřoval i na podporu české menšiny ve Vídni. Na zemském sněmu zasedal i starší bratr Karla Maxmiliána, Josef František Seilern-Aspang (1823–1868). \n\nNejvýznamnější stavební památku na rod Seilernů představuje zámek Lešná, jehož nákladnou přestavbu v letech 1887–1894 inicioval hrabě František Seilern (1859–1919). Teprve tehdy se moravské sídlo Seilernů stalo místem setkávání smetánky z celé monarchie. Jeho syn Josef Seilern (1883–1939) proslul jako cestovatel, věnoval se ornitologii a jeho sbírky jsou dnes uloženy v Moravském zemském muzeu v Brně. Jeho sňatek s hraběnkou Terezií Lažanskou z Bukové (1890–1979) přinesl Seilernům velkostatek Manětín v západních Čechách, který od roku 1943 držel jejich syn František Josef Seilern (1914–2004). Jemu byly majetky v roce 1945 zkonfiskovány na základě Benešových dekretů, totéž se týkalo i jeho bratrance Ladislava (1886–1976), který vlastnil zámky v Miloticích a Přílepech. \n\nPo ztrátě majetků v Československu přesídlili Seilernové na zámek Litschau, který je dodnes jejich soukromým majetkem a pro veřejnost není přístupný. Současným reprezentantem hlavní rodové větve je Jan Seilern-Aspang (*1945). Historii rodu na území České republiky dnes kromě zmíněného zámku v Lešné připomíná také hrobka na hřbitově v nedaleké Štípě.\n\n\n"}
{"id": "1154057", "url": "https://cs.wikipedia.org/wiki?curid=1154057", "title": "Pavel Mamajev", "text": "Pavel Mamajev\n\nPavel Konstantinovič Mamajev (rusky Павел Константинович Мамаев; * 17. září 1988, Moskva, RSFSR, Sovětský svaz) je ruský fotbalový záložník a reprezentant, který hraje od roku 2013 za klub FK Krasnodar. \n\n\nV A-mužstvu Ruska debutoval 17. 11. 2010 v přátelském utkání ve Voroněži proti týmu Belgie (prohra 0:2).\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Mamajev odehrál na turnaji všechny tři zápasy svého týmu ve skupině B.\n"}
{"id": "1154060", "url": "https://cs.wikipedia.org/wiki?curid=1154060", "title": "Otto Loewi", "text": "Otto Loewi\n\nOtto Loewi (3. červen 1873, Frankfurt nad Mohanem – 25. prosinec 1961, New York) byl rakousko-americký fyziolog a farmakolog židovského původu narozený v Německu. Roku 1936 dostal (spolu s Henry Dalem) Nobelovu cenu za fyziologii nebo lékařství , a to za \"objevy týkající se chemických přenosů nervových impulzů\".\n\nVystudoval fyziologii a farmakologii na univerzitách v Mnichově a ve Štrasburku, kde v roce 1896 absolvoval. Roku 1902 působil několik měsíců ve Starlingově laboratoři v Londýně, kde se spřátelil s Henry Dalem. Od roku 1909 působil na univerzitě ve Štýrském Hradci, kde se nakonec stal profesorem farmakologie. Roku 1940 emigroval do USA, působil na Newyorské univerzitě, kde začal intenzivně studovat chemické procesy při přenosech impulzů ve vegetativní nervové soustavě. V roce 1921 objevil, že látka umožňující přenos vzruchů na parasympatických spojích je acetylcholin. Především za to dostal Nobelovu cenu.\n\nPodal též důkaz, že živočichové jsou schopni syntetizovat proteiny z menších molekul. Zkoumal rovněž vliv kokainu na reakce koncových sympatických orgánů vůči adrenalinu a na nervovou stimulaci.\n"}
{"id": "1154061", "url": "https://cs.wikipedia.org/wiki?curid=1154061", "title": "Johann Kohler", "text": "Johann Kohler\n\nJohann Kohler (7. září 1839 Egg – 23. listopadu 1916 Schwarzach) byl rakouský politik německé národnosti z Vorarlberska, na konci 19. století poslanec Říšské rady.\n\nProfesí byl obchodníkem. Zpočátku ovšem působil jako učitel na národní škole v rodném Eggu.\n\nAngažoval se veřejně a politicky od roku 1868. Byl jedním ze zakladatelů a předáků zemského katolického učitelského spolku. V roce 1893 se stal předsedou křesťansko-sociálního lidového spolku pro Vorarlbersko. Od roku 1888 do roku 1910 vykonával funkci starosty Schwarzachu.\n\nPo delší dobu byl členem zemského výboru (exekutivní orgán Vorarlberského zemského sněmu). Na sněmu zasedal od roku 1870. Zastupoval zde konzervativce. Obhajoval zájmy katolicky orientovaného obyvatelstva, zejména v školských otázkách. Na sněmu setrval do roku 1909, kdy již odmítl znovu kandidovat.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí ve Vorarlbersku, obvod Bregenz, Bregenzerwald atd. Ve volebním období 1891–1897 se uvádí jako Johann Kohler, kupec a starosta, bytem Schwarzach.\n\nV roce 1891 se na Říšské radě uvádí jako člen konzervativního Hohenwartova klubu. V listopadu 1895 podle některých informací tisku odešel na Říšské radě z Hohewartova klubu do nové poslanecké frakce Katolické lidové strany. Počátkem roku 1896 se ale uvádí, že svůj přestup do nové strany popřel.\n\nZemřel v listopadu 1916.\n"}
{"id": "1154066", "url": "https://cs.wikipedia.org/wiki?curid=1154066", "title": "Jakob Rottmayr", "text": "Jakob Rottmayr\n\nJakob Rottmayr (29. dubna 1842 Saalfelden – 3. ledna 1899 Werfen) byl rakouský politik německé národnosti ze Salcburska, na konci 19. století poslanec Říšské rady.\n\nProfesí byl obchodníkem. Působil též jako župní inspektor požární ochrany.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii městskou v Salcbursku, obvod St. Johann, Werfen atd. Ve volebním období 1891–1897 se uvádí jako Jakob Rottmayr, obchodník, bytem Werfen.\n\nV roce 1891 se na Říšské radě uvádí jako člen klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů. Patřil mezi hlavní postavy liberálů v Salcbursku. Ve volbách roku 1897 mandát neobhájil.\n\nZemřel v lednu 1899.\n"}
{"id": "1154067", "url": "https://cs.wikipedia.org/wiki?curid=1154067", "title": "Gaming", "text": "Gaming\n\nGaming je městys v okrese Scheibbs, ve spolkové zemi Dolní Rakousko v Rakousku. Žije zde obyvatel.\n\nMěstys leží v jižní části okresu na úpatí horského masivu Ötscher. Jeho rozloha 243,87 km², přičemž téměř 86 % je zalesněno. Je z celého okresu největší. Rozkládá se v hornatém terénu s nadmořskou výškou zhruba od 360 m na severovýchodním okraji u řeky Erlauf až po známou horu Ötscher s nadmořskou výškou 1893 m.\n\nMěstys se skládá z devíti katastrálních území. Sousedí s obcemi Reinsberg a Scheibbs na severu, St. Anton an der Jessnitz a Puchenstuben na severovýchodě, Göstling an der Ybbss, Lunz am See a Gresten-Land na západě. Na jihu pak sousedí s obcemi ve spolkové zemi Štýrsko.\n\nObecní zastupitelstvo má 23 míst.\n\n\nÚzemím městyse prochází od severovýchodu na jihozápad zemská silnice Erlauftal Strasse B25, z níž odbočuje k jihovýchodu zemská silnice Zelllerrein Strasse B71.\nKromě silniční dopravy je zde také provozována doprava železniční. Na nádraží v osadě Kienberg-Gaming končí trať s normálním rozchodem (1435 mm) nazývaná Erlauftalbahn ale zároveň tady začíná úzkorozchodná horská trať (760 mm) s názvem Ybbstalbahn.\n\n\n"}
{"id": "1154068", "url": "https://cs.wikipedia.org/wiki?curid=1154068", "title": "Big Hole", "text": "Big Hole\n\nBig Hole (také \"Kimberley Mine\") je bývalý povrchový důl na diamanty nedaleko města Kimberley v jihoafrické provincii Severní Kapsko. Bývá označován za největší jámu, kterou kdy vyhloubila lidská ruka (i když podle nových výzkumů je důl v Jagersfonteinu ještě větší). Hlubší jsou diamantové doly na Sibiři, jako Udačnaja v republice Sacha, ty ovšem vznikly za pomoci strojů. \n\nBig Hole zaujímá plošnou rozlohu 17 hektarů, okraje jámy mají obvod 1600 metrů. V době svého dokončení byla hluboká 240 metrů, což se v důsledku sesuvů půdy snížilo na 215 metrů. Do výšky 40 metrů je zaplavena vodou.\n\nDiamanty byly na zdejších pozemcích nalezeny v roce 1871 a do oblasti nazývané \"New Rush\" přišlo více než padesát tisíc hledačů, kteří vyhloubili obří jámu pouze lopatami a krumpáči, přičemž bylo přemístěno přes 22 000 000 tun zeminy. V roce 1888 byla založena firma De Beers, která díky svému kapitálu vytlačila individuální kopáče. Za druhé búrské války sloužil důl jako kryt pro obyvatele města Kimberley. V roce 1914 byla Big Hole jako nerentabilní uzavřena a majitelé dolů investovali do hloubení šachet, které umožňovaly těžit diamantonosnou horninu kimberlit až v hloubce přesahující jeden kilometr. \n\nZ těžby v Big Hole pochází 153,5 karátový diamant \"Porter Rhodes\" nalezený v roce 1880. Předpokládá se, že z této lokality pochází i 287,4 karátový diamant \"Tiffany\".\n\nCelkově bylo z Big Hole vytěženo 2722 kilogramů diamantů. Jáma je významnou turistickou atrakcí, v roce 1971 bylo v jejím sousedství otevřeno muzeum hornictví. Jihoafričané usilují o zápis kráteru mezi Světové dědictví. \n\n\n"}
{"id": "1154070", "url": "https://cs.wikipedia.org/wiki?curid=1154070", "title": "Vršovice (zámek)", "text": "Vršovice (zámek)\n\nZámek ve Vršovicích stojí v jižní části obce Vršovice (okres Louny) v zátočině Ohře. Byl postaven v 1. polovině 17. století, později prošel několika stavebními úpravami. Je chráněn jako kulturní památka ČR. V současné době je pustý a nepřístupný.\n\nDnešní zámek ve Vršovicích měl předchůdkyni v tvrzi, na které sídlili majitelé vršovického panství. Ačkoliv je poprvé písemně doložena v roce 1419, je velmi pravděpodobné, že zde panské sídlo stálo už mnohem dříve, minimálně za Rydkéřů z Polenska, kteří vršovický statek získali v roce 1396 a vlastnili ho až do roku 1474. \n\nV 16. století se vršovické panství dostalo do rukou rodin, které pocházely z měšťanského prostředí v Lounech. Nejprve to byli od roku 1517 Sokolové z Mor, v roce 1598 je vystřídali Zákostelští z Bílejova. Je pravděpodobné, že středověká tvrz byla upravena na menší venkovský zámeček už v průběhu 16. století. Napovídala by tomu i cena 81 000 míšeňských kop, za kterou Vršovice v roce 1615 koupil císařský rada a zemský soudce Prokop Dvořecký z Olbramovic, roku 1621 popravený za účast na stavovském povstání. V té době k Vršovicím patřila ještě tvrz v Kystře, vrchnostenské dvory v několika dalších vesnicích a řada rybníků a vinic.\n\nVšechen Dvořeckého majetek připadl koruně. Vršovické panství v roce 1622 koupil Volf Ilburk z Vřesovic. Nad hlavním zámeckým portálem se snad dosud nachází alianční erb jeho a manželky Alžběty rozené Berkové z Dubé a letopočet 1628, který zřejmě značí dokončení stavby. Odpovídá tomu i tvarosloví obloučkových stupňovaných štítů v obou nárožích čelní fasády, mající pozdně renesanční charakter. Až do roku 1663 se v držbě Vršovic vystřídalo několik majitelů. Toho roku je koupila Sylvie Kateřina z Bádenu. V majetku tohoto markraběcího rodu zůstal zámek až do roku 1783. V kupní smlouvě z roku 1663 je zachycen popis zámku. Již v té době byl na věži v průčelí orloj. V té době k zámku patřily chmelnice, vinice s lisem, zelinářská zahrada, bažantnice a pivovar. V letech 1735–1736 provedl Ludvík Jiří z Bádenu stavební úpravy zámku, jejich rozsah ale není známý.\n\nZa Bádenských, ale ani později, nebyl vršovický zámek rezidenčním sídlem. Ekonomicky bylo vršovické panství podřízeno správě bádenských statků v Lovosicích. Na zámku byli ubytováni úředníci, kteří měli na starosti chod panství. Jak Bádenští, tak i pozdější majitelé Schwarzenberkové využívali pobyty na zámku především ke střelbě na bažanty a sousední pozemky jako honitbu. Za sedmileté války a za války o bavorské dědictví byla v zámku několikrát ubytována pruská armáda a vnitřní zařízení objektu bylo poškozeno.\n\nRoku 1783 prodala Alžběta Augusta z Bádenu vršovické panství svému příbuznému Janovi knížeti ze Schwarzenberka. Schwarzenberkové je vlastnili až do roku 1924, kdy z něj byl v rámci pozemkové reformy vytvořen zbytkový statek. Po roce 1945 se objekt zámku stal majetkem Místního národního výboru ve Vršovicích, který v zámku zřídil byty. Koncem 80. let už byl volně přístupný objekt takřka bez nájemníků, stav neudržované budovy byl špatný. Po roce 1989 se zámek dostal do soukromých rukou a jeho devastace pokračuje.\n\nZámek má čtyřkřídlou dispozici, v jeho středu je čtvercový dvůr. Fasády jsou hladké, okna pravoúhlá. Ve východním traktu byla umístěna kaple sv. Kříže, jež stavebně předstupuje z fasády. Severní křídlo je opatřeno arkádami, arkády jsou rovněž v patře západního křídla. V přízemí jsou arkády sklenuté plackami, v patře valenou klenbou. Tou je zaklenutý i průjezd vchodu do zámku a místnosti v přízemí severního křídla. Ze severu k zámku přiléhá dvůr s hospodářskými budovami, opatřenými barokními štíty.\n\n\n"}
{"id": "1154073", "url": "https://cs.wikipedia.org/wiki?curid=1154073", "title": "Fred Zinnemann", "text": "Fred Zinnemann\n\nFred Zinnemann (29. duben 1907 Řešov – 14. březen 1997 Londýn) byl rakousko-americký filmový režisér židovského původu. Získal čtyři Oscary a jednu cenu BAFTA. Proslavil ho zejména western \"V pravé poledne\".\nNarodil se v Polsku, v židovské rodině, ale vyrůstal ve Vídni. Začal zde studovat práva, ale během studia ho uchvátil film a rozhodl se odjet do Paříže, kde začal navštěvovat filmovou školu a pracovat jako asistent kamery. Poté žil v Berlíně, kde spolu s Robertem Siodmakem a Billy Wilderem natočil roku 1929 dokumentární film \"Lidé v neděli\".\n\nNakonec však roku 1929 odešel do Spojených států. Zde se živil nejprve jako statista, později točil nejprve krátkometrážní filmy, nakonec se roku 1942 dostal i k celovečerním.\n\nJeho prvním velkým úspěchem bylo drama \"Sedmý kříž\" z roku 1944, se Spencerem Tracym v hlavní roli. Největším pak western \"V pravé poledne\" z roku 1952, válečné drama \"Odtud až na věčnost\" z roku 1953 či muzikál \"Oklahoma!\" z roku 1955.\n\nRoku 1936 získal americké občanství.\n\nPřipisuje se mu známá věta: „Tři nejdůležitější věci na filmu jsou scénář, scénář a scénář.“\n"}
{"id": "1154074", "url": "https://cs.wikipedia.org/wiki?curid=1154074", "title": "Lee McRae", "text": "Lee McRae\n\nLee McRae (* 23. ledna 1966 Pembroke, Severní Karolína) je bývalý americký, atlet, sprinter, halový mistr světa v běhu na 60 metrů z roku 1987.\n\nV letech 1986 a 1987 se stal halovým mistrem USA v běhu na 60 yardů. Při premiéře světového halového šampionátu v Indianopolis v roce 1987 zvítězil v běhu na 60 metrů. Ve stejné sezóně byl rovněž členem vítězné štafety USA na 4x100 metrů. Z roku 1987 pocházejí rovněž jeho osobní rekordy – 10,07 na 100 metrů a 6,50 na 60 metrů v hale.\n\n"}
{"id": "1154076", "url": "https://cs.wikipedia.org/wiki?curid=1154076", "title": "Gustav Mayer", "text": "Gustav Mayer\n\nJméno a příjmení Gustav Mayer se může vztahovat k následujícím osobnostem:\n\n"}
{"id": "1154077", "url": "https://cs.wikipedia.org/wiki?curid=1154077", "title": "Andrés Simón", "text": "Andrés Simón\n\nAndrés Simón Gómez (* 15. dubna 1961, Guantánamo) je bývalý kubánský sprinter, halový mistr světa v běhu na 60 metrů z roku 1989.\n\nNa univerziádě v roce 1985 byl členem vítězné kubánské štafety na 4x100 metrů. V roce 1989 v Budapešti vybojoval titul halového mistra světa v běhu na 60 metrů. Na olympiádě v Barceloně v roce 1992 získal spolu s dalšími členy kubánské štafety na 4x100 metrů bronzovou medaili.\n\n\n"}
{"id": "1154078", "url": "https://cs.wikipedia.org/wiki?curid=1154078", "title": "Andre Cason", "text": "Andre Cason\n\nAndre Cason (* 20. ledna 1969 Virginia Beach, Virginie) je bývalý americký sprinter, halový mistr světa v běhu na 60 metrů z roku 1991.\n\nJeho prvním mezinárodním úspěchem byl titul juniorského mistra světa v běhu na 100 metrů v roce 1988. V roce 1991 se nejdříve stal halovým mistrem světa v běhu na 60 metrů, v létě pak byl členem vítězné americké štafety na 4x100 metrů na světovém šampionátu pod širým nebem v Tokiu. Tento štafetový úspěch si spolu se svými kolegy zopakoval na následujícím mistrovství světa ve Stuttgartu, kde zároveň v individuálním startu na 100 metrů získal stříbrnou medaili.\n"}
{"id": "1154083", "url": "https://cs.wikipedia.org/wiki?curid=1154083", "title": "WDP", "text": "WDP\n\nWDP je zkratka s více významy:\n\n"}
{"id": "1154085", "url": "https://cs.wikipedia.org/wiki?curid=1154085", "title": "Vladimir Smirnov (lyžař)", "text": "Vladimir Smirnov (lyžař)\n\nVladimir Michajlovič Smirnov (Владимир Михайлович Смирнов, * 7. března 1964 Ščučinsk) je bývalý kazašský běžec na lyžích a později sportovní funkcionář, olympijský vítěz, čtyřnásobný mistr světa a držitel ocenění zasloužilý mistr sportu SSSR.\n\nZačínal v klubu SKA Alma-Ata. Ve Světovém poháru debutoval v prosinci 1982 v Davosu a skončil na bodovaném sedmnáctém místě. V roce 1984 v Murmansku stanul poprvé na stupních vítězů ve SP a roku 1986 v Kavgolovu vyhrál první závod. Jako jeden z prvních sovětských běžkařů se přizpůsobil bruslařské technice a na Mistrovství světa v klasickém lyžování 1987 vybojoval se štafetou SSSR stříbrnou medaili. Na olympiádě 1988 v Calgary byl druhý na 30 km, třetí na 15 km a druhý ve štafetě. V roce 1989 vybojoval v Lahti svůj první titul mistra světa v individuálním závodě na 30 km, o dva roky později ve Val di Fiemme byl na stejné trati druhý. Na olympiádě 1992 v Albertville se mu dařilo méně, nejlepším umístěním bylo osmé místo v nové disciplíně skiatlonu a pátá příčka se štafetou SNS.\n\nPo rozpadu Sovětského svazu začal reprezentovat Kazachstán, i když žil ve švédském Sundsvallu a připravoval se v tamním klubu Stockviks SF. Na MS 1993 ve Falunu získal stříbro na 10 km a ve skiatlonu, na olympiádě 1994 vybojoval pro samostatný Kazachstán první olympijské medaile v historii, když vyhrál závod na 50 km a skončil druhý na 10 km a ve skiatlonu. Mistrovství světa v klasickém lyžování 1995 v kanadském Thunder Bay přineslo Smirnovovi životní úspěch, když získal tři zlaté medaile: na 10 km, 30 km a ve skiatlonu. Poslední Smirnovova olympiáda byla v roce 1998 v Naganu, kde byl vlajkonošem kazašské výpravy a skončil třetí ve skiatlonu. Kariéru ukončil o rok později vítězstvím na závodě Kontinentálního poháru v Pchjongčchangu.\n\nVladimir Smirnov vyhrál třicet závodů Světového poháru, čímž je druhý v historickém pořadí za Bjørnem Dæhliem, a v šedesáti šesti byl na stupních vítězů, v letech 1991 a 1994 se stal celkovým vítězem. Na Asijských zimních hrách, které v roce 1999 hostila Jižní Korea, získal zlato na 15 km a ve štafetě. Také dvakrát vyhrál prestižní Holmenkollenský lyžařský festival: 1994 a 1995.\n\nOd roku 1999 do roku 2010 byl členem Mezinárodního olympijského výboru. Působil také ve vedení Mezinárodní biatlonové unie, angažoval se v kampani za přidělení zimní olympiády 2014 kazašskému městu Almaty. Vydal vzpomínkovou knihu \"Člověk-vítěz\", známé je jeho přátelství s jeho velkými rivaly Bjørnem Dæhliem, s nímž účinkoval v televizní show \"Gutta på tur\", a Vegardem Ulvangem, s nímž podnikl několik dobrodružných expedic − například v roce 1993 expedici do Mongolska, při níž byli na několik dnů zadrženi policií kvůli zmizení jednoho z místních průvodců.\n\n"}
{"id": "1154087", "url": "https://cs.wikipedia.org/wiki?curid=1154087", "title": "Zbyněk Cejnar", "text": "Zbyněk Cejnar\n\nZbyněk Cejnar (* 9. srpna 1961 Janské Lázně) je český podnikatel s úzkou vazbou na českého miliardáře Alexandra Seidla.\n\nNarodil se v Janských Lázních, rodině která vedla několik ROH hotelů. Na střední školu odjel studovat do Poděbrad, na tehdy vyhlášenou hotelovou školu. Během školy pracoval v několika restauracích a později po škole pracoval nějakou dobu v Rakousku, kde vydělal první kapitál, který pomohl rozjet jeho podnikatelské aktivity v České republice. Během práce v restauracích, potkal mnoho přátel, se kterými později podnikal. Jeden z těchto známých byl Pavel Dvořák, který ho seznámil s Alexandrem Seidlem, který v té době rozjížděl firmu s elektronikou a textilem Le Cygne Sportif Groupe. Seidl později začal velmi intenzivně privatizovat podniky, o které se však neměl kdo starat. Cejnar v té době začal pomáhat Seidlovi s nájmy a agendou spojenou s výstavbou nových domů. Zbyněk Cejnar několik let vedl správu nemovitosti, avšak už jako akcionář firmy, kterou společně se Seidlem zvětšili do dnešních rozměrů. Firma má odhadovanou hodnotu okolo 3 miliard korun. V posledních letech Cejnar však začal ustupovat do pozadí a společně se Seidlem na firmu pouze dohlížejí. Cejnar je ženatý a má tři syny.\n\nZbyněk Cejnar několik let vedl správu nemovitosti, avšak už jako akcionář firmy, kterou společně se Seidlem zvětšili do dnešních rozměrů. Firma má odhadovanou hodnotu okolo 3 miliard korun. Během divoké privatizace společně se Seidlem převzali například Hikor Písek, České správy nemovitostí, Severoskla Nový Bor, elektrárna Františkov, hotel na břehu lipenské přehrady nebo dále sítě obchodních domů Prior. V posledních letech Cejnar však začal ustupovat do pozadí a společně se Seidlem na firmu pouze dohlížejí. Cejnar je místopředseda představenstva a jednatel několika sesterských firem.\n\nZbyněk Cejnar je jeden z prvních velkých developerů v českém lyžařském středisku Špindlerův Mlýn, kde zprivatizoval tehdy bývalý hotel ROH Primátor, a přestavěl ho na luxusní byty. Během následujících let, postavil 5 dalších velkých bytových domů Primátor a společně se Seidlem vlastním většinu okolních lukrativních pozemků nebo hotel ve Svatém Petru. Jejich nejnovější projekt jsou 2 luxusní bytové-rodinné domy s výhledem na lyžařský areál Medvědín. V posledních letech také postavil dva bytové domy v Karlově Studánce.\n\nCejnar se také angažoval investičně i ve vedení Vrchlabské nemocnice, kterou vedl kontroverzní senátor Vladimír Dryml. Cejnar díky svým kontaktům z dřívějších let koupil první podíl nemocnice, a společně se Seidlem pod hlavičkou Le Cygne Sportif, začali nemocnici provozovat. V prvních letech jim pomáhala německá firma provozující nemocnice, která později svůj podíl prodala zpět investorům. V půlce roku 2016, zakoupila investiční společnost kolem Marka Dospivy - Penta Investments, za nezveřejněnou cenu Vrchlabskou nemocnici. Tímto krokem skončila i éra Vladimíra Drymla, jakožto ředitele.\n\nČeský herec Bolek Polívka vybudoval v Olšanech jihozápadně od Vyškova farmu, v níž pořádal kulturní a recesistické programy. Když dostavoval hotel a přistavoval wellness centrum, získal na stavbu finance z fondů Evropské unie. Protože ale Polívka své finanční závazky nesplácel, podala na něj stavební firma Kaláb v říjnu 2012 návrh na insolvenci a soud poslal farmu v dubnu 2013 do konkurzu. Během podzimu roku 2013 se konala dražba. O farmu měl původně zájem i Seidl,ale nakonec se dražby nezúčastnil, protože podle serveru iDNES.cz nebyl spokojen s podobou smlouvy, díky které farma čerpala finance z Evropské unie. Vydražitel, společnost Alkony-CZ, nakonec farmu získal za 15 milionů českých korun. Seidl však mezitím od Polívky skoupil pozemky v okolí farmy včetně příjezdové cesty k ní. Jeho společník Ing. Zbyněk Cejnar podstoupil Polívkovy pohledávky. Tak si zajistil, že každý, kdo by chtěl na farmu přijet, by musel přes jeho pozemky. Proto od záměru získat farmu ustoupil i původní vydražitel. Když se pak konala druhá dražba, přihlásila se do ní Seidlova firma jako jediná a farmu získala za 11,5 milionů korun českých.\n"}
{"id": "1154090", "url": "https://cs.wikipedia.org/wiki?curid=1154090", "title": "Georg Schider", "text": "Georg Schider\n\nGeorg Schider (14. dubna 1840 Sankt Martin bei Lofer – 19. prosince 1914 Saalfelden) byl rakouský statkář a politik německé národnosti ze Salcburska, na konci 19. století poslanec Říšské rady.\n\nVystudoval národní školu. Od roku 1860 sloužil v rakouské armádě. V roce 1866 se účastnil tažení rakouské armády v Itálii. Potom se věnoval správě svých statků, v posledním čtvrtstoletí svého života vlastnil statek Laböckbauer v Ramseidenu v Saalfeldenu. Zaměřoval se na chov koní. Byl dlouhodobě členem výboru zemské zemědělské společnosti v Salcbursku. V domovské obci zasedal po řadu let v obecním výboru a od roku 1897 do roku 1900 byl jejím starostou. Byl členem místní školní rady a působil jako místní školský inspektor. Bylo mu uděleno čestné občanství. Získal Zlatý záslužný kříž.\n\nByl poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Salcbursku. Ve volebním období 1891–1897 se uvádí jako Georg Schider, statkář, bytem Saalfelden.\n\nV roce 1891 se na Říšské radě uvádí jako klerikální kandidát. Nepatřil ale k žádnému poslaneckému klubu. V roce 1895 se uvádí jako \"divoký\" (nezařazený) poslanec. Byl řazen mezi německé konzervativce.\n\nZemřel po dlouhé nemoci v prosinci 1914.\n"}
{"id": "1154097", "url": "https://cs.wikipedia.org/wiki?curid=1154097", "title": "František Baugut", "text": "František Baugut\n\nFrantišek Baugut, \"německy\" \"Franz Baugut\"; (1668, Stráž pod Ralskem – 16. února 1726, Jihlava) byl český jezuita, sochař, řezbář a truhlář. Je autorem galerie dvanácti barokních kamenných soch před jezuitskou kolejí v Kutné Hoře a rovněž vytvořil i tamní morový sloup. \n\nFrantišek Baugut se narodil v roce 1668 v severočeském \"Vartenberku\" (později počeštěno na Stráž pod Ralskem). Stal se jezuitou a od roku 1698 působil v jeuitské koleji v Hradci Králové, o tři roky později v její košumberské rezidenci. V letech 1699–1708 vytvořil spolu se svými tovaryši Janem Kostelníkem a Maxmiliánem Brabencem rozvilinové oltáře s figurální výzdobou pro jezuitský poutní Kostel Panny Marie Pomocnice na Chlumku u Luže. \n\nRoku 1709 přišel do Kutné Hory, kde nejprve vedl truhlářskou a řezbářskou dílnu; působil zde až do roku 1718 a vytvořil svá nejvýznamnější monumentální díla v pískovci: Je to galerie dvanácti barokních kamenných soch jezuity uctívaných svatých patronů před jezuitskou kolejí. Dále s pomocníky vytesal tamní morový sloup, pro nějž si zvolil předlohu v Trojičním sloupu ve Vídni. \n\nRoku 1718 přesídlil do Telče. V letech 1719–1720 ptacoval v Českém Krumlově. Rok 1722 prožil v Jindřichově Hradci, odkud roku 1723 odešel do Jihlavy, kde 16. února 1726 zemřel.\n\n\n"}
{"id": "1154100", "url": "https://cs.wikipedia.org/wiki?curid=1154100", "title": "Digitální negativ", "text": "Digitální negativ\n\nDigitální negativ (DNG, Digital Negative) je otevřený formát bezeztrátového zápisu digitalizovaného obrázku originálně pořízeného fotografického nebo skenového snímku. Tento formát zavedla firma Adobe pro digitální fotografii 27. září 2004. Jeho uvedení mělo podobu první verze specifikace DNG s různými produkty, včetně bezplatné utility pro převod do DNG a z něj. Veškerý software Adobe pro zpracování fotografií, jako Adobe Photoshop a Adobe Lightroom), od té doby tento formát podporuje.\n\nDo doby uvedení DNG formátu se za \"digitální negativ\" pokládal formát RAW, nenormalizovaný a velice nejednotný.\n\nDNG vychází ze standardního otevřeného formátu TIFF a umožňuje široké užití průvodních informací o obrázku (metadat). Jeho používání je zcela volné – Adobe zveřejnil příslušnou licenci a potvrdil, že neexistují žádná omezení užití z hlediska průmyslových či autorských práv. Adobe prohlásil, že pokud bude shoda v tom, že má být tato norma spravována normalizační organizací, jsou otevřeni této myšlence. Adobe předložil normu DNG organizaci ISO, aby ji zařadila do své revize normy TIFF/EP.\n\nVzhledem k různosti podob surových dat snímků je převod na tento standard někdy nejistý. To platí zejména u surových dat pocházejících z přístrojů, jež nepředpokládají ukládání snímků v podobě RAW, nýbrž v JPEG, avšak upravených pro export snímků RAW, ale i jindy.\n\nNěkteří výrobci fotopřístrojů se přímo přihlásili k exportu snímků v DNG (Pentax, Casio, Leica, Sinar, Ricoh, Samsung), většina dosud nikoliv (Canon, Nikon, Sony, Panasonic, Olympus, Fuji, Sigma) a zůstávají u své verze RAWu. Nejvýkonnější mobilní telefony již také zaznamenávají své snímky v surové podobě, a to obecně právě v DNG.\n"}
{"id": "1154101", "url": "https://cs.wikipedia.org/wiki?curid=1154101", "title": "Alois Winkler", "text": "Alois Winkler\n\nAlois Winkler (7. června 1838 Waidring – 11. června 1925 Salzburg) byl rakouský římskokatolický duchovní a politik německé národnosti ze Salcburska, na konci 19. století poslanec Říšské rady; dlouholetý poslanec Salcburského zemského sněmu a opakovaně zemský hejtman Salcburska.\n\nVystudoval národní školu a v roce 1860 složil maturitu na církevním gymnáziu Kollegium Borromaeum Salzburg. Roku 1863 byl vysvěcen na kněze. Od roku 1864 do roku 1866 působil jako koadjutor v tyrolském Erlu. Od roku 1866 působil v Söllu, od roku 1867 v Brixleggu a v letech 1868–1870 v Mittersillu. V období let 1870–1890 zastával post beneficiáta v Radstadtu. V letech 1890–1894 vykonával funkci děkana a faráře v Altenmarkt im Pongau. Roku 1894 byl jmenován kanovníkem, roku 1908 ustanoven do funkce správce chrámu (Domkustos) a roku 1921 děkana. Byl veřejně a politicky aktivní. V letech 1887–1897 vydával list \"Salzburger Chronik\". Města Radstadt a Salzburg mu udělila čestné občanství.\n\nDlouhodobě zasedal jako poslanec Salcburského zemského sněmu. Poprvé sem byl zvolen roku 1878 a pak opětovně roku 1884, 1890, 1897, 1902 a 1909. Zastupoval nejprve konzervativce, pak Katolickou lidovou stranu a od roku 1909 Křesťansko-sociální stranu. Do roku 1899 byl poslancem za kurii městskou, obvod Radstadt, pak kurii venkovských obcí, obvod Pongau. Již v roce 1878 se stal náhradníkem zemského výboru, roku 1884 jeho řádným členem. Od roku 1890 byl náměstkem zemského hejtmana a jeho kariéra vyvrcholila 17. ledna 1897, kdy se stal zemským hejtmanem Salcburska, tedy předsedou sněmu a nejvyšším představitelem zemské samosprávy. Funkci zastával do 12. prosince 1902. Pak byl znovu členem zemského výboru. Opětovně do funkce zemského hejtmana nastoupil 21. července 1909 a setrval na ni až do 3. listopadu 1918.\n\nByl poslancem Říšské rady (celostátního parlamentu Předlitavska), kam usedl v doplňovacích volbách roku 1896 za kurii venkovských obcí v Salcbursku, obvod Salzburg, Golling atd. Nastoupil 20. listopadu 1896 místo Georga Lienbachera. V roce 1896 se na Říšské radě připojil ke klubu Katolické lidové strany.\n\nPo zániku monarchie byl od listopadu 1918 členem provizorního zemského sněmu za křesťanské sociály. Zároveň vykonával funkci prezidenta tohoto prozatímního sněmu a od 29. listopadu 1918 do 23. dubna 1919 byl znovu zemským hejtmanem.\n"}
{"id": "1154104", "url": "https://cs.wikipedia.org/wiki?curid=1154104", "title": "Komunikace v kyberprostoru", "text": "Komunikace v kyberprostoru\n\nKomunikace v kyberprostoru je takový typ interpersonální komunikace, jejímž hlavním atributem je nepřímý kontakt. Může probíhat mezi dvěma individui i masově. Dělí se na synchronní a asynchronní - rozdělení se váže k časové prodlevě mezi dvěma zprávami. Synchronní komunikace probíhá v témže místě a témže čase, je okamžitá, lze na ni rychle reagovat. Typickým příkladem synchronní komunikace je telefonování, chat nebo Skype. Asynchronní komunikace probíhá na stejném místě ale v různém čase, účastníci diskuze nereagují na své příspěvky okamžitě, často ale rozvitěji. Mezi asynchronní komunikaci můžeme zařadit e-mail či diskusní fóra.\n\nTento typ komunikace s sebou nese mnohé nevýhody - umožňuje vytvářet falešné identity, klamat svůj protějšek nebo manipulovat. Sociolog Elihu Katz formuloval tento problém takto: “Psát na klávesnici neznamená být člověkem, být v kyberprostoru neznamená být reálný. Všechno je to jen předstírání a odcizení a ubohá náhražka reality.” V rozporu s tímto tvrzením je výzkum z let 1995-2000, který ukázal, že virtuální komunikace naopak poskytuje nové možnosti, jak se dohodnout na reálné interakci, což má za následek vyšší frekvenci telefonátů, ale i osobních schůzek.\n\nJe důležité zmínit disinhibiční efekt, který se charakterizuje změnou ve způsobu chování a komunikace jedinců v kyberprostoru, především pak v internetovém prostředí. Na rozdíl od interakce v reálném světě, se disinhibované chování převážně liší tím, že jedinec tzv. odkládá zábrany, ať už podvědomě či vědomě, pozitivně či negativně. Podle J. Sulera se za faktory způsobující tento typ chování považují anonymita, neviditelnost, asynchronicita, solipsistická introjekce, disociativní představivost a minimalizace autority.\n\nAčkoli je kyberprostor virtuálním, a tedy neskutečným prostředím, někteří lidé mohou při pohybu v něm nabývat pocitu, že je tomu jinak - vzniká tedy tzv. \"psychologický prostor\", umocněn navíc skutečností, že se na internetu často používají pojmy připomínající reálný svět - např. chatovací místnost.\n\nMožnosti komunikace v kyberprostoru jsou značně omezené - člověk má obvykle možnost přenášet pouze text, případně obrázky. Vůně, chutě a doteky jsou nepřenosné. Omezenost internetového jazyka vede např. k používání emotikon, jejichž prostřednictvím se lidé snaží nahradit výraz v obličeji či tón hlasu, který by jinak použili při komunikaci tváří v tvář. Neexistuje žádný univerzální vzorec pro jejich interpretaci, a tak si je každý příjemce vlastně vykládá po svém. Jedním ze specifik internetového jazyka je však i používání zkratek, způsobené snahou o časovou úsporu (např. mmt, btw), a často také gramaticky či stylisticky nesprávná formulace vět.\n\nV kyberprostoru může docházet k tzv. sociální mnohočetnosti, tedy k situaci, kdy komunikujeme s větším množstvím lidí, kteří o sobě navzájem nevědí. Vše, co bylo \"řečeno\" během virtuálních konverzací, je možno trvale zaznamenat.\n\nNavzdory nesporným výhodám, které virtuální komunikace poskytuje, míněno teď především časovou úsporu, pro většinu formálních (obchodní jednání) i neformálních (rodinná oslava) setkání se stále upřednostňuje fyzická interakce. Tento jev byl pojmenován naléhavou potřebou fyzické blízkosti , jelikož ta poskytuje o druhých mnohem více informací. Podle sociologů Deidreho Bodena a Harveyho Molotcha nám fyzická přítomnost umožňuje přístup k té části těla, která ,nikdy nelže’, totiž k očím, ,oknům do duše’.\n\nMnoho zdrojů za komunikaci v kyberprostoru považuje už telefonování. Telefon se tedy dá považovat za jeden z prvních prostředků komunikace v tomto prostředí. Lépe popsán je však až vývoj komunikace v internetovém kyberprostoru.\n\nVelkým přínosem v této oblasti byla idea prvního průkopníka J.Licklidera, který viděl v počítačích vysoký komunikační potenciál a to již v šedesátých letech dvacátého století. Podle jeho názoru měl být počítač jako komunikační prostředek efektivnější než komunikace tváří v tvář. Kromě toho již předpokládal vznik komunit lidí, kde by se mohli sdružovat a navzájem mezi sebou komunikovat, to vše na základě podobných zájmů.\n\nVývoj internetových diskusních fór a komunikačních kanálů započal právě v době, kdy se masově rozšířil internet. Ne každý k němu měl zprvu přístup, mnoho lidí jej užívalo na veřejných místech, v knihovnách nebo internetových kavárnách, což jim umožňovalo být online jen určitou, omezenou dobu. Proto se jako první začaly vyvíjet tzv. mailingové listy. Tyto mailingové listy fungují na principu seznamu jedinců, kteří dají k dispozici svůj email, pomocí něhož potom dostávají zprávy od jiných jedinců, a sami jim mohou psát.\n\nDále se začala rozvíjet diskusní fóra. Jak obecná, tak zaměřená na určité okruhy, např. na literaturu nebo pěstování rostlin. Tato fóra sloužila především k výměně rad a tipů mezi velkým množstvím jedinců. \n\nTeprve později se začaly objevovat kanály, které umožňovaly komunikaci mezi dvěma jedinci v reálném čase. Za průkopníky se dají považovat např. ICQ, Skype, později i chat na Facebooku a mnoho jiných, více či méně známých platforem. \n\nV současnosti probíhá komunikace v kyberprostoru na mnoha úrovních. Stále se zachovala diskuzí fóra, i když jejich význam je dnes jiný než v době tzv. internetového pravěku. Především u starších generací pořád existují mailingové listy. Nejvíce se ovšem rozvíjí komunikace v reálném čase. Díky internetovému připojení téměř v každém chytrém zařízení, dnes mají velký potenciál aplikace a platformy, které právě takový druh komunikace nabízí.\n\n\n\nLegenda k obrázku:\n\nPrakticky každá diskuze v kyberprostoru, ve které se nachází větší množství členů, si projde jednotným vývojem.\n\n1. Počáteční entusiasmus\n\nLidé se sami sobě představí a sdělí si, jak je hezké, že našli někoho, kdo sdílí jejich myšlenky, nebo nadšení do dané věci\n\n2. Evangelismus\n\nLidí se začnou stěžovat, že do jejich skupiny přispívá málo lidí a začnou spolu vymýšlet strategie, jak jich přilákat více.\n\n3. Růst\n\nPřidává se stále více lidí. Témata jsou rozvinutější a diskuze delší. Začínají se objevovat nové větve založené na původním tématu.\n\n4. Komunita\n\nExistuje spousta vláken, některá méně, jiná více relevantní. Lidé si vymění mnoho informací a zkušeností, experti pomáhají sami sobě i jiným uživatelům. Nově příchozí jsou vítáni. Každý se cítí podporován v tom, aby pokládal otázky, odpovídal na ně a navrhoval nová témata k diskuzi.\n\n5. Znepokojení rozmanitostí\n\nPočet zpráv stoupne přímo dramaticky. Ne každý čtenář je zaujatý každým tématem. Lidé si začínají stěžovat na druhé diskutující. Vznikají rozpory, zda je třeba mít tolik vláken. Lidé začínají být naštvaní.\n\nŠestý bod může mít dvě varianty.\n\n6a. Samolibá lhostejnost a stagnace\n\nJe rozdmýchaná hádka pokaždé, když se někdo zeptá na staré otázky a témata nebo když někdo odpovídá na vážné věci humorně. Nově příchozí jsou zavrhnuti. Všechny zajímavé diskuze se omezí na soukromé maily nebo chaty a jsou dostupné jen hrstce vyvolených uživatelů. \n\nNEBO\n\n6b. Vyspělost\n\nPár lidí rozčileně opustí fórum. Zbytek se ocitne ve fázi 4, s tím, že fáze 5 se vždy objeví po pár týdnech, ale zase zmizí. Pár jedinců vždy rozdmýchá silnou diskuzi, ale později opustí fórum a ostatní setrvají ve spokojeném stavu až do úplného zániku fóra.\n\nV posledních letech se internet stává významnou součástí komunikační politiky firem. Nabízí nové způsoby, jak zaujmout potenciální zákazníky, a to jak neplacenou, tak placenou reklamou. Nějakou formu mnohdy skryté reklamy dnes najdeme na každém větším webu, na sociálních sítích, na fórech nebo v rámci tzv. product placementu v online dostupných videích. Také internetové obchody poskytují prostor pro marketingovou komunikaci, dobře vypadající stránky mají vždy větší šanci zákazníka nalákat.\n\n\n"}
{"id": "1154112", "url": "https://cs.wikipedia.org/wiki?curid=1154112", "title": "Železniční trať Cheb–Schirnding", "text": "Železniční trať Cheb–Schirnding\n\nŽelezniční trať Cheb–Schirnding (označená jako trať 179, do roku 1998/1999 byl tento úsek částí tratě 170, od roku 1999/2000 byl uveden jen v tratích 812 a 813, později vznikl samostatný oddíl 179) je železniční trať vedoucí z hlavního chebského nádraží přes česko-německou hranici do německého města Schirnding. Je to regionální neelektrizovaná trať, po které jezdí hlavně německé moderní nízkopodlažní jednotky. Plánuje se však elektrifikace a modernizace, po které by se trať napojila na Třetí železniční koridor. Pak se stane významným tahem pro dálkové vlaky do Německa.\n\n\n"}
{"id": "1154119", "url": "https://cs.wikipedia.org/wiki?curid=1154119", "title": "Gian Domenico Partenio", "text": "Gian Domenico Partenio\n\nGian Domenico Partenio (také psán jako Giovanni Partenico nebo Parteneo) (pokřtěn 5. června 1633 Benátky – 18. února 1701 tamtéž) byl italský zpěvák, kněz a hudební skladatel.\n\nNarodil se v Benátkách jako syn Kateřiny a Angela Partenia a byl pokřtěn 5. června 1633 v kostele svatého Jana (\"Chiesa di San Giovanni in Bragora\"). V roce 1643 byl přijat do kněžského semináře \"Seminario Patriarcale di Venezia\". Poté studoval občanské a církevní právo na univerzitě v Padově, které ukončil 30. června 1655. 28. listopadu 1656 byl vysvěcen na jáhna v kostele svatého Martina v Benátkách.\n\nV únoru roku 1666 nastoupil jako zpěvák-tenorista do sboru baziliky svatého Marka v Benátkách. V červenci 1685 se stal zástupcem sbormistra a po smrti Giovanni Legrenziho v květnu 1690 se stal jeho nástupcem ve funkci maestra di cappella. Vedle své činnosti v bazilice sv Marka působil také jako ředitel nemocnice \"Ospedale dei Mendicanti\" a nějakou dobu také v léčebně nevyléčitelně nemocných \"Ospedale degli Incurabili\".\n\nJako operní skladatel debutoval v roce 1669 v divadle \"Teatro Santi Giovanni e Paolo\" dramatem \"Genserico\", komponovaným na libreto hraběte Nicolò Beregana. Později napsal ještě čtyři další opery, ale proslul zejména jako sbormistr a skladatel chrámové hudby.\n\n\n\n"}
{"id": "1154120", "url": "https://cs.wikipedia.org/wiki?curid=1154120", "title": "Nosatka Darwinova", "text": "Nosatka Darwinova\n\nNosatka Darwinova (\"Rhinoderma darwinii\") je druh malé žáby z podčeledi nosatkovitých (\"Cycloramphinae\"), která žije v okolí vodních toků v lesnatých oblastech Chile a Argentiny. Poprvé ji popsali francouzský zoolog André Marie Constant Duméril a jeho asistent Gabriel Bibron v roce 1841 a pojmenovali ji po Charlesu Darwinovi, který tuto podivnou žábu objevil v chilských pralesích v rámci své plavby kolem světa na lodi \"Beagle\".\n\nTento žabí druh je pozoruhodný neobvyklým způsobem rozmnožování, neboť jeho pulci se líhnou a vyvíjejí v hrdle samců.\n\nNosatka Darwinova mívá hnědou či zelenou barvu a od špičky nosu po kloaku měří mezi 2,2 až 3,1 cm. Má protažený úzký nos, což dává hlavě trojúhelníkovitý tvar. Nohy jsou poměrně dlouhé a štíhlé. Přední nohy nejsou opatřeny plovací blánou, zadní však obvykle bývají. Hřbetní část je buď světleji či tmavěji hnědá, nebo rudohnědá, případně světle či tmavě zelená. Někdy nabývá i kombinaci hnědých a zelených odstínů s různorodým vzorováním. Břišní část je obvykle černobílá s velkými skvrnami.\n\nNosatka Darwinova se živí hmyzem a ostatními členovci. Sama nejenže loví, ale musí se také skrývat před predátory, jimž slouží za potravu. Spoléhá přitom na mimikry, když leží nehybně na zemi a předstírá, že je mrtvý list, dokud nebezpečí nepomine. Jiný způsob ochrany spočívá v tom, že se žába položí na záda, čímž odhalí výstražné vzorování na břišní straně.\n\nSamička klade až 40 vajíček do uschlého listí. Sameček je hlídá 3–4 týdny, než se v nich začnou hýbat vyvíjející se embrya. Poté je pozře a uchovává je ve svém rezonančním měchýřku. Pulci se vylíhnou asi po třech dnech a sameček je nadále nosí v měchýřku, kde jsou vyživováni ze žloutkového váčku a z výměšků stěny měchýřku, až do své proměny. Poté jednoduše vyskočí z otcovy tlamy a zmizí.\n\nNosatka Darwinova je převážně suchozemská. Žije v Chile a v Argentině. V Chile sahá oblast jejího výskytu od provincie Concepción po provincii Palena, v Argentině od provincie Neuquén po provincii Río Negro. Vyskytuje se na mýtinách a v zalesněných oblastech v nadmořských výškách do 1100 metrů. Lze ji také nalézt na rašeliništích a poblíž pomalu tekoucích vodních toků. Žije v různých typech vegetace, zřejmě nejvhodnějším biotopem je pro ni prostředí se směsí lučin, mechorostů, mladých stromů a křovin a úlomků dřeva. Nízký porost zvyšuje schopnost zadržování vody, čímž se snižuje i teplota půdy, a poskytuje nosatce úkryt před predátory. Populace nosatky Darwinovy je roztříštěná a tento druh má nízkou schopnost rozptýlení.\n\n"}
{"id": "1154123", "url": "https://cs.wikipedia.org/wiki?curid=1154123", "title": "LGBT práva v Minnesotě", "text": "LGBT práva v Minnesotě\n\nLesby, gayové, bisexuálové a transsexuálové (LGBT) mají v americkém státě Minnesota zcela stejná práva a povinnosti jako heterosexuálové.\n\nOd roku 1849 platily na území minnesotského teritoria Winconsinovy zákony, jejichž součástí byl zákaz jak homosexuální, tak i heterosexuální sodomie, definované podle anglosaského práva. Tento zákaz se posléze začlenil i do nově ustanoveného trestního zákoníku státu Minnesota. V roce 1921 byla definice sodomie rozšířená i o orální a anální styk. Mimo těchto trestních zákonů platila na tomto území i opatření proti potulce stavějící mimo zákon také přijímání úplaty za amorální činnost.\n\n"}
{"id": "1154128", "url": "https://cs.wikipedia.org/wiki?curid=1154128", "title": "IRIS-T", "text": "IRIS-T\n\nIRIS-T je raketa vzduch-vzduch krátkého dosahu s infračerveným (tepelným) naváděním. Vyrábí ji německá firma Diehl BGT Defence. Impulsem pro vývoj této střely byla potřeba nahradit raketu AIM-9 Sidewinder.\n\nPůvodně se Německo podílelo spolu s Velkou Británií na vývoji rakety AIM-132 ASRAAM. Po sjednocení Východního a Západního Německa se však vývojářům naskytla možnost, prozkoumat ruskou raketu Vympel R-73. Ta se ukázala být mnohem nebezpečnější střelou krátkého dosahu, než se dosud předpokládalo. Byla schopna překonat všechny tehdejší západně rakety krátkého dosahu s tepelným naváděním. Němci se tedy rozhodli, že raketa s mnohem větší obratností bude důležitější než velký dostřel, což vyústilo ve vývoj rakety IRIS-T.\n\nV roce 1995 oznámilo Německo počátek vývojového projektu na střele IRIS-T. V roce 1996 se k projektu přidala Itálie, Švédsko, Řecko, Kanada a Norsko. Tyto státy si mezi sebou rozdělily jednotlivé role na vývoji, výrobě a financování nové rakety. V roce 2001 z finančních důvodů z programu vystoupila Kanada a její místo zaujalo v roce 2002 Španělsko.\n\nOstré střelby s prototypy sériové verze se uskutečnily poprvé 14. března 2002 na polygonu ve východní Sardinii. Raketa byla odpálena z letadla F-4F v režimu zamčení cíle před odpalem a zasáhla bezpilotní terč. Ještě v témže roce došlo i k testům rakety v režimu zamčení cíle až po odpalu.\n\nCelkové náklady na vývoj rakety dosáhly téměř 300 mil. eur.\n\nV prosinci 2004 byla podepsána smlouva v hodnotě 1 mld. euro na výrobu 4 000 raket pro ozbrojené síly Německa, Řecka, Itálie, Norska, Španělska a Švédska. Střela dosáhla počátečních operačních schopností v roce 2005 a následně začaly první dodávky.\n\nIRIS-T se vyznačuje vysokou obratností, která jí umožňuje zatáčení s rychlostí do 60°/ s přetížením až 60 g.\n\nRaketa může být vystřelena buď konvečním způsobem (uzamčení cíle ještě před vystřelením) nebo v módu se zaměřením cíle až po výstřelu. Plný potenciál rakety je možné využít v součinnosti s přilbovým zaměřovačem pilota. Nad rámec běžného využití možností střely se dostávají jen piloti strojů Eurofighter Typhoon. Senzory systému vlastní ochrany Typhoonu dokáží předat naváděcímu systému údaje o pozici cílů letících v zadní polosféře stíhačky. Tyto cíle mohou být následně zničeny střelou IRIS-T.\n\nVe srovnání s AIM-9L Sidewinder má IRIS-T vyšší odolnost vůči rušení. Zvýšená schopnost identifikace cíle prodlužuje její účinný dostřel 5 až 8krát ve srovnání s AIM-9L. Senzor naváděcího systému má rozlišení 128x128 pixelů a zorné pole 90° ve všech směrech od podélné osy střely. Senzor generuje televizní obraz cíle a jeho okolí, díky čemuž je velmi složité oklamat naváděcí systém rakety, ať už manévrováním, vypouštěním světlic nebo použitím infračervených rušiček. Naváděcí systém je vybaven databází, která obsahuje fotky všech známých vojenských letadel, zachycených z různých úhlů pohledu. Pro každé letadlo je zadefinovaných 8 nejzranitelnějších míst jeho konstrukce a na jedno z nich je raketa prioritně naváděná.\n\nZa optickým senzorem se nachází senzor inerciálního navigačního systému, který umožňuje navést raketu do blízkosti cíle v případě, že cíl byl zamčený až po výstřelu. V další části se nachází radiolokační zapalovač, doplněný o záložní zapalovač kontaktního typu. Následuje fragmentační bojová část s hmotností 11,4 kg.\n\nStřední a zadní část rakety tvoří motor na tuhé palivo s proměnlivým režimem hoření. V první fázi urychluje střelu tak, aby opustila závěsník stíhačky a získala dostatek energie pro první manévr. Ve druhé fázi dojde ke snížení tahu motoru, aby mohla raketa uskutečnit ostrý obrat, při kterém je schopna změnit trajektorii letu až o 180°. V závěrečné etapě letu motor zrychlí raketu až přes hranici rychlosti Mach 3.\n\n\n"}
{"id": "1154131", "url": "https://cs.wikipedia.org/wiki?curid=1154131", "title": "Bedřich Jindřich Braniborsko-Schwedtský", "text": "Bedřich Jindřich Braniborsko-Schwedtský\n\nBedřich Jindřich Braniborsko-Schwedtský jinak také Fridrich Jindřich (21. srpna 1709, Schwedt – 12. prosince 1788, Schwedt), byl posledním vlastníkem pruského závislého území z rodu Braniborsko-Schwedtských. Jeho rodiči byli markrabě Filip Vilém a jeho manželka Johana Šarlota.\n\nBedřichův otec Filip Vilém zemřel již v roce 1711, kdy byly jeho nejmladšímu synovi pouze dva roky. Johana Šarlota se proto rozhodla jej dát do opatrovnictví strýce Fridricha I., i ten ale zemřel (v roce 1713) a novým opatrovníkem se proto stal Fridrich Vilém I.. Bedřichovi byl přidělen menší pěší pluk, nicméně on sám se o vojenství zajímal jen pramálo. Fridrich Vilém byl velmi rozzuřený z jeho nezájmu a z toho, že jeho pluk byl velmi neúspěšný, proto nechal Bedřicha Jindřicha v roce 1733 na několik týdnů uvěznit.\n\nV roce 1741 si Bedřich Jindřich přál výměnu jeho pluku č. 12 za pluk č. 42, přestože bylo jeho přání vyplněno, jeho zájem o vojenství brzy zase opadl. Tehdy zcela přestal jevit zájem o to.\n\nKdyž jeho bratr Fridrich Vilém roku 1771 zemřel, Bedřich Jindřich zdědil moc a vládu nad Schwedtskem-Wildenbruchem. Jako markrabě Braniborsko-Schwedtský byl hlavně mecenášem umění, zejména divadel. V roce 1755 získal divadlo \"Prinzessinnenpalais\" v Berlíně a roce 1785 kontaktoval herečku Henriettu Hendel-Schutzovou, aby v tomto divadle hrála.\n\nKdyž v roce 1788 zemřel, s ním vymřela i linie Braniborsko-Schwedtských, jelikož jeho dcery nemohly zdědit jeho tituly ani hodnosti.\n\nBedřich Jindřich byl synem markraběte Filipa Viléma a jeho manželky Johany Šarloty. Prarodiči z matčiny strany byli babička Henrietta Kateřina Oranžská a její manžel Jan Jiří II. Anhaltsko-Desavský, pokud bychom v jeho rodokmenu pátrali dále, narazíme i na takové osobnosti, jako byli Frederik Hendrik Oranžský nebo Mořic Oranžský. Z otcovy strany byli prarodiči Fridrich Vilém I. Braniborský a jeho druhá manželka Žofie Dorota (první manželkou byla sestra Henrietty Kateřina, Luisa).\n\nBedřich Jindřich se roku 1738 oženil se svojí sestřenicí Leopoldinou Marií Anhaltsko-Desavskou, ta byla dcerou Leopolda I. Měli spolu ale pouze dvě dcery:\n\n\nToto manželství příliš šťastné nebylo a po narození druhé dcery se spolu manželé velmi urputně hádali. Došlo to tak daleko, že jí doživotně zakázal přístup do Kolbergu.\n"}
{"id": "1154133", "url": "https://cs.wikipedia.org/wiki?curid=1154133", "title": "Analýza sociálních sítí", "text": "Analýza sociálních sítí\n\nAnalýza sociálních sítí, pod kterou si představme analytické získávání informací a dat ze sociálních sítí pomocí sociometrie a teorie grafů, patří mezi mladé vědecké disciplíny. Analýza sociálních sítí (dále jen ASS) charakterizuje mezilidské vztahy a interakce, na které můžeme nahlížet jako na sociální struktury (klíčový pojem i pro ASS). Tyto struktury se znázorňují formou sociogramů v nichž se nacházejí body a linie je spojující, které zobrazují propletenost zkoumané struktury. ASS se stala užívanou a rapidně rostoucí klíčovou technikou v moderní sociologii, ale i v jiných vědních odvětví jako jsou např.: antropologie, biologie, ekonomie, geografie a informatika.\n\nAnalýza sociálních sítí má své teoretické kořeny v dílech raných sociologů jako byli Georg Simmel a Émile Durkheim, kteří upozorňovali na důležitost studia systému vztahů ve společnosti. Termín „sociální síť“ začali sociologové používat začátkem 20. století k označení složitého souboru vztahů mezi členy společností na všech úrovních, od mezilidských, po mezinárodní. Ve 30. létech 20. století Jacob Moreno a Helen Jennings představili základní analytickou metodu. V roce 1954 John Arundel Barnes začal používat toto označení pro systém vazeb, zahrnující tradiční pojetí používané veřejností i vědci: skupinové vazby (např.: kmeny, rodiny) a společenské skupiny (např.: etnika). O rozšíření používání analýzy sociálních sítí se zasloužili učenci jako například Ronald Burt, Kathleen Carley, Mark Granovetter, David Krackhardt, Edward Laumann, Anatol Rapoport, Barry Wellman, Douglas R. White a Harrison White. Analýza sociálních sítí si našla své využití v různých vědních oborech, stejně jako praktické využití v boji proti praní peněz, organizovanému zločinu, nebo terorismu.\nAnalýza sociálních sítí zkoumá sociální síť jako skupinu navzájem propojených uzlů (aktérů). Mezi těmito aktéry jsou určité vztahy, které jsou znázorňovány hranami. To vše dává dohromady mapu, která graficky znázorňuje jednotlivé prvky a veškeré vztahy mezi nimi. Jelikož je velké množství možných vztahů, rozlišujeme je jednotlivě jiným grafickým znázorněným, unikátním pro každý vztah. Analýza se používá zejména při zjišťování vztahů a atmosféry v organizaci, při hodnocení komunikace, či při řízení znalostí. ,\"Analýza sociálních sítí se zaměřuje na odhalování vzorců lidského chování\"\". Existuje hned několik postupů, kterými můžeme tuto analýzu provést, a nazýváme je analytické techniky. Liší se od sebe jak časově tak úkolově. Mezi ty nejzákladnější patří\n\nASS se zabývá statistickým zkoumáním dat o subjektech, vztazích mezi nimi a analyzováním vzorců těchto interakcí. Pozice a důležitost uzlů se zjišťuje pomocí algoritmů a určuje jejich vliv v dané síti. Logicky se dá odvodit, že uzle s největší centralitou, neboli největším významem, budou ovlivňovat většinu ostatních v dané struktuře. Způsoby měření centrality uzlů:\n\nSociální síť často obsahuje různé skupiny uzlů, které se vyznačují určitými společnými rysy a odlišují se tak od celku. V analýze sociálních sítí se obecně uplatňují dva základní způsoby strukturování sociální sítě na menší skupiny.\n\nPrvní z nich se zakládá na přítomnosti přímo spojených dvojic uzlů (tzv. dryády) nebo trojic uzlů (tzv. triády) v sociální síti, které jsou následně spojeny do větších hustě propojených uskupení. Jedná se tedy o postup „zdola“. Výsledkem jsou skupiny označované jako „kliky“. Tímto způsobem lze rozeznat i další druhy uskupení, jako n-kliky, n-klany a k-plexy. Od běžných klik se liší tím, že zahrnují i některé uzly navíc, které nejsou s danou skupinou tak těsně spojeny.\n\nDruhý způsob identifikuje různé skupiny naopak přístupem „shora“. Při pohledu na výsledný graf je možno objevit jednotlivé oblasti s vyšší koncentrací a provázaností uzlů, které tak do určité míry působí jako oddělené skupiny od zbytku grafu. Tímto způsobem lze v sociální síti definovat bloky, komponenty, lambda sety, k-jádra, f-skupiny, frakce či mosty.\n\nV sociální síti můžeme jednotlivé vazby (vztahy) rozlišit na silné a slabé. Silné vazby se zpravidla nacházejí mezi členy rodiny, dobrými přáteli a spolupracovníky. Slabé vazby představují spíš známosti.\n\nPodle Granovetterova difuzního modelu šíření informací mají právě slabé vazby velký význam pro šíření informací. Důvod je takový, že v uskupeních lidí se vzájemně silnými vazbami totiž obíhají vesměs stejné informace. Pro šíření nových poznatků mezi větší množství lidí se proto více hodí vazby slabé.\n\nNáhledů na síťové role je mnoho, jednu z těch hlavních definoval britský spisovatel a novinář Malcolm Gladwell ve svém díle Bod zlomu. V sociální struktuře můžeme roli definovat jako souhrn očekávání, které jsou sjednoceny do určité pozice, nejedná se ovšem o role sociální, nýbrž role související s pozicí uzlů v síti. Na sociálních sítích zpozorujeme 4 základní typy ,lidí\":\n\nPro zobrazení ASS a její grafickou vizualizaci se používá velké množství různorodých grafů vycházejících z teorie uzlů. Společnými rysy pro většinu technik jsou jednotlivé body tzv. uzle, či objekty zájmu, které reprezentují populaci. U uzlů se dále pracuje s velikostí a barvou, jež znázorňují významnost a charakterovou vlastnost. Spojnice, či síť má za úkol ukázat vazbu mezi jednotlivými uzly. Spojnice mohou nést velké množství informací a pracuje se s jejich šířkou, barvou, směrem šipek, spojitostí a zakřivením.\nPři vizualizaci většího množství prvků a zkoumání sítě se používá softwarových programů, jelikož manuální zpracování by bylo v reálném čase téměř nemožné. Zároveň je třeba dbát zvýšené pozornosti při interpretaci výstupu, jelikož může dojít k vyvození mylných závěrů.\nASS nalézá uplatnění v mnoha odvětvích a je jednou z nejrychleji se rozvíjejících disciplín v rámci sociologie a analýzy vztahů mezi subjekty. Jedno ze základních rozdělení užití je pro soukromý a veřejný sektor.\nV soukromém sektoru se používá hojně v marketingové sféře ke zkoumání vlivu jednotlivců a sociálních skupin na veřejné mínění, volební preference, názory, lidské vztahy a sociální interakci jak v rámci celé populace, tak na jednotlivé cílové skupiny. Své užití najde i na poli zdokonalování prodeje a tvorbě obchodních strategií.\nVe veřejném sektoru se ASS uplatňuje na poli výzkumu, pro ověřování hypotéz a sociologických studií, a národní bezpečnosti. Národní bezpečnostní agentura (USA), je často kritizována za neustálé odposlouchávání, zachycování elektronické komunikace a virtuální stopy. Ke zpracování dat využívá NSA mimo jiné ASS, která ji pomáhá určit centrální uzly a navazující síť, při rozkrývání organizovaného zločinu a terorismu.\n"}
{"id": "1154137", "url": "https://cs.wikipedia.org/wiki?curid=1154137", "title": "Probdělá noc", "text": "Probdělá noc\n\nProbdělá noc (ve francouzském originále ) je opera žánru opéra comique o jednom dějství francouzského skladatele Jacquese Offenbacha na libreto dramatika, básníka a původním povoláním koželuha Édouarda Plouviera (1821–1876) z roku 1855. Její premiéra 5. července 1855 byla součástí zahajovacího představení Offenbachova divadla Théâtre des Bouffes-Parisiens v prvním působišti na Avenue des Champs-Élysées.\n\nJacques Offenbach se po několika marných pokusech prosadit svá díla na scénu pařížských divadel odhodlal roku 1855 založit vlastní hudební divadlo, které nazval Théâtre des Bouffes-Parisiens. Světová výstava roku 1855 přilákala do Paříže mnoho návštěvníků a Offenbachovo působiště, salle Lacaze, byl stísněný, ale strategicky položený prostor na avenue des Champs-Élysées v těsné blízkosti Průmyslového paláce, centra výstavy. Zahajovací program divadla sestával ze čtyř kusů různých žánrů, jak je povolovala přísná divadelní licence, kterou skladatel obdržel; ke všem napsal Offenbach hudbu. 5. července 1855 tak diváci poprvé uviděli zhudebněný veršovaný prolog \"Vstupte, pánové a dámy\" (\"Entrez, Messieurs, Mesdames\"), dále skromnou opéra-comique \"Probdělá noc\", rozvernou klauniádu („bouffonerie“) \"Dva slepci\" (\"Les Deux Aveugles\") a nakonec pantomimu ve stylu commedie dell'arte \"Harlekýn holičem\" (\"Arlequin barbier\").\n\nNámětem \"Probdělé noci\" komicko-sentimentální příběh z vesnického prostředí. Offenbach v ní tedy navázal na styl svých předchozích děl \"Přístěnek\" (\"L'Alcôve\", 1847), \"Mathurinův poklad\" (\"Le Trésor de Mathurin\", 1853) nebo \"Pépito\" (1853). Dílo bylo přijato obecenstvem vstřícně, i když dosti banální libreto Édouarda Plouviera je nenadchlo; hudební část však byla oceňována, zejména vstupní romance hrdinky a pijácká píseň. Stejně jako u \"Harlekýna holičem\" však obliba, které tato opera dosáhla, nebyla srovnatelná s triumfem \"Dvou slepců\", kteří se stali na dlouhou dobu vizitkou divadla a žánrovým modelem pro jeho další repertoár. I když groteskní díla jako \"Dva slepci\" zajišťovala Offenbachovu divadla obecně větší proslulost, v rámci celovečerního programu byla vždy spojována s díly s uměřenější komikou, jichž je \"Probdělá noc\" prvním a z kvalitativního hlediska vzorovým zástupcem.\nJelikož \"Probdělá noc\" opustila repertoár Bouffes-Parisiens dříve, než toto divadlo a jeho ředitel dosáhli světového renomé (již 30. července ji na plakátech nahradil \"Sen letní noci\"), pronikla na světová jeviště se zpožděním. Ve střední Evropě, pravidelném odbytišti Offenbachových děl, se příliš neprosadila. Nepočítáme-li hostování Bouffes-Parisiens na turné (zejména dvojí provedení ve vídeňském Franz-Josefs-Kai-Theater v červnu 1861), byla výjimkou pouze vídeňská inscenace. Vídeňský divadelník a nadšený Offenbachův propagátor Friedrich Strampfer otevřel v roce 1871 ve Vídni vlastní divadlo (Vaudeville-Theater neboli Strampfer-Theater), kde chtěl uvádět zejména francouzský operetní repertoár. Jeho malému divadlu se však podařilo od Offenbacha získat provozovací práva jen na některé starší drobné kusy, které do Vídně dosud nedorazily – včetně \"Probdělé noci\", která byla společně s \"Růží ze Saint-Flouru\" poprvé uvedena 19. února 1872 pod názvem \"Der Schmuggler\" (tj. \"Pašerák\"). Tato inscenace zavdala příležitost k roztržce mezi Offenbachem a Strampferem, neboť Offenbach, přestože byl právě ve Vídni přítomen a dirigoval svá díla v jiných divadlech, odmítl dirigovat premiéru této dvojice (a tím i udělat divadlu trvale zápasícímu s deficitem potřebnou reklamu). Podle deníku \"Die Presse\" to skladatel odůvodnil nechutí dirigovat jednoaktové opery, třebas i vlastní. \"Probdělá noc\" byla přijata příznivě, ač s jistou shovívavostí k prostoduchému libretu; v dámské úloze na sebe upozornila mladičká Sophie König, pozdější slavná operetní subreta (debutovala ostatně jako Boulette v Offenbachově \"Modrovousovi\"). \"Růže ze Saint-Flouru\" se však Vídeňanům líbila více.\n\nV anglicky mluvícím postředí se \"Probdělá noc\" ujala ve zpracování Henryho Broughama Farnieho, upravovatele řady Offenbachových děl, pod názvem \"Forty Winks\". V této podobě měla premiéru 2. listopadu 1872 v londýnském divadle Haymarket Theatre. Upravovatel z ostrovní říše mimo jiné umístil dějiště na pobřeží, z celníka se stal příslušník pohraniční stráže a hlavní hrdina – pašerák – pašuje zboží lodí místo po zemi. V této podobě se \"Probdělá noc\" hojně hrála v dalších částech Britského impéria (např. v Kapském Městě roku 1885) a v Americe. Ve Španělsku ji poprvé uvedlo madridské divadlo Teatro de la Zarzuela roku 1871 pod názvem \"La primer noche de novios\", „zarzuela bufa“, překlad pořídili Salvador María Granés a Vicente de Lalama a hráli Asunción Velascová, Joaquín Miró a Víctor Loitía. Děj byl přitom přeložen do pohraniční provincie Gipuzkoa, k pohraniční řece Bidasoa. Roku 1874 koupilo práva pro Itálii od Brandusova nakladatelství italské hudební nakladatelství Sonzogno, ale o skutečném uvedení této opery v Itálii nejsou údaje. V Dánsku \"Probdělou noc\" pod názvem \"Smuglerens Bryllup\" uvedlo v roce 1903 kodaňské divadlo Tivoli Glassal (Zrcadlový sál).\n\nZ nečetných nastudování v moderní době lze zmínit inscenace z roku 2002/3 v pařížském Petit Théâtre de Naples v podání souboru Les Délassements Lyriques, koncertní představení roku roku 2006 koncertně na Festivalu Jacquese Offenbacha v Bad Ems. Roku 2019 ji společnost pod vedením offenbachovského badatele Jeana-Christopha Kecka hrála ve foyer Théâtre de l'Odéon v Marseille.\n\nOpera má předehru a šest hudebních čísel. Text i hudba (klavírní výtah) vyšel již roku 1855 v nakladatelství Brandus et Dufour.\n\n(Interiér selského stavení v Artois, blízko belgické hranice) Je jedna hodina v noci. Fanchette, sedmnáctiletá dívka, netrpělivě čeká v úboru nevěsty. Dnes měla svatbu s Jeanem Gustinem, zvaným pro svou sílu „Samson“, ale sotva vyšli z kostela, odvedl ji manžel do svého domova, zavřel ji tu a odešel neznámo kam. Fanchette měla přirozeně ze svatební noci před sňatkem jisté obavy, ale jiného rázu. Jednání jejího manžela hrozí zničit jejich lásku (č. 1 romance \"La voilà donc, cette nuit de mystère\").\n\nU okna se objeví její bratranec a neúspěšný nápadník Hercule. Je celníkem a na noční obchůzce si všiml, že se u Gustinových svítí a že je Fanchette sama. Proti její vůli vstupuje oknem dovnitř pod záminko, že jí chce dělat společnost. Naznačuje nevěstě, že její ženich je nejspíše na záletech – Jean je pověstný tím, že přes den spí a v noci se toulá bůhví kde. I Hercule na něj při pochůzkách nejednou narazil. Fanchette toto podezření nahlas odmítá, ale vevnitř ji hlodají pochyby, až se rozpláče. Hercule se ji snaží utěšit – proto přece také přišel (č. 2 kuplet \"Consolez-vous, consolez-vous!\"). Ale jeho utěšování mísené se dvořením Fanchette odmítá.\n\nTu je slyšet zdálky prozpěvujícího si Jeana. Hercule o setkání se „Samsonem“ v kompromitující situaci s novomanželkou nestojí a rychle se schová do sklepa. Jean odemyká dveře, zdraví svou ženu a omlouvá se. Fanchette jej vítá chladně a naznačuje, že má pochyby o jeho věrnosti. Jean se dušuje, že sice již mnohokrát ochutnal zapovězeného ovoce, žádný polibek však není sladší než ten manželský. Podaří se mu Fanchette upokojit a přesvědčit o své lásce (č. 3 duet \"C'est moi! … J'ai bien eu des amours … Ah! que c'est bon d'être deux!\").\n\nKdyž si Jean svléká kabát, zahlédne Fanchette za jeho pasem dvě pistole. Dožaduje se vysvětlení a současně se snaží zařídit, aby Hercule mohl nepozorován uprchnout oknem. To se jí ale nepodaří, Jean chce mít okno zavřené, protože jí chce sdělit tajemství. Je totiž pašerákem. To Fanchette vyleká – jednak je to celkově nebezpečné povolání, jednak ví, že jejich hovor sleduje celník Hercule. Žádá Jeana, aby své činnosti zanechal, ale to Jean jednoznačně odmítá. Miluje své povolání: je to práce na čerstvém vzduchu, při níž uplatní svou tělesnou zdatnost i chytrost a navíc pomáhá hospodářství podporou volného obchodu (č. 4 rondeau \"Contrebandier! Tu ne sais pas, mignonne\").\n\nPři tomto chvalozpěvu Jean pozoruje Fanchettin vzrůstající neklid a brzy se dovtípí, že se někdo skrývá ve sklepě. Má podezření na některého z četných Fanchettiných ctitelů a chystá se na něho s nožem. Ve sklepě však nalezne jen Hercula a je mu jasné, že na něho žárlit nemusí. Je tu však jiný problém: jeho druhové jsou dosud na pašerácké výpravě a je nutno Hercula zadržet, aby je nespatřil. Celník naštěstí ve sklepě zatím popíjel, co našel, takže je již značně ovíněn a nechává se rád Jeanem a Fanchette dále hostit (č. 5 pijácká píseň a tercet \"Allons Fanchette, allons … Aimons le vin pour fêter la nature\").\n\nJeanovi společníci dávají ohňovým znamením najevo, že výprava je skončena. Jean tedy nechává Hercula odejít, i když předpokládá, že jej celník udá. Hector rád vyvázne ze „Samsonova“ domu živ a zdráv. Když je v bezpečné vzdálenosti, zavolá oknem na Jeana zatýkají formuli. Jean a Fanchette strnou, ale Hercule svého nového bratrance uklidňuje. Jean se k němu choval slušně, i když ho mohl přinejmenším zbít, za to pro dnešek přimhouří oko a nebude rušit zbytek jejich svatební noci. Ale příště ať si Jean dá pozor! Muži se loučí rukoudáním a všichni na rozloučenou zanotují ještě kus pijácké písně (č. 6 finále \"Ah! le ciel sourit dans les coupes vermeilles\").\n\nFlétna, hoboj, klarinet, fagot; dva lesní rohy, trubka, pozoun; tympány, bicí souprava; smyčcové nástroje (housle, violy, violoncella, kontrabas).\n\n\n"}
{"id": "1154138", "url": "https://cs.wikipedia.org/wiki?curid=1154138", "title": "Vlastivědné muzeum v Šumperku", "text": "Vlastivědné muzeum v Šumperku\n\nVlastivědné muzeum v Šumperku je nejvýznamnější a zároveň největší muzeum v šumperském regionu. Slouží jako místo pro prezentaci rozmanitých výstav, včetně své stálé expozice a pro pořádání přednášek. V Centrální evidenci sbírek Ministerstva kultury je zaregistrováno více než 120 000 předmětů nacházejících se v muzeu. V roce 2014 se zde konalo 26 výstav a přednášek, např. Zkameněliny severní Moravy, Šumpersko za Velké války a další.\n\nMuzeum bylo založeno roku 1896 jako německé a za tu dobu prošlo významným vývojem. Tehdejší muzeum se prvně nacházelo v dominikánském klášteře, později v roce 1921 bylo přestěhováno do dnešního Geschaderova domu. V roce 1945 se muzeum stalo českým a zároveň se přestěhovalo do svých dnešních prostor v Pavlínině dvoře.\n\n"}
{"id": "1154150", "url": "https://cs.wikipedia.org/wiki?curid=1154150", "title": "Nicolò Beregan", "text": "Nicolò Beregan\n\nNicolò Beregan (také Nicholas Berengani nebo Bergani) (21. února 1627 Vicenza – 17. prosince 1713 Benátky) byl italský šlechtic, právník, básník, historik, překladatel a operní libretista.\n\nNicholas Beregan se narodil ve Vicenze ve šlechtické rodině 21. února 1627 (uvádí se také datum 11. února). Stal se nejen prominentním právníkem v Benátkách, ale i významným učencem, překladatelem, historikem, básníkem a autorem operních libret. Byl členem několika akademií: Accademia Dodonei v Benátkách, Accademia Concordi v Ravenně a Accademia Gelati v Bologni.\n\nV roce 1647 se oženil s Orsettou Garzadori členkou dalšího šlechtického rodu z Vicenzy. V letech 1656-1660 byl vykázán z Benátek a žil v exilu kvůli sporu s vlámským obchodníkem pocházejícím z Hamburku. V roce 1660 byl zcela osvobozen a do Benátek se vrátil.\n\nJeho libreta byla převážně hrdinského charakteru a zhudebňovali je nejslavnější skladatelé té doby ještě i po smrti autora.\n\n\n\n"}
{"id": "1154152", "url": "https://cs.wikipedia.org/wiki?curid=1154152", "title": "V774104", "text": "V774104\n\nV774104 je transneptunické těleso se zhruba polovičním poloměrem Pluta nebo o něco menší. V současné době je přibližně 103 AU od Slunce, ve vzdálenosti 15,4 miliard kilometrů. Od ohlášení jeho objevu v listopadu 2015 jde o nejvíce vzdálený pozorovaný objekt ve sluneční soustavě.\n\nV774104 objevili vědci s teleskopem Subaru s primárním zrcadlem o průměru 8 metrů v komplexu Mauna Kea Observatories na vrcholu hory Mauna Kea na Havaji. Objev byl oznámen na zasedání Americké astronomické společnosti divize pro planetární vědy v listopadu 2015, objevitelský tým vedli Scott S. Sheppard a Chad Trujillo.\nV774104 je málo známá trpasličí planeta, prozatím jsou orbitální elementy neznámé. Tato trpasličí planeta je daleko od Slunce,v době jejího objevení byl pozorovací oblouk dlouhý několik týdnů, její odsluní a přísluní nebyli pevně stanoveny.\n\nV774104 je možná sednoid, patřící do tajemné třídy objektů, která leží ve vnější části sluneční soustavy, a která má pouhé dva známé členy. Sednoidy mají excentrické oběžné dráhy, které byly zjevně narušeny něčím, ale nemohly být narušeny žádným aktuálně známým objektem. Aby mohly být sednoidy museli by mít pozorovací oblouk do jednoho roku. V774104 bude muset mít odsluní větší než 50 AU a polo-hlavní osy větší než 150 AU. Pouze 3 v současnosti znamé objekty mají přísluní větší než 50 AU:. 90377 Sedna,2012 VP113 a 2004 XR190 , ale 2004 XR190 má nízkou oběžnou excentricitu s přísluním na 51 AU. Sedna a 2012 VP113 oba měli své body přísluní zvednuté nad rámec klasického Kuiperova pásu 30-50 AU. Pokud je V774104 sednoid nebo extrémní transneptunické těleso, může to ukazovat na neobjevenou planetu stovky astronomických jednotek od Slunce. Je pravděpodobné, že zvednutí přísluní bylo výsledkem přeplněných otevřených hvězdokup, ve kterých Slunce vzniklo. Objevy dalších sednoidů a analýza jejich oběžné dráhy by měla nakonec umožnit identifikaci procesu, kterým byly jejich oběžné dráhy narušeny.\n\nMnoho zpravodajských zdrojů ohlašovalo V774104 jako \"nejvzdálenější objekt sluneční soustavy\". Nicméně některé komety jsou vzdálenější, ale všechny z nich jsou mnohem menší objekty a nejsou pozorovatelné v takových vzdálenostech.\n\n\nMezi pozorované objekty sluneční soustavy, které se pravidelně stávají vzdálenější než 103 AU od Slunce patří Sedna , 2000 CR105, 2012 DR30, 2013 BL76 a 2005 VX3. Aktuálně je známo 589 objektů, které mají odsluní více než 103 AU od Slunce. Tato vzdálenost je zhruba dvojnásobek vnější hranice torusu ve tvaru Kuiperova pásu, který leží mimo oběžné dráhy Neptuna. Daleko za touto oblastí je obrovský sférický zahalený Oortův oblak, jehož přítomnost byla odvozena z oběžných drah dlouhoperiodických komet.\n\nStudie populace objektů sluneční soustavy, které jsou podstatně vzdálenější než V774104, bude pravděpodobně vyžadovat nové nástroje. Navrhovaná mise kosmické lodi Whipple je určena pro stanovení vnější hranice Kuiperova pásu a přímé detekci objektů Oortova oblaku které jsou dále než 10,000 AU. Takové objekty jsou příliš malé pro detekci se současnými dalekohledy, s výjimkou pozorování během hvězdných zákrytů. Návrh zahrnuje použití širokého zorného pole a rychlého nahrávání spádu, který umožňuje detekci mnoha takových událostí.\n"}
{"id": "1154158", "url": "https://cs.wikipedia.org/wiki?curid=1154158", "title": "Reuel", "text": "Reuel\n\nReuel může označovat:\n\n\n"}
{"id": "1154161", "url": "https://cs.wikipedia.org/wiki?curid=1154161", "title": "Praecipua", "text": "Praecipua\n\nPraecipua je nejjasnější hvězda v souhvězdí Malého lva a jediná nejjasnější hvězda souhvězdí, která nemá Bayerovo označení. Původně byla označena písmenem α, jelikož Francis Baily chtěl takto označit každou hvězdu s hvězdnou velikostí jasnější než 4,5. Označení ovšem z jeho katalogu zmizelo a zůstala v něm jen méně jasná β.\n"}
{"id": "1154170", "url": "https://cs.wikipedia.org/wiki?curid=1154170", "title": "Ötscher", "text": "Ötscher\n\nÖtscher je rozsáhlý horský masiv, vysoký 1893 m n. m. na jihozápadě Dolního Rakouska. Náleží do Ybbstalských Alp, jež jsou součástí Severních vápencových Alp. Hlavní vrchol s nadmořskou výškou 1893 m se jmenuje oficiálně Ötscher ale bývá často nazýván Grosser Ötscher. Na náhorní plošině Ötscheru jsou ještě dva vrcholky – Taubenstein (1849 m n. m.) a asi 2 km jihozápadně od hlavního vrcholu Kleiner Ötscher (1552 m n. m.). Horský masiv leží v přírodním parku jménem Naturpark Ötscher-Tormäuer.\n\nVzhledem ke své samostatné poloze je hora viditelná až i ze vzdálenosti 100 km. Při pohledu od severu je hora mohutná a široká, od západu a hlavně od východu je úzká. Vápencový masiv je rozerván hlubokými údolími a roklemi a vrchol je dobře přístupný jen od severozápadu.\nVe vzdálenosti do 20 km se od horského masivu nacházejí jen dvě větší místa, jimiž jsou na severu okresní město Scheibbs a na jihovýchodě známé poutní místo Mariazell.\nZhruba 4 km západně od vrcholu, v nadmořské výšce okolo 840 m, se rozkládá známé středisko zimních sportů – Lackenhof am Ötscher. Odtud vede sedačková lanovka až k horské chatě ve výšce 1410 m n. m. Od chaty pak vede hlavní cesta na vrchol masivu. Cesta je známá pro dobré vyhlídky po okolí.\n\nDominantní hora Ötscher, tehdy nazývaná Hexenberg byla zdolána expedicí Maxmiliána II. roku 1573. Jeho syn Rudolf II. nechal těžit zlato a vzácné kovy v údolích pod horami. Kvůli tomu bylo v okolí postaveno 30 pil na dřevo, hamry na zkujňování kovu a rozmohla se výroba dřevěného uhlí v milířích.\n\nPod Ötscherem byla postavena nejstarší vodní elektrárna Wienerbruck. Historické stroje dnes dodávají energii pro Mariazellskou úzkokolejnou železnici. \n\nDo svahů Ötscheru se zařezává soutěska Ötschergräben. Ve vápenci se vytvořily rokle, vodopády a bizarní skalní útvary. Prochází skrz ní značená turistická stezka. V zimě zde lezou horolezci po ledopádech.\n\n"}
{"id": "1154185", "url": "https://cs.wikipedia.org/wiki?curid=1154185", "title": "Edmund Attems", "text": "Edmund Attems\n\nEdmund Attems (17. září 1847 Linec – 26. května 1929 Bad Hofgastein) byl rakouský šlechtic a politik německé národnosti ze Štýrska, na přelomu 19. a 20. století poslanec Říšské rady a zemský hejtman Štýrska.\n\nProfesí byl velkostatkářem. Vystudoval techniku ve Štýrském Hradci. Nastoupil do ústředního výboru štýrské zemské zemědělské společnosti, kde zasedal po více než 20 let.\n\nOd roku 1884 působil jako poslanec Štýrského zemského sněmu, kam byl zvolen za velkostatkářskou kurii. Ještě téhož roku usedl i do zemského výboru. V zemském výboru vedl silniční referát, později referát zdravotní. V roce 1890 mandát na zemském sněmu obhájil. V prosinci 1893 se stal zemským hejtmanem Štýrska. Na postu zemského hejtmana působil v letech 1893–1896 a 1897–1918.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1895 za kurii velkostatkářskou ve Štýrsku, obvod Salzburg, Golling atd. Nastoupil 21. února 1895 místo Karla Stürgkha. Mandát obhájil v řádných volbách roku 1897 a volbách roku 1901. Ve volebním období 1891–1897 se uvádí jako hrabě Edmund Attems, zemský hejtman a statkář, bytem Štýrský Hradec.\n\nPoliticky se profiloval jako německý liberál. V roce 1895 byl po svém nástupu do Říšské rady přijat za člena klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů. Po volbách roku 1901 se uvádí jako ústavověrný statkář.\n\nV letech 1917–1918 byl členem Panské sněmovny (nevolená horní komora Říšské rady).\n\nZemřel v květnu 1929.\n"}
{"id": "1154190", "url": "https://cs.wikipedia.org/wiki?curid=1154190", "title": "Latinskoameričtí muslimové", "text": "Latinskoameričtí muslimové\n\nLatinskoameričtí muslimové jsou lidé původem ze zemí Latinské Ameriky, hlásící se k islámu.\n\nPodle statistiky „Muslims in Latin America“ zveřejněné Muhammadem Yusufem Hallarem se počet muslimů v Latinské Americe pohybuje okolo 4 milionů, přičemž asi 700 tisíc jich žije v Argentině a více než 1,5 milionů v Brazílii. Na základě odhadů hustoty zalidnění latinskoamerické muslimské populace jich většina žije na území Brazílie a Argentiny, nicméně malé muslimské komunity existují i ve Venezuele, Kolumbii a Paraguayi. Většina latinskoamerických muslimů je původem buď z Libanonu, nebo ze Sýrie.\n\n"}
{"id": "1154192", "url": "https://cs.wikipedia.org/wiki?curid=1154192", "title": "O procesu civilizace", "text": "O procesu civilizace\n\nO procesu civilizace (německy \"Über den Prozeß der Zivilisation\", 1939) je nejdůležitější dílo německého sociologa Norberta Eliase. Analyzuje historii Evropy přibližně od roku 800 až po rok 1900 našeho letopočtu z hlediska dlouhodobých změn struktury osobnosti Evropanů. V roce 1998 Mezinárodní Sociologická Asociace jmenovala knihu \"O procesu civilizace\" sedmou nejdůležitější sociologickou prací dvacátého století.\n\nPřestože kniha vyšla v roce 1939, upadla (i kvůli 2. světové válce) na dlouhý čas v zapomnění. Teprve po 40 letech přinesla tehdy již 80letému Eliasovi slávu a úspěch. \n\nV tomto díle Elias zformuloval teorii vývoje osobnostních struktur člověka a způsobů jeho chování a vývoje společenských struktur nerovnosti, moci a řádu. Elias ukazuje, že oba tyto vývojové procesy jsou oboustranně závislé. Výsledkem tohoto pohledu jsou dvě vzájemně související teorie – civilizační teorie (vztahující se na změny, jež se týkají osobnosti a chování) a teorie utváření států.\n\nV prvním díle tohoto spisu Elias čerpal z literatury vzniklé v rozmezí 12. až 18. století. Z dob středověku se zachovalo poměrně velké množství výpovědí. Jeden z nejvýznamnějších dokladů představuje spis Erasma Rotterdamského, z roku 1526, do češtiny přeložený jako O slušném chování dětí. \n\nPublikace je rozdělena do dvou částí. V první části se Elias věnuje pojmům civilizace a kultura a jejich sociogenezi. Vysvětluje rozdílné formování v Německu oproti Anglii a Francii. Podle Eliase pojem civilizace vyjadřuje: \"„sebepojetí a sebevědomí Západu. Bylo by možné také říci, že vyjadřuje jeho národní vědomí. Zahrnuje všechno to, o čem se západní společnost posledních dvou tří staletí domnívá, že představuje její náskok před dřívějšími nebo současnými „primitivnějšími“ společnostmi.“\" Západní kulturou je myšlena Francie, Anglie a Německo.\n\nCivilizace neznamená pro všechny západní národy to samé, autor poukazuje na rozdílné pojetí a chápání kultury, civilizace ve Francii a Anglii ve srovnání s pojetím v Německu. Francouzi a Angličané vyjadřují hrdost vlastního národa a pokrok západu pojmem civilizace. Na druhé straně, v německém jazykovém úzu, Němci interpretují a vyjadřují hrdost na vlastní výkony a na vlastní charakter pojmem „kultura“. Pro pochopení těchto rozdílů, je nutné si uvědomit, že vývoj francouzského měšťanstva probíhal v jistém ohledu přesně opačně než vývoj měšťanstva v Německu. Ve Francii byla elita středního stavu a měšťanská inteligence poměrně záhy vtažena do kruhů dvorské společnosti. Rozšiřování dvorské společnosti se v Německu událo až později, kvůli přísnějšímu oddělení stavů.\nVe druhé části knihy se pak, mimo jiné, zabývá praktickou specifickou proměnou lidského chování. Konstatuje, že v raném středověku je chování méně omezováno a je více určováno spontánními afekty a pudy. Jí se prsty, které se nemyjí, jídlo se hltá, kosti se házejí na zem, smrká se do dlaní, šatů nebo ubrusu. Konkrétně věnuje autor pozornost především významu stolování, jež je v této době hlavní společenskou aktivitou. Tento rituál jde vždy spojen s mnohými novými zvyky a pravidly chování v zájmu udržení společenské konvence.V 16. století se obnovuje pevnější sociální hierarchie a s ní se objevuje potřeba neobtěžovat svým chováním jiné, lidé se vůči projevům a hnutí jiných lidí stávají citlivější, upozornění na společensky nevhodné chování se stává součástí společenské kontroly. Ta je stále závažnější, společnost se díky ní vnitřně pacifikuje. S přetvářením společnosti zesiluje nutkání k sebekontrole, po staletí stejně opakovaná pravidla se proto mění. Autor udává konkrétní citáty, jež posloužili jako dobové příručky o společenském mravu: \n\n\"“Následuj vznešeného, střež se neotesance” \"\n\n\"“Když někdo jako jezevec při jídle funí,\"\n\n\"jak to mnozí dělávají, a mlaská jako kanec,\"\n\n\"tuze se pohoršuje proti dobrému chování.”\"\n\n\"“Když se někdo při jídle dáví a vyplivuje\"\n\n\"a smrká do ubrusu,\"\n\n\"to se obojí nepatří,\"\n\n\"jak soudím.” \"\n\nDobré mravy začaly jako dvorská kurtoasie. Ta se posléze rozšiřuje do měšťanských vrstev a s tím vychází z módy. Podobný osud potkal o dvě století později pojem \"civilité\", ten je nahrazen pojmem civilizace. Sama proměna chování probíhá nejvíce v době užívání druhého z trojice pojmů a fází \"kurtoazie – civilité – civilizace\". Od 19. století se na civilizaci pohlíží jako na cosi hotového, co je nyní třeba šířit, přičemž se minimálně na jednu fázi celého procesu zapomíná. Proces přitom probíhá různým tempem a jeho fáze lze těžko odlišit.\n\nV průběhu procesu civilizace se mění postoje k tělesným potřebám. Zpočátku se o nich bez ostychu mluví, i když jsou lidé v rámci kurtoazie nabádáni je provádět v ústraní, později ale ze spisů mizí, nebo se na ně odkazuje jen narážkami. Provádět tělesné úkony lze před osobami níže postavenými, někdy toto sebeodhalování slouží jako vyjádření jistého stupně důvěry a rovnosti. Prstenec příkazů a zákazů se tak kolem dnešního člověka utáhl natolik úzce, že, nechce-li být vyloučen ze společnosti druhých, má jen jedinou možnost – poslechnout je. Míra potlačování vlastních pudů a afektů formuje dnešní dítě do společensky přijatelného člověka, ve srovnání se středověkem se však mezi dítětem a dospělým člověkem nachází obrovská kulturní vzdálenost. Pudové sklony jsou potlačeny do nevědomí a označeny za infantilní.\n\nJestliže se za oponu studu dostává tělesné chování, dostává se tam i vybíjení agresivity. Ta je ve středověku formou sociálně účelného chování, společnost, která si hospodářsky ani nemůže dovolit živit zajatce, vybíjí svou agresivitu na jejich mrzačení a mučení, vítězství dává opojný pocit moci, která ospravedlňuje agresi na životech druhých. Rozkoš z týrání živých tvorů se projevuje veřejným upalováním koček v Paříži Karla IX., stejně jako se projevuje dnes v boxerských zápasech. Mění se pouze standard, který daná společnost vyznává a který již považuje za nechutný, nestandardní. Proces utváření takové sebekontroly je součástí civilizačního procesu, civilizovaný však neznamená dokonalejší.\n\nV druhém dílu spisu se Elias obrátil do hlubší minulosti, do období, v němž zanikla západořímská říše, a došlo ke stěhování národů. Základním tématem této části Eliasova díla je proces tvorby států. Na samém začátku druhého díla zdůrazňuje, že celým středověkem prolíná boj mezi aristokracií, církví a panovníky o podíl na vládě a výnosy z hospodaření na půdě. V průběhu 12. a 13. století se partnerem v této mocenské hře stává nová skupina, měšťanstvo.  . \n\nSociogenezi západní civilizace vidí autor v zápase o moc mezi šlechtou, církví a knížaty. Proměna západní civilizace je pak nejpregnantněji vyjádřena v období absolutizmu, v němž – ne náhodou – vrcholí proces zadržování a kontroly afektů, o němž autor hovořil v prvním díle knihy. Proces proměny západní civilizace a proces odstupu od vlastních afektů je nejlépe viditelný v dvorské společnosti a podle autora jej nejlépe lze pozorovat ve Francii, odkud potom ovlivňoval celou Evropu. Samotný proces civilizace ale nelze pochopit odděleně od utváření státní moci a absolutizmu. Moc absolutistického vládce se utváří postupně, s narůstajícím sektorem peněžního hospodářství roste i podíl, který prostřednictvím daní připadne panovníkovi a jeho dvoru. Panovník pak díky těmto příjmům může financovat armádu, s níž dochází k posílení centrální moci. Od 13. století se navíc rozvíjí měšťanstvo, jehož boje se šlechtou následně panovník podporuje, protože oba stavy zaměstnává a udržuje je v závislosti.\n\nNejprve lze v konstrukci středověké společnosti sledovat \"odstředivé síly\". Snahou leníků ovšem bylo ovládat dané území natrvalo a vymanit je z dosahu královské moci, o což se opakovaně pokoušeli. Zpočátku velké říše se tak záhy rozpadají. Ústřední moc je v této feudální fázi nestabilní, převládá naturální hospodářství s nerozvinutou dělbou práce. Elias zde rozlišuje \"fázi dobyvačných ústředních vládců\", kteří moc díky válce a novým územním ziskům posilují a \"fázi konzervujících vládců\", kteří nezískávají novou půdu.\n\nPozději se panovníci věnují zvětšování osobního majetku. Nositel koruny, sám ne víc než velký feudál, začíná s pomocí daní pomalu vytvářet monopol finančních a vojenských prostředků, zisk z takového hegemonie mu dává sílu k zápasu s velkými teritoriálními soupeři. Daně se později stávají běžnými, postupně se díky nim odděluje hospodářství společnosti od hospodářství jednotlivých osob spravujících monopol. Král disponuje stále většími příjmy, což jej zbavuje nutnosti rozdávat půdu. Centrální moc je udržována výběrem daní, ona sama pak daňový monopol udržuje pomocí monopolu vojenského.\n\nV reálné situaci navíc nedochází jen k soupeření okolních států a procesu centralizace jednoho velkého státu, ale také ke změně závažnosti vrstev uvnitř jediné správní jednotky. Z původních bojů na život a na smrt vyrůstá díky dělbě práce situace, kdy jsou jednotlivé sociální vrstvy vázané na centrální moc poskytující jim jistou míru spokojenosti, nic je tedy nenutí k povstání, které by samu tuto moc odstranilo, zároveň však každá strana trne nad možným posílením druhé strany.\n\nProcesu civilizace se vedle racionalizace účastní i stud a pocit trapnosti. Stud vzniká, když jiní jedinci jednají v souladu s Nad-Já stydícího se člověka, vede ke strachu z překročení společenských názorů. Trapnost je protipólem studu, vzniká při prolomení škály povinností a zákazů, které Nad-Já reprezentuje. Hranice studu i trapnosti se postupně posouvají. Strach obecně se mění, ubývá vnějšího nebezpečí a tudíž i vnějšího strachu, přibývá naopak vnějšího napětí mezi jednotlivými složkami osobnosti. S ústupem zbraní a násilí se lidé stávají citlivějšími na vše, co připomíná útok. Proto například omezují pravidly použití jídelního nože.\n\nKniha končí tvrzením, že v tuto chvíli tedy nejsme na vrcholu civilizace, jsme pouze v jejím procesu.\n\n"}
{"id": "1154198", "url": "https://cs.wikipedia.org/wiki?curid=1154198", "title": "Ivo Pechar", "text": "Ivo Pechar\n\nIvo Pechar (* 11. února 1938, Sendražice u Kolína, dnes součást města Kolín) je český spisovatel a redaktor, autor románů pro dospělé i pro děti a mládež, dobrodružných s vědeckofantastických povídek a libret k více než deseti sci-fi komiksům.\n\nVystřídal několik povolání (závozník, číšník, zedník, traktorista, konstruktér). Byl také československým reprezentantem v lehké atletice a mistrem republiky na 110 metrů překážek z roku 1960. Roku 1966 vystudoval literaturu a estetiku na Filozofické fakultě Univerzity Karlovy v Praze. Roku 1968 se stal redaktorem časopisu \"MY\", jehož vydávání bylo v květnu roku 1969 Českým úřadem pro tisk a informace zastaveno. V letech 1970-1984 byl redaktorem dětského časopisu \"Ohníček\" a v letech 1985-1988 populárně-vědeckého časopisu \"Věda a technika mládeži\". Roku 1989 pracoval v propagaci podniku zahraničního obchodu Strojimport.\n\nPo roce 1989 se začal věnovat podnikání. Založil nakladatelství Knižní podnikatelský klub (1990) a nakladatelství zdravotnické literatury Galén (1993) Později vedl firmu na výrobu dětského nábytku.\n\nNejprve přispíval do kulturních a sportovních rubrik v různých časopisech a novinách. Pro dětské časopisy napsal desítky dobrodružných povídek. Je autorem libret k více než deseti sci-fi komiksům. Knižně debutoval roku 1980 románem \"Rivalové z benzínové aleje\".\n\n\n"}
{"id": "1154199", "url": "https://cs.wikipedia.org/wiki?curid=1154199", "title": "Anežka Anhaltsko-Desavská", "text": "Anežka Anhaltsko-Desavská\n\nHenrietta Kateřina Anežka Anhaltsko-Desavská známá zkráceně jako Anežka Anhaltsko-Desavská (5. června 1744, Dessau – 15. prosince 1799, Dessau) byla princezna Anhaltsko-desavská rodem, děkanka opatství Herford a sňatkem i baronka z Loën.\n\nHenrietta Kateřina Anežka byla druhou a první přeživší dcerou Leopolda II. Maximiliána (1700-1751) a jeho manželky; šlechtičny Gisely Agnes (1722-1751). Leopold měl celkem sedm dětí, z nichž šest se jich dožilo dospělosti. Henrietta Kateřina Agnes byla třetí dítě, její starší sestra Luisa zemřela ve věku jednoho roku. Henriettinými prarodiči z otcovy strany byli Anna Luisa Föhsová, neurozená manželka Leopolda I. Anhaltsko-Desavského, který se do ní v mládí bláznivě zamiloval. Giseliným otcem byl méně významný kníže Leopold Anhaltsko-Köthenský a jeho manželka Bedřiška Henrietta Anhaltsko-Bernburská.\n\nDne 26. října 1779 se vdala za barona Johana Jošta Loënského (1737-1803), syna Johana Michaela Loënského. Matka Johana Jošta byla sestřenicí Kathariny Elisabeth Goethe, což byla matka Johanna Wolfganga von Goetheho. Měli spolu dvě děti:\n\n\nHenrietta Kateřina Anežka se narodila 5. června 1744 v Dessau, kde se rodila většina knížat Anhaltsko-Desavských. V průběhu dospívání si vybudovala silný vztah ke svým sestrám Marii Leopoldině a Kazimíře. Když se Kazimíra přestěhovala a vdávala v Detmoldu, Henrietta Kateřina Agnes ji tam následovala a přestěhovala se tam, aby byla sestře nablízku. Jako nejstarší sestra Leopolda III. na sebe vzala veškeré povinnosti v Dessau do doby, než se její bratr ožení. Poté se ale vrátila ke Kazimíře do Detmoldu. Když obě její sestry zemřely, v roce 1769 se rozhodla přestěhovat do opatství Herford, kde se stala děkankou.\n\nV roce 1779 se vdala za Johana Jošta a až od roku 1795 žila se svým manželem Johanem Joštem trvale v Dessau. Dle všeho byla velmi společenská a nesnášela samotu. Byla v kontaktu s příbuznými z rodiny Goetheových a po jejich návštěvě v roce 1976 napsala, že Goetheovi jí připadají jako velmi přátelská a důvěrná rodina a na společné chvilky s nimi ve Frankfurtu bude vzpomínat ještě dlouho.\n\nAnežka Anhaltsko-Desavská zemřela 15. prosince 1799 ve věku 55 let.\n"}
{"id": "1154200", "url": "https://cs.wikipedia.org/wiki?curid=1154200", "title": "Eutrema", "text": "Eutrema\n\nEutrema (\"Eutrema\") je rod rostlin z čeledi brukvovitých. V evropské přírodě téměř nemá zástupce, rostliny rodu jsou nejvíce rozšířené v Asii, kde roste asi 24 druhů; dva druhy pocházejí ze Severní Ameriky a jeden z arktické oblastí evropského Ruska.\n\nJsou to rostliny jednoleté, dvouleté nebo vytrvalé, lysé, až 70 cm vysoké se štíhlými nebo tlustými, jednoduchými kořeny nebo s oddenky. Lodyhy jsou přímé, poléhavé či vystoupavé, již u báze či až na vrcholu rozvětvené a někdy i bezlisté. Přízemní listy v růžici jsou jednoduché, nejčastěji mívají řapíky a po obvodě jsou zubaté nebo zpeřené a někdy zvlněné. Lodyžní listy mají řapíky nebo jsou přisedlé a bývají menší, ale mají obdobný vzhled.\n\nČtyřčetné, oboupohlavné květy vyrůstají nejčastěji v hroznovitém květenství. Květní stopky jsou zprvu vzpřímené a později za plodů se rozbíhají, takže květenství se rozvolňují. Většinou opadavé kališní lístky jsou volné, vejčité nebo podlouhlé a nejsou vakovité. Bílé nebo růžovofialové korunní lístky bývají podlouhlé nebo obsrdčité, mají krátký nehtík a zaoblený vrchol. Šest volných a jen slabě čtyřmocných tyčinek nese vejčité nebo podlouhlé prašníky a u jejich bází bývají spodní nebo boční nektarové žlázky. Semeník je srostlý ze dvou plodolistů a má štíhlou nebo kyjovitou čnělku s hlavičkovitou nebo dvoulaločnou bliznou. Květy jsou opylovány hmyzem.\n\nPlodem jsou podlouhlé pukající tobolky, šešule nebo šešulky, které mají semena umístěna v jedné nebo dvou řadách. Bezkřídlá semena bývají podlouhlá až vejčitá a při navlhčení neslizovatí.\n\nZe všech rodů eutremy je nejznámější východoasijský druh eutrema japonská, která se používá jako významná přísada v japonské, jinak chuťově nepestré kuchyni. Její jednohlavý kořen (někdy uváděn jako oddenek) vzdáleně připomíná svou výraznou ostrou chutí známý český křen selský. Jemně nastrouhaný a smíšený s vodou do pasty vytváří pochutinu zvanou wasabi, která se v mnoha jazycích nazývá „japonským křenem“ nebo „křenem wasabi“.\n\n\n \n"}
{"id": "1154202", "url": "https://cs.wikipedia.org/wiki?curid=1154202", "title": "I Think I Do", "text": "I Think I Do\n\nI Think I Do (tj. \"Myslím, že ano\") je americký hraný film z roku 1997, který režíroval Brian Sloan podle vlastního scénáře. Film popisuje osudy dvou přátel z univerzity, kteří se opět potkají po několika letech. Snímek měl světovou premiéru na filmovém festivalu Frameline 20. června 1997.\n\nBěhem studia na Univerzitě George Washingtona se Bob zamiluje do svého spolubydlícího a nejlepšího přítele Brendana, který ale chodí s dívkou. Jejich přátelství tím utrpí. O několik let později se setkají na svatbě svých společných přátel ze školy. Bob pracuje jako scenárista a přijíždí se svým partnerem, hercem Sterlingem. Po setkání s Brendanem je vystaven dilematu, neboť Brendan o něho tentokrát projevuje zájem.\n"}
{"id": "1154204", "url": "https://cs.wikipedia.org/wiki?curid=1154204", "title": "Tresco", "text": "Tresco\n\nTresco může být:\n\n"}
{"id": "1154211", "url": "https://cs.wikipedia.org/wiki?curid=1154211", "title": "Piz Linard", "text": "Piz Linard\n\nPiz Linard (3411 m n. m.) je hora v pohoří Silvretta ve švýcarském kantonu Graubünden. Nachází se mezi údolími Val Lavinuoz a Val Sagliains asi 5 km severozápadně od vesnice Lavin a 19 km východně od města Davos. Piz Linard je nejvyšší horou Silvretty. Jako první stanuli na vrcholu 1. srpna 1835 švýcarský přírodovědec Oswald Heer a jeho průvodce Johann Madutz. Normální výstupová cesta na vrchol vede jižní stěnou od chaty Chamanna dal Linard (2327 m n. m.). Výstup dosahuje obtížnosti I, místy II, a zabere cca 4 až 5 h.\n\n"}
{"id": "1154214", "url": "https://cs.wikipedia.org/wiki?curid=1154214", "title": "Černý pasažér (kolektivní jednání)", "text": "Černý pasažér (kolektivní jednání)\n\nČerný pasažér (angl. \"free rider\" nebo \"free-rider\") je pojem, který byl poprvé definován v ekonomické teorii veřejných statků, avšak používán je i dalšími společenskovědními disciplínami jako je právo, psychologie nebo sociologie. Černý pasažér je označení pro člověka, který je členem sociální skupiny a využívá její statky a služby aniž by za ně zaplatil, nebo se podílel na jejich vytvoření. Tento problém se zvětšuje úměrně k velikosti skupiny (čím větší skupina, tím větší pravděpodobnost, že se v ní černí pasažéři objeví). Tato situace je velmi dobře viditelná na úrovni státu, ve kterém ne všichni přispívají do daňového systému, ale téměř všichni využívají některé veřejné statky (obrana, vnitřní bezpečnost, infrastruktura, ochrana ovzduší apod.).\n\nPodle Mancura Olsona vede tento způsob chování v rámci kolektivního jednání k podvýrobě statků a služeb, jelikož bohatší jedinci ve společnosti hrají při tvorbě statků mnohem větší roli než ti chudší. Ti se naopak (podle teorie racionální volby) snaží přirozeně těchto statků využívat, aniž by nějak přispěli k jejich výrobě. Problém černého pasažéra je velmi častý u veřejných statků a služeb, jelikož jsou tzv. nevýlučné (neplatícím uživatelům nemůže být užívání odepřeno) a zároveň jejich užívání jednotlivcem nezmenšuje počet dostupných statků a služeb pro ostatní. \n\nProblém černého pasažéra je známý po tisíciletí. Zmínky o něm můžeme nalézt již v Platónově \"Ústavě\". Později se problematice věnovali i další filozofové jako Adam Smith, John Stuart Mill nebo David Hume. Právě Hume na problém v roce 1740 upozornil, když na příkladu sousedů se společným odtokem z louky vysvětloval komplexnost kolektivního jednání. Přesně byl však analyzován a definován až americkým sociologem a ekonomem Mancurem Olsonem v jeho publikaci \"The Logic of Collective Action z roku 1965\". \n\nV knize \"The Logic of Collective Action: Public Goods and the Theory of Groups\" vznesl Olson názor, že členové větších skupin nebudou přispívat k dosažení společného cíle, aniž by byli motivováni vidinou osobního prospěchu. Tím zpochybnil do té doby uznávanou teorii, která předpokládá, že pokud mají všichni ve skupině společný zájem, budou se ho vždy snažit kolektivně dosáhnout. Olson dále definoval důvody, kvůli kterým je problém černého pasažéra četnější v relativně větších skupinách. Je to například skutečnost, že s rostoucí skupinou se zvětšují i náklady na její organizaci, zároveň má pak každý člen skupiny má menší podíl na dosaženém cíli. Těmto problémům se dá ale podle Olsona částečně předejít federalizací skupiny. Olson také vytvořil termín „institucionální skleróza“, kterým označuje období politického klidu, které brání vzniku problému černého pasažéra.\n\nTeorii Mancura Olsona lze jednoduše vyjádřit na následujícím příkladu, kdy je zdroj ve společném vlastnictví. Nastane situace, kdy se objeví ropa pod domy několika majitelů (pomineme-li fakt, že nerostné suroviny patří státu). V nejlepším zájmu všech majitelů je, určit limit, kterým se každý z nich při těžbě bude řídit, aby nikdo z nich netratil a vytěžili všichni stejné množství ropy. Jenomže se mezi nimi objeví černý pasažér, jehož největším zájmem je jeho vlastní profit. Rozhodne se těžební limit porušit a na úkor poctivých spoluvlastníků získá nejvíce ropy.\n\nV ekonomii je problém černých pasažérů považován za hospodářský fenomén, který bývá jednou z makroekonomických příčin tržního selhání. Ekonomové upozorňují na to, že pokud člověk ví, že získá výhodu bez ohledu na to, zda něco udělá (s čímž jsou spojené určité náklady) či ne, často se nakonec rozhodne nedělat nic. Profesor ekonomie Paul Heyne uvedl několik frází, které se s černým pasažérem typicky pojí-např. \"Budeme schopni vypořádat se s problematikou energetiky, pokud každý z nás...\".\n\nSociální externality jsou vnější efekty, které se projevují v rámci výkonu jakékoli činnosti jednotlivce nebo obchodní organizace. Nejsou pro ně zpravidla stanoveny plány, ani se neobjevují v účetnictví. Tyto efekty může spotřebovávat jak sám \"producent\", tak i lidé v jeho okolí, a získávat tím tak pozitivní účinek (např.: cítit krásu při pozorování květin vysázených organizací v centru města). Kromě negativních externalit existují i externality pozitivní. Ty podle ekonomů povzbuzují lidi k jednání černého pasažéra. Jejich výsledky ovlivňují všechny stejně, bez ohledu na to, zda se na jejich tvorbě podíleli, či nikoliv. V této souvislosti vzniká problém, zdali má někdo správnou motivaci k vytváření černých pasažérů, či budou všichni doufat, že je obdrží jako vnější efekt činnosti druhých.\n\nČerní pasažéři jsou v rámci kolektivního vyjednávání zaměstnanci, již nejsou členy odborů a nijak se nezasazují při prosazování kolektivních smluv, ale zároveň si užívají výhod, kterých bylo těmito smlouvami dosaženo. Problém černého pasažéra má negativní dopad na produktivitu odborů, snižuje šanci úspěšného vyjednávání se zaměstnavateli a jistým způsobem redukuje legitimitu odborů. Z výzkumu vyplývá, že černými pasažéry bývají nejčastěji ženy s nižšími platy. Černí pasažéři nemohou být nijak stíhaní, jelikož podle zákona musí odbory uplatňovat princip tzv. sociální reprezentace. To znamená, že musí zastupovat všechny zaměstnance, nejenom své členy. Kromě klasických černých pasažérů (free riders) rozlišujeme i tzv. „levné pasažéry“ (cheap riders). Ti se odlišují tím, že alespoň částečně platí členské poplatky odborové organizaci.\n\nČerní pasažéři se v podstatě objevují všude, kde je absence jasně daných vlastnických práv. Pokud nejsou vlastnická práva jasně definovaná a prosazována, snadno může jedinec zneužít situace a prosadit své zájmy na úkor ostatních členů kolektivu.\n\n"}
{"id": "1154215", "url": "https://cs.wikipedia.org/wiki?curid=1154215", "title": "Bůh masakru", "text": "Bůh masakru\n\nBůh masakru (v originále Carnage) je dramatický film z roku 2011 režiséra Romana Polanského. \n\nFilm je založen na stejnojmenné divadelní hře od Yasminy Rezy, která společně s Polanskim napsala i scénář k filmu. Vznikal v mezinárodní koprodukci Francie, Německa, Polska a Španělska a v hlavních rolích se objevili Jodie Foster, Kate Winslet, Christoph Waltz a John C. Reilly.\n\nDva školáci, Zachary Cowan a Ethan Longstreet, se poperou v parku a Zachary uhodí Ethana do obličeje klackem. Zacharyho rodiče Alan (Christoph Waltz) a Nancy (Kate Winslet) Cowanovi, navštěvují byt Michaela (John C. Reilly) a Penelope (Jodie Foster) Longstreetových, Ethanových rodičů, aby tuto záležitost v klidu projednali.. Jejich setkání má být zpočátku krátké, ale vzhledem k několika okolnostem konverzace nadále pokračuje. Páry se k sobě zpočátku chovají šetrně, ale postupně si svými připomínkami začínají navzájem ranit city a všichni se začnou hádat.\n\nAčkoliv se film odehrává v Brooklynu v New Yorku, tak se natáčel v Paříži kvůli vydání zatykače na Polanskeho na území Spojených států amerických. Úvodní a závěrečné scény, které jsou zasazeny do Brooklyn Bridge Park, se točily ve Francii před zeleným plátnem. Polanskiho syn Elvis, kterého můžeme vidět pouze v úvodní a závěrečné scéně, ztvárňuje syna Cowanových. Herečka Julie Adams, namluvila roli sekretářky Alana Cowana při telefonních hovorech a také sloužila jako hlasová poradkyně pro Christophera Waltze. \n\nByt, ve kterém se odehrává většina filmu, byl vybudován ve zvukovém studiu na okraji Paříže. Filmový architekt Dean Tavoularis kladl důraz na to, aby místo vypadalo autenticky americky, nechal přivést mnoho produktů a zařízení ze Spojených států a dostal se do problémů, když utratil desetitisíce dolarů za to, aby si půjčil zámky a panty, které vypadají spíše americky, než evropsky.\n\n"}
{"id": "1154217", "url": "https://cs.wikipedia.org/wiki?curid=1154217", "title": "Něvinnomyssk", "text": "Něvinnomyssk\n\nNěvinnomyssk () je město ve Stavropolském kraji v Ruské federaci. Při sčítání lidu v roce 2010 mělo bezmála 120 tisíc obyvatel.\n\nNěvinnomyssk leží na obou březích Kubáně při ústí Velkého Zelenčuku. Od Stavropolu, správního střediska celého kraje, je vzdálen přibližně padesát kilometrů na jih a od Čerkesku, hlavního města sousedního Karačajevsko-Čerkeska, přibližně čtyřicet kilometrů na sever.\n\nNěvinnomyssk byl založen v roce 1825 jako kozácká stanice v blízkosti jedné z devíti pevností na obranné čáře mezi Azovem a Mozdokem.\n\nPůvodně se jmenoval \"Něvinnomysskaja\", moderní jméno dostal v roce 1939 zároveň s povýšením na město.\n\n"}
{"id": "1154219", "url": "https://cs.wikipedia.org/wiki?curid=1154219", "title": "Socialistická lidová strana", "text": "Socialistická lidová strana\n\nSocialistická lidová strana (dánsky \"Socialistisk Folkeparti\", zkráceně SF) je dánská levicová politická strana.\n\nStrana vznikla v roce 1958, kdy tehdejší dánskou komunistickou stranu opustila část členů spolu s jejím předsedou Akselem Larsenem. Důvodem pro odchod byl nesouhlas s oficiálním postojem dánských komunistů, kteří zastávali promoskevskou linii a schvalovali potlačení Maďarského povstání v roce 1956.\n\nSF se od počátku snažila distancovat od komunistů, ale zároveň stála nalevo od sociální demokracie, které vytýkala nedostatečnou levicovost. Strana tak sbírala hlasy nejen z řad komunistů, kteří přišli prakticky o veškerou svoji podporu, ale také některé voliče sociální demokracie. Nově vzniklá strana se prosadila už ve volbách v roce 1960 a vydobyla si pozici menšího, ale relevantního politického uskupení. Od roku 1966 se účastnila menšinové vlády se sociálními demokraty, což ale vyvolalo uvnitř strany rozkol. Důsledkem toho došlo k dalšímu štěpení a nespokojenci založili Levicovou socialistickou stranu (Venstresocialisterne, VS)\n\nBěhem studené války se stavěla např. proti sovětské intervenci v Československu v roce 1968 a roku 1979 také v Afghánistánu. Stejně tak ale odmítala i vojenské angažmá USA ve Vietnamu či na Kubě.\n\nZpočátku se strana snažila prosazovat demokratický socialismus. Později ale přejala také zelená témata a prvky pacifismu, feminismu a ochranu lidských práv. Prosazuje i rozšíření práv menšin, zejména sexuálních, etnických a náboženských.\n\nJe to euroskeptická strana, nicméně svůj ostře odmítavý postoj vůči evropské integraci na konci osmdesátých let zmírnila a ve stejné době také přestala odmítat členství země v NATO. Socialistická lidová strana tedy není proti členství v EU, avšak odmítá měnovou unii, resp. začlenění Dánska do eurozóny a také federalizaci EU.\n\n"}
{"id": "1154223", "url": "https://cs.wikipedia.org/wiki?curid=1154223", "title": "Kráska z Marsu", "text": "Kráska z Marsu\n\nKráska z Marsu (Aelita) je fantastický román napsaný v roce 1923 a přepracovaný v roce 1937 do podoby povídky pro mládež, která vypráví o putování obyvatel Země na Mars. Autorem je Alexej Nikolajevič Tolstoj.\n\nSvůj román začal A. N. Tolstoj psát v roce 1922 během pobytu v zahraničí. Podle názoru některých literárních vědců mohl být inspirací pro napsání díla román dánského spisovatele Sophuse Michaëlise \"Let na Mars\", který byl v roce 1918 zfilmován.\n\nPoprvé byl román publikován v šestém čísle časopisu \"Krasnaja Nov\" v roce 1922 a v druhém čísle v roce 1923. V roce 1923 vyšlo první knižní vydání románu pod názvem Aelita (Západ Marsu).\n\nKritici, pobývající v emigraci přijali román s opatrností. I. Bunin obvinil Alexandra Nikolajeviče ze zájmu o bulvár.\n\nPro vydavatelství Dětská literatura román v roce 1937 přepracoval do podoby pověsti a v této podobě je \"Dívka z Marsu\" vydávána dodnes.\n\nTento román, který je hluboce senzitivní, nebyl původně určen teenagerům. Změny, provedené autorem pro poslední vydání nebyly jen stylistického charakteru. Dílo bylo zkráceno a změny se dotkly i samého obsahu díla. Tak došlo k tomu, že byla některá místa týkající se vyprávění Aelity Losovi o vzdálené minulosti Marsu vypuštěna. Odstraněny byly i některé rysy, charakterizující Losa, konkrétně v první publikaci pověsti, když Tolstoj vyobrazoval Losa v nejvýraznějším momentu výchovy objevila se v ní fráze: „ V uších mi znělo: k tobě, k tobě skrze oheň i zápas, kolem hvězd, kolem smrti, k tobě lásko!“. V další verzi se tato fráze už nevyskytovala. Změnám se nevyhnuly ani některé charakterové rysy Guseva.\n\nObyvatelé Země se dostanou na Mars, objevují zde civilizaci humanidů (civilizace rozumných a člověku podobných bytostí) a stávají se katalyzátory sociální vzpoury. Dcera vůdce Vyššího sovětu Aelita se zamilovává do pozemského inženýra. Avšak revoluce, kterou vyvolali pozemšťané je poražena a oni se vrací zpět na Zemi.\n\n\n\"Kráska z Marsu\" je vědecko-fantastické dílo, ve kterém se dá téma meziplanetárního letu spojovat se sociálně-politickými problémy. Autor vykresluje život obyvatel Marsu a marsinského obyvatelstva, ukazuje povstání utlačovaných obyvatel planety, kolísání národního vůdce Gora. Spisovatel zde skrytě polemizuje se sociálními teoriemi Herberta Wellse, s pesimistickým kázáním \"Zánik Evropy\" Oswalda Spenglera i s některými dalšími buržoazními filozofickými teoriemi. V postavě Marsiana Tuskuba, který je vůdce Rady Inženýrů a fakticky diktátor Marsu snažící se o vytvoření civilizace „pouze pro vybrané“, Tolstoj ukazuje skrytý protinárodní charakter jeho názorů, ve kterých můžeme vidět společné rysy s ideologií fašismu.\n\nVědecko-technická strana vyprávění je založena na teorii meziplanetární raketové dopravy, vypracované ruským vědcem K. E. Ciolkovským v jeho práci \"Výzkum světových prostorů reaktivními přístroji\" \"(Исследование мировых пространств реактивными приборами\").\n\nVe velké míře měly na problematiku díla vliv ideje antroposofie, konkrétně dílo \"Kronika Akaši\":\n\nKdyž přilétají hrdinové pověsti k Marsu, vidí složitý systém pravidelně uspořádaných kanálů, na jejichž křižovatkách vidí temné body. Systém kanálů je dvojí. První je jasně viditelný na povrchu Marsu a druhý je bledý, jakoby vymazaný. Později inženýr Los pochopil, že stará síť kanálů je zanedbaná, dno vyschlých kanálů porostlo kaktusy a nová síť zásobuje vodou vodní nádrže (ve vymyšleném marsiánském jazyku nazvané Ro) kolosálních rozměrů, viditelných dokonce i z oběžné dráhy.\n\nMísto přistání kosmické lodi je opsáno jako oranžová pustina, rozčleněná kanály, vytvořenými lidskou činností, které jsou porostlé kaktusy. Později se ukáže, že byl tento prostor dříve zavlažovaný, ale zpustl po občanské válce a výbuchu vodní nádrže. Převážná část obyvatelstva přebývá v zavlažovaných oázách. Hlavní město Marsu, nazvané Soacéra (Sluneční město), se nachází v oáze Azora. Obyvatelé Marsu ji nazývají Tuma.\n\nMars obývají domorodci nazvaní aoly a metisy (gory), kteří jsou potomky aolů a kolonizátorů ze Země (magacitlové), uprchlých z vymírající Atlantidy. Na Marsu Tolstého neexistuje rasový antagonismus, stejně jako rudí aolové, tak i světlí gorové zaujímají různá postavení v sociální hierarchii. Nejnižším stupeň zaujímají dělníci a sloužící a nejvyšší inženýři Vrchní rady.\n\n\nV pověsti je uvedena adresa domu v Petrohradě, v kterém žil inženýr Los a blízko kterého byla 18. října 1921 vypuštěna jeho raketa – Ždanovské nábřeží, 11. Tento dům skutečně existuje a zachoval se až do 21. století. Je zajímavé, že toto místo má z několika důvodů vztah ke skutečné historii ruské kosmonautiky. V sousedním domě číslo 13, se ve 20. letech nacházela škola pro letecké techniky. Nesla název Vorošilova a učil v ní možný prototyp hrdiny románu Jozef Dominikovič Los, který se později stal projektantem raketových motorů. Později, ve 30. letech byla poblíž umístěna laboratoř Skupiny výzkumu pro raketovou dopravu (ГИРД), která se zabývala výzkumem reaktivního provozu a také zde měla svůj vlastní zkušební výcvikový prostor. Dokonce se vedle nachází Vojenská kosmická akademie A. F. Možajského.\n\n"}
{"id": "1154224", "url": "https://cs.wikipedia.org/wiki?curid=1154224", "title": "Jindřich z Marle (1397)", "text": "Jindřich z Marle (1397)\n\nJindřich z Marle ( \"Henri de Marle\", 1362 – říjen 1397, Treviso) byl pán z Marle.\n\nNarodil se jako prvorozený syn a dědic hraběte Roberta z Baru a Marie, dcery francouzského krále Jana II. V listopadu 1384 se oženil s Marií, dcerou Enguerranda z Coucy. Roku 1396 společně s tchánem a bratrem Filipem vyslyšel výzvu císaře Zikmunda Lucemburského a vydal se ve společnosti dalších francouzských urozenců čelit rozpínavosti osmanských Turků. Zúčastnil se bitvy u Nikopole, v níž výkvět francouzského rytířstva i přes varování zkušených bojovníků bezhlavě zaútočil na armádu sultána Bajezída a zaplatil za svou nerozvážnost krutou porážkou. Většina křižáku byla již na bitevním poli zabita a pouze pár nejbohatších sultán ušetřil pro pozdější jednání o výkupném. Enguerrand z Coucy zemřel v zajetí a Jindřich z Marle byl sice vykoupen, ale při zpáteční cestě zemřel na morovou nákazu. Jeho ostatky byly přeneseny do pařížského kláštera celestýnů. Dědicem se stal syn Robert.\n"}
{"id": "1154227", "url": "https://cs.wikipedia.org/wiki?curid=1154227", "title": "Donaubrücke Hainburg", "text": "Donaubrücke Hainburg\n\nDonaubrücke Hainburg (doslovně „Hainburský dunajský most“) je most přes řeku Dunaj v Rakousku, ve spolkové zemi Dolní Rakousy ve městě Hainburg an der Donau, který spojuje spojuje Hainburg a Engelhartstetten.\n\nJe to silniční zavěšený most s A-pylonem. Dokončen byl v roce 1972. Je to ocelový most, z oceli je mostovka, pylon i závěsná lana. Jeho rozpětí jsou 138 m, 228 m a 60 m, výška pylonu 76,33 m, výška mostovky 3,5 m a její šířka 13,4 m. Ocelovou konstrukci vyrobila společnost Waagner Biro AG.\n\nPřes most vede dvouproudá silnice a po každé straně je stezka pro chodce a cyklisty.\n"}
{"id": "1154228", "url": "https://cs.wikipedia.org/wiki?curid=1154228", "title": "Římskokatolická farnost Stachy", "text": "Římskokatolická farnost Stachy\n\nŘímskokatolická farnost Stachy je územním společenstvím římských katolíků v rámci prachatického vikariátu českobudějovické diecéze.\n\nFarnost ve Stachách byla zřízena v roce 1785. Roku 1878 se v obci narodil Jan Cais, pozdější českobudějovický generální vikář. Ve 20. století přestal být do farnosti ustanovován sídelní duchovní správce. Farnost je spravována ex currendo z Vimperka.\n\n"}
{"id": "1154236", "url": "https://cs.wikipedia.org/wiki?curid=1154236", "title": "Arado Ar 197", "text": "Arado Ar 197\n\nArado Ar 197 byl německý celokovový palubní stíhací letoun řešený jako jednomístný jednomotorový dvojplošník s pevným záďovým podvozkem. Ar 197, vycházející koncepčně z letounu Arado Ar 68, se stal posledním v Německu zkonstruovaným stíhacím dvojplošníkem.\n\nVývoj prvního německého palubního stíhacího letounu Ar 197 byl zahájen společností Arado v roce 1936. Měl se stát standardní výzbrojí letadlové lodi Graf Zeppelin.\n\nLetové zkoušky ve Warnemünde zahájil první prototyp Ar 197 V1 (D-ITSE) začátkem roku 1937. Poháněn byl řadovým dvanáctiválcovým kapalinou chlazeným motorem Daimler-Benz DB 600 A o výkonu 640 kW v letové hladině 4000 m, který roztáčel třílistou stavitelnou vrtuli. Tento stroj neměl výzbroj ani přistávací hák a úchyty pro lodní katapult.\n\nDruhý prototyp Ar 197 V2 (D-IVLE) měl instalovanou hvězdicovou devítiválcovou pohonnou jednotku BMW 132 J o vzletovém výkonu 600 kW. Důvodem byly potíže s dodávkami nových motorů DB 600. Ar 197 V2 již měl kompletní námořní vybavení.\n\nTřetím prototypem se stal Ar 197 V3 se zabudovaným motorem BMW 132 Dc o vzletovém výkonu 647 kW. Letoun byl vyzbrojen dvojicí kanónů MG FF ráže 20 mm v horním křídle, pod spodním byly závěsníky pro čtyři pumy SC 50. K námořnímu vybavení přibyl závěsník pod trupem pro přídavnou palivovou nádrž.\n\nKoncem roku 1937, během testovacích letů prototypů, nařídilo RLM firmě Arado přerušení dalších vývojových prací na Ar 197. První německá letadlová loď měla být dohotovena až za dva roky a vývoj palubního stíhacího dvojplošníku se tak jevil jako neperspektivní.\n\nÚdaje platí pro Ar 197 V3\n\n"}
{"id": "1154238", "url": "https://cs.wikipedia.org/wiki?curid=1154238", "title": "Jednotná kandidátka – Rudo-zelení", "text": "Jednotná kandidátka – Rudo-zelení\n\nJednotná kandidátka – Rudo-zelení (dánsky Enhedslisten – De Rød-Grønne) je dánská radikálně levicová politická strana.\n\nVznikla v roce 1989 spojením promoskevských dánských komunistů, trockistů a Levicové socialistické strany, která se na konci šedesátých let odtrhla od Socialistické lidové strany. Spojenectví protichůdných radikálně levicových názorových proudů bylo zapříčiněno snahou dostat se z politické marginality.\n\nJak je patrné i z názvu, tak strana přijala i environmentální témata a hlásí se k pacifismu, když odmítá např. členství Dánska v NATO. Silně se také vymezuje vůči členství Dánska v Evropské unii, kterou považuje za \"agenta tržních sil, který vykořisťuje Evropu a rozvojové země.\"\n"}
{"id": "1154239", "url": "https://cs.wikipedia.org/wiki?curid=1154239", "title": "Konrad Forcher-Ainbach", "text": "Konrad Forcher-Ainbach\n\nKonrad Forcher-Ainbach, též Konrad Andreas Forcher von Ainbach (24. listopadu 1849 Ainbach – 6. ledna 1901 Sankt Peter ob Judenburg nebo Thalheim), byl rakouský šlechtic, podnikatel a politik německé národnosti ze Štýrska, na konci 19. století poslanec Říšské rady.\n\nProfesí byl velkostatkářem. Od roku 1880 byla jeho manželkou Karoline Ebner.\n\nVystudoval gymnázium v Kremsmünsteru a Vysokou školu technickou ve Štýrském Hradci. Roku 1867 mu byl udělen Zlatý záslužný kříž s korunou. Po delší dobu byl majitelem oceláren u Judenburgu. Šlo o podniky v Rothenthurmu a Möschitzgrabenu, které převzal už jako dvacetiletý mladík po smrti svého otce. Později továrny prodal a věnoval se činnosti statkáře a veřejného činitele. Byl aktivní v místní a okresní školní radě. Zasedal v okresním zastupitelstvu a po dvacet let působil jako přísedící obchodní komory v Leobenu.\n\nZasedal jako poslanec Štýrského zemského sněmu. Na sněmu zasedal v letech 1878–1884 (za kurii městskou, obvod Judenburg) a znovu od roku 1890 (kurie obchodních a živnostenských komor, obvod Leoben).\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1892 za kurii městskou ve Štýrsku, obvod Judenburg, Neumarkt, Murau atd. Nastoupil 23. května 1892 místo Heinricha Reichera. Mandát obhájil v řádných volbách roku 1897. Ve volebním období 1891–1897 se uvádí jako Konrad von Forcher-Ainbach, statkář, bytem Sankt Peter ob Judenburg.\n\nV roce 1892 po svém nástupu do Říšské rady vstoupil do klubu Německé lidové (národní) strany. I po volbách roku 1897 se uvádí jako člen Německé lidové strany.\n\nZemřel v lednu 1901.\n"}
{"id": "1154240", "url": "https://cs.wikipedia.org/wiki?curid=1154240", "title": "Feketić", "text": "Feketić\n\nFeketić (v srbské cyrilici Фекетић, maďarsky Bácsfeketehegy) je vesnice v severním Srbsku, v autonomní oblasti Vojvodina, na území opštiny Mali Iđoš. V roce 2011 měla 3980 obyvatel.\n\nFeketić byl historicky připomínán poprvé v roce 1465 pod názvem Feketeegyház (Černý kostel), jako majetek šlechtické rodiny Mároty, který později král Matyáš Korvín daroval Miloši Belmoševići. Z roku 1580 pochází druhá zmínka o vesnici, tentokrát pod názvem Feketehegy (Černý kopec). Podobný název (Bácsfeketehegy, Báčský černý kopec) se užíval až do první světové války. Název Feketić v současné podobě vznikl v dobách četných válek mezi Uherskem a Turky a poprvé byl zapsán roku 1652. Původně maďarská vesnice s částí srbského obyvatelstva byla nicméně po tureckých vpádech vylidněna. \n\nPoté, co se Turci stáhli po Bitvě u Zenty za řeky Sávu a Dunaj, byl Feketić znovu osídlen a stal se součástí Vojenské hranice, která byla později známá také pod názvem \"Krajina\". V souvislosti s kolonizací dolních Uher za vlády Marie Terezie přišly do Feketiće také Němci, kteří v roce 1818 již představovali třetinu obyvatele vesnice. Zvýšil se rovněž i počet Maďarů, kteří bydleli ve Feketići, a to o kolonisty z oblasti Kunhegyes a Tiszabura. Maďaři po svém příchodu nechali vybudovat reformační kostel. \n\nBěhem revolučních let 1848/1849 utekli feketićtí Maďaři z vesnice, v obavách z násilných odplat Srbů, ale vrátili se po několika měsících a opravili poničené domy ve městě. \n\nPo první světové válce byla místní škola oddělena od církevní správy a za oficiální vzdělávací jazyk v ní byla zavedena srbochorvatština. Dostěhovali se sem také noví obyvatelé, a to Srbové z nerozvinutých oblastí dnešního Chorvatska; z Liky, Dalmácie a jižní Hercegoviny.\n\nPo vypuknutí druhé světové války byla vesnice připojena zpět k Maďarsku. Dosídleny sem byly maďarské rodiny z území Bukoviny, kterou v roce 1944 obsadila Rudá armáda při tažení proti nacistům Evropou. Po skončení druhé světové války byli z Feketiće vyhnáni Němci a na jejich místa přišli kolonisté z Černé Hory, Bosny a Hercegoviny a Kosova. Nejvíce lidí přišlo z Černé Hory, z oblastí Boky Kotorské. \n\nVzhledem k tomu, že je Feketić stranou hlavních dopravních tahů a zachoval si svůj venkovský charakter, nedocházelo po druhé světové válce k rozvoji vsi a její počet obyvatel tak od skončení konfliktu neustále klesá. \n\nVe Feketići je většina obyvatel maďarské národnosti (61,62 %). Kromě toho zde žijí i Srbové (16,74 %) a Černohorci (15,72 %).\n\n\nFeketić se nachází na nesplavné říčce Krivaja, v rovinné krajině Panonské nížiny v nadmořské výšce 96 metrů. Z vesnice vedou okresní cesty do Nového Sadu, Subotice (stará silnice z Bělehradu do Budapešti), a dále do vesnice Lovćenac (0,3 km) a měst Srbobran (12 km) a Vrbas (12 km). Nejbližší železniční stanice se nachází v Lovćenaci.\n"}
{"id": "1154242", "url": "https://cs.wikipedia.org/wiki?curid=1154242", "title": "Pascal Leclaire", "text": "Pascal Leclaire\n\nPascal Leclaire (* 7. listopadu 1982 v Repentigny, Québec) je bývalý kanadský hokejový brankář.\n\nJuniorskou část kariéry odchytal v lize Quebec Major Junior Hockey League (QMJHL) za klub Halifax Mooseheads, kterého si vybrali z draftu 1998. Za Halifax hrával v letech 1998-2001. Poslední rok odchytal v Montreal Rocket. Jako první brankář byl vybraný v roce 2001 ve vstupním draftu NHL týmem Columbus Blue Jackets celkově z osmého místa. V roce 2002 začínal chytat v seniorské části kariéry, do hlavního kádru Blue Jackets se nevešel proto začínal na jejich farmě v Syracuse Crunch hrající v AHL. První šanci v hlavním kádru Columbusu dostal 20. února 2004, kdy odchytal celý zápas v NHL proti týmu Phoenix Coyotes (ze 31 střel chytil 28 střel). V Syracuse Crunch chytal mezi lety 2002-2006. V závěru roku 2005 dostával více příležitostí na ledě v hlavním kádru Columbusu, byl náhradním brankářem dlouholeté jedničky Marcem Denisem.\n\nPo odchodu Denise byl povýšen na post brankářské jedničky. V průběhu sezony utrpěl zranění nohy, na jeho místo přišel čekatel záložní brankář Fredrik Norrena, který odchytal 55 her z 82. Sezonu 2007/08 odchytal nejlépe ze své kariéry, ale s klubem nepostoupil do playoff. Vytvořil nový klubový rekord Columbusu s devíti vychytaných čistých kont, v NHL skončil v ročníku druhý za Henrikem Lundqvistem a taktéž skončil na druhém místě v průměru obdržených branek za zápas a třetí byl v procentuální úspěšnosti. Mezi hlasování v západní konferenci NHL brankářů skončil na druhém místě, nicméně nebyl nominován do NHL All-Star Game. Za skvělé výkony byl nominován na mistrovství světa 2008. V bráně se střídal s kolegou Camem Wardem z Carolina Hurricanes a s týmem nakonec získali stříbrné medaile. Po mistrovství světa zanedlouho prodloužil kontrakt s Columbusem o následující tři roky, podle nezveřejněných údajů si vydělat 3,8 miliónu dolarů .\n\n25. října 2008 v zápase proti Minnesota Wild si poranil kotník, na jeho místo usedl nováček Steve Mason. Roli nováčka Mason zvládl na výbornou, to vedlo vedení klubu k výměně Leclaireho do Ottawa Senators společně s výběrem 2. kola draftu (touto volbou byl vybrán švédský brankář Robin Lehner) za Antoine Vermette. Za Senators začal chytat od sezony 2009/10 po vyléčení zranění kotníku, dělal brankářskou zálohu za Brianem Elliottem. V průběhu zápasů byl zasažen pukem do lícní kosti, zranění utrpěl na střídačce . Zranění výrazně ovlivnila jeho následující působení v hokejové kariéře, kvůli tomu odchytal v ročníku 2010/11 za Senators pouhých 14 zápasů, jeden zápas odchytal na jejich farmě v Binghamton Senators. V průběhu sezony podstoupil operaci kyčle. Po skončení sezony 2010/11 se nedohodl na prodloužení smlouvy a 1. července 2011 se stal nechráněným hráčem. Celou sezonu 2011/12 neodchytal žádný zápas v NHL, nedokázal se dohodnout se žádným klubem NHL. 12. listopadu 2012 oznámil oficiální konec své kariéry.\n\n\n\n"}
{"id": "1154243", "url": "https://cs.wikipedia.org/wiki?curid=1154243", "title": "Vincenzo Tozzi", "text": "Vincenzo Tozzi\n\nVincenzo Tozzi (1612, Řím – před rokem 1679 Messina) byl italský hudební skladatel.\n\nPrvní doložená informace o jeho životě je z roku 1640, kdy ukončil službu u kardinála Vincenza Costagutiho v Římě a stal se sbormistrem v Messině. V této funkci působil až do roku 1664. Byl členem dvou uměleckých akademií \"Accademia Abbarbicati\" a \"Accademia della Fucina\". Odtud získal i libreta ke dvěma svým operám: \"Le gare di Natura e di Fortuna\" a \"I pasticcieri\". Je znám prakticky pouze svými církevními skladbami. Jeho jevištní tvorba je vesměs ztracena.\n\nJeho syn Francesco Tozzi byl rovněž hudebním skladatelem.\n\n\n\n\n"}
{"id": "1154247", "url": "https://cs.wikipedia.org/wiki?curid=1154247", "title": "Blasius Herk", "text": "Blasius Herk\n\nBlasius Herk (28. ledna 1841 Reifling – 26. září 1908 Fisching) byl rakouský politik německé národnosti ze Štýrska, na konci 19. století poslanec Říšské rady.\n\nProfesí byl velkostatkářem. Vychodil národní školu v Judenburgu.\n\nZasedal jako poslanec Štýrského zemského sněmu, kam byl zvolen roku 1891 a kde setrval do roku 1902.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí ve Štýrsku, obvod Judenburg, Murau atd. Mandát obhájil ve volbách roku 1897. Ve volebním období 1891–1897 se uvádí jako Blasius Herk, statkář, bytem Fisching.\n\nV roce 1891 po svém nástupu do Říšské rady se uvádí jako člen konzervativního Hohenwartova klubu. Po volbách roku 1897 se uvádí jako katolický konzervativec. Koncem 90. let byl členem Katolické lidové strany.\n\nZemřel v září 1908.\n"}
{"id": "1154252", "url": "https://cs.wikipedia.org/wiki?curid=1154252", "title": "Fisker Karma", "text": "Fisker Karma\n\nFisker Karma je osobní-sportovní sedan vyráběný americkou společností Fisker Automotive od roku 2008 ve finském městě Uusikaupunki. Vozidlo bylo poprvé představeno na North American International Auto Show v Detroitu v roce 2008. Vůz navrhl majitel podniku Henrik Fisker, který dříve spolupracoval na vývoji aut jako BMW Z4, Aston Martin DB9 Volante a V8 Vantage. \nAuto je první automobilová značka, která vyrábí na požádání společnosti Valmet Automotive ve Finsku, která v minulosti produkovala mimo jiné i auto jménem Porsche a Saab.\n\n"}
{"id": "1154254", "url": "https://cs.wikipedia.org/wiki?curid=1154254", "title": "Alojz Bulla", "text": "Alojz Bulla\n\nAlojz Bulla (20. června 1902, Ústie nad Oravou, Rakousko-Uhersko – 8. května 1978, Banská Bystrica, Československo) byl úředník a bojovník slovenského národního povstání.\n\nBulla studoval na gymnáziu v Trstené. Od roku 1916 byl obchodnický učeň. Pracoval jako úředník župního úřadu, tajemník okresního živnostenského společenství. Účastnil se slovenského národního povstání; pomáhal vydávat ilegální povstalecký tisk; připravoval vypuknutí povstání v regionu Turiec a pomáhal ukrývat uprchlíky a partyzány. Po skončení druhé světové války byl tajemníkem Revolučního okresního národního výboru v Martině, v letech 1949–1960 byl pracovníkem Krajského národního výboru v Banské Bystrici.\n"}
{"id": "1154256", "url": "https://cs.wikipedia.org/wiki?curid=1154256", "title": "Andrej Alakša", "text": "Andrej Alakša\n\nAndrej Alakša (17. září 1912, Krupina, Rakousko-Uhersko – 17. října 1979, Bratislava, Československo) byl učitel a bojovník ve slovenském národním povstání.\n\nAlakša maturoval v roce 1930 v učitelském ústavu v Levicích. Roku 1937 studoval na Vyšší pedagogické škole v Banské Bystrici. V letech 1931-1945 pracoval jako učitel a ředitel lidových škol v Šumiaci a Valašské. \n\nPo vypuknutí slovenského národního povstání byl nadporučíkem 1. čs. armády na Slovensku. Účastnil se bojů v oblastech Popradu, Telgártu, Kráľovy Lehoty a Čertovice, po přechodu SNP do hor pokračoval v aktivním odporu, kde se účastnil bojů o Vrútky, Strečno, Žilinu a další. Jeho jednotka jako první z 1. čs. armádního sboru překročila slovensko-moravské hranice. Po osvobození v roce 1945 Alakša přispěl k obnově válkou poškozených míst a vesnic, zasloužil se o rozvoj školství. Roku 1948 se stal místopředsedou Okresního akčního výboru Národní fronty. \n\nV letech 1954-1959 pak působil jako ředitel přípravné školy a současně vedoucí Okresního pedagogického střediska. V letech 1959-1960 byl dále inspektorem pro kulturu, a v letech 1960-1974 ředitel ZDS ve Zvolenu.\n"}
{"id": "1154257", "url": "https://cs.wikipedia.org/wiki?curid=1154257", "title": "Hopman Cup 2016", "text": "Hopman Cup 2016\n\nHopman Cup 2016 byl 28. ročník Hopmanova poháru, turnaje smíšených družstev v tenisu, kterého se tradičně účastnilo osm týmů. Událost s rozpočtem 1 000 000 australských dolarů se konala v perthské aréně na dvorci se zatahovací střechou, na němž byl položen tvrdý povrch Plexicushion. Kapacita stadionu činila 12 489 diváků.\n\nTurnaj probíhal v termínu od 3. do 9. ledna 2016, jakožto první událost nové sezóny. Mezinárodní tenisová federace soutěž označovala jako Oficiální mistrovství ITF smíšených družstev (Official Mixed Teams Championships of the ITF).\n\nObhájcem titulu z roku 2015 bylo Polsko, které v předchozím ročníku získalo první titul. Agnieszka Radwańská s Jerzym Janowiczem zdolali Serenu Williamsovou a Johna Isnera ze Spojených států 2–1 na zápasy. Po dvou předešlých účastech se Poláci turnaje nezúčastnili.\n\nPřed ročníkem 2016 vyhrála Austrálie jediný titul v roce 1999 a Ukrajina se probojovala do jediného finále roku 1995, z něhož odešla poražena. Všichni finalisté zažívali premiérový start na Hopmanově poháru. Australané měli zastoupení na všech ročnících, ukrajinští tenisté zavítali v roce 2016 do Perthu počtvrté. Ve finálovém duelu zdolal Zelený tým Austrálie družstvo Ukrajiny 2:0 na zápasy. Darja Gavrilovová, jež obdržela australské občanství dva měsíce před turnajem, nejdříve porazila Elinu Svitolinovou. Vítězný bod pak získal Nick Kyrgios, když opět ve dvousetovém klání přehrál Alexandra Dolgopolova. Mix již za rozhodnutého stavu nebyl v souladu s regulemi odehrán.\n\nPremiérově do soutěže zasáhla dvě australská družstva: Zlaté (Australia Gold) a Zelené (Australia Green). V září 2015 bylo oznámeno, že za první z nich natoupí bývalá světová jednička Lleyton Hewitt a Casey Dellacquová. Velkou Británii reprezentují světová dvojka Andy Murray a Heather Watsonová. K potvrzení startu Francie a Ukrajiny došlo 7. října téhož roku.\n\nPřed zahájením došlo ke třem změnám ve složení týmů. Australanku Dellacquovou nahradila Jarmila Wolfeová, protože původně nominovaná se stále potýkala s příznaky po otřesu mozku – postkomočním syndromem. Česká světová devítka Lucie Šafářová do Perthu neodcestovala, když se stále potýkala se zdravotními komplikacemi po zářijové bakteriální infekci a věřila, že se stihne vrátit na Australian Open. Premiérový start tak zažívala česká trojka a světová jedenáctka, respektive desítka po ukončení kariéry Pennettaové, Karolína Plíšková. Na konci prosince se odhlásil Francouz Gaël Monfils pro poranění nohy. Zastoupil jej hráč druhé stovky klasifikace Kenny de Schepper.\n\nV den startu amerického družstva, 4. ledna, se pak omluvila světová jednička Serena Williamsová, již nevpustil do úvodního zápasu zánět kolena. Do turnaje místo ni dočasně nastoupila tenistka figurující na 656. místě žebříčku Victoria Duvalová. Ve dvouhře proti Australance Wolfeové však Williamsová utkání skrečovala po prohraném prvním setu. Mix pak již odehrála Duvalová.\n\nVe dvou čtyřčlenných skupinách A a B nastoupilo každé družstvo ke třem zápasům systémem „každý s každým“. Vítězové obou skupin se střetli ve finále.\n\nKaždé utkání družstev obsahovalo tři zápasy, dvouhru mužů i žen a závěrečnou smíšenou čtyřhru. Pořadí dvouher nebylo ustáleno. Někdy duel rozehráli muži, jindy ženy. Singly se hrály na dva vítězné sety a všechny mohly být zakončeny tiebreakem. Smíšená čtyřhra se také konala na dvě vítězné sady, ale za stavu 1–1 na sety rozhodoval tzv. supertiebreak. V mixu nebyla počítána „výhoda“ a po „shodě“ přímo následoval vítězný míč gamu.\nKonečné pořadí v základní skupině se řídilo následujícími kritérii:\n\nNeúplné složení bylo zveřejněno v září 2015. V říjnu došlo k doplnění vyjma sestav australských týmů a Velké Británie. Poslední chybějící jméno bylo oznámeno v závěru listopadu, kdy se členkou Zeleného družstva Austrálie stala Darja Gavrilovová.\n"}
{"id": "1154258", "url": "https://cs.wikipedia.org/wiki?curid=1154258", "title": "Marjata (1992)", "text": "Marjata (1992)\n\nMarjata je norská zpravodajská loď (SIGINT). Postavena byla jako náhrada stejnojmenné lodě sloužící v letech 1976-1995. Loď je specializována pro operace v Barentsově moři a v Arktidě. Provozuje ji norská zpravodajská služba Etterretningstjenesten. Pro dosažení velmi vysoké stability na rozbouřeném moři má trup neobvyklý tvar s úzkou přídí a velmi širokou zádí.\n\nPlavidlo postavila loděnice Vard Langsten na základě objednávky z roku 1991. Kýl byl založen roku 1992 a do služby loď vstoupila v roce 1995.\n\nPosádku tvoří 14 námořníků a 31 zpravodajců. Plavidlo je vybaveno přistávací plochou pro vrtulník. Pohonný systém tvoří dva diesely a dvě plynové turbíny. Nejvyšší rychlost dosahuje 15 uzlů.\n\nV roce 2000 \"Marjata\" monitorovala cvičení ruského námořnictva, během kterého se po výbuchu potopila jaderná ponorka K-141 \"Kursk\". Přístroje \"Marjaty\" přitom v půl jedenácté zachytily podvodní výbuchy, které zničení ponorky způsobily. \"Marjata\" monitorovala také pozdější záchranné práce a vyzvednutí zbytků ponorky.\n"}
{"id": "1154269", "url": "https://cs.wikipedia.org/wiki?curid=1154269", "title": "Galicijské království", "text": "Galicijské království\n\nGalicijské království neboli Království Galicie ( \"Reino de Galicia\" nebo \"Galiza\", \"Reino de Galicia\", \"Reino da Galiza\", \"Galliciense regnum\") bylo království v severozápadní části Pyrenejského poloostrova. Formálně existovalo od středověku do roku 1833, po většinu své existence však nemělo vlastního panovníka, ale bylo okupováno nebo spojeno personální unií s jinými politickými celky.\n\nKrálovství bylo poprvé založeno roku 409 svébským králem Hermerichem na troskách římské provincie Gallaecia (nazvané podle kmene Gallaiciů čili Calaiciů). Od roku 582 bylo království anektováno Vizigóty a roku 711 sem nakrátko pronikli Arabové.\n\nOd roku 718 byla oblast pod vládou králů Asturie. V letech 910–914 bylo obnoveno samostatné království, jehož vládce Ordoño II. spojil Galicii s Leónem. Poté už byla Galicie součástí Leónu, s výjimkou let 1060–1071, kdy byla načas samostatná (v letech 1065–1071 tu panoval García, syn Ferdinanda I. Leónského). Jižní Galicie byla po roce 1095 připojena k Portugalskému hrabství, které se později stalo královstvím. Zbytek Galicie se pak stal v rámci Leónu součástí zemí Kastilské koruny, kde pak Galicie tvořila samostatnou španělskou historickou provincii Království Galicie. Formálně království zaniklo 30. listopadu 1833, kdy bylo při správní reformě území Galicie rozděleno na čtyři provincie, které zde stále existují.\n"}
{"id": "1154275", "url": "https://cs.wikipedia.org/wiki?curid=1154275", "title": "Georg Wilhelm Pabst", "text": "Georg Wilhelm Pabst\n\nGeorg Wilhelm Pabst, ve filmovém průmyslu vystupující především jako G. W. Pabst (25. srpen 1885, Roudnice nad Labem – 29. květen 1967, Vídeň) byl rakouský filmový režisér narozený v Čechách. Dnes je nejvíce ceněna jeho tvorba z 20. let 20. století, před nástupem zvukového filmu.\nZačínal jako herec. Nejprve ve Švýcarsku, od roku 1910 v německém divadle v New Yorku. Zde si také prvně vyzkoušel režii, prozatím divadelní.\n\nRoku 1914 jel na návštěvu do Německa, ovšem když byl na území Francie, vypukla první světová válka a on byl jako příslušník nepřátelského národa internován.\n\nPo konci války se již nevrátil do USA, ale zkusil štěstí ve Vídni, kde začínal zlatý věk avantgardního divadla. Působil jako režisér v avantgardním divadle \"Neue Wiener Buhne\".\n\nBrzy ho však uchvátil film. Roku 1921 založil s Carlem Froelichem filmovou společnost. Froelich byl ve dvojici nejprve umělecky dominantním - roku 1922 režíroval snímky \"Im Banne der Kralle\" (\"Ve spárech\"), \"Der Taugenichts\" (\"Darmošlap\") a \"Luise Millerin\". V prvním Pabst hrál, u druhých dvou byl asistentem režie a scenáristou.\n\nRoku 1923 se prvně postavil Pabst za kameru jako režisér sám, natočil film \"Der Schatz\" (\"Poklad\"). Následovala řada dalších, roku 1925 například film \"Die freudlose Gasse\" (\"Ulička, kde není radosti\"), který popisoval rozklad společnosti v éře poválečné inflace, a kde hrála i Greta Garbo, budoucí hollywoodská hvězda. Roku 1927 pak \"Liebe der Jeanne Ney\" (\"Láska Jeanny Neyové\"), snímek s Brigittou Helmovou v hlavní roli, natočený podle románu Ilji Erenburga, který cenzura v tehdejším Československu zakázala.\n\nRoku 1930 natočil svůj první zvukový film, protiválečné drama \"Westfront 1918\" (\"Na západní frontě 1918\"). K oceňovaným dílům patří \"Die Dreigroschenoper\" (\"Žebrácká opera\") z roku 1931, v německé verzi hrál Mackieho Messera Rudolf Forster, ve francouzské Albert Préjean.\n\nO rok později odjel do Francie. Zde natočil snímek \"Die Herrin von Atlantis\" (\"Vládkyně Atlantidy\"), opět s Brigittou Helmovou v hlavní roli. Roku 1933 ve francouzské produkci \"Dona Quijota\" s Fjodorem Šaljapinem v hlavní roli, a komedii \"De haut en bas\" (\"Shora dolů\") s mladým Jeanem Gabinem.\n\nRoku 1934 natáčel výjimečně v Hollywoodu, film \"Modern Hero\" (\"Moderní hrdina\"). Poté točil znovu ve Francii.\n\nKdyž vypukla druhá světová válka, byl zrovna v Rakousku. Chtěl odjet do Spojených států, ale již to nebylo možné. Točil tedy na Německem ovládaných územích, což ho mimo jiné přivedlo do rodné vlasti - do Čech. V letech 1942-43 totiž točil v barrandovských ateliérech film o středověkém lékaři \"Paracelsus\". Roku 1945 točil v Praze znovu, dobrodružný film \"Der Full Molander\" (\"Molanderův případ\"), který však již vzhledem k postupující frontě nedokončil.\n\nPo válce se rozhodl zůstat v Rakousku. Natočil zde roku 1947 snímek \"Der Prozess\" (\"Proces\"), který obnažoval mechanismy antisemitismu. Poté se mu v Rakousku nedařilo dotáhnout do konce několik projektů a odjel proto do Itálie, kde se filmový průmysl začal slibně rozvíjet. Natočil zde film \"La voce del silenzio\" (\"Hlas mlčení\"), na námět Cesara Zavattiniho, a grotesku \"Cose da pazzi\" (\"Bláznivé historky\").\nRoku 1954 dostal šanci v západním Německu, kde natočil drama \"Das Bekenntnis der Ina Kahr\" (\"Přiznání Iny Kahrové\"), které pojednává o problematice trestu smrti. Chtěl v Německu natočit také drama o posledních dnech Adolfa Hitlera, ale podmínky nebyly příznivé. Snímek se nakonec podařilo realizovat v Rakousku, roku 1955 pod názvem \"Der letzte Akt\" (\"Poslední dějství\"). Hitlera hrál Albin Skoda. Ve stejném roce natočil v Německu film \"Es geschah am 20. Juli\" (\"Stalo se 20. července\"), o důstojnickém spiknutí proti Hitlerovi. Zajímavostí je, že scénář napsal Gustav Machatý.\n\nJeho posledními opusy byl příběh tanečnice postižené obrnou \"Rosen fur Bettina\" (\"Růže pro Bettinu\") a roku 1956 životopisný film o skladateli Carlu Maria von Weberovi \"Durch die Walder, durch die Auen\" (\"Po lesích a lukách\").\n\n"}
{"id": "1154277", "url": "https://cs.wikipedia.org/wiki?curid=1154277", "title": "Krušnohorské noviny", "text": "Krušnohorské noviny\n\nKrušnohorské noviny jsou spolkové periodikum, které vycházelo v němčině pod názvem „Erzgebirgs-Zeitung“ od 15. května 1880. Poslední číslo vyšlo v dubnu 1943. Noviny byly obnoveny v českém jazykovém provedení 15. května 2015, v němčině vyšly od roku 1943 poprvé 15. listopadu 2017. Titul je tradičně zaměřen na Krušnohoří a České středohoří.\n\nPůvodní Krušnohorské noviny vydával Svaz krušnohorských spolků severozápadních Čech. Celkem vyšlo 64 ročníků. První čísla byla vydávána v Jirkově u Chomutova a vycházela čtvrtletně. Od roku 1888, kdy svaz již působil v Teplicích-Šanově, měly už noviny výrazně rozšířený obsah a staly se měsíčníkem.\n\nKrušnohorské spolky mají své kořeny v 70. letech 19. století. Na základě zkušeností s přínosy cestovního ruchu v Alpách a v německém pohoří Harc inicioval vznik horských spolků tehdejší prezident pražské „Centrální komise pro podporu živností v českém Krušnohoří“ rytíř Richard von Dotzauer. August Weymann, svého času školský ředitel pro okresy Most a Chomutov, se této myšlenky ujal a s pomocí zastupitelů města Jirkova dne 16. listopadu 1879 založil první „Krušnohorský spolek“ (Erzgebirgsverein) v Čechách. Od roku 1880 následoval vznik dalších: Kovářská (později spolek pro Kovářskou – Vejprty –  Měděnec), Jáchymov, Karlovy Vary, Kraslice a Chomutov. Jeden spolek po druhém později prohlásil Krušnohorské noviny za svůj spolkový časopis. Dlouhou dobu tvořily výše uvedené spolky jádro Svazu turistických spolků Krušnohoří a Českého středohoří (Verband der Touristenvereine des Erz- und Mittelgebirges), který byl ustaven 26. února 1882 v Karlových Varech. Jeho sídlem byly nejdříve Karlovy Vary, od roku 1883 Chomutov, od 22. listopadu 1885 Most-Litvínov a nakonec od 6. listopadu 1887 Teplice. \n\nPrvním šéfredaktorem časopisu byl Dr. Ambros Mayr, profesor chomutovského gymnázia, vynikající filolog a literární historik. Ten dal časopisu znamenitý koncept. V jednom z úvodníků říká mimo jiné: „Šlechetné jsou účely, kterým jsou listy určeny, jelikož se zasvěcují nejsvětějšímu ze všech citů - lásce k rodné zemi a k domovu, jejichž krása a pověst by se měla šířit, abychom nekráčeli naší domovinou jako cizinci.”\n\nJeden z nejvýznamnějších šéfredaktorů Krušnohorských novin byl Josef Brechensbauer - mimo jiné autor slavného průvodce po krušnohorské hřebenové stezce (Kammweg), který v této funkci působil od roku 1905 do roku 1920. Nesl těžký úkol vydávat a organizovat časopis v době I. světové války a v poválečném období. Po několik let mohly Krušnohorské noviny vycházet pouze v šesti slabých sešitech na nekvalitním papíru. Přesto byl tento časopis „v ubohém šatu“ pro mnoho synů, daleko ve střeleckých zákopech, dobrým poslem z domova.\n\nOd 1. března 1925 přebírá redakci Krušnohorských novin Dr. Gustav Müller, profesor Obchodní akademie v Teplicích-Šanově. Zároveň převzal vedení teplického Horského spolku. Pod jeho rukama začaly Krušnohorské noviny vycházet opět dvanáctkrát ročně. Kromě toho vycházela k různým příležitostem výpravná zvláštní čísla jako např. Klínovec, Měděnec, Krupka, Klášterec nad Ohří, Dubí, Milešovka, Duchcov a Jirkov. Díky Dr. Gustavu Müllerovi se k dosavadním příznivcům Krušnohorských novin přidalo mnoho dalších. Časopis však nepřežil vyčerpání způsobené druhou světovou válkou, a tak v dubnu 1943 vyšel naposledy.\n\nVíce než šedesátileté vydávání Krušnohorských novin vytrvale sloužilo k podpoře vlastivědy, etnografie, péči o rozvoj turistiky a cestovního ruchu. Neúnavně poukazovaly na krásu zdejší krajiny a osobitost Krušných hor a přilehlých krajin. Díky svazu spolků se Krušné hory otevřely turistům, od té doby jsou oblíbeným cílem přátel přírody z blízka i daleka. Historická série Krušnohorských novin z let 1880 – 1943, pečlivě opatrovaná regionálních v archivech a muzeích, patří k cenným zdrojům vlastivědných informací z oblasti Krušnohoří a Českého Středohoří pro badatele v oblasti historie a tradic severních Čech.\n\n\nObnovené Krušnohorské noviny, které navazují na bývalé spolkové periodikum \"Erzgebirgs-Zeitung“, začal vydávat Českojiřetínský spolek (vedení redakce: Miroslav Mertl, Petr Fišer, Jan Setvák). První obnovené vydání vyšlo dne 15. května 2015, u příležitosti 130. výročí zprovoznění moldavské dráhy (18. května 1885) a současně i k výročí 135 let od prvního vydání Krušnohorských novin (Erzgebirgs-Zeitung). Od roku 2016 byly zaregistrovány jako periodikum (ISSN 2533-350X) vycházející dvakrát ročně.\n\nDnešní redakce pracuje od roku 2015 ve Valdštejnském zámku v Litvínově.\n\nČeskojiřetínský spolek – spolek pro oživení Krušnohoří a Heimatgeschichtsverein Rechenberg-Bienenmühle e.V. (Domovský historický spolek) si předsevzaly, Krušnohorské noviny jako cenné historické dědictví opět oživit a zachycovat tak historické poklady našeho regionu jakož i významné události v Krušnohoří. Ve spolupráci obou spolků vychází 15. listopadu 2017, poprvé od roku 1943, opět i německé vydání Krušnohorských novin – „Erzgebirgs-Zeitung (ISSN 2570-7590).\n\nČlenem současné redakce je mimo jiné Hana Truncová (nar. 1924), studentka posledního šéfredaktora historického redakce Dr. Gustav Müller, profesora Obchodní akademie v Teplicích-Šanově.\n\nVýtvarníkem grafiky původních Krušnohorských novin byl krušnohorský malíř Gustav Zindel, jehož obrazy lze zhlédnout v muzeích v Chomutově nebo Karlových Varech.\n\nSoučasnou grafiku hlavičky Krušnohorských novin ztvárnila na původní motivy výtvarnice Petra Kofroňová - Wolfová, která se podílí mj. na grafice sborníků vydávaných Městským muzeem v Duchcově. Titulní stránka prvního obnoveného vydání obsahuje dále práce výtvarníků Jiřího Bešťáka (autora map českých tratí) či malíře Adolfa Absolona a rytce Martina Srba, kteří patří k předním výtvarníkům známým v oblasti české známkové tvorby.\n\n\n"}
{"id": "1154281", "url": "https://cs.wikipedia.org/wiki?curid=1154281", "title": "Juraj Jordán Dovala", "text": "Juraj Jordán Dovala\n\nMgr. Juraj Jordán Dovala (* 1974) je český duchovní slovenského původu, kněz Církve československé husitské a biskup její brněnské diecéze a také spisovatel.\n\nNarodil se v Žiari nad Hronom. Teologii vystudoval na Pravoslavné teologické fakultě v Prešově. V roce 2002 vstoupil do CČSH. Na kněze byl vysvěcen v roce 2003 v Lounech. Působil v náboženských obcích v Lounech (2002-2004) a Košicích (2004). Od roku 2005 je farářem v náboženské obci Hodonín a administrátorem v Břeclavi. Roku 2006 byl zvolen předsedou České křesťanské akademie v Hodoníně. 27. dubna 2013 byl diecézním shromážděním Brněnské diecéze CČSH zvolen brněnským biskupem. 8. května 2013 byl ordinován za kněze a uveden do biskupské služby v Husově sboru v Brně na Botanické ulici. \n\nJeho biskupským heslem je citát z 1. epištoly Janovy 4,16.\n\nJe ženatý a má čtyři děti.\n\n\n"}
{"id": "1154288", "url": "https://cs.wikipedia.org/wiki?curid=1154288", "title": "Bridgwater", "text": "Bridgwater\n\nBridgwater je obchodní město a civilní farnost v Somersetu ve Spojeném království. Je správním a průmyslovým centrem okresu Sedgemoor. Bridgwater se nachází na hlavních dopravních trasách přes jihozápadní Anglii. Podle sčítání lidu z roku 2011 žilo ve městě 35 886 obyvatel, včetně předměstí Wembdon a Hamp je pak počet obyvatel 41 276.\n\nBridgwater leží v zalesněné krajině, severně od něj se nachází kopce Mendips a západně kopce Quantock. Město se rozkládá po obou stranách řeky Parrett, 16 km od jejího ústí. Díky kanálu Taunton o délce 23,3 km bylo významným přístavem a obchodním centrem.\n\nJiž v roce 1300 se začala vyvážet pšenice, hrách a fazole do Irska, Francie a Španělska. V roce 1500 to byl největší přístav v Somersetu, později se stal pátým největším v Anglii, dokud ho nezastínil Bristol v 18. století. Za jeho rozkvětu se z města vyvážela pšenice, vlna, látky, cement, cihly a dlažba. Na rozdíl od Bristolu nebyl nikdy zapojen do obchodu s otroky a v roce 1797 byl prvním městem v Británii, které požadovalo, aby jej vláda zakázala.\n\nBridgwater je nyní hlavním centrem průmyslu v Somersetu s průmyslovými odvětvími jako výroba plastů, částí motorů, průmyslových chemikálií a potravin.\n"}
{"id": "1154298", "url": "https://cs.wikipedia.org/wiki?curid=1154298", "title": "Klíčový román", "text": "Klíčový román\n\nKlíčový román (používá se také mezinárodní výraz z francouzštiny roman à clef, výslovnost [ʁɔmɑ̃ a kle]) je označení literárního díla, které na první pohled vypráví fiktivní příběh, ve skutečnosti však obsahuje narážky na skutečné osoby a události. Na rozdíl od alegorie, která pojednává o obecných jevech a poukazuje na jejich nadčasovost, se klíčový román zabývá konkrétními, zpravidla aktuálními problémy, mění však místo děje nebo jména jednajících postav. Použití tohoto postupu má za cíl politickou satiru (George Orwell: \"Farma zvířat\", Anatole France: \"Ostrov tučňáků\") nebo jde autorovi o vylíčení vlastních zážitků, chce však chránit identitu ostatních aktérů (Jack Kerouac: \"Na cestě\", Javier Marías: \"Všechny duše\"). Často se klíčový román odehrává v uměleckém prostředí a karikuje známé osobnosti (Jerzy Andrzejewski: \"Onť se béře po horách\", Klaus Mann: \"Mefisto\", Michail Bulgakov: \"Divadelní román\"). V takovém případě bývá zašifrovanost motivována snahou vyhnout se žalobě na ochranu osobnosti. Proto je zvykem v úvodu knih upozornit, že jakákoli podoba s realitou je čistě náhodná.\n\nZa zakladatelskou osobnost tohoto žánru bývá označována Madeleine de Scudéry, která v 17. století vyjadřovala kritiku dobových poměrů prostřednictvím spisů s historickými či mytologickými náměty. Aby klíčový román fungoval, je nutná spoluúčast čtenáře: spisovatel mu musí poskytnout dostatek vodítek ke správnému „rozklíčování“ díla, zároveň je třeba, aby román vyprávěl o věcech všeobecně známých (proto tomuto typu příběhů hrozí rychlé zastarávání). Antonín Měšťan uvádí jako příklady klíčových románů v české literatuře \"Rozervance\" (Josef Kajetán Tyl), \"Zbabělce\" (Josef Škvorecký) nebo \"Indiánský běh\" (Tereza Boučková).\n\nZ literatury přejala tento postup také kinematografie: jako typický \"film à clef\" je zmiňován \"Diktátor\" (režie Charlie Chaplin) nebo \"Občan Kane\" (režie Orson Welles).\n\n\n"}
{"id": "1154299", "url": "https://cs.wikipedia.org/wiki?curid=1154299", "title": "Karel Löwenstein-Wertheim-Rosenberg", "text": "Karel Löwenstein-Wertheim-Rosenberg\n\nKarel Löwenstein-Wertheim-Rosenberg (21. května 1834, Bor – 8. listopadu 1921, Kolín nad Rýnem) byl německý šlechtic, kníže Löwenstein-Wertheim-Rosenberg, katolický politik a později dominikánský řeholník. Byl prvním prezidentem \"Katolické společnosti Německa\" a člen Reichstagu a Deutsche Zentrumspartei.\n\nNarodil se 21. května 1834 v Boru u Tachova jako třetí dítě Konstantina dědičného knížete Löwenstein-Wertheim-Rosenberg a kněžny Agnes Hohenlohe-Langenburg. V mužské linii byl potomkem kurfiřta Fridricha I. Falckého. Studoval v letech 1854 - 1857 právo na univerzitě v Bonnu a roku 1849 se stal hlavou rodu Löwenstein-Wertheim-Rosenberg s titulem kníže. Roku 1877 byl na jeho popud založen Augustinus-Verein (Augustinský spolek) za účelem podpory katolického tisku.\n\nDne 18. října 1859 se oženil s princeznou Adelheid Ysenburg-Büdingen. Před svou smrtí roku 1861 porodila své jediné dítě Marii Anu Löwenstein-Wertheim-Rosenberg. Dne 4. května 1863 se znovu oženil a to za princeznu Sofii Lichtenštejnskou. Spolu měli 8 dětí:\n\nPo smrti své manželky roku 1907 vstoupil do Dominikánského řádu a přijal jméno Raymundus Maria a žil v klášteře ve Venlo v Nizozemsku. Roku 1908 byl vysvěcen na kněze. Ve stejný rok nastoupil jako hlava rodu jeho syn Aloys. Zemřel 8. listopadu 1921 v Kolíně nad Rýnem.\n\nByl rytířem Řádu zlatého rouna.\n\n"}
{"id": "1154302", "url": "https://cs.wikipedia.org/wiki?curid=1154302", "title": "Franz Lorber", "text": "Franz Lorber\n\nFranz Lorber (23. února 1846 Vídeň – 23. března 1930 Vídeň) byl rakouský důlní odborník, geodet, vysokoškolský pedagog a politik německé národnosti, na konci 19. století poslanec Říšské rady.\n\nV letech 1861–1866 na Polytechnickém institutu ve Vídni studoal matematiku a geodézii. Tři roky pak působil jako asistent na této škole a od roku 1870 vyučoval na Hornické akademii v Leobenu, kde byl zpočátku docentem a od roku 1875 řádným profesorem geometrie se specializací na důlní měření. V letech 1883–1885 byl ředitelem Hornické akademie v Leobenu a zasloužil se o její proměnu na hornickou vysokou školu. V roce 1893 se stal profesorem geodézie na německé technice v Praze.\n\nByl též veřejně a politicky aktivní. Od roku 1883 do roku 1890 zasedal v obecní radě v Leobenu.\n\nByl poslancem Říšské rady (celostátního parlamentu Předlitavska), kam usedl v doplňovacích volbách roku 1895 za kurii městskou ve Štýrsku, obvod Bruck, Leoben, Aflenz atd. Nastoupil 21. února 1895 místo Josefa Alfreda Heilsberga. Mandát zde obhájil v řádných volbách roku 1897. Rezignoval 20. července 1900. Ve volebním období 1891–1897 se uvádí jako Franz Lorber, vrchní horní rada a profesor na německé technice v Praze, bytem Vídeň. V parlamentu se zaměřoval na téma vysokého školství. Kvůli výkonu poslaneckého mandátu ukončil v roce 1895 svou profesuru na německé technice v Praze.\n\nPo svém nástupu do Říšské rady roku 1895 byl přijat do klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů. Po volbách roku 1897 je uváděn jako liberál a kandidát Německé pokrokové strany. Podle jiného zdroje byl již v roce 1897 členem Německé lidové strany. Do klubu Německé lidové strany byl přijat v září 1897 jako hospitant.\n\nZískal titul vrchního horního rady. Roku 1893 se stal čestným občanem Leobenu, roku 1907 dvorním radou a byl mu udělen čestný doktorát Hornické vysoké školy v Leobenu a na německé technice v Praze.\n\nZemřel v březnu 1930.\n"}
{"id": "1154304", "url": "https://cs.wikipedia.org/wiki?curid=1154304", "title": "204 (číslo)", "text": "204 (číslo)\n\nDvě stě čtyři je přirozené číslo, které následuje po čísle dvě stě tři a předchází číslu dvě stě pět. Římskými číslicemi se zapisuje CCIV.\n\n\n\n\n\nSilnice II/204 je česká silnice II. třídy vedoucí na trase Úněšov – Loza – Kaznějov\n\n\n"}
{"id": "1154305", "url": "https://cs.wikipedia.org/wiki?curid=1154305", "title": "Pyramidové číslo", "text": "Pyramidové číslo\n\nPyramidové číslo je figurální číslo, které lze získat jako počet stejně velkých koulí narovnaných do tvaru jehlanu, jehož podstavou je pravidelný mnohoúhelník. Často se tento pojem používá pro čtvercová pyramidová čísla, u kterých má tento jehlan jako podstavu čtverec. Vzorec pro n-té r-úhelníkové pyramidové číslo je:\n\nformula_1,\nkde r ∈ ℕ, r ≥ 3.\n\n"}
{"id": "1154307", "url": "https://cs.wikipedia.org/wiki?curid=1154307", "title": "Makedonský pohraniční plot", "text": "Makedonský pohraniční plot\n\nMakedonský pohraniční plot byl vybudován na přelomu listopadu a v prosinci 2015 na severomakedonsko-řecké hranici. Jeho délka je 50 km a slouží k nasměrování migrantů k městu Gevgelija a zabránění jim v nelegálním vstupu do Severní Makedonie. Technicky se velmi podobá maďarskému pohraničnímu plotu, který byl postaven mezi srpnem a říjnem 2015, rovněž z důvodu zadržení uprchlíků a ekonomických migrantů během Evropské migrační krize. \n\nVýstavbu plotu zvažovalo vedení Severní Makedonie již na začátku září 2015, kdy hranici začalo nelegálně přecházet denně více než 4 000 lidí.\n\nNakonec byla stavba bariéry zahájena armádou Severní Makedonie dne 28. listopadu 2015. Plot však nebyl vybudován po celé délce hranice s Řeckem, nýbrž jen v širším okolí hraničního přechodu z Idomeni do Gevgelije v blízkosti hranice s Bulharskem. Hranici zde přechází nejvíce migrantů po tzv. Balkánské migrační trase a již v létě 2015 zde byl z tohoto důvodu umístěn žiletkový drát. Dne 10. prosince byla zahájena stavba druhého úseku plotu, který se nachází v blízkosti hranice s Albánií a na první úsek nenavazuje. Oba úseky dohromady měří dohormady zhruba 50 km. Dne 6. února začala být stavěna druhá linie bariéry (tzn. dva ploty \"za sebou\"), která má podle severomakedonských představitelů působit jako optická bariéra a úplně znemožnit nelegální překračování hranice. \n\nDne 19. listopadu 2015 totiž rozhodli političtí představitelé některých evropských států (včetně Balkánu), že hodlají pouštět pouze ty migranty, kteří jsou původem z válkou postižených zemí (Sýrie, Irák a Afghánistán) a zbytku byl na některých vnitřních hranicích zakázán vstup do země. Toto rozhodnutí učinila i Severní Makedonie. Vlivem toho se na hranici začaly hromadit tisíce, v drtivé většině ekonomických, migrantů. Severomakedonští političtí představitelé označili výstavbu tohoto plotu pouze za preventivní opatření. Cílem plotu je jak nasměrování imigrantů k registračnímu centru Vinojug v blízkosti města Gevgelija a znemožnění ilegálního přechod hranice, tak také odrazení některých běženců od vstupu do Severní Makedonie tím, že kvůli hraniční bariéře zvolí cestu přes jiný stát (zejména Bulharsko, příp. Albánii). Dne 21. února Severní Makedonie přestala pouštět do země Afghánce a o několik dní později byla hranice uzavřena až na výjimky úplně. Vlivem toho se před pohraničním plotem na hraničním přechodu Idomeni-Gevgelija nahromadilo během března 2016 až 15 000 migrantů a na hranici panovala kritická humanitární situace. Situace se zlepšila poté, co začali být migranti koncem března odváženi do centrálních oblastí Řecka.\n\n"}
{"id": "1154309", "url": "https://cs.wikipedia.org/wiki?curid=1154309", "title": "Komandor", "text": "Komandor\n\nKomandor (zkratkou \"kmdr\") je důstojnická hodnost užívaná námořnictvem Polska. Odpovídá hodnosti plukovníka u pozemních sil a letectva. Jeho obdobou ve válečných loďstvech jiných zemí je hodnost námořního kapitána. \nHodnost \"komandor\" byla v Polsku zavedena roku 1921, spolu s dalšími námořními hodnostmi. Předtím, od roku 1918, byla užívána hodnost původem od pozemních vojsk \"pułkownik marynarki\" (plukovník námořnictva). Od svého vzniku se \"komandor\" v hierarchii hodností nachází mezi hodnostními stupni \"komandor porucznik\" (fregatní kapitán) a \"kontradmirał\" a je protějškem \"pułkownika\" pozemních vojsk.\n\nV letech 1921 až 1952 byl nejvyšší hodností ve skupině štábních důstojníků, a od roku 1952 je nejvyšším stupněm mezi vyššími důstojníky.\n\nHodnost \"komandor\" je systemizovaná pro platové třídy 16-16C. V kódu NATO je definován jako stupeň OF-5.\nPřesto, vzhledem k tomu, že ve Spojeném království a USA mu odpovídá námořní hodnost \"captain\" a hodnost těchto států \"commander\", ačkoliv znějící podobně jako \"komandor\", odpovídá polské \"komandor porucznik\", často vznikají chyby v překladech.\n\nVesmírný pilot Pirx ve vědeckofantastických příbězích polského autora Stanisława Lema dosáhne ve své kariéře posléze hodnosti komandora.\n"}
{"id": "1154311", "url": "https://cs.wikipedia.org/wiki?curid=1154311", "title": "Fixace", "text": "Fixace\n\nFixace může znamenat:\n"}
{"id": "1154315", "url": "https://cs.wikipedia.org/wiki?curid=1154315", "title": "Ferdinand Ludwig", "text": "Ferdinand Ludwig\n\nFerdinand Ludwig (5. září 1839 Vídeň – 21. března 1915 Štýrský Hradec) byl rakouský podnikatel a politik německé národnosti, na konci 19. století poslanec Říšské rady.\n\nProfesí byl majitelem strojnické továrny. Je uváděn jako inženýr. Zasedal v obecní radě ve Štýrském Hradci. Byl členem obchodní a živnostenské komory a dozorčí rady spolku Wiener Bankverein.\n\nByl poslancem Říšské rady (celostátního parlamentu Předlitavska), kam usedl ve volbách roku 1891 za kurii obchodních a živnostenských komor ve Štýrsku, obvod Štýrský Hradec. Mandát zde obhájil v řádných volbách roku 1897. Ve volebním období 1891–1897 se uvádí jako Ferdinand Ludwig, majitel strojní továrny, bytem Štýrský Hradec.\n\nPo volbách roku 1891 se uvádí jako kandidát nacionalistické frakce Deutschnationale Vereinigung. Po volbách roku 1897 je řazen mezi kandidáty Německé lidové strany. Ve volbách roku 1901 odmítl kandidovat.\n\nZemřel v březnu 1915 po dlouhé nemoci.\n"}
{"id": "1154316", "url": "https://cs.wikipedia.org/wiki?curid=1154316", "title": "Disipační systém", "text": "Disipační systém\n\nDisipační je takový systém, ve kterém se zvyšuje organizovanost (snižuje entropie) na úkor jeho okolí - disipačním systémem tedy nikdy není systém uzavřený. Jeho koncept dobře zachycuje rozdíl mezi komplexitou a organizovaností. Termín nachází využití v termodynamice, teorii kontroly a kvantové mechanice. Mezi běžné příklady patří šíření tepla prouděním, hurikán či živé organizmy.\n\nPodobným termínem je disipace, pojem označující nevratnou přeměnu jednoho druhu energie na jiný. Míra disipace lze označit jako podíl ztracené energie \"Ep\" na celkové energii \"E\" (je to tedy účinnost využití energie).\n\nStatisticky je vznik disipačního systému velmi nepravděpodobný (viz entropie). Dokonce pokud probíhá výměna energie, jednotlivé částice spolu nemohou interagovat bez toho, aby energetickou entropii snižovaly (protože při jejich srážce je energie rovnoměrně rozdělena mezi obě reagující částice). Proto například pokud vidíme sníženou informační entropii (např. knížky seřazené podle jména autora), je zde vyšší pravděpodobnost, že byl systém vytvořen za nějakým účelem. Tento poznatek využívají např. genetičtí biologové při hledání funkce v souboru genů nebo astronomové při hledání zprávy od mimozemské civilizace v elektromagetickém šumu (projekt SETI).\n\nČastým argumentem kreacionistů proti teorii evoluce bývá kontradikce s druhým termodynamickým zákonem, tedy že živé organismy, které se vyvíjejí z jednoduchých buněk, se postupně stávají složitějšími a organizovanějšími, a tím snižují míru entropie ve vesmíru. Život sám je skutečně disipační systém, nicméně druhý termodynamický zákon neporušuje, protože přijímá energii od Slunce. Tímto způsobem se vlastně snižuje větší nerovnoměrnost energie (Slunce oproti vakuu) oproti menší nerovnoměrnosti – tedy nemůžeme tvořit větší nerovnoměrnosti, než jaké nám umožňuje množství energie, které z vnějších zdrojů získáváme.\n\nO tuto teorii, známou jako teorie nerovnovážné termodynamiky, se zasadil především Ilja Prigogine. Matematický podklad teoriím pak poskytla \"teorie disipativních struktur\" Fritjofa Capra. \n"}
{"id": "1154317", "url": "https://cs.wikipedia.org/wiki?curid=1154317", "title": "Studijní bible", "text": "Studijní bible\n\nStudijní bible s výkladovými poznámkami je vydání Bible v českém ekumenickém překladu s poznámkovým aparátem. Svým výkladovým stylem se řadí spíše k evangelikální produkci.\n\nText je podle Českého ekumenického překladu z roku 2001.\n\nVnitrobiblické odkazy jsou umístěny uprostřed stránky mezi dvěma sloupci biblického textu.\n\nBible obsahuje také konkordanci, tedy abecední rejstřík slov s jejich výskytem v textu Bible.\n\nBible obsahuje také studijní články na různá křesťanská témata.\nStudijní články jsou tyto:\nBible obsahuje rejstřík studijních článků a rejstřík map, dále také rejstřík důležitých témat a konkordanci pojmů.\n\nBible byla vydána ve třech variantách, a sice vázaná v pevné vazbě, umělohmotné vazbě nebo ohebné vazbě koženkové. Tato vydání se liší rozdílným ISBN.\n\nStudijní bibli vydalo vydavatelství Life Publishers International.\n\nSTAMPS, Donald C. – ADAMS, Wesley J. (eds.): Studijní Bible s výkladovými poznámkami, vyd. Life Publishers International, Springfield 2008, 2336 s. (pevná vazba), (umělá vazba), (kožená vazba).\n"}
{"id": "1154319", "url": "https://cs.wikipedia.org/wiki?curid=1154319", "title": "Devítiúhelníkové číslo", "text": "Devítiúhelníkové číslo\n\nDevítiúhelníková čísla jsou figurální čísla odpovídající devítiúhelníku. \"N\"té devítiúhelníkové číslo je počet stejně velkých „bodů“, ze kterých lze sestavit pravidelný devítiúhelník:\n\nVzorec pro \"n\"té devítiúhelníkové číslo je:\n\nformula_1.\n\nNěkolik prvních devítiúhelníkových čísel:\n\n1, 9, 24, 46, 75, 111, 154, 204, 261, 325, 396, 474, 559, 651, 750, 856, 969, 1089, 1216, 1350, 1491, 1639, 1794, 1956, 2125, 2301, 2484, 2674, 2871, 3075, 3286, 3504, 3729, 3961, 4200, 4446, 4699, 4959, 5226, 5500, 5781, 6069, 6364, 6666, 6975, 7291, 7614, 7944, 8281, 8625, 8976, 9334, 9699 ().\n\nPo sobě jdoucí devítiúhelníková čísla se střídají podle vzorce \"liché-liché-sudé-sudé\".\n\nPlatí následující vzorec, kde N(n) je n-té devítiúhelníkové a T(n) je n-té trojúhelníkové číslo:\n\nformula_2.\n\nZda je přirozené číslo \"x\" 9úhelníkové, lze snadno zjistit vypočítáním hodnoty následujícího výrazu:\n\nformula_3.\n\nPokud je \"n\" celé číslo, \"x\" je devítiúhelníkové číslo, jinak \"x\" devítiúhelníkovým číslem není.\n"}
{"id": "1154321", "url": "https://cs.wikipedia.org/wiki?curid=1154321", "title": "Dregea", "text": "Dregea\n\nDregea (\"Dregea\") je rod rostlin z čeledi toješťovité. Jsou to liány s jednoduchými vstřícnými listy a dužnatými květy v okolíkovitých květenstvích. Rod zahrnuje 12 druhů a je rozšířen v Africe a Asii. Druh \"Dregea volubilis\" je využíván v asijské medicíně, je zdrojem vlákna a používá se jako koření.\n\nZástupci rodu dregea jsou liány se vstřícnými jednoduchými listy. Květy jsou uspořádané ve svazečcích vrcholíčků, připomínajících okolík. Mají charakteristickou stavbu květů podčeledi \"Asclepioideae\". Květenství i květy jsou dlouze stopkaté. Kalich je pětičetný. Koruna je dužnatá, tvořená 5 rozestálými korunními cípy. Tyčinky jsou přirostlé ke koruně. Hlava čnělka|čnělky je vypouklá až tlustě kuželovitá. Plodem je souplodí 2 tlustých měchýřků. Plody jsou na porvrchu podélně rýhované až křídlaté.\n\nRod dregea zahrnuje 12 druhů. Je rozšířen v jižní a jihovýchodní Asii a Africe. Velký areál má např. druh \"Dregea volubilis\", rozšířený od Indie po Indonésii a Filipíny. V Číně rostou 4 druhy, z toho 3 endemické.\n\nRod \"Dregea\" je v rámci čeledi \"Apocynaceae\" řazen do podčeledi \"Asclepiadoideae\" a tribu \"Marsdenieae\". Mezi nejblíže příbuzné rody, s nimiž tvoří rod \"Dregea\" monofyletickou skupinu, náleží \"Marsdenia\", \"Telosma\" a monotypické rody \"Gunnessia\" a \"Cionura\". Některé druhy rodu \"Dregea\" byly v minulosti řazeny do rodu \"Wattakaka\".\n\nStonky a listy asijského druhu \"Dregea volubilis\" obsahují barvivo taraxerol, dále kempferol, glukosid kempferolu a saponiny. V semenech jsou obsaženy různé glykosidy.\n\nMladé listy \"Dregea volubilis\" se v Číně přidávají do kari a používají se k léčení pyodermy a horeček u dětí. Kořeny slouží jako emetikum. Ze stonků se zíkává jemné vlákno.\nV indické medicíně jsou kořeny a stonky využívány jako emetikum a expektorans zejména při nachlazení, sinusitidě a nevolnosti. Listy se zevně aplikují zejména na opařeniny a boláky.\n\nRod dregea není uváděn ze žádné české botanické zahrady.\n\n"}
{"id": "1154323", "url": "https://cs.wikipedia.org/wiki?curid=1154323", "title": "Fixace (populační genetika)", "text": "Fixace (populační genetika)\n\nFixace je změna v genofondu, při níž zcela převládne jen jedna alela genu namísto původních dvou či více alel. Ve stavu, kdy nedochází k neustále novým mutacím, musí být každý alela dříve nebo později ztracena z populace či fixována (kompletně rozšířena v populaci). Fixace může znamenat také uchycení genu na určité pozici v DNA (lokusu).\n\nV procesu substituce je dříve neexistující alela  rozšířena mutací a podpůrná fixace se následně rozšíří náhodným genetickým driftem či pozitivní selekcí. Jak se jednou frekvence alely dostane na 100 %, tedy stane-li se jedinou variantou genu v populaci, může být označena za fixovanou v populaci. Rozdíly mezi taxony na genetické úrovni spočívají mj. právě ve fixaci odlišných variant genů.\n\nPro diploidní populace velikosti \"N\" a mírou mutací formula_1, frekvence vzniku nových mutací je 1/(2\"N\"), a jejich počet formula_2. Protože míra fixací je také mírou nových neutrálních mutací vynásobenou pravděpodobností jejich fixace, všeobecná míra fixace je formula_3. \n"}
{"id": "1154324", "url": "https://cs.wikipedia.org/wiki?curid=1154324", "title": "Karl Morré", "text": "Karl Morré\n\nKarl Morré (8. listopadu 1832 Klagenfurt – 20. nebo 21. února 1897 Štýrský Hradec) byl rakouský spisovatel, dramatik a politik německé národnosti, na konci 19. století poslanec Říšské rady.\n\nNarodil se v Korutanech, ale od roku 1848 žil ve Štýrsku. Profesí byl spisovatelem. V roce 1857 nastoupil do státních služeb. Byl správním a finančním úředníkem. Ve státní službě setrval do roku 1883, kdy odešel kvůli oční nemoci. Psal divadelní hry. Jeho dílo využívalo prvků štýrského a korutanského dialektu.\nPůsobil jako poslanec Štýrského zemského sněmu, kam byl zvolen roku 1886. V roce 1896 ho v zemských volbách porazil v kurii venkovských obcí v obvodu Štýrský Hradec konzervativec Kaltenegger. Morré pak ale byl do sněmu zvolen za obvod Leibnitz.\n\nByl poslancem Říšské rady (celostátního parlamentu Předlitavska), kam usedl ve volbách roku 1891 za kurii městskou ve Štýrsku, obvod Leibnitz, Deutschlandsberg atd. Rezignoval 10. října 1893, téhož dne ale opět složil slib. Ve volebním období 1891–1897 se uvádí jako Karl Morre, spisovatel, bytem Štýrský Hradec.\n\nPo volbách roku 1891 se uvádí jako kandidát Deutschnationale Vereinigung. V rámci této nacionalistické frakce se ale přimlouval za uchování korektních vztahů s německými liberály, kteří v parlamentu tvořili klub Sjednocené německé levice. Po rozporech s vedením Deutschnationale Vereinigung rezignoval roku 1893 na mandát, byl ale ihned opětovně svými voliči do parlamentu zvolen a po zbytek svého mandátu zasedal v Říšské radě jako nezařazený poslanec. Kandidaturu ve volbách roku 1897 odmítl ze zdravotních důvodů.\n\nOd prosince 1896 byl vážně nemocen. Trpěl srdeční chorobou. Zemřel v únoru 1897.\n"}
{"id": "1154325", "url": "https://cs.wikipedia.org/wiki?curid=1154325", "title": "Symbol sklenice a vidličky", "text": "Symbol sklenice a vidličky\n\nSymbol sklenice a vidličky (anglicky Food safe symbol) označuje zboží, které je určeno pro styk s potravinami. Značka je užívána v Evropské unii, Severní Americe a některých částech Asie. \n\nV Evropské unii její užívání povinné a to v případech, které stanoví směrnice č.1935/2004/ES. Směrnice se týká všech materiálů určených pro styk s potravinami, materiálů, které jsou ve styku s potravinami a jsou pro tento účel určeny a materiálů u nichž se dá důvodně očekávat, že přijdou do styku s potravinami, nebo že při jejich běžném nebo předvídatelném užití dojde k přenosu jejich složek do potravin. Podle této směrnice materiály a předměty určené pro styk s potravinami, které nejsou jasně určeny k tomu, aby obsahovaly potraviny, nebo se do nich potraviny balily, musí mít na etiketě slova „pro styk s potravinami“ nebo symbol skleničky a vidličky stanovený v příloze této směrnice. Jaké materiály mohou být určené pro styk s potravinami, určuje výše uvedená směrnice a v České republice vyhláška č.38/2001Sb., která původně stanovila i způsoby užívání označení symbolu sklenice a vidličky.\n\n"}
{"id": "1154331", "url": "https://cs.wikipedia.org/wiki?curid=1154331", "title": "Roman Michałowski", "text": "Roman Michałowski\n\nRoman Michałowski je jméno a příjmení více osob:\n\n"}
{"id": "1154333", "url": "https://cs.wikipedia.org/wiki?curid=1154333", "title": "Anna Jindřiška Francouzská", "text": "Anna Jindřiška Francouzská\n\nAnna Jindřiška Francouzská (14. srpna 1727 Versailles – 10. února 1752, tamtéž) byla dvojčetem Luisy Alžběty Francouzské, nejstarší dcery Ludvíka XV. Francouzského a jeho manželky Marie Leszczyńské.\n\nDvojčata se narodila 14. srpna roku 1727 ve Versailles. Anna se narodila mladší a u dvora svého otce byla známa jako \"Madame Seconde\", později jako \"Madame Henriette\".\n\nZatímco její mladší sestry byly v roce 1738 poslány na výchovu do kláštera Fontevrault, Jindřiška zůstala ve Versailles. Pečovala o ni Marie Isabela de Rohan, vévodkyně de Tallard, která se též starala i o Dětství strávila ve Versailles společně se sestrami Luisou Alžbětou a Marií Adélou a mladším bratrem, Dauphinem.\n\nJejí sestra Luisa se v roce 1739 ve Španělsku provdala za Filipa Parmského, mladšího syna španělského krále Filipa V. Jindřiška nesla odloučení od sestry těžce a ještě více se stáhla do sebe a prohloubila svůj zájem o hudbu. Princezna se zamilovala do svého bratrance, Ludvíka Filipa Orleánského a chtěla si ho vzít. Král byl sňatku zpočátku nakloněn, ale později si to rozmyslel. Stejně jako její mladší sestry se tedy ani Anna Jindřiška nikdy nevdala.\n\nAnna Jindřiška byla vášnivá hudebnice, jak je vidět na jejím portrétu od Jeana-Marca Nattiera. Učila se hrát na violu da gamba. Jejím učitelem byl Jean-Baptiste Forqueray.\n\nJindřiška vyrůstala ve Versailles a vnímala přítomnost otcových milenek, včetně Madame de Pompadour, kterou stejně jako ostatní královy děti opovrhovala, protože kvůli ní zanedbával jejich matku. S bratrem Ludvíkem a sestrou Adélou ji nazvali Maman Putain (\"Matka děvka\"). Když na rok přijela z Parmy do Versailles Luisa Alžběta, sblížila se s Madame de Pompadour. To vedlo k dočasnému odcizení mezi sestrami.\n\nJindřiška zemřela v roce 1752 na neštovice. Bylo jí pouhých čtyřiadvacet let. Pochována byla v bazilice Saint-Denis. Její hrobka, stejně jako jiné královské hrobky v Saint-Denis, byla zničena během Velké francouzské revoluce.\n\nJejími synovci byli Ferdinand Parmský, Ludvík XVI. Francouzský, Ludvík XVIII. Francouzský, Karel X. Francouzský. Jejími neteřemi byly Alžběta Francouzská, královna Marie Luisa Parmská a Isabela Parmská, manželka císaře Josefa II.\n"}
{"id": "1154334", "url": "https://cs.wikipedia.org/wiki?curid=1154334", "title": "Roman Michałowski (historik)", "text": "Roman Michałowski (historik)\n\nRoman Michałowski (* 1949 Vratislav) je polský historik.\n\nVystudoval historii na Varšavské univerzitě. Na stejné univerzitě získal doktorát v roce 1979 a prošel habilitaci v roce 1990. Michałowski pracuje na univerzitě ve Varšavě od roku 1972. Získal titul profesora v roce 2006.\n\nRoman Michalowski je redaktorem časopisu \"Kwartalnik Historyczny\".\n\n"}
{"id": "1154336", "url": "https://cs.wikipedia.org/wiki?curid=1154336", "title": "Big Belt Mountains", "text": "Big Belt Mountains\n\nBig Belt Mountains je pohoří ve střední části státu Montana, ve Spojených státech amerických. Je součástí severních amerických Skalnatých hor. Leží 60 km severovýchodně od hlavního města Montany Helena, mezi povodími řek Missouri a \"Smith River\". Pohoří se rozkládá od severozápadu k jihovýchodu v délce okolo 120 km. Nejvyšším bodem je \"Mount Edith\" (2 897 m).\nBig Belt Mountains je geologicky složené převážně z prekambrického kalovce.\n"}
{"id": "1154337", "url": "https://cs.wikipedia.org/wiki?curid=1154337", "title": "Watford", "text": "Watford\n\nWatford je město v anglickém hrabství Hertfordshire, ležící na řece Colne 27 km severozápadně od londýnské City. Má postavení nemetropolitního distriktu a žije v něm okolo devadesáti tisíc obyvatel.\n\nPrvní písemná zmínka o Watfordu pochází z roku 1007. Název je odvozován z výrazů \"waet\" (vodnatý) a \"ford\" (brod): poutníci zde překonávali řeku cestou z Londýna na sever. Po většinu existence byl Watford venkovským městysem v majetku opatství St Albans a obchodním centrem pahorkatiny Chiltern Hills. Daniel Defoe ho roku 1778 popsal jako „příjemné městečko tvořené jedinou dlouhou ulicí“.\n\nRozvoj města zahájila průmyslová revoluce. Přes Watford vedl Grand Junction Canal a železnice z Londýna do Birminghamu, byla zřízena papírna John Dickinson Stationery, tiskárna Odhams Press, tepelná elektrárna a pivovary Benskins a Sedgwicks. V letech 1921 až 1988 fungovala automobilka Scammell, v padesátých letech 20. století se sem z Londýna přestěhovala firma Hille, známá svým modernistickým nábytkem. Na předměstí Leavesden sídlila letecká továrna De Havilland Aircraft Company, která byla v roce 1995 přebudována na Leavesdenské filmové ateliéry. Nacházela se zde také od roku 1870 velká psychiatrická léčebna, v níž byl internován Aaron Kosminski, údajný Jack Rozparovač.\n\nWatford těží z blízkosti Londýna, je významným dopravním uzlem, kterým procházejí dálnice M1 a M25 a železnice West Coast Main Line, z nádraží Watford Junction je kvalitní spojení s hlavním městem, kam vede také linka metra Metropolitan Line, autobusy odsud zajíždějí na Letiště London Heathrow a Letiště London Luton. Ve městě sídlí významné firmy Camelot Group (loterie), Wetherspoons (řetězec restaurací a zábavních místností), Mothercare (potřeby pro kojence), britská pobočka ropné společnosti Total a obchodního řetězce Costco. Nákupní středisko intu Watford Shopping Centre patří k největším v Anglii s parkovací kapacitou pět tisíc míst.\n\nWatford patří mezi osmnáct britských měst s přímo voleným starostou. Od roku 2002 tuto funkci zastává Dorothy Thornhillová jako první žena a první kandidátka liberálních demokratů v celé zemi. Poslancem za Watford v Dolní sněmovně je konzervativec Richard Harrington.\n\nPodle sčítání z roku 2011 se 73 % obyvatel Watfordu narodilo v Anglii, mezi přistěhovalci převládají Pákistánci (3 %), Indové (2,5 %) a Irové (1,6 %). Křesťané tvoří 54 % obyvatel, bez vyznání je dvacet procent a k islámu se hlásí necelých deset procent. Průměrný věk obyvatel je 36 let.\n\nCennou památkou je anglikánský kostel sv. Marie ze 12. století. V městské části Cassiobury se nachází stejnojmenný park o rozloze 0,77 km² na pozemcích někdejšího tudorovského zámku, zbořeného roku 1927. Luxusní hotel The Grove na západním okraji města hostil řadu událostí jako konferenci Bilderberg v roce 2013. Ve Watfordu se nachází také muzeum výtvarného umění a hasičské muzeum, koncertní sál Watford Colosseum z roku 1938 a Watford Palace Theatre, kde sídlí jediný stálý divadelní soubor v hrabství Hertfordshire.\n\nVe městě sídlí profesionální fotbalový klub Watford FC, jehož majitelem byl zpěvák Elton John. Domácí zápasy hraje na stadiónu Vicarage Road.\n\n\n\n"}
{"id": "1154339", "url": "https://cs.wikipedia.org/wiki?curid=1154339", "title": "Opština Kula", "text": "Opština Kula\n\nOpština Kula (v srbské cyrilici Општина Кула, maďarsky Kúla község) je základní jednotka územní samosprávy v autonomní oblasti Vojvodina na severu Srbska. V roce 2011 zde žilo 43 101 obyvatel. Sídlem správy opštiny je město Kula.\n\nÚzemí opštiny hraničí na severu s opštinou Sombor a opštinou Bačka Topola, na jihu s opštinou Odžaci a opštinou Vrbas a na východě s opštinou Mali Iđoš.\n\nObyvatelstvo na území opštiny Kula je národnostně smíšené. Podle údajů ze sčítání lidu z roku 2011 ho tvoří Srbové (58,55 %), Rusíni (10,64 %), Černohorci (10,07 %), Maďaři (7,91 %) a další národnosti.\n\nV opštině se nachází celkem 7 sídel:\n\n"}
{"id": "1154341", "url": "https://cs.wikipedia.org/wiki?curid=1154341", "title": "Fridrich Vilém Nasavsko-Weilburský", "text": "Fridrich Vilém Nasavsko-Weilburský\n\nFridrich Vilém Nasavsko-Weilburský někdy zvaný také jako Bedřich Vilém (25. října 1768, Haag – 9. ledna 1816, Weilburg) byl vládce Nasavsko-Weilburského knížectví a od roku 1806 i princ nasavský. Následníkem mu byl prvorozený syn Vilém, někdy také zvaný jako Vilém I.\n\nFridrich Vilém byl první přeživší syn Karla Kristiána Nasavsko-Weilburského a jeho manželky Karolíny Oranžsko-Nasavské. Byl sice až třetím synem, jeho bratr Jiří Vilhelm Belgikus ale zemřel ve dvou letech a Vilhelm Karl Ludvík Flamand v devíti letech. Později se mu ještě narodil bratr Karl Fridrich Vilhelm. Karel Kristián měl celkem se svojí manželkou 15 dětí.\n\nFridrichovými prarodiči z otcovy strany byli Karel August Nasavsko-Weilburský a Augusta Bedřiška Nasavsko-Idsteinská. Z matčiny strany to byli Vilém IV., princ oranžský, a jeho manželka Anna Hannoverská, \"Princess Royal\". V jeho rodokmenu bychom proto našli poměrně známá jména, například Jan Vilém Friso nebo Jiří II.\n\nFridrich Vilém se narodil v roce 1768 v Haagu.\n\nV roce 1793 obsadila nepřátelská vojska nedaleké Mainz a krátce po tom byl Fridrich Vilém nucen otéct z Nasavska-Weilburska na hrad Kirchheimbolanden a později ještě do rezidence Bayrueth. Po smrti otce Karla Kristiána zdědil veškeré jeho tituly i nemovitosti.\n\nV roce 1806 začal Fridrich Vilém vládnou společně s jeho bezdětným bratrancem Fridrichem Augustem. Již v té době nikdo nepočítal s tím, že by Fridrich August zplodil dědice. Po smrti Fridricha Augusta pak zdědil i jeho tituly, jelikož Fridrich August žádné mužské potomky neměl. Ve věku 47 let Fridrich Vilém nešťastně spadl ze schodů a zemřel. Jeho veškeré tituly zdědil Fridrich August, ani ten si jich ale neužil dlouho a několik měsíců po jejich nabití také zemřel. Dědicem se stal syn Vilém.\n\nDne 31. července 1788 v Hachenburgu se Fridrich Vilém oženil s Luisou Isabelou z Kirchbergu (1772–1827). Fridrichovi bylo tehdy dvacet let a nevěstě šestnáct, sám ženich v té době byl pouze dědicem, jeho otec zemřel několik měsíců po svatbě.\n\nFridrich Vilém a Luisa Isabella měli čtyři děti:\n"}
{"id": "1154342", "url": "https://cs.wikipedia.org/wiki?curid=1154342", "title": "Sharkass", "text": "Sharkass\n\nSharkaSs, vlastním jménem Šárka Geroldová, je česká zpěvačka, rapperka, textařka, skladatelka, moderátorka a semifinalistka televizní soutěže Česko Slovensko má talent. \n\nŠárka se o hudbu, především o rap, zajímala již od třinácti let. Pochází z Prahy a svoji hudební kariéru začala působením na bandzone.cz.\n\nDvakrát vyhrála českou rapovou soutěž Battle night a několik celostátních literárních soutěží. V roce 2012 se zúčastnila televizní soutěže Česko Slovensko má talent, kde se s raperem Reppym dostala do semifinále. \n\nVěnuje se i psaní textů a produkci hudby pro jiné hudební umělce. Hraje na africké bubny, flétnu a klávesy. Svoji hudbu produkuje sama nebo ve spolupráci s Blankou Maderovou. Věnuje se i postprodukci hudebních videoklipů, většinu svých videoklipů sama zrežírovala. \n\nNěkolik jejich singlů hrály české a slovenské televize a rádia, například rádio Evropa 2. Její první deska vyšla v dubnu roku 2017. Šárka příležitostně moderovala v hip hopovém rádiu. Také moderovala ve sportovní televizi. Kromě hudby se věnuje také sportu, hraje halový fotbal v pražské lize. V současnosti studuje management. \n"}
{"id": "1154344", "url": "https://cs.wikipedia.org/wiki?curid=1154344", "title": "Hugo Skala", "text": "Hugo Skala\n\nHugo Skala (1833 – 17. září 1913 Štýrský Hradec) byl rakouský inženýr, stavitel a politik německé národnosti, na konci 19. století poslanec Říšské rady.\n\nProfesí byl inženýrem. Působil jako stavební podnikatel a autorizovaný úřední inženýr.\n\nVystudoval Techniku ve Štýrském Hradci. Podílel se jako inženýr na výstavbě armádních vzdělávacích ústavů v Mariboru a Liebenau. Pak jako samostatný inženýr řídil opevňovací práce v Pule a výstavbu námořní akademie v Rijece. Od roku 1862 působil ve Štýrském Hradci. Podílel se na mnoha železničních stavbách.\n\nAngažoval se i politicky. Od roku 1874 do roku 1880 a znovu v letech 1883–1889 zasedal v obecní radě ve Štýrském Hradci.\n\nByl také poslancem Říšské rady (celostátního parlamentu Předlitavska), kam usedl v doplňovacích volbách roku 1892 za kurii městskou ve Štýrsku, obvod Štýrský Hradec (předměstí). Nastoupil 26. dubna 1892 místo Julia Derschatty von Standhalt. Ve volebním období 1891–1897 se uvádí jako Hugo Skala, inženýr, bytem Štýrský Hradec.\n\nPo vstupu na Říšskou radu roku 1892 se připojil k nacionalistickému klubu Deutschnationale Vereinigung (Deutsche Nationalpartei). Již před volbami se uvádělo, že má blízko k tomuto politickému směru, počátkem května 1892 se stal přímo členem této poslanecké skupiny.\n\nZemřel v únoru 1897.\n"}
{"id": "1154345", "url": "https://cs.wikipedia.org/wiki?curid=1154345", "title": "Jan Löwenbach", "text": "Jan Löwenbach\n\nJan Löwenbach (29. dubna 1880 Rychnov nad Kněžnou – 13. srpna 1972 New York, Spojené státy americké) byl český advokát, hudební kritik, básník, autor libret k operám a překladatel z němčiny.\n\n\n\n\n"}
{"id": "1154346", "url": "https://cs.wikipedia.org/wiki?curid=1154346", "title": "Ondrej Moriš", "text": "Ondrej Moriš\n\nOndrej Moriš (10. října 1916 Melčice-Lieskové, Rakousko-Uhersko – 27. září 1944 Banská Bystrica, Slovensko) byl slovenský protifašistický bojovník, četník a účastník Slovenského národního povstání.\n\nMoriš působil jako četnický strážmistr v Turčianských Teplicích, kde navázal styky s antifašisty na Hlavním velitelství četnictva. V bojích u Čremošného byl těžce zraněn střepinami minometných granátu do zad. V nemocnici v Banské Bystrici zranění podlehl. Po skončení války byl vyznamenán in memoriam Řádem Slovenského národního povstání a Československým válečným křížem 1939. \n"}
{"id": "1154347", "url": "https://cs.wikipedia.org/wiki?curid=1154347", "title": "Jozef Smida", "text": "Jozef Smida\n\nJozef Smida (28. května 1899, Tajov, Rakousko-Uhersko – 3. května 1962, Ružomberok, Československo) byl bankovní úředník a účastník Slovenského národního povstání.\n\nSmida studoval na Obchodní akademii v Banské Bystrici. Během svých studií absolvoval studijní cestu do Paříže. Působil jako bankovní úředník v Banské Bystrici, Olomouci, Bratislavě a v Prešově. Od 30. let pracoval jako úředník filiálky Slovenské národní banky v Ružomberku, později Státní banky československé. Učastnil se protinacistického odboje. Filiálka České národní banky v Ružomberku pod jeho vedením kryla všechny potřeby povstalců, další část peněžní hotovosti dal před pádem Ružomberka odvést do Banské Bystrice, současně se mu podařilo zachránit před Němci trezory. Smida byl také členem Matice Slovenské.\n"}
{"id": "1154350", "url": "https://cs.wikipedia.org/wiki?curid=1154350", "title": "Franz Kirschner (politik)", "text": "Franz Kirschner (politik)\n\nFranz Kirschner (10. ledna 1851 Maria Rain – 14. července 1929 Maria Rain) byl rakouský politik německé národnosti, na konci 19. století poslanec Říšské rady.\n\nProfesí byl zemědělcem. Hrál významnou roli v politické a hospodářském životě Korutan.\n\nByl poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Korutanech, obvod Klagenfurt, Völkermarkt atd. Ve volebním období 1891–1897 se uvádí jako Franz Kirschner, zemědělec, bytem Gaisach.\n\nPo volbách roku 1891 je uváděn jako člen klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů. Z klubu Sjednocené německé levice vystoupil s mnoha dalšími poslanci koncem roku 1896. Podle nekrologu z roku 1929 zastupoval v Říšské radě Německou lidovou stranu.\n\nZemřel v červenci 1929 na svém hospodářství v Korutanech.\n"}
{"id": "1154351", "url": "https://cs.wikipedia.org/wiki?curid=1154351", "title": "Poporodní deprese", "text": "Poporodní deprese\n\nPoporodní deprese jsou deprese, které se objevují v rozmezí dní až měsíců, po porodu potomka. Jako poporodní deprese se podle Americké psychologické asociace označují i depresivní stavy, kterými trpí žena během těhotenství. Postihují především ženy, ale mohou jimi trpět i muži. Hlavními příznaky jsou především deprese, anhedonie, únava, nechuť a poruchy spánku. Jedná se o stav odlišný od poporodní psychózy.\n\nPoporodní deprese mohou trvat mnoho týdnu až měsíců, pokud nejsou léčeny. Obecně se za poporodní depresi považují depresivní stavy, které probíhají kdykoliv v rozmezí od početí do skončení prvního roku po porodu, a trvají nejméně 2 týdny. Přestože se uvádí mnoho rizikových faktorů, přesné příčiny nejsou zatím známy. Faktorem může být například osobní či rodinná historie nebo nedostatečná sociální podpora. Pokud se deprese vyskytují v rodině, či pokud rodič sám v minulosti, či během těhotenství depresemi trpěl, je vyšší šance, že bude trpět poporodní depresí. Dalšími mohou být stresující události, sociální konflikt, psychické/fyzické týrání a problémy s kojením. Jako významný rizikový faktor se také uvádí změna hormonální hladiny a spánková deprivace.\n\nMožnou léčbou mimo antidepresiva je psychoterapie, masáže nebo například nejrůznější fyzické aktivity, jako je cvičení. Léčba může (v ideálním případě) obsahovat kombinaci psychofarmak a dalších terapií. Přístupy, které se ukázaly jako efektivní, jsou např. kognitivně behaviorální terapie nebo interpersonální terapie, nebo terapeutické směry, vycházející z hlubinné psychologie.\n\nPoporodní deprese postihují zhruba 15% žen, a 4% otců.\n\nPříznaky se mohou projevit kdykoliv v těhotenství, nebo v průběhu prvního roku života dítěte. Aby rodič obdržel diagnózu poporodní deprese, musí příznaky přetrvávat alespoň 2 týdny. Poporodní deprese se vyskytují i u žen, které utrpěly přirozený potrat, nebo porodily mrvý plod.\n\nMezi hlavní příznaky poporodní deprese patří stavy spojené s pláčem, únavou, celkovou nechutí, otupělostí, zpomalením a poruchami spánku. Dalšími příznaky mohou být prudká náladovost, úzkost, strach či panika doprovázená zrychleným tepem, bolestmi na hrudníku, třesem a malátností, změny v apetenci, změna libida. Rodiče také pociťují potíže s navázáním pouta mezi nimi a dítětem, slabé sebevědomí v péči o dítě, obavy, zda se o ně dokáží dobře postarat. Mohou se objevovat myšlenky zahrnující posedlost zdravím dítěte, projevující se například neustálým mytím rukou.\n\nPoporodní deprese může mít negativní vliv na pouto mezi matkou a novorozencem, v dlouhodobém měřítku může narušit normální vývoj dítěte, jelikož poporodní deprese může způsobit, že je chování matky k dítěti nestálé a nepravidelné (např. v dodržování jídelních a spánkových návyků), či zanedbává péči o něj.\n\nPříčiny poporodní deprese nejsou jasně známy. Potenciální příčiny jsou hormonální změny, genetické faktory, a významné životní události a změny.\n\nVelmi významným faktorem je dědičnost. Proto pokud se v rodinné anamnéze vyskytuje deprese, riziko poporodní deprese se zvětšuje. Podobně pokud se nachází v osobní historii jedince, nebo dokonce přímo v těhotenství, výskyt poporodních depresí je více pravděpodobný. Poporodní depresí jsou velmi vážně ohroženy ženy, které byly před porodem vystaveny strachu, bezmoci či měly při porodu pocit špatného zacházení. U těchto žen se mohou objevit noční můry, strach z kontaktu s ostatními a pocit paniky. Mezi ohrožující faktory dále patří sociologické faktory, jako je například vystavení stresové situaci nebo sociálnímu konfliktu. Dalšími možnými faktory, které mohou předznamenat poporodní depresi, jsou například cukrovka, poruchy spánku nebo kouření. Za rizikový faktor se také považuje předchozí úmrtí plodu či přirozený potrat.\n\nDiagnóza je stanovena na základě symptomů poporodní deprese. Aby byla označena za velmi vážnou depresi, musí se objevit alespoň 5 symptomů. Alespoň jeden z těchto symptomů musí být anhedonie nebo depresivní nálada. Dalšími symptomy mohou být například únava, poruchy spánku či sebevražedné sklony. Rozlišuje se, zdali se jedná pouze o poporodní deprese či o poporodní psychózu, která je doprovázená halucinacemi, neschopnosti spát několik nocí po sobě a celkovým zmatením. Na stanovení diagnózy se používá především Edinburská škála poporodní deprese, ale i další metody jako Škála poporodních depresí, nebo Beckův depresivní inventář. Doporučuje se otestovat rodiče při návštěvě lékaře hned po porodu, ale také průběžně před porodem pomocí standardizovaných testů na úzkost a deprese.\n\nFarmakologická léčba je vhodná především pro ženy s diagnózou těžké poporodní deprese. Vzhledem k tomu, že jsou ženy krátce po porodu citlivé na vedlejší účinky léků, měla by být léčba zahájena polovinou doporučené denní dávky, která se případně postupně navyšuje. Pokud žena již dříve úspěšně reagovala na nějaký druh antidepresiv a pokud jsou tyto léky účinné i proti depresi poporodní, je dobré jejich opětovné použití. Léčba by měla trvat nejméně ještě 6 měsíců po vymizení příznaků, aby bylo zabráněno jejich návratu. 50-80 % pacientů s jedinou epizodou těžké deprese má po vysazení léků alespoň jednu další epizodu, přičemž se toto riziko zvyšuje s počtem předchozích epizod. Proto je dlouhodobá léčba nutná pro prevenci recidivy, a to především u žen, které měly tři nebo více epizod těžké deprese. Pokud nedojde ke zlepšení po šesti týdnech farmakoterapie nebo dojde k návratu nemoci, je třeba zvážit doporučení k psychiatrovi.. Antidepresiva však nejsou ideální volbou, jelikož látky, které tato psychofarmaka obsahují, přecházejí do mateřského mléka, a tak jejich uživatelky nemohou kojit.\n\nEstrogenová terapie může snížit příznaky deprese již po 12 týdnech léčby, a to především u žen s těžkou poporodní depresí.. Tato léčba je však velmi kontroverzní, jelikož podávání estrogenu není povolené, pokud má pacient zvýšené riziko krevní sraženiny, což má prvních 12 týdnů po porodu každá matka.\n\nDepresivní symptomy u žen s poporodní depresí může pomoci redukovat také psychologická intervence, která je vhodná především pro ženy s mírnou až středně těžkou depresí. Může být prováděna samostatně nebo ve spojení s antidepresivy. Psychologická intervence zahrnuje jak individuální tak skupinovou psychoterapii, konkrétně například interpersonální psychoterapii či kognitivně behaviorální terapii. Může však trvat několik měsíců, než jsou pozorována zlepšení.\n\nPreventivní léčba postnatální deprese by měla být zvážena především u žen, které dříve prodělaly jakoukoli epizodu deprese. Důležité je pečlivé sledování po porodu a připravení plánu pro rychlý zásah, pokud se objeví depresivní symptomy. Předepisována bývají antidepresiva, které byla již dříve úspěšně užívána.\nK prevenci je velmi vhodná prenatální i postnatální psychologická intervence, která rizika vzniku poporodní deprese výrazně snižuje. Vhodná je opět jak individuální tak skupinová terapie.\nEfektivní je také poporodní psychoedukace.\n\n"}
{"id": "1154352", "url": "https://cs.wikipedia.org/wiki?curid=1154352", "title": "Tatikios", "text": "Tatikios\n\nTatikios nebo Taticius (Řecky: Τατίκιος, zemřel po roce 1099) byl byzantský generál během panování Alexia Komnena. Císař ho poslal roku 1097 na pomoc první křížové výpravě. Se svojí armádou pomohl dobýt město Nikaiu a s křižáky poté pokračoval dál na východ, ale u Antiochie se od křižáků oddělil.\n"}
{"id": "1154353", "url": "https://cs.wikipedia.org/wiki?curid=1154353", "title": "Pavel Hořava", "text": "Pavel Hořava\n\nPavel Hořava (* 22. září 1956) je český politik, od roku 2010 generální sekretář KDU-ČSL, dlouholetý zastupitel Městské části Brno-Starý Lískovec (v letech 1994 až 1998 a opět 2006 až 2007 také místostarosta této městské části).\n\nMezi lety 1975 a 2004 byl zaměstnaný jako technik u společnosti Český Telecom (do roku 1993 figurovala jako státní podnik pod názvem SPT Praha). Při zaměstnání si postupně doplnil vzdělání. Nejdříve v letech 1986 až 1988 absolvoval obor sdělovací technika na střední průmyslové škole, později pak v letech 2003 až 2008 vystudoval obor sociální pedagogika na Fakultě humanitních studií Univerzity Tomáše Bati ve Zlíně (získal titul Mgr.).\n\nOd roku 1999 soukromě podniká. (Činnost v letech 2004 až 2006 přerušil.) Od roku 2011 je jednatelem společnosti Nový HLAS a od roku 2014 pak předsedou dozorčí rady Evropské akademie pro demokracii, zapsaný ústav, Praha.\n\nPavel Hořava je ženatý, má čtyři dospělé děti. Žije v Brně, konkrétně ve čtvrti Starý Lískovec. Domluví se anglicky a rusky.\n\nV roce 1990 vstoupil do KDU-ČSL. Je členem Městské organizace KDU-ČSL Brno-Starý Lískovec, které také 15 let předsedal. V letech 2005 až 2009 byl tajemníkem Krajského výboru KDU-ČSL Jihomoravský kraj. V roce 2010 nahradil Jiřího Stodůlku ve funkci generálního sekretáře KDU-ČSL a stal se tak členem předsednictva strany. Je také členem Celostátní konference a Celostátního výboru strany.\n\nV komunálních volbách v roce 1994 byl jako lídr kandidátky KDU-ČSL zvolen do Zastupitelstva Městské části Brno-Starý Lískovec, posléze se stal také místostarostou této městské čtvrti. Funkci zastával do voleb v roce 1998, kdy uspěl s obhajobou zastupitelského mandátu, do rady městské části se už ale nedostal. Zastupitelem Starého Lískovce byl zvolen také ve volbách v roce 2002 a 2006. V letech 2006 až 2007 byl opět místostarostou. Později už nekandidoval.\n\nV komunálních volbách v letech 1998, 2002 a 2006 kandidoval za KDU-ČSL také do Zastupitelstva města Brna, ale ani jednou neuspěl. Stejně tak se nedostal v krajských volbách v roce 2008 ani do Zastupitelstva Jihomoravského kraje.\n"}
{"id": "1154354", "url": "https://cs.wikipedia.org/wiki?curid=1154354", "title": "Making Love", "text": "Making Love\n\nMaking Love (tj. \"Milování\") je americký hraný film z roku 1982, který režíroval Arthur Hiller. Film zachycuje bezradnost muže tápajícího mezi vztahem ke své manželce a k muži. Snímek se stal prvním mainstreamovým hollywoodským dramatem, který se zabývá coming outem a zobrazuje homosexualitu bez apriorního odsouzení.\n\nZach a Claire Elliotovi žijí již osm let v Los Angeles ve spokojeném manželství. Oba jsou úspěšní ve své práci. Zach je onkolog a Claire pracuje jako televizní producentka. Právě si koupili nový dům. Zach se v ordinaci setkává se spisovatelem Bartem a zjišťuje, že ho začínají přitahovat muži. S Bartem se sblíží, ovšem Bart se nechce na nikoho citově vázat a preferuje pouze vztahy na jednu noc. Claire je soustředěná na svou práci, takže si hned neuvědomuje, že se s manželem začínají odcizovat. Zach již nedokáže Claire lhát, a sdělí jí pravdu o svém životě. Pro Claire je to šok a snaží se se situací vyrovnat. Oba manželé začnou žít odděleně. Zach získá práci na klinice v New Yorku a odstěhuje se z města. Setkávají se až po několika letech na pohřbu své společné známé. Claire je opět vdaná a má syna. Zach žije s partnerem v New Yorku.\n\nCelý film pro proložen krátkými vzpomínkovými monology Zacha, Barta a Claire, kteří sdělují své pocity.\n\n"}
{"id": "1154356", "url": "https://cs.wikipedia.org/wiki?curid=1154356", "title": "Malý katechismus", "text": "Malý katechismus\n\nMalý katechismus doktora Martina Luthera je katechismus (naučný dokument o obsazích víry), jehož autorem je Martin Luther.\n\nJe znám také pod názvem \"Menší katechismus Dr. Martina Luthera pro obyčejné faráře a kazatele.\"\n\nMalý katechismus se dělí do pěti částí:\n\nKe katechismu jsou pak připojeny ještě\n\n\n"}
{"id": "1154357", "url": "https://cs.wikipedia.org/wiki?curid=1154357", "title": "Painted Desert", "text": "Painted Desert\n\nPainted Desert je poušť v severovýchodní části Arizony, ve Spojených státech amerických. Nachází v pánvi \"Black Mesa Basin\" a je součástí Koloradské plošiny. Název \"painted\" vychází z její pestrobarevnosti. Většina oblasti náleží do indiánské rezervace Navahů.\n\nRozkládá se ze severozápadu na jihovýchod, má délku okolo 200 km a šířku 80 km. Zaujímá plochu přibližně 19 500 km. Západně od Painted Desert leží Velký kaňon, severovýchodně Monument Valley. Poušť je převážně písčitá, místy kamenitá. Je tvořena barevnými erodovanými triasovými a jurskými pískovci. Oblast má studené aridní podnebí, léta jsou horká a suchá, zimy jsou chladné.\n"}
{"id": "1154358", "url": "https://cs.wikipedia.org/wiki?curid=1154358", "title": "Námořní základna", "text": "Námořní základna\n\nNámořní základna (někdy též válečný přístav nebo vojenský přístav) je přístav sloužící jako základna válečných lodí námořnictva v době, kdy neplní úkoly na moři anebo potřebují doplnit zásoby. Mohou zde také probíhat jejich opravy menšího rozsahu. Některé námořní základny slouží i jako dočasná stanoviště letadel námořního letectva jinak dislokovaných na palubách lodí, která zde mohou podstoupit nutnou údržbu v době, kdy je loď zakotvena v přístavu.\n\nNěkdy je základna tvořena pouze uskupením lodí na společném kotvišti, jejichž činnost řídí služebně nejstarší důstojník či velitel nejvýznamnější lodi.\n"}
{"id": "1154360", "url": "https://cs.wikipedia.org/wiki?curid=1154360", "title": "Maskoti Zimních olympijských her 2014", "text": "Maskoti Zimních olympijských her 2014\n\nMaskoti Zimních olympijských her 2014 — jsou nedílnou součástí olympijské symboliky ZOH 2014, které se konaly od 7. do 23. února 2014 v jihoruském přímořském letovisku Soči. Schválené výsledky konečného hlasování, jež se uskutečnilo 26. února 2011, ukázaly, že si hlasující zvolili maskoty tři – Sněžného leoparda, Ledního medvěda a Polárního zajíce. Maskoty Zimních paralympijských her 2014 se staly dvě nadpřirozené postavičky – ohnivý chlapec Lučik a sněhová dívenka Sněžinka.\n\nJak napsal sám ruský populárně-vědecký časopis GEO, poslání olympijského maskota spočívá především v tom, že musí „patřičně odrazit ducha hostitelské země her, sportovcům přinést štěstí a ve všech probudit sváteční atmosféru.“ Nejčastěji jsou přitom olympijští maskoti ztvárněny nejznámějšími a nejtypičtějšími zvířaty dané země, či hostujícími sportovci, anebo animovanými smyšlenými bytostmi.\n\nMaskoti olympiád mají význam reklamní i komerční. Pořádající země, v tomto případě Ruská federace, tak využívala maskoty i jako další zdroj financování.\n\nZvolení maskoti následně spadají do vlastnictví Mezinárodního olympijského výboru (MOV) spravovaného Organizačním výborem Olympijských her Soči 2014.\n\nPůvodně si obyvatelé Soči zvolili za maskota a symbol Zimních olympijských her 2014 Delfína na lyžích, kterého ztvárnila jaroslavská umělkyně Olga Beljajeva. Hlasování se uskutečnilo 2. března 2008 společně s volbou Prezidenta Ruské federace ve všech městských volebních okrscích. O osudu maskota hlasovalo 270 tisíc voličů. Nicméně poté, co byly výsledky hlasování zveřejněny, představitel Organizačního výboru pro ZOH v Soči podotkl, že oficiálně bude maskot ZOH 2014 vyhlášen nejdříve v roce 2011.\n\nOrganizační výbor Zimních olympijských a paralympijských her v Soči společně s ruským deníkem Izvestija odstartoval 1. září 2010 celonárodní soutěž o návrh olympijského maskota, které se mohl zúčastnit kdokoliv. Celkově se do soutěže přihlásilo 24 048 prací od ruských i zahraničních tvůrců.\n\nNásledně na to mohli přihlášení uživatelé prostřednictvím webové stránky „talismansochi2014.ru“ ohodnotit nabízené varianty maskotů pomocí pětistupňové škály. Absolutním vítězem na žebříčku oblíbenosti mezi všemi návrhy maskotů se stala žába Zojče, kterou namaloval moskevský umělec Jegor Žgun.\n\nVýsledky prvního kola volby maskota olympijských a paralympijských her byly následně sečteny 21. prosince. Odborná porota nakonec vybrala ze všech obdržených prací 10 návrhů pro Olympijské hry a 3 návrhy pro hry Paralympijské.\n\nNicméně odborná porota zcela ignorovala názor většiny hlasujících na webových stránkách při sestavování konečného seznamu navržených maskotů a na finální soupisku hypnožábu Zojče nenapsala. Ta přitom do prosince 2010 získala nejvíce hlasů. Porota však na finální soupisku nezařadila dokonce ani druhý nejoblíbenější koncept - maskota ve tvaru palčáků tzv. Varežki, jejichž autorem bylo ruské designérské studio Turbomilk. Před žábou Zojče chvíli také prvním příčkám vévodil dětský kreslený medvěd Pedobear. Ani ten však na finálním seznamu nefiguroval. Na druhou stranu přitom například Děda Mráz, jehož návrh byl protlačován do konečného seznamu za pomoci veřejného hnutí „Hlasujte pro Dědu Mráze“, které vytvořili představitelé turistického ruchu (konkrétně se jednalo o ruskou cestovní kancelář Orfej) a správa Vologorodské oblasti, se na finální soupisku dostal.\n\nK odborné porotě se řadili: Jurij Bašmet, Igor Butman, Fjodor Bondarčuk, Olesia Vladykina, Nikolaj Drozdov, Světlana Žurova, Natalia Ionova, Michail Kusnirovič, Tatiana Navka, Gor Nachapetian, Vladimir Pirožkov, Alexandr Popov, Vitalij Smirnov, Oleg Tabakov, Michail Terentiev, Anatolij Prochorov a Sviatoslav Ušakov. V čele odborné poroty stál Konstantin Ernst, generální ředitel ruské televizní stanice První kanál.\n\nPoté, co byla zveřejněna konečná soupiska vybraných návrhů, skupinka profesionálních umělců tyto finální koncepty maskotů zrealizovala do pečlivých a důkladně provedených výkresů, které se mohly 7. února 2011 představit celému Rusku.\n\n\"Vybraní finalisté jsou zde uvedeni včetně jejich bájné životní legendy. \"\n\n\"Tučně jsou vyznačeny postavy vybrané za Olympijskými maskoty, tučnou kurzívou jsou pak vyznačené postavy zvolené Paralympijskými maskoty.\"\n\n\nIvan Urgant v předvečer klíčového konečného hlasování ohlásil, že porota vyloučila z finální soupisky kandidátů o titul maskota ZOH 2014 Dědu Mráze a to v souvislosti s tím, že v případě jeho výhry by se tento ruský tradiční symbol Nového roku stal majetkem Mezinárodního olympijského výboru, neboť maskoti her tak vždy automaticky přechází do jejich vlastnictví.\n\n2. února 2011 byla spuštěna neformální webová stránka „talismansochi2014.ru“, prostřednictvím které mohl celý ruský národ hlasovat pro své maskotové favority. Ti na základě jejich hlasů mohli postoupit do konečného finále. Hlasovat mohli ti, kteří měli účet na sociálních sítích VKontakte, Facebooku či na Twitteru. Na základě tohoto hlasování dopadly výsledky k 26. únoru 2011 následovně:\npolární zajíc, Lučik a Sněžinka zůstali až na konci seznamu.\n\nOproti tomu na stránkách „sovsport.ru“ dopadlo hlasování takto:\n\nVšeruské centrum pro výzkum veřejného mínění (ВЦИОМ) provedlo 10. února 2011 také anketu, ve které se ptalo občanů Ruské federace na sympatie k budoucím maskotům ZOH 2014. Výsledky jejich průzkumu vypadaly následovně:\n\nMaskoti byli nakonec definitivně vybráni 26. února 2011 během večerního hlasování v televizní show „Talismanija. Soči 2014. Finále“ na Prvním ruském kanále. Během večera se zaregistrovalo 1,4 miliónu hlasujících. Na konci pořadu vyhlásila porota tyto tři definitivní vítězné maskoty:\n\nParalympijští sportovci si pro své Hry zvolili maskoty dva, a to sněhového chlapce Lučika a sněhovou dívenku Sněžinku.\n\nDmitrij Černyšenko, prezident Organizačního výboru Soči 2014, v komentáři k výsledkům voleb Olympijských maskotů podotkl:\n\n\"„Dnes získaly Hry v Soči své symboly a je to dokonce poprvé v historii Olympijského hnutí, kdy si tyto symboly vybrala sama země. Podle výsledků hlasování bylo rozhodnuto, že vítězi soutěže o danou olympijskou zásadu se stanou první tři maskoti, kteří se nejlépe umístí v celonárodním hlasování. Tyto postavy si zvolilo celé Rusko. Vítězi tedy jsou: Polární medvěd, Zajíc a Sněžný levhart. Právě tyto tři postavičky jsou už nyní nedílnou součástí dlouhé historie světového Olympijského hnutí.“\"\n\nZatímco se sám tehdejší premiér Putin otevřeně považoval za příznivce vítězného Sněžného levharta, prezident Medveděv Putinovo nadšení nesdílel. Jak prozradilo později jeho prohlášení, jeho oblibě se těšil Polární medvěd, tedy maskot, který se po finálovém rozhodnutí umístil na příčce druhé. Medveděv byl tak velmi nespokojený s celým průběhem volby maskotů.\n\nKromě toho i některé sdělovací prostředky spolu s uživateli internetu kritizovaly olympijské maskoty především kvůli jejich množství a provedení. Konkrétně upozorňovaly na to, že složení sočských maskotů (Sněžný levhart, Polární medvěd a Zajíc) je prakticky totožné s třemi maskoty z Olympijských her v Salt Lake City (Stepní vlk, Medvěd černý a Sněžný zajíc). Často se také upozorňovalo na to, že celkové grafické znázornění Bílého medvěda, obzvláště jeho tlama s velkou kulatou hlavou, je typické spíše pro medvěda hnědého, než pro toho bílého, neboť medvěda bílého charakterizuje více hlava podlouhlá. Mnozí také registrovali a vytýkali podobu Polárního medvěda se vzhledem Míši, tedy medvědím maskotem moskevské letní Olympiády z roku 1980. Někteří tuto náhodnou shodu vzhledu dokonce označovali za plagiátorství. Mezi těmito kritiky stál i Viktor Čižikov, tvůrce onoho olympijského maskota z roku 1980.\n\nSvětový fond na ochranu přírody v Rusku ještě před finálním provedením maskotů doporučil Organizačnímu výboru pro Soči 2014, aby nákres Leoparda (co by vítězného Sněžného levharta) znovu redakčně upravil. Vysvětlil to tím, že vzhledem k barvě jeho srsti není původně znázorněné zvíře tak podobné leopardovi, jako spíše Sněžnému levhartovi, který však nikdy nesídlil v Kavkazských horách.\n\n\n"}
{"id": "1154362", "url": "https://cs.wikipedia.org/wiki?curid=1154362", "title": "Biskupský chlebíček", "text": "Biskupský chlebíček\n\nBiskupský chlebíček je druh dezertu, který se skládá z těsta, kandovaného či sušeného ovoce a dalších přísad.\n\nExistuje mnoho úprav biskupského chlebíčku, sype se cukrem, používá se na něj čokoládová poleva, kromě kandovaného ovoce může obsahovat i kousky čokolády a podobně.\n\nBiskupský chlebíček je oblíbeným vánočním cukrovím v USA. \n\nObčas bývá v českých médiích zveřejněn mýtus, že podle zákona je ve Velké Británii zakázáno pojídat biskupský chlebíček na první svátek vánoční či na Štědrý den. Žádný takový zákaz ve Velké Británii nikdy neplatil. Jednak se jedná o chybný překlad tzv. mince pie (vánoční pečivo podobné biskupskému chlebíčku), ale především se zákaz netýkal konkrétně konzumace žádného pečiva, ale oslav Vánoc obecně. Tento zákaz platil pouze několik let od 40. let 17. století do roku 1660, kdy byl zrušen. \n\nŠtóla (moučník)\n"}
{"id": "1154363", "url": "https://cs.wikipedia.org/wiki?curid=1154363", "title": "Hotel Carlton (Bratislava)", "text": "Hotel Carlton (Bratislava)\n\nHotel Radisson Blu Carlton (starší název Hotel Carlton) je jeden z nejluxusnějších a nejdražších hotelů v Bratislavě. Je to hotel kategorie **** (čtyřhvězdičkový) v historickém jádru města na Hviezdoslavově náměstí 3 v blízkosti historické budovy Slovenského národního divadla a budovy Reduty, sídla Slovenské filharmonie.\n\nNa místě hotelu stál již v 13. století hostinec \"U labutě\" a od roku 1760 hostinec \"U tří zelených stromů\" (v originále \"Zu den 3 grünen Bäumen\"). Celý hostinec koupil v roce 1838 ředitel první uherské bratislavsko-trnavské železnice Johann Löwy. Ten jej dal v letech 1844–1846 přestavět podle návrhu stavitele Ignáce Feiglera ml. a přejmenoval ho na hotel \"U zeleného stromu\". Z původní jednopatrové budovy tak vznikla třípatrová se dvěma dvorními křídly a klasicizující fasádou. Od roku 1905 bylo v budově hotelu první kino na Slovensku (v Horním Uhersku) s názvem \"Electro Bioscop\".\n\nOd roku 1857 převzal hotel známý obchodník s vínem Jakub Palugyay, který již od roku 1849 vlastnil v hotelu kavárnu. Rodina Palugyayů provozovala hotel pod názvem \"U zeleného stromu\" do roku 1912.\n\nHotelu konkuroval od roku 1860 sousedící hotel \"National\" s kavárnou \"Savoy\". Ten v roce 1908 koupil od Františka Spenedera Henrich Prüger, který v letech 1903 až 1909 působil i jako manažer hotelu Savoy v Londýně. V roce 1911 přikoupil Gervayův dům a v roce 1912 po smrti Karla Palugyaye i hotel \"U zeleného stromu\". Všechny tři objekty nechal přestavět v letech 1912–1913, čímž vznikl hotelový komplex \"Savoy-Carlton\" otevřen v červnu 1913. Jméno Carlton vzniklo spojením zkratek jmen předešlých majitelů Karla Palugyaya (Carl) a jeho manželky Antonie (Ton-ka) - Carlton. Krátce na to se z hotelu odstěhovalo 5. října 1913 i kino \"Electro Bioscop\" na druhou stranu náměstí, kde se nachází dodnes pod jménem \"Mladosť\".\n\nNejvětší přestavba proběhla v letech 1925–1929 dle projektu Milana Michala Harmince. Všechny tři budovy se sjednotily do jednoho celku a zvýšily se o čtyři patra, vznikla jednotná fasáda a charakteristická vysoká střecha.\n\nV 80. letech 20. století byl hotel již natolik zchátralý, že se musel zastavit jeho provoz. Po rekonstrukci a přestavbě byl hotel otevřen v říjnu 2001.\n\n"}
{"id": "1154368", "url": "https://cs.wikipedia.org/wiki?curid=1154368", "title": "Georg Caspar Schürmann", "text": "Georg Caspar Schürmann\n\nGeorg Caspar Schürmann, také Schurmann nebo Scheuermann, (na přelomu let 1672/1673 Idensen u Neustadt am Rübenberge – 25. února 1751 Wolfenbüttel) byl německý barokní skladatel.\n\nZákladní vzdělání v hudbě a zpěvu získal v rodném Dolním Sasku. V roce 1693 zpíval altové role v hamburském divadle \"Oper am Gänsemarkt\". V roce 1694 zkomponoval kantátu pro vévodu Braunschweig-Lüneburg Antona Ulricha k otevření zámku Salzdahlum, který byl vybudován mezi Braunschweigem a Wolfenbüttelem. V roce 1697 zpíval jako host v Lüneburgu. Jeho zpěv nadchl vévodu Antona Ulricha natolik, že ho na místě přijal do svých služeb. V letech 1702–1707 působil jako hlavní dirigent a skladatel meiningenského dvorního orchestru. V roce 1707 vystřídal Reinharda Keisera ve funkci dvorního skladatele. U brušvického dvora s krátkými přestávkami sloužil 54 let, až do své smrti v roce 1751.\n\nSchürmann napsal více než 30 oper, z nichž se však většina nedochovala. Jeho hudba se vyznačuje bohatými harmoniemi a pečlivě vypracovaným kontrapunktem.\n\n\n\n"}
{"id": "1154369", "url": "https://cs.wikipedia.org/wiki?curid=1154369", "title": "Semar", "text": "Semar\n\nSemar je postava pocházející z jávské mytologie. Postava se často vyskytuje ve stínovém divadle. Řadí se mezi klauny a je velmi moudrý. Jméno Semar pochází z jávského slova \"samar\" (záhadný).\n\nSemar je zobrazován s plochým nosem a unavenýma očima.\n"}
{"id": "1154371", "url": "https://cs.wikipedia.org/wiki?curid=1154371", "title": "Luisa Alžběta Francouzská", "text": "Luisa Alžběta Francouzská\n\nLuisa Alžběta Francouzská (14. srpen 1727 – 6. prosinec 1759) byla nejstarší dcerou krále Ludvíka XV. Francouzského a jeho manželky Marie Leszczyńské, a starší dvojče Anny Jindřišky Francouzské. Sňatkem s Filipem, mladším synem španělského krále Filipa V. se stala parmskou vévodkyní.\n\nMarie Luisa Alžběta Francouzská a její sestra Anna Jindřiška se narodily 14. srpna roku 1727 ve Versailles králi Ludvíkovi XV. a jeho polské manželce Marii Leszczyńské. 27. dubna 1727 byly obě ve Versailles pokřtěny. U otcova dvora byla známa jako \"Madame Royale, Madame Première, Madame Élisabeth\". Rodina jí říkala Babette.\n\nByla velmi podobná svému otce, jehož byla oblíbenou dcerou.\n\nPečovala o ní Marie Isabela de Rohan, vévodkyně de Tallard.\n\nAlžběta byla vychovávána společně se sestrou Jindřiškou, mladšími sestrami Marií Luisou, Marií Adélou a bratrem Ludvíkem, Dauphinem Francie. Vynikala inteligencí a učenlivostí. Ona a její bratr byli jediní, kteří měli svatbu a potomky. Ze všech potomků Ludvíka XV. se pouze Adelaida a Viktorie dožily pádu Ancien régime za vlády jejich synovce Ludvíka XVI.\n\nNa rozdíl od svých mladších sester Žofie a Viktorie, které byly vychovávány v přísném prostředí královského opatství Fontevrault, Alžběta vyrůstala v láskyplném rodinném kruhu ve Versailles.\n\nJejí zasnoubení s Filipem, španělským infantem bylo u dvora oznámeno v únoru 1739, když jí bylo jedenáct let. Filip byl třetí syn strýce Ludvíka XV., Filipa V., španělského krále a jeho druhé manželky Alžběty Parmské. Po matce zdědil Parmské vévodství a se svou manželkou založil Bourbonsko-parmskou dynastii.\n\nToto zasnoubení bylo z politických důvodů. Mělo zlepšit mezinárodní vztahy mezi katolickými mocnostmi Francií a Španělskem. Navzdory tomu, že Filip byl bratranec Alžbětina otce, oznámení zasnoubení nebylo na francouzském dvoře přijato dobře, protože byla malá šance, že by se Filip stal španělským králem.\n\nSňatek v zastoupení proběhl 26. srpna roku 1739. Alžběta neměla žádnou možnost se se svým manželem předem seznámit. Poté byla na dvoře Ludvíka XV. známa jako Madame Infanta.\n\nS devatenáctiletým manželem se dvanáctiletá Alžběta poprvé setkala třicet kilometrů od Madridu, v Alcalá de Henares, kde se 25. října 1739 konal svatební obřad.\n\nZ nešťastného manželství vzešli tři potomci:\n\n\nV době Alžbětina příjezdu do Španělska byla etiketa u španělského dvora mnohem přísnější než ve Versailles, a aby toho nebylo málo, Alžběta brzy zjistila, že její tchyně Alžběta Parmská je velmi dominantní a přísnou osobou. A tak většinu času trávila co nejdál od královny a raději si hrála s panenkami. Alžběta napsala o svém neštěstí otci. 31. prosince roku 1741 porodila čtrnáctiletá Alžběta své první dítě, dceru, které dali po královně jméno Isabela.\n\nV roce 1745 se Filipova mladší sestra Marie Tereza Rafaela Španělská provdala za Alžbětina bratra Ludvíka, Dauphina Francie.\n\nV roce 1748 mohla Alžběta opustit Španělsko. Ve smlouvě Aix-la-Chapelle (1748), která ukončila Války o rakouské dědictví musela císařovna Svaté říše římské Marie Terezie postoupit vévodství Parma, Piacenza a Guastalla svému nepříteli, španělskému králi Filipovi V. Z podnětu Ludvíka XV. se Filip a Alžběta stali vévodou a vévodkyní Parmy.\n\nNa cestě do Parmy se Alžběta 11. prosince 1748 zastavila nejdříve ve Versailles. Během svého několikaměsíčního pobytu ve Versailles se seznámila s Madame de Pompadour, otcovou milenkou.\n\nBěhem této první návštěvy Francie jí dvořané popsali jako \"okouzlující\" ženu s \"pronikavýma očima\", které vyjadřují její inteligenci, zatímco méně chápaví pozorovatelé prohlašovali, že vypadá jako \"dobře provdaná mladá žena vyzrálá mateřstvím\". Do Parmy přijela v říjnu 1749. V Parmě žila s manželem ve vévodském paláci Colorno. V roce 1751 porodila dvě děti, syna Ferdinanda a dceru Marii Luisu.\n\nRoku 1752 zemřela Alžbětina sestra Anna Jindřiška Francouzská a tak se Alžběta v září vypravila do Francie navštívit její hrob. Ve Versailles pak zůstala téměř rok.\n\nV září 1757 se Alžběta opět vrátila do Francie uspořádat svatbu své dcery Isabely s rakouským arcivévodou Josefem Rakouským, budoucím císařem Josefem II., která se konala v roce 1760.\n\nV srpnu 1759 zemřel bezdětný španělský král Ferdinand VI. Španělský a novým panovníkem se stal jeho mladší bratr (Filipův starší bratr) Karel III. Španělský.\n\nVe Versailles Alžběta onemocněla neštovicemi, kterým 6. prosince 1759 podlehla. Byla pohřbena 27. března 1760 v bazilice Saint-Denis po boku svého mladšího dvojčete, Jindřišky. Jejich hrobky byly v roce 1793 během Velké francouzské revoluce znesvěceny.\n\n"}
{"id": "1154372", "url": "https://cs.wikipedia.org/wiki?curid=1154372", "title": "Johann Peitler", "text": "Johann Peitler\n\nJohann Peitler (??? – 19. července 1917 Rennweg am Katschberg) byl rakouský politik německé národnosti, na konci 19. století poslanec Říšské rady.\n\nDlouhodobě působil jako starosta domovského Rennwegu.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1894 za kurii venkovských obcí v Korutanech, obvod Spittal, Hermagor atd. Nastoupil 16. října 1894 místo Oswalda Nischelwitzera. Ve volebním období 1891–1897 se uvádí jako Johann Peitler, majitel hospodářství, bytem Rennweg.\n\nPo vstupu na Říšskou radu byl roku 1894 přijat do konzervativního Hohenwartova klubu. Koncem roku 1895 přešel do nově utvořeného poslaneckého klubu Katolické lidové strany.\n\nZemřel v červenci 1917.\n"}
{"id": "1154373", "url": "https://cs.wikipedia.org/wiki?curid=1154373", "title": "Bernard Warburton-Lee", "text": "Bernard Warburton-Lee\n\nKapitán Bernard Armitage Warburton Warburton-Lee, VC (13. září 1895 – 10. dubna 1940) byl důstojník Royal Navy velšského původu, který byl v době druhé světové války vyznamenán Viktoriiným křížem, nejvyšším vyznamenáním za statečnost které je možno udělit příslušníkům britských ozbrojených sil.\nV roce 1936, po vypuknutí španělské občanské války, vznikly obavy z nepokojů na námořní základně, londýnské ministerstvo zahraničí vyslalo loď která by repatriovala zbývající britské občany a 22. července 1936 vyplul torpédoborec HMS \"Witch\" pod velením B. A. Warburtona-Lee z Ferrolu v severozápadním Španělsku do Británie.\n\nWarburton-Lee byl stár 44 let a dosáhl hodnosti kapitána Royal Navy když během druhé světové války došlo k následující akci za niž byl dekorován Viktoriiným křížem.\n\n10. dubna 1940 v norském Ofotfjordu u Narviku, během první námořní bitvy o Narvik velel z paluby torpédoborce HMS \"Hardy\" překvapivému útoku britské 2. flotily torpédoborců, skládající se z pěti plavidel (HMS \"Hardy\", \"Havock\", \"Hostile\", \"Hotspur\" a \"Hunter\"), na německé torpédoborce a obchodní lodě za podmínek oslepující sněhové bouře. Útok byl úspěšný, ale byl téměř ihned následován střetem s pěti dalšími německými torpédoborci, během nějž kapitán Warburton-Lee utrpěl smrtelné zranění poté co byl můstek jeho vlajkové lodi zasažen granátem.\nZa jeho činy v tomto střetnutí mu byl posmrtně udělen Viktoriin kříž, nejvyšší britské vyznamenání za statečnost, který byl za druhé světové války udělen pouze 23 příslušníkům \"Royal Navy\" a \"Royal Naval Reserve\" z nichž jen přibližně 11 válku přežilo. V roce 1942 byl také vyznamenán norským Válečným křížem.\nCitace při příležitosti udělení Viktoriina kříže Bernardu Warburtonovi-Lee zní následovně:\nJednalo se o první Viktoriin kříž udělený během druhé světové války.\nKapitán Warburton-Lee byl od 9. října 1924 ženat, jeho manželkou byla Elizabeth Campbell Swinton, dcera kapitána George Swintona z Kimmerghame, příslušníka klanu Swinton.\n\n"}
{"id": "1154375", "url": "https://cs.wikipedia.org/wiki?curid=1154375", "title": "Citová deprivace", "text": "Citová deprivace\n\nCitová deprivace vzniká v důsledku neuspokojení potřeby spolehlivého vztahu s matkou, eventuálně jinou osobou. Citové strádání může podstatným způsobem ovlivnit celkový rozvoj osobnosti dítěte, jako vztah k ostatním lidem i k sobě samému.\n\n„Stav, který vzniká, jestliže člověk nemá uspokojovány základní psychické potřeby v dostačující míře a po dosti dlouhou dobu“ \n\n„U dětí, které dlouho musely žít v prostředí citově chudém, pozorujeme často, že mají vážné obtíže v citových vztazích a na všech dalších vývojových stupních.“ \nVznik citové deprivace může mít několik možných příčin. Nejčastěji je citová deprivace způsobena nezájmem mateřské osoby či nedostatečnou péčí. Ta může být často ve svých projevech ambivalentní (lhostejná) nebo až hostilní (nepřátelská). Dalšími důvody může být péče poskytována několika osobami současně nebo střídavě, což sledujeme především v ústavních zařízeních.\n\nTo vše vede k neosobnímu přístupu objektu k dítěti a jeho citové potřeby nejsou dostatečně uspokojeny. Dítě nezažije pocit základní důvěry pramenící z kvalitního rodinného prostředí. Chybí důvěra v sebe i okolí. Nejvíce případů citových deprivací se vyskytuje u dětí z dysfunkčních rodin (které neplní řádně své základní funkce) a náhradní rodinné peče, ačkoli to není pravidlo.\nDítě přijímá názor nejbližších osob, pokud je negativně hodnoceno naruší to i jeho sebehodnocení. Což způsobuje nejistotu, již zmíněný nedostatek sebedůvěry a zvýšenou potřeba obrany vůči okolí. Rané vztahy slouží jako paralela pro vztahy budoucí.\n\nU dětí do tří let nastává opoždění psychomotorického vývoje, povrchnost a nediferencovanost citů a sociálních vztahů či poškození řeči.\nU starších dětí se opozdí vývoj řeči, což je spojeno s chudou slovní zásobou. Také chybí spontaneita a citové vztahy jsou většinou na bázi povrchnosti.\n\nDěti ve školním věku, pubertě nebo adolescenci mohou mít horší prospěch, který neodpovídá jejich intelektovým schopnostem a jejich motivace k učení je nízká. Hrozí výkyvy chování, neurotické potíže, citová otupělost a nedůvěra k lidem. Vzhledem k jejich sníženému sebehodnocení z dětství jsou náchylnější k vzniku závislostem a členství v názorově vyhraněných skupinách.\n\nDospělí mají potom problémy v partnerských vztazích a vnímají nejistotu při výchově vlastních dětí.\n\nCitová deprivace má vliv na změny v prožívání, uvažování a chování jedince. Její důsledky mohou být značně variabilní jak z hlediska charakteru, tak závažnosti. Důležité nejsou pouze genetické dispozice, ale důležitá je i primární zkušenost či náhradní zdroj citové podpory (např. pěstounská péče).\n\nVnímat můžeme také kognitivní odlišnosti, jakou jsou nedostatečně využité rozumové schopnosti. Typická bývá neschopnost porozumět chování i chování ostatních. Pozorujeme neschopnost poučit se ze zpětné vazby, častý je problém se zobecňováním konkrétního jednání a porozumění následkům činů.\n\nMatka jako průvodce a interpret průvodce chybí. Neboť snahy dítěte jsou nedoceněny, postrádá důvod snažit se. Dochází ke změně hierarchie motivů, přičemž dominuje potřeba citového uspokojení, potažmo aktuální potřeba jakéhokoliv uspokojení. To může vést k horšímu prospěchu, špatné pracovní morálce i vztahu k vlastnímu výkonu.\n\n„U dětí, které dlouho musely žít v prostředí citově chudém, pozorujeme často, že mají vážné obtíže v citových vztazích na všech dalších vývojových stupních.“ \nNa této úrovni často pozorujeme primitivní, nediferencované a povrchní vztahy k druhým lidem. Mají sníženou schopnost empatie. Můžeme také vnímat častý egocentrismus a nejistotu. Děti jsou emočně ploché, nedůvěřivé, hostilní až agresivní. Obvyklý je nižší práh frustrační tolerance. Tím, že děti nezažily empatickou reakci respektující jejich pocity a potřeby, může být pro ně obtížná orientace ve vlastních pocitech.\n\nK dětství dochází k redukci řečové stimulace ze strany mateřské osoby. V důsledku toho počáteční vývoj řeči není posilován. Chybí osoba, s níž chce být dítě v kontaktu a nevytváří se tak potřeba komunikace. Vede to k chudší slovní zásobě v pozdějším věku. Deprivované děti chybně užívají osobních zájmen, zejména pak zájmena Já (omezený rozvoj dětského sebepojetí). Projevují sníženou spontaneitu v komunikaci a neschopnost jejího přiměřeného sociálního využití.\n\nZde jsou časté dva extrémy a to nerealistické nerealistické vytahování (přehnaná aktivní obrana, kompenzace nedostatku podpory v okolí) nebo výrazné sebepodceňování (nejistota, obavy, negativní anticipace budoucnosti). To vede k časté vazbě na silnější bytost, členství ve skupinách kvůli pocitu skupinové identity (individuace dostatečně nevyvinuta).\n\nOdlišné chování bývá projevem obranných mechanismů. Nezralá autoregulace a nedostatečné sebeovládání způsobují impulzivnost. Často se na sebe snaží upoutat pozornost. U citově deprivovaných jedinců není výjimkou intenzivní a neselektivní hledání osoby, která by vykompenzovala nedostatek citové blízkosti z dětství. Na druhou stranu krajním obranným mechanismem může být rezignace- ztráta zájmu o bližší vztah, což se projevuje odmítavou až bázlivou reakcí na náhlou vřelost (po adopci, v pěstounské péči apod.).\n\nDiagnostika u deprivovaných dětí je náročná. Používá se k tomu řada psychologických a pediatrických vyšetřování. Sleduje se dynamika vývoje dítěte spolu s genetickými dispozicemi. Šetření provádějí sociální pracovníci, důležitý je také názor (speciálního) pedagoga.\n\nDlouho převládal názor o nemožnosti nápravy. S SOS vesničkami a pěstounskou péčí ale dochází k změně. V možnosti nápravy je důležitých několik faktorů - genetická dispozice, hloubka a rozsah deprivace, kvalita a počet prostředí před přijetím do pěstounské péče, věk dítěte při přijetí, osobnost pěstounů, vztahy v pěstounské rodině. Výhodou pro nápravu je nízký věk, mírná forma deprivace a absence genetické zátěže. Nejvýznamnějším faktorem však zůstává kvalita náhradní rodiny .\n\n\n"}
{"id": "1154376", "url": "https://cs.wikipedia.org/wiki?curid=1154376", "title": "Římskokatolická farnost Šumavské Hoštice", "text": "Římskokatolická farnost Šumavské Hoštice\n\nŘímskokatolická farnost Šumavské Hoštice je územním společenstvím římských katolíků v rámci prachatického vikariátu českobudějovické diecéze.\n\nPlebánie v Šumavských Hošticích byla zřízena v roce 1360. V pozdější době, zřejmě důsledkem husitských válek zanikla. Duchovní správu poté vykonávali kněží z Vimperka a Lštění. V roce 1748 byl na místě staršího vyhořelého kostela postaven kostel nový. Až v roce 1786 byla ve vsi zřízena lokálie. Ta byla v roce 1857 povýšena na samostatnou farnost.\n\nFarnost Šumavské Hoštice je administrována ex currendo z Vimperka.\n\n"}
{"id": "1154377", "url": "https://cs.wikipedia.org/wiki?curid=1154377", "title": "Ján Fekete", "text": "Ján Fekete\n\nJán Fekete (* 12. srpna 1945, Modrý Kameň) je slovenský učitel, prozaik, básník, redaktor a publicista, autor knih pro děti a mládež, vědeckofantastických příběhů a děl literatury faktu.\n\nPocházel z rodiny tesaře. Po absolvování základní školy ve svém rodišti se v letech 1960–1963 vyučil frézařem na odborném učilišti v Povážskej Bystrici a Detve. V této profesi také krátce pracoval v Podpolianskych strojárňach a několik měsíců zde působil jako redaktor podnikového časopisu \"Podpoliansky strojár\". Zároveň studoval na večerní škole pro pracující ve Zvoleně a v Banské Bystrici a v dubnu roku 1964 nastoupil v Banské Bystrici jako mládežnický redaktor do Československého rozhlasu. Po maturitě se roku 1965 zapsal ke studiu slovenského jazyka a dějepisu na Pedagogické fakultě v Banské Bystrici, které úspěšně zakončil roku 1969 (ve svém oboru získal titul doktor pedagogiky PaedDr.).\n\nJiž jako student redigoval studentský vysokoškolský časopis \"ADAB\", který vycházel jako příloha krajského deníku \"Smer\". K vydání byl připraven jeho básnický debut \"Chodníčkom do hvezdárne\". Vydání se však nerealizovalo, protože byl již na začátku normalizace postižen zákazem publikování za svou veřejnou činnost roku 1968. Po skončení vysokoškolského studia se sice mohl stát redaktorem Československé televize v Bánské Bystrici, ale již roku 1972 učil na odborném učilišti Stavoindustrie. Roku 1974 nastoupil do Střediska pro jazykovou výuku Vietnamců v Ľubochni, kde pracoval do roku 1977. Potom se vrátil na původní místo ve Stavoindustrii. Roku 1980 se přestěhoval do rodného Modrého Kameňa a pracoval jako středoškolský profesor až do roku 1992, kdy byl zvolen poslancem Národní rady Slovenské republiky za HZDS. Tuto funkci vykonával až do roku 1998. V letech 1992–1993 byl také primátorem města Modrý Kameň.\n\nDíky zákazu publikování debutoval knižně poněkud pozdě, až roku 1981, sbírkou autorských pohádek \"Pristátie na Bielosienke\". Předtím vycházely jeho krátké prózy, publicistika a poezie jen časopisecky a pod pseudonymy. Jako spisovatel si vyzkoušel velké množství různých žánrů od povídky až po román. Psal knihy pro děti a mládež, vědeckofantastické příběhy a literaturu faktu. Jeho poezie obsahuje převážně přírodní a milostnou lyriku, oslavuje krásu rodného kraje a harmonii pokojného rodinného života. V jeho tvorbě se odrazily i jeho mnohostranné zájmy: je amatérským astronomem a sběratelem známek s tematikou kosmu, sběratelem autogramů, kreslených vtipů o politice a zajímavostí z fotbalu.\n\nZa svou práci obdržel řadu ocenění:\n\n\n"}
{"id": "1154378", "url": "https://cs.wikipedia.org/wiki?curid=1154378", "title": "Osvračín (hrad)", "text": "Osvračín (hrad)\n\nOsvračín je zřícenina hradu na východním okraji stejnojmenné vesnice v okrese Domažlice. Stál na vrcholu ostrožny zvané \"Na Zámku\" nad pravým břehem Dravého potoka v nadmořské výšce asi 400 metrů. Od roku 1972 je chráněn jako kulturní památka.\n\nPanské sídlo stálo v Osvračíně již na konci 13. století, protože v roce 1289 je připomínán jeho majitel Zdislav z Osvračína. Podle archeologických nálezů však hrad vznikl později a byl obydlen jen krátkou dobu na počátku 15. století, kdy se v jeho držení vystřídala řada méně významných šlechticů. Když Půta Švihovský z Rýzmberka kupoval v roce 1474 osvračínské panství, byl hrad označen jako pustý. Zanikl v důsledku požáru a poškozené zdivo bylo úmyslně strženo pravděpodobně v letech 1422 nebo 1431, kdy husité obléhali nedaleký Horšovský Týn.\n\nDo hradu se vstupovalo od východu. Za šíjovým příkopem bylo úzké předhradí, z jehož obou zadních nároží vybíhal val okolo okružního příkopu hradního jádra. Hradní jádro je tvořeno pahorkem s vrcholovou plošinou beze stop zástavby. Popisy z 19. století uvádějí věž, malou budovu a sklep. Archeologický výzkum provedený v letech 1997–1998 však ukázal, že jde o tzv. \"zavřený hrad,\" jehož budovy jsou zakryty zříceným zdivem. Uvnitř pahorku se nachází čtverhranný dvouprostorový palác dochovaný do výšky prvního patra. Okolo jádra vedl parkán, z jehož hradby zůstal fragment jihovýchodního nároží.\n\nOstrožna se zbytky hradu je volně přístupná z cesty, která vede okolo fotbalového hřiště.\n\n\n"}
{"id": "1154384", "url": "https://cs.wikipedia.org/wiki?curid=1154384", "title": "Prima Max", "text": "Prima Max\n\nPrima Max je pátý program společnosti FTV Prima, který začal vysílat v pátek 20. listopadu 2015 ve 20 hodin a 11 minut. Licenci získal na dobu 12 let. Prvním vysílaným filmem se stal americký snímek \"Vlk z Wall Street\".\n\nProgram stanice primárně míří na diváky ve věku 25–45 let a na rodiče s dětmi se zaměřením především na zahraniční tvorbu. Objevují se zde i reprízy některých pořadů vlastní tvorby z hlavního kanálu.\n\nZ počátku vysílá minimálně 15–18 hodin denně, v budoucnu by se mělo vysílání rozšířit na 24 hodin. Večery jsou tematicky rozděleny na Oddychové pondělky, Akční úterky, Středy pro náročné, České čtvrtky, Pátky s klasikou a Víkendové mixy.\n\nPrůměrný podíl nového kanálu dosáhl za první dny vysílání přes 2 % u skupiny diváků 15+ a více jak 3 % ve skupině 15–54 let.\n\nFilm \"Vlk z Wall Street\" vidělo 135 tisíc diváků. Druhý den večer sledovalo premiéru filmu \"Total Recall\" 121 tisíc diváků.\nStanici Prima Max je možno naladit bezplatně v pozemním digitálním vysílání multiplexu 3 (DVB-T), který je dostupný 95,7 % obyvatel ČR. \n\nJe také součástí nabídek vybraných kabelových a IPTV operátorů, například UPC ČR, O2 TV atd. \n\nLucemburská společnost , vlastník satelitní platformy Skylink, spustila na satelitu vysílání stanice Prima Max HD 25. ledna 2016.\n\n"}
{"id": "1154385", "url": "https://cs.wikipedia.org/wiki?curid=1154385", "title": "Miss May I", "text": "Miss May I\n\nMiss May I je americká metalcorová kapela ze města Troy, v Ohiu. Kapela hraje od roku 2007, v roce 2008 si zvolili nahrávací společnost Rise Records a vydali své první debutové album \"Apologies Are for the Week\", zatímco členové kapely navštěvovali teprve střední školu. Album poměrně uspělo a skladba \"Forgive and Forget\" byla použita na soundtrack filmu Saw VI.<br>\nV srpnu 2010 vydali druhé studiové album s názvem \"Monument\". Třetí album \"At Heart\" vyšlo v červnu 2012. Další, v řadě již čtvrté album, s názvem \"Rise of the Lion\" vyšlo v roce 2014 a poslední album \"Deathless\" vyšlo v srpnu 2015.\n\n\n"}
{"id": "1154386", "url": "https://cs.wikipedia.org/wiki?curid=1154386", "title": "Státní znak Peru", "text": "Státní znak Peru\n\nStátní znak Peru existuje ve dvou variantách: \"Escudo nacional\" a \"Escudo de armas\". Escudo nacional se používá na veřejných budovách a také na válečné vlajce, escudo de armas je vyobrazeno na státní vlajce a na mincích. Štít je v obou případech stejný, escudo nacional má jako pozadí čtyři červeno-bílo-červené vlajky, z každé strany splývá podél štítu jedna kratší a jedna delší, kdežto escudo de armas je vrouben zleva palmovou a zprava vavřínovou ratolestí, které jsou svázány stuhou v národních barvách.\n\nŠtít znaku je rozdělen na tři pole. V levém horním je vyobrazena vikuňa (divoký druh lamy) v přirozené barvě na modrém pozadí, pravé horní pole je bílé se zelenou rostlinou chinovníku. Spodní polovina znaku je červená a nese zlatý roh hojnosti. Celý znak symbolizuje přírodní bohatství země. Nad štítem se nachází občanská koruna z dubového listí.\n\nZnak byl přijat kongresem 25. února 1825, jeho autory jsou poslanci José Gregorio Paredes a Francisco Javier Cortés. V roce 1950 byl vzájemný poměr tří částí štítu (a zřejmě i jeho tvar) upraven do současné podoby.\n\n\n"}
{"id": "1154387", "url": "https://cs.wikipedia.org/wiki?curid=1154387", "title": "Křesťanská unie (Nizozemsko)", "text": "Křesťanská unie (Nizozemsko)\n\nKřesťanská unie (nizozemsky \"ChristenUnie\") je nizozemská křesťanskodemokratická politická strana.\n\nJejí politika je směsí sociálního konzervatismu, euroskepticismu, středolevicových postojů v otázkách jako je ekonomika, imigrace či životní prostředí a naopak pravicových pozic v oblasti autorit, hodnot a principů. Strana sebe samou považuje za \"sociálně křesťanskou.\n\nKřesťanská unie vznikla v roce spojením Reformované aliance (GPV) a Reformační politické federace (RPF) a získal pět křesel dolní komoře parlamentu a čtyři v senátu. Po zdvojnásobení zisku v roce 2006 se strana stala nejmenší součástí čtvrté vlády premiéra Jana Balkenendeho. V některých volbách vytváří koalice s konzervativnější Státní reformní stranou (SGP).\n\nJedná se o protestantskou stranu, která zakládá svá východiska na Bibli a svoji podporu veřejných výdajů a environmentalismu obhajuje s odvoláním na teologické principy dobročinnosti a správcovství. Křesťanská unie usiluje o vládu, která by prosazovala křesťanskou morálku, ale zároveň obhajuje náboženskou svobodu založené na neokalvinistickém učení o svrchovanosti jednotlivých společenských skupin. Strana je umírněně euroskeptická a v Evropském parlamentu je součástí frakce Evropských konzervativců a reformistů. Je také členem Evropského křesťanského politického hnutí.\n"}
{"id": "1154389", "url": "https://cs.wikipedia.org/wiki?curid=1154389", "title": "Clearwater Mountains", "text": "Clearwater Mountains\n\nClearwater Mountains je pohoří v severním Idahu, na severozápadě Spojených států amerických. Pohoří je součástí severních amerických Skalnatých hor. Rozkládá se mezi Bitterroot Range na východě a řekou \"Salmon River\" na jihu. Zaujímá celkovou plochu až 22 000 km.\nZe severu k jihu má délku okolo 200 km, ze západu na východ má největší šířku 170 km. Nejvyšší horou je \"Stripe Mountain\" (2 744 m).\n\n"}
{"id": "1154390", "url": "https://cs.wikipedia.org/wiki?curid=1154390", "title": "Neodcházej (film)", "text": "Neodcházej (film)\n\nNeodcházej (\"Keep the Lights On\") je americký hraný film z roku 2012, který režíroval Ira Sachs podle vlastního scénáře. Film popisuje 10 let trvající komplikovaný vztah dánského filmaře Erika a drogově závislého právníka Paula. Snímek měl světovou premiéru na Mezinárodním filmovém festivalu Sundance 7. září 2012. Film vychází z vlastních životních zkušeností režiséra Iry Sachse.\n\nErik Rothman je dánský filmař žijící v New Yorku. V roce 1998 potkává právníka Paula Lucyho, čímž začíná jejich dlouhodobý a komplikovaný vztah. Paul je drogově závislý, ze své závislosti se snaží vymanit, ale nedaří se mu to. Erik točí dokumentární film o Averym Willardovi, významném LGBT umělci. Vztah mezi oběma muži je poznamenán drogovou závislostí, virem HIV, sexuální nevázaností a permanentními rozchody a návraty, neboť Erik není schopen se s Paulem definitivně rozejít.\n\n"}
{"id": "1154391", "url": "https://cs.wikipedia.org/wiki?curid=1154391", "title": "TRS", "text": "TRS\n\nZkratka TRS může znamenat:\n\n"}
{"id": "1154400", "url": "https://cs.wikipedia.org/wiki?curid=1154400", "title": "GINAF", "text": "GINAF\n\nGINAF je výrobce nákladních automobilů se sídlem a továrnou v nizozemském městě Veenendaal v provincii Utrecht. Wuf a Adrie van Ginkelové založili v roce 1948 společnost, původně jako dealerskou pro nákladní automobily. Na začátku 60. let 20. století se rozjela vlastní výroba nákladních vozů a firma se přejmenovala na \"Van Ginkels Automobiel Fabriek\" (zkráceně GINAF). Používají se komponenty společnosti DAF, např. kabiny, proto se vozy obou firem vzhledově podobají.\n\nV roce 2011 převzala GINAF čínská firma Chinese Hi-Tech Group Corporation (CHTGC).\n\nVozy GINAF se účastní rallye Paříž–Dakar.\n\n"}
{"id": "1154406", "url": "https://cs.wikipedia.org/wiki?curid=1154406", "title": "Lost River Range", "text": "Lost River Range\n\nLost River Range je pohoří ve východní části středního Idaha, převážně v Custer County a Butte County, na severozápadě Spojených států amerických.\nLost River Range je součástí severních amerických Skalnatých hor. Nejvyšší hora pohoří \"Borah Peak\" (3 859 m) je také nejvyšším vrcholem státu Idaho. \n\nLost River Range leží východně od Sawtooth Range, mezi Salmon River Mountains na severozápadě a oblastí Snake River Plain na jihovýchodě. Pohoří se rozkládá od severozápadu k jihovýchodu v délce okolo 120 km.\nK dalším nejvyšším horám pohoří náleží \"Mount Idaho\" (3 677 m), \"Leatherman Peak\" (3 727 m) nebo \"Mount Church\" (3 720 m).\n"}
{"id": "1154407", "url": "https://cs.wikipedia.org/wiki?curid=1154407", "title": "Erlaufsee", "text": "Erlaufsee\n\nErlaufsee (dříve také Erlafsee) je horské jezero na úpatí alpské oblasti v blízkosti vesnice Mitterbach am Erlaufsee v okresu Lilienfeld v Dolním Rakousku. Jezerem prochází hranice mezi spolkovými zeměmi Dolní Rakousko a Štýrsko.\n\nJezero je dlouhé zhruba 1,5 km, jeho šířka je asi 450 m. Největší hloubka je 38 m, průměrná hloubka 21,2 m a celková plocha hladiny zhruba 58 ha. Rozkládá se v nadmořské výšce 827 m. Jezerem protéká řeka Erlauf. Jezero je také bohaté na ryby – okouni, štiky, pstruzi, aj.\n\nJižně od jezera, ve vzdálenosti zhruba 2 km, prochází silnice Zeller Rain Strasse B71, vedoucí z Mariazell do Lunz am See (33 km). Také ale zhruba 2 km východně od jezera prochází silnice Mariazeller Strasse B20 vedoucí z Mariazell na sever do Annabergu (25 km) a dále do Lilienfeldu (55 km).\nJe oblíbeným výletním místem. V letních měsících k jezeru jezdí z Mariazell historická vlaková souprava tažená parní lokomotivou.\nNa břehu jezera je restaurace, občerstvení, kempink, půjčovna loděk. Na jezeře jezdí výletní lodě – okružní jízdy. Na jižním břehu jezera je přírodní písečná pláž.\nJe zde také zřízena potápěčská škola.\n"}
{"id": "1154410", "url": "https://cs.wikipedia.org/wiki?curid=1154410", "title": "Viktor Pivovarov", "text": "Viktor Pivovarov\n\nViktor (Vitalij Dmitrijevič) Pivovarov (* 14. ledna 1937, Moskva) je ruský výtvarník žijící v Praze.\n\nViktor Dmitrievič Pivovarov se narodil v Moskvě (tehdejším Sovětském svazu). V letech 1951-1957 navštěvoval \"Kalininovo moskevské umělecko-průmyslové učiliště\". V roce 1962 absolvoval umělecké oddělení \"Moskevského polygrafického institutu\" u A. Gončarova.\n\nV roce 1971 byl na Mezinárodní výstavě knižního umění v Lipsku oceněn zlatou medailí za ilustrace ke knize F. M. Dostojevského \"Sen směšného člověka\". Od roku 1982 žije v Praze. Je laureátem \"Ceny Revolver revue\" za rok 1999.\n\nJeho první manželka Irina Michajlovna Pivovarova je básnířka a autorka dětských knih. Syn Pavel Viktorovič Pepperštejn je literát, kritik a teoretik umění.\n\nRuské zdroje označily Viktora Pivovarova za \"klasika moskevského konceptualismu\"; v Moskvě mu byly uspořádány tři velké výstavy:\n\nMenší výstavy děl Viktora Pivovarova se konaly v Moskvě v letech 1993 a 1996.\nV roce 1967 vytvořil sérii monotypů \"Pokušení svatého Antonína\", kterou považuje za počátek svého díla. Ilustroval přes padesát dětských knih, před přesídlením do Prahy vytvořil ilustrace k ruskému překladu povídky \"Anička skřítek a Slaměný Hubert\" (Анечка Невеличка и Соломенный Губерт)\" od Vítězslava Nezvala.\nByl ilustrátorem více než padesáti knih a spolupracoval s časopisy Murzilka (Мурзилка) a Vesjolye kartinki (Весёлые картинки).\n\nV roce 1989 vyšel v Československém spisovateli v Praze výběr z poezie Borise Pasternaka Hvězdný déšť, na kterém se podílel jako ilustrátor.\n\nDalší výstavy Viktora Pivovarova se konaly v Německu, Rakousku, Maďarsku, USA, Itálii a Slovensku. \n\nViktor Pivovarov je autorem několika knih, které vyšly v ruštině. Řadu knih též ilustroval.\n\nZ jeho vlastní literární tvorby byla do češtiny přeložena kniha \"Velké a malé\" (Albatros, 1982)\n\n"}
{"id": "1154414", "url": "https://cs.wikipedia.org/wiki?curid=1154414", "title": "Jindřiška Adéla Marie Savojská", "text": "Jindřiška Adéla Marie Savojská\n\nJindřiška Adéla Marie Savojská \"Henriette Adelaide Maria\" (6. listopadu 1636 Turín – 13. června 1676 Mnichov) byla savojská princezna a manželka bavorského kurfiřta Ferdinanda Maria Bavorského. Společně s manželem měla velký politický vliv, jehož pomocí zlepšila životní podmínky v Bavorském kurfiřství.\n\nNarodila se v Castello del Valentino v Turíně jako starší z dvojčat, její sestra Kateřina Beatrix Savojská zemřela v Turíně 26. srpna roku 1637. Byl jí teprve jeden rok, když 7. října 1637 ztratila otce, Viktora Amadea, který byl vévodou savojským. Její matkou byla Kristina Bourbonská, dcera Jindřicha IV. Francouzského a Marie Medicejské. Po smrti jejího otce se její matka Kristina stala po dobu nezletilosti nejstaršího syna Františka Hyacinta Savojského (1632–1638) regentkou Savojska. Po brzké Františkově smrti její regentství pokračovalo, tentokrát za syna Karla Emanuela. Jindřiščini strýcové princ Mořic Savojský a Tomáš František Savojský intrikovali proti její matce a jejímu francouzskému doprovodu.\n\nPo smrti Františka Hyacinta princové Mořic a Tomáš započali se španělskou podporou občanskou válku. Dvě strany, které byly ve válce proti sobě byly známy jako \"\"principisti\"\", ti podporovali prince a \"\"madamisti\"\", kteří podporovali regentku Kristinu. S podporou jejího bratra Ludvíka XIII. byla Kristina schopna nepřátele porazit a udržet si vládu.\n\nDne 8. prosince 1650 se provdala za budoucího bavorského kurfiřta Ferdinanda Maria. O rok později se stal Ferdinand kurfiřtem po smrti svého otce Maxmiliána.\n\nMěla silný vliv na bavorské zahraniční věci. Vše dělala ve prospěch Francie a francouzského vládnoucího rodu, jehož byla její matka členem. To vedlo ke spojenectví Francie a Bavorska proti Rakousku. Jedním z výsledků aliance byl sňatek Jindřiščiny nejstarší dcery Marie Anny s jejím bratrancem Ludvíkem v roce 1680.\n\nMěla vedoucí úlohu při budování Nymphenburgu a kostela Theatine v Mnichově, do kterého přivedla italské umělce a italskou operu. Zemřela v Mnichově, pochována byla v kostele Theatine, který s manželem nechali postavit jako poděkování za narození syna, prince Maxmiliána Emanuela v roce 1662.\n\n\n"}
{"id": "1154415", "url": "https://cs.wikipedia.org/wiki?curid=1154415", "title": "Leo Kammel", "text": "Leo Kammel\n\nLeo Kammel senior (15. března 1885 Kamenický Šenov – 25. červenec 1948 Vídeň) byl rakouský architekt.\n\nLeo Kammel senior byl synem obchodníka se sklem Willibalda Kammela a Johanny rozené Palme. Po ukončení studia na střední odborné škole keramické studoval v letech 1902–1905 kresbu a malbu na pražské Uměleckoprůmyslové škole. Pak navštěvoval Akademii výtvarného umění, kde studoval u profesora Jana Kotěry architekturu.Po ukončení studia se kolem roku 1913 usadil ve Vídni, kde pracoval jako nezávislý architekt. V roce 1929 přednášel na Technické univerzitě ve Vídni. V meziválečném období projektoval v Rakousku, především ve Vídni, kde se podílel na na návrzích obytných celků a vytvořil i projekt tržnice (1935) a v Československu, jeho rozsáhlé dílo není plně zdokumentováno. V období před první světovou válkou tvoří v klasicistním stylu pod vlivem Otto Wagnera. Ve dvacátých létech je pod vlivem české kubistické architektury a byl považován za významného představitele kubismu. V meziválečném období byl ovlivněn dekorativismem a expresionismem a dílem Petera Behrense (1868 – 1940) a Clemense Holzmeistera (1886 – 1983). Tvorba expresionistická od 30. let přechází k funkcionalismu.\n\nV roce 1921 se oženil s Wilhelmínou Kilian (1890 – 1961), z tohoto svazku vzešli dva synové: Leo (1922 – 1974) architekt a Willibald (1923 – 1994). Jeho vnukem je filmový režisér, producent, kameraman a spisovatel Bernhard Kammel.\n\nV roce 1926 v Kamenickém Šenově navrhl v expresionistickém pojetí polyfunkční budovu městského divadla s kinem. Kino Hvězda prošlo několika rekonstrukcemi.\nV Krnově navrhoval v letech 1927–1928 budovu městského divadla. Expresionisticky řešená budova s prolamovanými fasádami je orientována na podélnou osou k nároží. Tři trojúhelníkové štíty a schodiště hlavního vchodu toto jen zdůrazňují. Původní kapacita sálu činila 1009 míst nyní (2015) činí 694 míst. Z období 60. let 20. století, kdy byly prováděny úpravy, foyer zdobí nástěnná malba Zdeňka Máčela a kovový figurální reliéf Svatoslava Böhma.\n\nV Novém Jičíně v roce 1930 projektoval budovu kina, doklad vlivu tvorby Ericha Mendelsohna (1887 – 1953).\n\n"}
{"id": "1154416", "url": "https://cs.wikipedia.org/wiki?curid=1154416", "title": "Prima Comedy Central", "text": "Prima Comedy Central\n\nPrima Comedy Central je česká televizní stanice globální komediální sítě Comedy Central, provozovaná americkým mediálním koncernem Viacom International Media Networks (u nás vysílá např. i MTV, VH1, Nickelodeon či Comedy Central Extra) v obchodní spolupráci s FTV Prima, která poskytuje značku a prodává reklamní čas. Kanál byl spuštěn 14. prosince 2015 v 15.00. Vysílá 24 hodin denně.\n\nProgram stanice se zaměřuje na komediální seriály sítě Comedy Central. Například Griffinovi, Městečko South Park, Nová holka, Průměrňákovi, Svět podle Jima, Taková moderní rodinka, SpongeBob v kalhotách, Želvy Ninja atd. V české premiéře aktuálně uvádí seriály Neranditelní a zatím poslední 19. řadu Městečka South Park. Od 25. dubna do svého programu zařadila i původní stand-up show Comedy Club.\n\nAktuální program:\nDětské pořady:\nVlastní program\nBývalý program:\n\nTelevizi lze naladit v pozemním digitálním vysílání (DVB-T) multiplexu 4 společnosti Digital Broadcasting, které je dostupné 95,5 % obyvatel Česka , přechodové sítě 13 (DVB-T2) nebo pomocí satelitu Astra 3B na 23,5°.\n\n"}
{"id": "1154418", "url": "https://cs.wikipedia.org/wiki?curid=1154418", "title": "Rámusíci", "text": "Rámusíci\n\nRámusíci (v anglickém originále The Clangers) je dětský animovaný televizní seriál BBC vysílaný v letech 1969–1972. Od roku 2015 vzniká nová série. Tvůrcem seriálu je animátor Oliver Postgate. První řada byla natočena v letech 1969–1970, druhá ve letech 1971–1972.\n\nPrvní třináctidílnou řadu odvysílala i Československá televize od 2. srpna 1972 v rámci Večerníčku. \n\nSeriál pojednává o malých mimozemšťanech, podobných krysám, kteří obývají malý asteroid. \n"}
{"id": "1154419", "url": "https://cs.wikipedia.org/wiki?curid=1154419", "title": "Sergij Koroljov", "text": "Sergij Koroljov\n\nArcibiskup Sergij, \"Архиепископ Сергий\", občanským jménem \"Аркадий Дмитриевич Королёв / Arkadij Dmitrijevič Koroljov\" (18. (30.) ledna 1881 Moskva – 18. prosince 1952 Kazaň) byl biskup Ruské pravoslavné církve v Praze (1931–1946) a arcibiskup kazaňský a čistopolský.\n\nNarodil se 18. ledna 1881 v Moskvě v rodině obchodníka. Jeho otec zemřel, když Arkadijovi byly teprve tři měsíce. Dětství strávil pouze s matkou ve vsi Oboljanovo při vlachernském monastýru v Moskevské gubernii. Zde vychodil obecní školu a pomáhal při zemědělských pracích.\n\nV roce 1906 Arkadij Koroljov dokončil studia na Moskevské duchovní akademii, avšak pouze jako student, nepředložil disertační práci.\n\nSvou mnišskou dráhu nastoupil v létě 1906, když se vydal do jabločinského svato-onofrinského manastýru v Chełmské eparchii, kde byl představeným archimandrita Serafim. Zde se také seznámil s biskupem Jevlogijem. Dne 7. června 1907 byl Koroljov postřižen na mnicha jménem Sergij, a v roce 1908 vysvěcen na jeromonacha.\n\nV roce 1914 byl vysvěcen na archimandritu a jmenován představeným kláštera, avšak již následujícího roku byl, z důvodu postupující hranice fronty, nucen evakuaovat monastýr do vnitřních částí gubernie. Teprve roku 1920 se archimandrita metropolity Sergij vrátil do Jabločného, které se nacházelo již na území nově vytvořené Polské republiky. Monastýr byl silně poškozen a bylo nutné jej znovu vybudovat.\n\nDne 17. dubna 1921 byl ve vilniuském klášteře u Svatého Ducha vysvěcen na biskupa bělského. Vzhledem k tomu, že chełmská katedra byla opuštěná, nový biskup byl dočasně pověřen správou eparchie. Protestoval proti obnovení autokefality polské církve polskou vládou, za což byl roku 1922 zatčen a poslán do Československa.\n\nKdyž zjistil, že v Praze je pravoslavný chrám, přesídlil biskup Sergij do hlavního města. V chrámu svatého Mikuláše na Staroměstském náměstí, jediném pravoslavném chrámu v Praze, nebyl žádný skutečný duchovní. Poté, co se o příjezdu biskupa Sergije do Prahy dověděl, jej metropolita západoevropských pravoslavných ruských církví Jevlogij, který rovněž působil v Praze, učinil svým vikářem a představeným chrámu sv. Mikuláše. Takto biskup Sergij prožil 24 let v Praze, pod stálým vedením metropolity Jevlogije a bez styku s Moskevským patriarchátem.\n\nBiskup Sergij během svého pobytu v Praze bydlel v malém pokoji v domě u jisté paní Černohlávkové. Zde biskup přijímal časté a početné návštěvy. Dlouhou dobu byl biskup Sergij jediným duchovním v chrámu a sám vykonával všechny bohoslužby: pohřby, křtiny, svatby, světil nemocnice, dával rozhřešení nemocným. Okolo sebe neměl početné duchovenstvo, jen s pomocí několika mladých přisluhujících vykonával slavnostní archijerejské bohoslužby. A v roce 1929 mu byl poslán na pomoc jeromonach Isaakij, jenž se stal jeho nejbližším spolupracovníkem a přítelem.\n\nPod vedení biskupa Sergije kromě pražské eparchie spadaly také pravoslavné komunity v Brně a Bratislavě, jež v té době neměly vlastní svatyně. Taktéž duchovně spravoval lázeňské chrámy v Karlových Varech (chrám svatých Petra a Pavla), Mariánských Lázních (chrám svatého Vladimíra) a Františkových Lázních (chrám svaté kněžny Olgy), kde se bohoslužby konaly pouze v letních měsících.\n\nVelkou zásluhou měl biskup Sergij na výstavbě chrámu Zesnutí Přesvaté Bohorodice na Olšanských hřbitovech v Praze v letech 1924–1925. Zásluhou vladyky se podařilo pro tento účel sehnat značné množství prostředků. Po jistou dobu byl tento maličký chrám určen výhradně k bohoslužbám pražskému biskupu Gorazdovi.\n\nV roce 1939 bylo Československo obsazeno nacistickým Německem a byl zřízen Protektorát Čechy a Morava. Nová vláda zde pak tolerovala pouze jedinou pravoslavnou hierarchii, a to Německou eparchii Ruské pravoslavné církve v zahraničí v čele s metropolitou Serafimem. S požehnáním metropolity Jevlogije dne 3. listopadu 1939 biskup Sergij s metropolitou Serafimem uzavřeli dohodu, že si pražská obec zachová samosprávu, avšak formálně se podřídí německé eparchii. Také hlava české eparchie v jurisdikci Srbské pravoslavné církve, biskup Gorazd, souhlasil s podřízením metropolitovi Serafimovi, avšak již v roce 1942 zemřel mučednickou smrtí. Události z roku 1942 měly rovněž za následek faktickou likvidaci české pravoslavné církve.\n\nPo skončení druhé světové války přešly všechny pravoslavné komunity na území Československa, spravované metropolitou Jevlogijem, tak i české eparchie Srbské pravoslavné církve, pod jurisdikci Ruské pravoslavné církve. Sjednocení s Moskevským patriarchátem biskupa Sergije s jemu svěřenými obcemi provedl 15. října 1945 biskup Fotij, který za tím účelem přicestoval do Prahy.\n\nDne 2. dubna 1946 byl Sergij zbaven vedení ruské obce v Československu a byl prohlášen představeným pravoslavné obce v Praze. 17. dubna téhož roku byl v den 25. výročí své biskupské činnosti jmenován arcibiskupem a 7. června pak také arcibiskupem vídeňským, s místem výkonu funkce ve Vídni. V říjnu 1946 byl pak také potvrzen ve funkci exarchy Středoevropských pravoslavných církví Moskevského patriarchátu.\n\nVladyka Sergij skonal 18. prosince 1952 v Kazani. Tajemník kazaňské eparciální správy, protojerej Nikolaj Jevtopov, se snažil na úřadech vymoci povolení pro slavnostní převoz ostatků z domu v ulici Lesgafta do asi kilometr vzdáleného chrámu Jaroslavských Divotvorců, to však bylo kategoricky zamítnuto. Ostatky arcibiskupa Sergije byly převezeny v nákladním voze. Pohřeb 21. prosince 1952 sloužil arcibiskup možajský Makarij (Dajev). Sergij byl pochován na Arském hřbitově vedle hřbitovního kostela, poblíž hrobky biskupa Justina (Malceva).\n\n"}
{"id": "1154432", "url": "https://cs.wikipedia.org/wiki?curid=1154432", "title": "Lacembok (okres Domažlice)", "text": "Lacembok (okres Domažlice)\n\nLacembok (též \"Hrádek\") je zaniklý hrad v katastrálním území obce Horní Kamenice v okrese Domažlice. Nachází se na nevýrazné skalce na pravé straně údolí Srbického potoka nad rybníky \"Vížka I\" a \"Vížka II\" v nadmořské výšce asi 410 m. Lámáním kamene poškozené zbytky jsou od roku 1964 chráněny jako kulturní památka.\n\nPodle archeologických nálezů hrad existoval již ve druhé polovině 13. století, ale kamennou podobu získal až v polovině 14. století. První písemná zmínka však pochází až z roku 1373, kdy se po hradu psal \"Bohuchval z Hrádku.\" K hradu tehdy patřily vesnice Krchleby, Čermná, Poděvousy, Puclice, Křenovy a Kamenice. Až do 15. století hrad patřil Bohuchvalovým potomkům, kteří po zániku hradu sídlili na tvrzích ve Lštění a v Horní Kamenici. Z roku 1521 pochází první přímá zpráva o tehdy již zaniklém hradu zvaném \n\nHrad zanikl požárem v průběhu první poloviny 15. století. Mohlo se to stát v letech 1422 nebo 1431 během obléhání Horšovského Týna husity. Ve stejné době podobným způsobem zanikl nedaleký hrad Osvračín.\n\nStaveniště hradu obklopovaly ze tří stran příkopy. Západní stranu, kde příkop chybí, chránilo strmé údolní úbočí. Jestli rybníky na této straně vznikly současně s hradem a tvořily součást jeho obranného systému, není jisté. Předhradí bez dochovaných stop zástavby bylo na jižní straně. Chránila ho obvodová hradba, která se dochovala v podobě valovitého tělesa podél příkopu. Na severu stálo hradní jádro chráněné parkánovou hradbou. V západní části parkánu byla cisterna na vodu s neobvyklým vypouštěcím zařízením. Ve vlastním jádře proběhl v letech 1999–2000 archeologický výzkum. Podle jeho výsledků je současná terénní podoba hradu silně ovlivněna těžbou kamene. Přesto byla doložena obytná věž (donjon) s dva metry silnými zdmi a obdélným půdorysem o rozměrech 10,5 × 15,5 metru. K jejímu jihozápadnímu nároží byla přistavěna věžice, která zřejmě chránila vstupní branku do jádra. Ve vyšších úrovních věžice mohlo být schodiště, které spojovalo patra věže. Na západní straně jádra stála druhá budova vytápěná kachlovými kamny. Tři stěny budovy tvořila obvodová hradba jádra a čtvrtá strana byla pravděpodobně roubená. Do této budovy ústil dřevěný vodovod z cisterny. Výzkum také zamítl hypotézu o přístupové cestě z východní strany.\n\nZbytky hradu jsou volně přístupné. V jejich těsné blízkosti vede žlutě značená turistická trasa z Krchleb k rozcestí \"Holubí hlava – hájovna.\"\n\n\n"}
{"id": "1154441", "url": "https://cs.wikipedia.org/wiki?curid=1154441", "title": "Vlasta Koseová", "text": "Vlasta Koseová\n\nVlasta Koseová rozená Štěpánová (21. května 1895 Sedlec – 29. září 1973 Praha) byla zakladatelkou českého dívčího skautingu. V roce 1923 se provdala za JUDr. Jaroslava Koseho. Ten byl v roce 1942 popraven v brněnských Kounicových kolejích. Za svou práci ve prospěch dívčího skautingu obdržela nejvyšší vyznamenání dívčího skautingu \"Řád Stříbrného trojlístku\" a další.\n\nNarodila se v Sedlci nad Vltavou v rodině železničního úředníka. Z tohoto důvodu uváděla jako své bydliště nádraží v Sedlci, které bylo od roku 1942 přejmenováno na zastávku Praha - Sedlec. Po složení maturity na dívčím lyceu v Praze-Holešovicích pokračovala ve studiu na vyšší sociální škole. Navíc úspěšně složila státnici z francouzštiny. Poté se věnovala studiu sociálních věd na Vassar College v New Yorku, kterou ukončila v roce 1922. \n\nPo první světové válce a vzniku Československa se stala tajemnicí Československého červeného kříže, když si ji sama vybrala předsedkyně této organizace Alice Masaryková. V té době se vdala za Jaroslava Koseho a společně s ním strávila šest let v Ženevě, kde pracoval pro Mezinárodní organizaci práce a zároveň zastával funkci zástupce Československé republiky u této organizace. V roce 1924 se jim narodila jediná dcera Eva, která byla od narození neslyšící, což přimělo Vlastu Koseovou k práci ve prospěch Spolku pro neslyšící. Její manžel byl v průběhu druhé světové války popraven, neboť mimo jiné v předválečné době ostře kritizoval Nacistické Německo a Sudetoněmeckou stranu. Po návratu ze Švýcarska pokračovala v práci pro Československý červený kříž.\n\nZemřela v ranních hodinách dne 29. září 1973. Pohřbena byla do rodinné hrobky na Vyšehradském hřbitově, oddělení 2, hrob 33. Její hrob byl v rámci výročí 100 let českého dívčího skautingu v červenci 2015 opraven.\n\nKe skautingu se pravděpodobně dostala skrze svého tehdejšího přítele Václava Jelena, který byl vůdcem 2. pražského oddílu a podporoval ji ve snaze o založení plnohodnotného dívčího skautingu v českých zemích. V roce 1915 vedla svůj první tábor družiny \"Sasanek\" a po něm 1. oddíl skautek. Pro dívčí skauting nadchla také Annu Berkovcovou a další studentky, učitelky a vychovatelky. Během svého studia ve Spojených státech amerických posílala do Čech dopisy o americkém skautingu a jeden z nich byl zařazen do Příručky dívčího skautingu, publikovala také v časopise Junák a Vůdce. \n\nPo první světové válce se nejprve stala pražskou zpravodajkou a později stoupala skautskými strukturami postupně vzhůru. V roce 1930 se po svém návratu ze zahraničí znovu aktivně zapojila do skautské činnosti. Postupně se stala zahraniční zpravodajkou a v roce 1938 vystřídala Emilii Milčicovou ve funkci náčelní, jíž zůstala až do roku 1968. Významně se také podílela na výchově nových vůdkyň, jak v kurzech, tak v lesních školách. Nejen skrze své jazykové schopnosti (uměla francouzsky, anglicky, německy) se prosadila v mezinárodní organizaci WAGGGS, kde působila od roku 1934, posléze jako předsedkyně evropského výboru a od roku 1946 jako místopředsedkyně světového výboru.\n\nSkautskou přezdívkou \"Velká Vlasta\" se za svou snahu o rozvoj dívčího skautingu a výchovy mladých děvčat dočkala několika ocenění. Těmi byla prestižní skautská vyznamenání např. Řád Stříbrného trojlístku, Skautská lásku, Stříbrný syrinx, Junácký kříž a další zahraniční ocenění. V roce 1969 dostala vyznamenání i od prezidenta Ludvíka Svobody, který ji společně s Rudolfem Plajnerem ocenil Řádem práce za zásluhy o výchovu mládeže, zejména v Českém Junáku. V nové organizační struktuře Junáka v letech 1968–1970 získala titul Čestná náčelní Českého Junáka. O tom, že to s mládeží, respektive s dívkami doopravdy uměla, vzpomíná její nástupkyně, náčelní Vlasta Macková, která uvádí, že ji nikdy neslyšela velet, ale přesto za ní všechna děvčata šla.\n\n\n"}
{"id": "1154442", "url": "https://cs.wikipedia.org/wiki?curid=1154442", "title": "Dodge Challenger", "text": "Dodge Challenger\n\nDodge Challenger je název tří různých generací automobilů vyráběných americkou značkou Dodge. Předchůdcem těchto generací byla limitovaná edice vozů Dodge Challenger Silver, která byla vyráběna od roku 1958 do roku 1959.\n\nChallenger první generace byl představen na podzim roku 1969. Na trhu se objevil ovšem o rok později, kde byl dostupný až do roku 1974. Na vnějším designu pracoval Carl Cameron, který už měl na kontě i povedený vzhled vozu Dodge Charger. \n\nDruhá generace získala sportovnější vzhled. Vyráběla se v letech 1977-1983. \n\nTřetí a zároveň současná generace se vyrábí od roku 2008. Challenger prošel řadou nejen vizuálních změn. \nChallenger SRT Hellcat 2015 jede maximální rychlostí 328 km/h. Pyšní se výkonem 707 koní a točivým momentem 878 Nm. Vzdálenost čtvrt míle tak zvládá s přehledem projet za necelých 11 sekund. Nový motor SRT Hellcat Hemi má objem 6,2 litru. Další novější součástkou je osmistupňová převodovka TorquFlite, která byla navržena tak, aby dokázala odolat přelomovému výkonu a točivému momentu.\n\nDodge Challenger Demon je výkonnostní varianta SRT Hellcatu. Poprvé se objevila v dubnu 2017 na New York Auto Show. Debutuje se jako nejrychlejší a nejvýkonnější produkční auto na světě.\n\nDemon používá nový mechanicky poháněným kompresorem přeplňovaný benzínový vidlicový osmiválec o objemu 6,2 litru a výkonu 808 koňských sil (603 kW) s 91 oktanovým palivem, se 100 oktanovým palivem šplhá až k 840 koním (626 kW). Točivý moment tohoto agregátu se 100 oktanovým palivem činí 1,044 newtonmetrů. Auto váží 1930 kg, což je o 98 kg méně než Hellcat. Dodává se se silničními pneumatikami značky Nitto Tire pod označením NT05R. Pneu má rozměr 315/40R18 na zadní i přední nápravě. Kola jsou zaměřeny pro drag racing, dokonce jsou dostatečné pro legální jízdu po pozemních komunikacích. \n\nDemon zvládá 0–100 za 2,3 sekundy, čtvrt míle za 9.65 s, maximální rychlost dosahuje 270 km/h (limitováno). To dělá Demona nejrychlejším ne-elektrickým produkčním automobilem současnosti. Při akceleraci na posádku působí 1,8 G, takže Demon je také netvrději zrychlující auto na světě. Tlak v mechanickém kompresoru může být až 14,5 psi, otáčky motoru až 6,500 ot/m. Díky tomu je Demon první a zatím jediné produkční auto na světě, které dokáže jet jen po zadní nápravě (wheelie).\n\nK autu dostanete jeden černý a jeden červený klíč. Černý klíč limituje výkon na 500 koní (373 kW), s kombinací červeného klíče a 100 oktanového paliva využije motor na plný potenciál a výkon šplhá k už již zmíněným 840 koním (626 kW).\n\nInteriér této výbavy se na první pohled moc neliší od jiných Challengerů. Standardně se dodává jen s přední sedačkou řidiče, ale je tu možnost si je doplnit, 20 Kč za jednu. Výbava zahrnuje jiný displej ve středovém panelu s informacemi o výkonu. Na palubovém displeji mezi budíky a sedačkách je logo Demonu. \n\nAvšak snížení váhy z 2,027 kg na 1,930 kg si vyžádalo své oběti:\n\n\n\nKaždý, kdo si koupí Demona k němu dostane box s příslušenstvím zdarma, do něho spadá:\n\n"}
{"id": "1154443", "url": "https://cs.wikipedia.org/wiki?curid=1154443", "title": "Gorczaňský národní park", "text": "Gorczaňský národní park\n\nGorczaňský národní park, polsky \"Gorczański Park Narodowy\", založený r. 1981 nařízením vlády ze dne 8. srpna 1980 je jeden z 23 národních parků nacházejících se na území Polska. Leží v Západních Beskydech a zahrnuje centrální horské pásmo Gorce, mj. masívy Turbacz a Gorec. Rozkládá se na území pěti obcí a většina jeho území je státním majetkem (6567 ha), zbytek je v soukromém vlastnictví (382 ha). Na území parku se nachází všechny nejvyšší vrcholy pohoří Gorce. Správa Gorczaňského národního parku sídlí ve Wielké Porebie.\n\nJiž před 2. svět. válkou bylo uznána nutnost ochrany krásy a velké přírodní hodnoty krajiny u Gorců. Roku 1927 majitel tohoto území - Ludvík Wodzicki z Wielké Poreby založil 114hektarovou rezervaci se jménem Vladislava Orkana. Samotný Gorczaňaský národní park (GNP) byl však založen až roku 1981. Nejprve zaujímal povrch 5908 ha, roku 1988 byl rozšířen na plochu 6763 ha, později byl ještě zvětšen; stav od roku 2002 činí 7030 ha. Nejstarší sakrální památkou GNP je Bulandowa kaple nacházející se na polonině Jaworzyna Kamienická.\n\nV Gorcech je potvrzen výskyt více než 900 druhů cévnatých rostlin, 25 druhů mechů, 450 druhů lišejníků a 116 druhů játrovek, z čehož cca 85% se nachází na území parku a jeho ochranné zóny. Značný je též počet horských druhů, mj.: čípek objímavý, oměj pestrý, pryskyřník platanolistý, havez česnáčková, kamzičník rakouský. Vyskytuje se zde též 22 druhů charakteristických pro alpínský stupeň, např.: kuklík horský, lipnice alpská, bojínek horský. Z chráněných rostlin zde roste 113 taxonů.\nPro pohoří Gorců jsou charakteristické rozsáhlé lesní komplexy, které se vyskytují ve dvou vegetačních stupních: dolním (650-1100 m n. m.) a horním stupni (1100 m n. m. a výše). Lesy představují až 95 % povrchu parku, řada stromů je starších více než 100 let. Lesní porost tvoří hlavně smrk, buk, jedle, jako příměs zde roste modřín, jilm, jasan, javor a olše šedá. Rozlišuje se zde řada společenstev lesa, k nimž se řadí karpatská bučina, kyselé horské bučiny, úrodné jedliny, smrkovo-jedlový les dolního, i horního stupně, karpatské olšiny a mokřadní olšiny. V lesním podrostu těchto lesů se vyskytují pro tyto společenstva charakteristické rostlinné druhy: kakost lesní, česnek medvědí, dymnivka dutá, bradáček srdčitý, dřípatka karpatská, papratka horská, kyčelnice cibulkonosná, kostival srdčitý, brusnice brusinka, řada mechů a kapradin. Na podmáčených lokalitách rostou: devětsil Kablíkové, blatouch bahenní, oměj pestrý, mléčivec alpský a udatna dvoudomá. Méně často lze nalézt kruhatku Mathiolliho, lomikámen vždyživý a violku dvoukvětou. Je možné, že již vymřela, ale kdysi bylo možno pod Turbaczem nalézt vzácnou bylinu z čeledi hadilkovitých \"Botrychium lanceolatum\".s\n\nZvláštní skupinu představují skupiny rostlin spojené s poloninami, na nichž se vyskytuje až 130 druhů rostoucích výhradně tam. Z toho důvodu je proto důležité zachování tohoto druhu luk a nedopustit jejich zalesnění. Rostou zde mj.: jestřábník oranžový, mečík střechovitý, tučnice obecná, upolín evropský, prasetník jednoúborný, šafrán spišský a až 13 druhů z čeledi vstavačovitých: pětiprstka žežulník, kruštík širolistý pravý, vemeníček zelený, prstnatec plamatý, prstnatec májový, hlavinka horská.\n\nVelká část těchto polonin je neúrodná, proto je porostlá druhem chudých stanovišť, tzv. „\"smilkovišť\"“ se smilkou tuhou, pupavou bezlodyžnou a kuklíkem horským.\n\nPolany představují jeden z nejtypičtějších prvků krajiny pohoří Gorců. Jsou také jejich nejvýznamnější turistickou atrakcí. Dají se z nich pozorovat rozlehlé panoramata Tater, Pienin, Ostrovních Beskyd a Beskyd Sadeckých. Zjara na nich rozkvétají lány šafránů. Polany vznikly ve 14. století jako výsledek činnosti Valachů, kteří sem dorazili z Balkánského poloostrova a přinesli s sebou svou pasteveckou kulturu a která se udržela i později. Polany, místními usedlíky nazývané holemi, byly výsledkem vypalováním lesů a následně jejich rozšiřováním kácením. Spásání a kosení zabraňovalo zarůstání luk lesem. Nejintenzivněji probíhalo spásání před druhou světovou válkou, Gorce byly tehdy po Tatrách největším centrem pastevectví. Ještě řadu let po válce na polanách stály pastevecké salaše a intenzivní spásání probíhalo dále.\n\nPo jeho ukončení začaly polany zarůstat nejprve borůvčím a maliním, posléze lesem, což vedlo ke snížení výhledů a biologické diverzity. Bylo možno pozorovat přírodní sukcesi. Správa GNP nakonec uznala nutnost zachování polan. Na Hali Dlugiej byla opět zavedena řízená pastva ovcí, některé jiné polany (např. Jaworzyna Kamienická) se sekají. Avšak osud většiny polan, převážně mimo území GNP, zdá se být již zpečetěn.\n\nOficiální stránky parku (polsky)\n"}
{"id": "1154465", "url": "https://cs.wikipedia.org/wiki?curid=1154465", "title": "Schesaplana", "text": "Schesaplana\n\nSchesaplana (2965 m n. m.) je hora v pohoří Rätikon na rakousko-švýcarské státní hranici. Rakouská část leží na území spolkové země Vorarlbersko, švýcarská na území kantonu Graubünden. Hora se nachází asi 6 km jihojihozápadně od obce Brand a 14 km jihozápadně od města Bludenz. Na severozápadních svazích se rozkládá ledovec Brandner Gletscher. Jako první stanuli na vrcholu 24. srpna 1610 Christa Barball, Claus Manall a David Pappus. Schesaplana je nejvyšší horou Rätikonu.\n\nNa vrchol lze vystoupit po značených turistických cestách, například od chaty Totalphütte (2381 m n. m.) nebo od chaty Schesaplanahütte (1908 m n. m.).\n\n"}
{"id": "1154496", "url": "https://cs.wikipedia.org/wiki?curid=1154496", "title": "Přestřelka (rozcestník)", "text": "Přestřelka (rozcestník)\n\nPřestřelka může být:\n\n"}
{"id": "1154497", "url": "https://cs.wikipedia.org/wiki?curid=1154497", "title": "Římskokatolická farnost Klášter", "text": "Římskokatolická farnost Klášter\n\nŘímskokatolická farnost Klášter (též \"Klášter u Nové Bystřice\") je územním společenstvím římských katolíků v rámci jindřichohradeckého vikariátu českobudějovické diecéze.\n\nNa sklonku 15. století se v místě dnešní obce usadili řeholníci řádu Nejmenších bratří sv. Františka z Pauly (tzv. \"pauláni\") a založili zde svůj klášter. Roku 1533 klášter přepadli novokřtěnci a řeholníky povraždili. Klášter však byl později obnoven a trval až do roku 1785. Rok poté byla v místě zřízena lokálie, ze které byla v roce 1856 vytvořena samostatná farnost. V letech 1940–1945 byla nuceně podřízena diecézi v Sankt Pölten, poté byla navrácena do rámce českobudějovické diecéze.\n\nFarnost Klášter je součástí kollatury farnosti Nová Bystřice.\n\n"}
{"id": "1154498", "url": "https://cs.wikipedia.org/wiki?curid=1154498", "title": "Dějiny Ruska 20. století", "text": "Dějiny Ruska 20. století\n\nDějiny Ruska 20. století () jsou rozsáhlou monografií, kterou pod editorským vedením\nAndreje Zubova napsalo na čtyřicet převážně ruských autorů.\n\nPod vedením odpovědného redaktora Andreje Zubova byla kniha rozdělena do dvou částí, první díl zachycuje období 1894–1939, druhý díl léta 1939–2007. Stejné uspořádání zachovává i český překlad.\n\nNa publikaci se autorsky podílelo 42 specialistů, mezi nimi:\n\nA. B. Zubov opakovaně zdůraznil, že především on jako odpovědný redaktor nese odpovědnost za výsledný text.\n\nZpočátku byl na přípravě díla účasten Alexandr Solženicyn, spolupráce trvala dva roky, pak však spolupráci ukončil a Zubovovi zaslal vysvětlení:\nNa českém překladu se podíleli: Iva Dvořáková, Libor Dvořák, Edita Jiráková, Jitka Komendová, Josef Vološin, Martin Vrba.\n\nDíl I zachycuje léta 1894–1939 (), díl II roky 1939–2007 ().\n"}
{"id": "1154515", "url": "https://cs.wikipedia.org/wiki?curid=1154515", "title": "Piarantus", "text": "Piarantus\n\nPiarantus (\"Piaranthus\") je rod rostlin z čeledi toješťovité. Jsou to bezlisté stonkové sukulenty s dužnatými vystoupavými stonky a hvězdovitými pětičetnými květy. Rod zahrnuje 16 druhů a vyskytuje se v jižní Africe. Piarantusy jsou pěstovány jako zajímavost ve sklenících botanických zahrad a ve specializovaných sbírkách sukulentů.\n\nZástupci rodu piarantus jsou drobné, beztrnné, bezlisté, sukulentní byliny. Stonky jsou zelené, šedozelené nebo rezavé, někdy purpurově skvrnité, silně sukulentní, tuhé, lysé, hladké nebo pokryté drobnými papilami, tupě čtyř nebo pětihranné, 1 až 15 cm dlouhé a 5 až 20 mm široké, s 1 až 8 mm dlouhými, tupými hrbolky, většinou poléhavé a pouze na konci vystoupavé. Hrbolky jsou zakončené malým trojúhelníkovitým ostnem podepřeným 2 kulovitými palistovými zoubky. Květenství jsou převážně jednotlivá, tvořená 1 až 5 květy. Květy jsou drobné až středně velké, o průměru 15 až 35 mm. Největší květy má druh \"P. atrosanguineus\", nejmenší \"P. parvulus\". U některých druhů jsou květy krátkověké, u jiných vytrvávají po dobu 2 až 4 dnů.\nKališní lístky jsou 1 až 9 mm dlouhé, kopinaté, na vrcholu špičaté nebo zašpičatělé.\nKoruna je kolovitá až zvonkovitá, 6 až 45 mm široká, hluboce laločnatá, na vnější straně bledě zelená a často lehce purpurově skvrnitá, hladká a lysá, na vnitřní straně papilatá, smetanová až tmavě červená a často s tmavší kresbou. Korunní trubka je krátká, miskovitá až neznatelná, jen 4 až 7 mm dlouhá a v ústí 5 až 10 mm široká. Pakorunka je 2 až 13 mm dlouhá, 2 až 7 mm široká, tvořená 2 kruhy laloků. Vnější laloky jsou redukované na zaoblené hrboly, vnitřní laloky jsou 1 až 10 mm dlouhé, kopinaté až vejčitě kopinaté, přitisklé ke hřbetům prašníků. Měchýřky jsou vzpřímené, 3 až 14 cm dlouhé, úzké.\n\nRod piarantus pochází z jižní Afriky. Zahrnuje 16 druhů. Je rozšířen v Jihoafrické republice, Namibii a Botswaně. Největší počet druhů se vyskytuje v jihoafrickém Kapsku.\n\nPiarantusy rostou ve své domovině na kyselých písčitých půdách. Většina druhů roste v nadmořských výškách mezi 500 až 1000 metry. Druh \"P. decorus\" roste až do nadmořské výšky 1400 metrů, \"P. punctatus\" naopak roste v pobřežních nížinách.\n\nRostliny v přírodě tvoří řídké až husté trsy dosahující průměru až 1 metr a zpravidla rostou v částečném zastínění pod krytem nesukulentních keřovitých rostlin.\nVětšina druhů kvete pozdně, v období se zkracujícími se dny.\nKvěty tmavě kvetoucích druhů zpravidla páchnou po výkalech. Pach světlých květů může být rozličný, některé voní sladce po medu, jiné po hnijícím ovoci.\n\nRod \"Piaranthus\" je v rámci čeledi Apocynaceae řazen do podčeledi \"Asclepiadoideae\" a tribu \"Ceropegieae\". V minulosti byl některé druhy řazeny do rodu \"Huerniopsis\".\n\nPěstování piarantusů je poměrně snadné, rostliny mají podobné nároky jako huernie.\n\nPiarantusy jsou pěstovány jako zajímavost ve sklenících botanických zahrad a ve specializovaných sbírkách sukulentů.\n\n"}
{"id": "1154518", "url": "https://cs.wikipedia.org/wiki?curid=1154518", "title": "Veit Prettner", "text": "Veit Prettner\n\nVeit Prettner (1. dubna 1846 Glöcknitz – 26. dubna 1929 Spitzwiesen) byl rakouský politik německé národnosti, na konci 19. století poslanec Říšské rady.\n\nByl majitelem hospodářství.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Korutanech, obvod St. Veit, Wolfsberg atd. Rezignace byla oznámena na schůzi 22. května 1894. Ve volebním období 1891–1897 se uvádí jako Veit Prettner, majitel hospodářství, bytem Spitalein.\n\nPo volbách roku 1891 se uvádí, že má přistoupit ke klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů. Podle jiného zdroje z předvolebního období ovšem patřil ke straně Otty Steinwendera (Deutschnationale Vereinigung). Rovněž tak zdroj z roku 1894 uvádí, že odcházející poslanec Prettner náležel k Německé nacionální straně (nástupkyně Deutschnationale Vereinigung). Jako člen klubu Německé nacionální strany se uvádí již v prosinci 1893.\n"}
{"id": "1154525", "url": "https://cs.wikipedia.org/wiki?curid=1154525", "title": "David Brooks", "text": "David Brooks\n\nDavid Brooks je jméno těchto osobností:\n\n"}
{"id": "1154528", "url": "https://cs.wikipedia.org/wiki?curid=1154528", "title": "Johann Tschernigg", "text": "Johann Tschernigg\n\nJohann Tschernigg (\"cca 1850\" – 24. března 1906 Altendorf) byl rakouský politik německé národnosti, na přelomu 19. a 20. století poslanec Říšské rady.\n\nByl poslancem Říšské rady (celostátního parlamentu Předlitavska), kam usedl v doplňovacích volbách roku 1894 za kurii venkovských obcí v Korutanech, obvod St. Veit, Wolfsberg atd. Nastoupil 16. října 1894 místo Veita Prettnera. Mandát zde obhájil ve volbách roku 1897 a volbách roku 1901. Poslancem byl až do své smrti roku 1906. Ve volebním období 1891–1897 se uvádí jako Johann Tschernigg, majitel hospodářství, bytem Altendorf.\n\nPo svém nástupu na Říšskou radu roku 1894 byl přijat do klubu Německé nacionální strany. Po volbách roku 1897 se uvádí jako kandidát Německé lidové strany. Za tuto stranu byl do parlamentu zvolen i v roce 1901.\n\nZemřel v březnu 1906 ve věku 56 let.\n"}
{"id": "1154530", "url": "https://cs.wikipedia.org/wiki?curid=1154530", "title": "Kokšín (hrad)", "text": "Kokšín (hrad)\n\nKokšín je zřícenina středověkého opevněného objektu jižně od Švihova v okrese Klatovy. Nachází se 750 m severozápadně od vesnice Kokšín na nevýrazném návrší nad pravým břehem řeky Úhlavy v nadmořské výšce 385 m. Dochovaly se terénní pozůstatky opevnění a zdiva obytné věže. Od roku 1964 je chráněn jako kulturní památka.\n\nZařazení Kokšína mezi hrady je sporné, protože svým rozsahem odpovídá běžné středověké tvrzi a bývá také považován za předsunuté opevnění Švihova, který stojí asi 1,5 km daleko. Hypotézu o tvrzi podporuje existence rozsáhlé plochy, která byla hospodářským zázemím. Je také možné, že původně předsunuté opevnění využil méně významný šlechtic k výstavbě svého sídla.\n\nK objektu se nevztahují žádné písemné prameny, ale archeologické nálezy umožnily datovat vznik a užívání stavby do 15. století.\n\nNa jižní straně areálu se nachází plošina beze stop zástavby, která byla pravděpodobně chráněna jen lehkým dřevěným opevněním. Severní část s hradním jádrem obíhal příkop a s výjimkou jižní strany také val. Na západní straně byl příkop zničen mladší těžbou kamene. Vlastní jádro chránil na jihu a východě další val s příkopem, za kterým se nachází pahorek se zbytky zdiva obdélné dvouprostorové stavby považované za věž.\n\nZbytky hrádku jsou volně přístupné odbočkou z červeně značené turistické trasy ze Švihova do Klatov. Západně od zříceniny hradu se nachází přírodní památka Stará Úhlava.\n\n\n"}
{"id": "1154531", "url": "https://cs.wikipedia.org/wiki?curid=1154531", "title": "Lazurová hora", "text": "Lazurová hora\n\nLazurová hora (též \"Michalšperk\") je zaniklý hrad v okrese Tachov. Nachází se na severním výběžku \"Lazurového vrchu\" v nadmořské výšce 620 m nad soutokem Kosího potoka s Jilmovým potokem. Od roku 2007 je chráněn jako kulturní památka ČR.\n\nNeznáme žádné písemné zprávy, které by se k hradu vztahovaly. Podle archeologických nálezů byl založen ve 13. století a brzy zanikl.\n\nHrad na Lazurovém vrchu patřil mezi hrady bergfritového typu. Na jižní straně byl hrad chráněn šíjovým příkopem. Nad ním stál zřejmě okrouhlý bergfrit dochovaný v podobě destrukčního kuželu. V nejlépe chráněné severní části se nacházel malý palác. Východní a západní stranu opevňovala hradba.\n\nZbytky hradu se nachází na území přírodní rezervace Lazurový vrch. Jsou volně přístupné, ale nevede k nim žádná značená cesta.\n\n\n"}
{"id": "1154532", "url": "https://cs.wikipedia.org/wiki?curid=1154532", "title": "Pohár Hasana II.", "text": "Pohár Hasana II.\n\nPohár Hasana II. (oficiálně Coupe internationale Hassan II de football) byl mezinárodní přátelský fotbalový turnaj pořádaný Marockou fotbalovou federací, který se hrával v marocké Casablance. Poháru se vždy zúčastnilo domácí Maroko společně se třemi pozvanými týmy. Turnaj se konal v letech 1996, 1998 a 2000.\n\n"}
{"id": "1154533", "url": "https://cs.wikipedia.org/wiki?curid=1154533", "title": "Domažlice (hrad)", "text": "Domažlice (hrad)\n\nDomažlice (též \"Chodský hrad\") jsou hrad ve stejnojmenném městě. Stojí na Chodském náměstí v nevýrazné údolní poloze nad říčkou Zubřinou v nadmořské výšce asi 420 metrů. Od roku 1964 je chráněn jako kulturní památka.\n\nHrad založil spolu s městem král Přemysl Otakar II. Při požáru města v roce 1592 vyhořel a v 17. století probíhal vleklý spor o majetková práva mezi městem a Volfem Maxmiliánem Lamingerem. V roce 1671 hrad připadl městu, které jeho zbytky nechalo v letech 1726–1728 přestavět na solnici s věží. V 19. století v objektu sídlil městský úřad a později také škola. Od třicátých let 20. století v něm sídlí Chodské muzeum. Během rekonstrukčních prací v roce 1995 hrad znovu vyhořel a po další opravě byl zpřístupněn v roce 1998.\n\nHrad stál v jihozápadním nároží města. Na straně proti městu, kde ho pravděpodobně chránil příkop a parkán, měl pravoúhlé nároží, zatímco opačná strana byla čtvrtokrouhlá. Podle kresby z roku 1592 měl hrad tři palácová křídla. Dochovaly se z něj zejména obvodová hradba na vnější straně a okrouhlá věž postavená na čtverhranném soklu.\n\n\n"}
{"id": "1154534", "url": "https://cs.wikipedia.org/wiki?curid=1154534", "title": "Luigi de Campi", "text": "Luigi de Campi\n\nLuigi de Campi (8. ledna 1846 Cles – 9. prosince 1917 Lausanne) byl rakouský politik italské národnosti z Tyrolska (respektive z Jižního Tyrolska), na konci 19. století poslanec Říšské rady.\n\nPůsobil jako soukromník v Clesu. Byl politicky aktivní. Orientován byl jako liberál. Zasedal na Tyrolském zemském sněmu, kde byl poslancem za velkostatkářskou kurii v letech 1889–1891 a 1900–1901. Působil i jako starosta města Cles.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Tyrolsku, II. voličský sbor. Mandát zde obhájil ve volbách roku 1897. Ve volebním období 1891–1897 se uvádí jako šlechtic Alois von Campi, statkář, bytem Cles.\n\nV roce 1891 je řazen mezi národní italské kandidáty. Podle údajů z prosince 1893 byl na Říšské radě nezařazeným poslancem. Po volbách roku 1897 je uváděn jako italský liberální kandidát.\n"}
{"id": "1154535", "url": "https://cs.wikipedia.org/wiki?curid=1154535", "title": "Systém na čipu", "text": "Systém na čipu\n\nSystém na čipu (anglicky system on chip, zkratkou SoC) je integrovaný obvod, který zahrnuje všechny součásti počítače nebo jiného elektronického systému do jediného čipu. Může zahrnovat , analogové a smíšené obvody, a často také rádiové obvody - vše na jednom čipu. Tyto systémy jsou velmi časté v mobilní elektronice díky jejich malé spotřebě energie. Typické využití je v oblasti vestavěných systémů.\n"}
{"id": "1154536", "url": "https://cs.wikipedia.org/wiki?curid=1154536", "title": "Čarovné housle", "text": "Čarovné housle\n\nČarovné housle (též překládáno jako Šumař, ve francouzském originále je opereta – autoři ji žánrově označují jako „bretaňská legenda“ („légende bretonne“) – o jednom dějství francouzského skladatele Jacquese Offenbacha na libreto Eugèna-Gastona Mestépèse a Émila Chevaleta z roku 1855.\n\nDne 5. července 1855 otevřel Jacques Offenbach své divadlo Théâtre des Bouffes-Parisiens. Probíhající světové výstavě přispěla k tomu, že se toto divadlo stalo rychle fenoménem pařížského kulturního života a jeho návštěva společenskou nezbytností. I když úvodní program divadla – hudební aktovky \"Probdělá noc\", \"Dva slepci\" a pantomima \"Harlekýn holičem\" – měly úspěch, musel program ještě během léta postupně obměňovat. Tak přišly na řadu \"Sen letní noci\", pantomima \"Pierot klaunem\", komická opereta \"Une pleine eau\" a konečně \"Čarovné housle\", jež měly premiéru v poslední srpnový den.\n\nMyšlenka na toto dílo měla původně podobu monologické scénky pro zpěváka Bouffes-Parisiens Josepha Darciera (1819–1883), představitele bretaňského hudce Mathieua, která však libretistům – Offenbachovu dávnému příteli, novináři a spisovateli Émilu Cheveletovi a tajemníkovi Bouffes-Parisiens Eugènu Mestépès – nakonec vyrostla na nedlouhou jednoaktovou scénu, v níž vedle hlavní postavy vystupoval mladý pár. Jeho mužskou část, nedovtipného mladíka Pierra, získal Jean Berthelier, hvězda tehdejšího Offenbachova souboru, který také pro dívčí roli Reinette navrhl mladou herečku a svou tehdejší milenku Hortense Schneiderovou, nedávno přišlou do Paříže z Bordeaux a pozdější offenbachovskou interpretku par excellence.\n\nV repertoáru Bouffes-Parisiens se jedná o první dílo, které se v takové míře dovolává citu diváků. Libreto hodnotí i Offenbachův životopisec Jean-Claude Yon jako „fádní a sentimentální“, ale hudba je značně obohacuje; už první kritiky v časopise \"Le Ménéstrel\" hovořily o „triumfu hudby a slz“ a tvrdily, že dílo je „proniknuto odstínem něžné melancholie, který zušlechťuje jeho veselí a činí jeho bolesti dojemnějšími“. Kritický úspěch byl zcela sdílen obecenstvem; i když dílo nedosáhlo v popularitě \"Dvou slepců\", zůstalo na trvalém repertoáru divadla i poté, co roli Hortense Schneiderové – pro niž se tento debut stal začátkem hvězdné kariéry – v roce 1860 převzala Marie Cico.\n\nOffenbach vydal \"Čarovné housle\" již roku 1855 v nakladatelství Brandus & Cie. V roce 1860 pak vydal i německojazyčnou verzi v berlínském nakladatelství Ed. Bote & G. Bock. Tu textově podstatně upravil Adolf Bahn : děj se přesunul z Bretaně do jižního Německa a hlavní postavy se přejmenovaly na Martina, Petera a Rose; rovněž název byl pozměněn, a to na \"Martin der Geiger\" (\"Houslista Martin\"), s podtitulem \"Die Zaubergeige\" (\"Čarovné housle\"). Znalec a vydavatel Offenbachova díla Jean-Christophe Keck mezi prameny skladatelovy tvorby k těmto dvěma verzím připočítává též úpravu pro londýnská představení Bouffes-Parisiens z roku 1857 a Treumannovu/Binderovu vídeňskou úpravu z roku 1858. V anglicky mluvícím světě se rozšířila verze, kterou připravil adaptátor řady francouzských operet Henry Brougham Farnie. Pod názvem \"Breaking the Spell\" měla premiéru 2. května 1870 v londýnském Lyceum Theatre\n\nOpereta má předehru a osm zpěvních čísel.\n\nKarl Kraus zmiňuje \"Čarovné housle\" ve své obdivné básni \"Offenbach\" z roku 1923.\n\nBouffes-Parisiens uvedly \"Čarovné housle\" na zájezdě v Londýně (St.James's Theatre) v létě 1857 a na první letní sezóně v mondénním lázeňském středisku Bad Ems v létě 1858. 27. dubna 1860 divadlo hostovalo v budově Théâtre-Italien s programem, který mimo jiné (především \"Orfea v podsvětí\") obsahoval i \"Čarovné housle\"; představení byl přítomen i císař Napoleon III. a císařovna Evženie. Toto dílo patřilo také mezi první, kterých se chopila provinční francouzská divadla: již v lednu 1856 se \"Čarovné housle\" hrály v Bordeaux.\n\nZe zahraničních divadel uvedlo \"Čarovné housle\" jako první vídeňské divadlo Carltheater. To od obrovského úspěchu \"Zasnoubení při lucernách\" v říjnu 1858 uvádělo v rychlém sledu další díla z repertoáru Bouffes-Parisiens. Na \"Čarovné housle\" (\"Die Zaubergeige\", odtud i pozdější český název) došlo 30. dubna 1859. Podobně jako u jiných Offenbachových děl, které byly v Carltheater uvedeny, text přeložil Carl Treumann a hudbu upravil a pro podmínky svého divadla z klavírního výtahu znovu instrumentoval kapelník Carl Binder; mimo jiné v této úpravě poprvé je úloha Pierra (překřtěného na Antoina) pojednána jako kalhotková role, tj. pro ženský hlas, na což pak navazovaly i pozdější inscenace ve středoevropském prostoru (kde byl vysoký tenor francouzského typu málo pěstovaným oborem). Z autorskoprávního i uměleckého hlediska to byl povážlivý přístup, který se upravil až Offenbachovou smlouvou s Treumannem v roce 1860. V této podobě dostal ' poprvé i název ', tj. \"Čarovné housle\", který byl později převzat i pro českou podobu. Dílo se líbilo, i když kritika se pozastavovala nad textem, který nebyl tak humorný a pikantní jako u dřívějších děl. „Těžko pochopit, jak se takový obrat v závěru, který je úplně cítit Kotzebuem, dostal na prkna Bouffes-Parisiens,“ psala \"Die Presse\". Velkou společenskou i uměleckou událostí se stalo, když 28. a 30. ledna 1861 v Carltheater dirigoval \"Čarovné housle\" a \"Svatbu při lucernách\" sám Offenbach; divadlo pro tuto příležitost přešlo na Offenbachovu původní instrumentaci. Inscenace zde dosáhla dosáhla celkem dvaceti představení a dalších osmnácti pak ve Franz-Josefs-Kai-Theater (Treumann-Theater), kam velká část personálu Carltheater roku 1860 přešla. Zde také 21. června 1862 mohlo obecenstvo spatřit původní pařížskou inscenaci, kterou soubor Bouffes-Parisiens zařadila na program svého vídeňského turné.\n\nZ Vídně se \"Čarovné housle\" brzy rozšířily, a to i do Uher a do českých zemí. Roku 1860 se hrály například v zemském divadle v Lublani. V Budapešti je nejprve hrálo 8. června 1859 německy v budově letního divadla hostující vídeňské Carltheater, v červnu 1860 je nastudovalo přímo německojazyčné Městské divadlo v Pešti, 14. března 1861 pak byly uvedeny maďarsky v pešťském Národním divadle jako '. Ještě v roce 1861 je maďarsky uvedla i divadla v Košicích a Kluži, roku 1866 pak poprvé divadlo v Debrecíně. Již roku 1860 vydal Offenbach svou partituru u svého německého nakladatele, nakladatelství Bote & Bock, ve textové úpravě Adolfa Bahna pod názvem (\"Houslista Martin\"). V ní se děj přesunul z Bretaně do jižního Německa a hlavní postavy se přejmenovaly na Martina, Petera a Rose. A protože jistá sentimentalita, mytizace hudby a vojenská tematika (již \"Čarovné housle\" obsahovaly zejména ve scéně Reinettina vojenského cvičení) byly oblíbené prvky německého lidového divadla, získalo si toto dílo v Německu trvalou popularitu, byť se neřadilo k nejhranějším Offenbachovým kusům. V polštině se tato opereta hrála pod názvem ' nebo \"\" poprvé roku 1865 ve lvovském Skarbovského divadle, poté například roku 1867 v městském divadle v Krakově, roku 1871 ve varšavském divadle Tivoli a roku 1873 v Lodži.\n\nV Dánsku \"Čarovné housle\" uvedlo poprvé 6. února 1874 kodaňské divadlo Casino. Libreto přeložil Julius Petersen pod názvem '. Později je v Kodani hrál Nørrebros Teater pod názvem ' (1887) a Det intime Teater pod názvem \" (1920). Divadelní společnosti je hrály i mimo Kodaň (Aarhus 1874, Vejle 1884).\n\nVe Španělsku ji poprvé uvedlo madridské divadlo Teatro de la Zarzuela roku 1870 pod názvem \", překlad pořídili Mariano Pina Dominguez a Federico Jacques. Již předtím – roku 1865 – však byly \"Čarovné housle\" hrány v kubánské Havaně.\n\n\"Čarovným houslím\" připadla také čestná úloha na velkém koncertu dne 18. listopadu 1880 v Théâtre de la Gaîté, kterým se Offenbachovi spolupracovníci z různých údobí jeho kariéry rozloučili s nedávno zesnulým skladatelem. Vedle árií a úryvků z různých jeho děl zazněly celé \"Čarovné housle\", v nichž trojici úloh zazpívali Victor Maurel, Victor Capoul a Jeanne Granier.\n\nJako řada Offenbachových raných a nevelkých děl zmizely \"Čarovné housle\" po jeho smrti z repertoáru velkých divadel (výjimkou je například inscenace Théâtre de l'Opéra-Comique v letech 1901–1902). Na menších a amatérských scénách však je tato „bretaňská legenda“ dosud živá. Roku 2005 byla uvedena koncertně na Festivalu Jacquese Offenbacha v Bad Ems.\n\nV českých zemích jako první uvedlo \"Čarovné housle\" již 30. října 1859 brněnské městské divadlo ve vídeňské Treumannově verzi. V pražském Stavovském divadle byly \"Čarovné housle\" uvedeny s téměř tříměsíčním zpožděním, přičemž se divadlo přidrželo berlínské Bahnovy úpravy. Kritika pražského listu \"Bohemia\" dílo odsoudila: „Slabší zmetek, než takzvanou operetu – sit venia verbo – \"Martin der Geiger\" si lze stěží představit, jak co do hudby, tak co do textu.“ V porovnání se třemi vynikajícími Offenbachovými díly, které Praha do té doby poznala – \"Svatba při lucernách\", \"Děvče z Elizonda\" a \"Orfeus v podsvětí\" – se listu zdálo, „jako by nějaký břídil pod triviální výplod své fantazie načmáral \"Offenbach feci\"“. \"Čarovné housle\" hrála rovněž další německá divadla v českých zemích (Plzeň 1869).\n\nOffenbachova díla byla v 50. a 60. letech 19. století velmi oblíbena i českými diváky, a proto se jich řada záhy dostala na repertoár Prozatímního divadla (založeno 1863). Mezi ně patřily i \"Čarovné housle\". Prozatáímní divadlo použilo materiály od nakladatelství Bote & Bock, tedy ve zmíněné úpravě Adolfa Bahna, avšak „volně zčeštěné od B. P.“ s využitím Treumannova překladu, totiž ponechávající francouzské dějiště a jména (ovšem z vídeňské, ne pařížské verze). Poprvé byly uvedeny 18. května 1867 v kombinaci se Škroupovým \"Dráteníkem\". \"Národní noviny\" (nahrazující v té době zastavené \"Národní listy\") přivítaly novinku jen podmínečně; podle referenta tato „jednoaktová operetka […] náleží k lepším plodům zhýralé musy Sekvanského skladatele a poněkud lépe na naší půdě se vyjímá, než nedávno provedená vší umělecké vážnosti a ceny prostá práce \"Dafnis a Chloé\", za podobné novinky nemůžeme být nikterak povděčni, co se hodí pro Paříž nebo Vídeň, dávno se ještě nehodí pro obecenstvo naše“. Kritika zjevně považovala pro české obecenstvo za vhodnější sentimentální \"Čarovné housle\" před \"Dafnisem a Chloé\" uvádějícím na scénu nevázanou milostnou hru, obecenstvo však rozhodlo ve prospěch druhého zmíněného kusu a \"Čarovné housle\" se dočkaly jediné reprízy 11. června téhož roku.\n\nPo Praze uvedlo \"Čarovné housle\" v češtině také plzeňské městské divadlo, a to poprvé 24. října 1870.\n\nV roce 1964 pořídil Československý rozhlas Praha rozhlasovou nahrávku operety v novém překladu pod názvem \"Šumař\".\n\n(Náves v Bretani) Dřevákář Pierre přichází ve špatné náladě. Právě byl odveden k vojsku, jak svědčí číslo připevněné na jeho klobouku. Nechce se mu na vojnu a už si představuje, jaká nebezpečí mu v bitvách hrozí (č. 1 árie \"Conscrit! Conscrit!... Il m' sembl' déjà que la bataille\"). Tady na návsi jej nalézá jeho milá Reinette. Pierre jí vypráví o svém zklamání. Jeho zámožný strýc, na nějž spoléhal, že ho z vojny vyplatí, mu prásk dveřmi před nosem. Reinette se nabízí, že požádá o pomoc svého kmotra Mathieua, vesnického šumaře, ale Pierre horlivě odmítá. Domnívá se totiž, že kmotr Mathieu je čaroděj. Peníze, které má, přece nemohl vydělat jen hudbou, a navíc jej prý Pierre jednou o půlnoci potkal na lesní mýtině, kde Mathieu nejprve hrál na housle tak, že to člověka u srdce bralo, a pak se rozplakal a vyprávěl sám sobě, že mu kdysi otec radil, aby v nejvyšší nouzi housle rozlomil, a tak že najde štěstí. Ale kmotr Mathieu má své housle příliš rád, než aby se k tomu odhodlal (č. 1a melodram). Reinette je příhodou dojata, ale Pierra jenom utvrdila v tom, že kmotr Mathieu má spolky s ďáblem.\n\nReinette má tedy jiný nápad, jak Pierra před vojnou zachránit. Proti zvyklostem sama nabízí mladíkovi manželství: novomanžela přece neodvedou. Pierre nadšeně souhlasí (č. 2 duettino \"J' sais bien que c' n'est pas l'usage… Allons, mon cousin\").\nMladý pár nachází v objetí kmotr Mathieu. Reinette jej vítá a dává mu kmotřenecké políbení, Pierre se mu však co možná vyhýbá a drží se stranou. Mathieu vypráví, že dnes má hrát na zámku na svatbě krásné a hodné zámecké slečny. Proto s sebou nese i své milované housle, které by neprodal ani za pytel zlaťáků. N a Reinettino přání jí Mathieu hraje a zpívá své rondo (č. 3 \"Le violoneux du village… Eh lon lon la, Dieu vous donna les jambes\"). Krásná melodie dojme i Pierra, ale jakmile dozní, mlídenec se raději vytratí.\n\nReinette vypráví nyní kmotrovi o nastávajících zásnubách. Ale co když to na vojenské úřady neudělá dojem a Pierra stejně odvedou? V tom případě je Reinette rozhodnuta odejít k vojsku sama jako kuchařka. Nemá sice mužskou sílu, ale zato více odvahy než její snoubenec. Za doprovodu kmotra Mathieua pak na důkaz svých slov předvádí přísné vojenské cvičení (č. 4 duet \"Le clairon sonne à la parade… Rataplan, plan, plan\"). A protože pokud by Reinette skutečně odešla k vojsku, zůstal by kmotr ve vsi sám, vydává se Mathieu na zámek, aby se pokusil pro Pierra něco zařídit. Housle prozatím nechává na opatrování Reinettě.\n\nPierre se vrací a je rozezlen, když vidí, jak se Reinette laská s houslemi. A jednak z touhy zničit očarovaný nástroj, jednak ze zvědavosti, jakého že štěstí se dočká ten, kdo je rozlomí, jí housle sebere a rozbije o kámen (č. 4a duet \"Qué qu' je vois!... V'là qu'à c't' heure\"). Kmotr Mathieu se právě vrací. Vyprosil si na zámku osvobození Pierra od vojenské služby a teď vidí své milované housle zničené jeho rukou (č. 5 cantabile \"Je t'apportais ta délivrance\"). Je zdrcen. Reinette nachází v rozbitých houslích dopis od Mathieuova otce; obsahuje dokládající nárok kmotra Mathieua na zámek Kerdrel, k jehož panství patří i jejich vesnice. Mathieua však zámek nezajímá – ať zůstane jeho svývajícím obyvatelům. Ničí dopis a vrací se v slzách ke svým houslím. Pierre je zahanben a nešťasten a slibuje svému dobrodinci, že housle opraví, aby Mathieu mohl zůstat tím, čím je a čím chce být – prostým vesnickým šumařem. Mathieu mu promíjí a žehná mladému páru (č. 6 melodram a finále-kuplet \"Tout petit dans ce village\").\n\nDvě flétny (2. též pikola), hoboj, dva klarinety, fagot; dva lesní rohy, dvě trubky, pozoun; bicí souprava; smyčcové nástroje (housle, violy, violoncella, kontrabasy).\n\n\n"}
{"id": "1154537", "url": "https://cs.wikipedia.org/wiki?curid=1154537", "title": "Antonio Giannettini", "text": "Antonio Giannettini\n\nAntonio Giannettini (také Gianettini, Zanettini, Zannettini) (1648 Fano – 12. července 1721 Mnichov) byl italský varhaník, dirigent a hudební skladatel.\n\nO mládí Antonia Giannettiniho je jen málo informací. V roce 1662 studoval v Benátkách u Sebastiana Enno. 14. ledna 1674 byl přijat jako zpěvák do sboru baziliky svatého Marka. 5. prosince 1676 byl jmenován varhaníkem baziliky svatých Jana a Pavla (\"Basilica dei Santi Giovanni e Paolo\"). V této funkci působil až do roku 1679. Souběžně dále studoval u Carla Grossi a patrně i u Giovanni Legrenziho. Tehdy komponoval převážně chrámovou hudbu.\n\n1. května 1686 opustil baziliku sv. Marka a stal se kapelníkem na dvoře Františka II., vévody z Modeny. Ve válce o španělské dědictví byla Modena obsazena francouzskými vojsky a Gianettini se spolu s nástupcem Františka II. Rinaldem uchýlil do Bologne. Po válce se v roce 1707 se vrátil do Modeny a působil dále jako kapelník až do své smrti v roce 1721.\n\nZemřel v Mnichově, kam odjel navštívit svou Catherinu Marii, která byla v Mnichově dvorní zpěvačkou.\n\nGiannettini zkomponoval řadu oratorií, z nichž nejslavnější je \"La Morte di Cristo\" z roku 1690. Stejně úspěšná byla i jeho operní tvorba. Je známo celkem 20 jevištních prací. Jeho chrámová hudba však byla prováděna pouze na vévodském dvoře a mimo Modenu byla prakticky neznámá.\n\n\n\n"}
{"id": "1154547", "url": "https://cs.wikipedia.org/wiki?curid=1154547", "title": "Český slavík Mattoni 2015", "text": "Český slavík Mattoni 2015\n\nDvacáté udílení Českého slavíka Mattoni se konalo 28. listopadu 2015 ve Státní opeře v Praze. Předávání hudebních cen bylo vysíláno na TV Nova a moderoval ho Libor Bouček. Absolutním vítězem se již po čtvrté a potřetí v řadě stal Karel Gott. Pokud počítáme i Zlatého slavíka jedná se již o jubilejní padesáté udílení.\n\nNominovaní a vítězové v daných kategoriích jsou:\n\n\n\n\n\n\n\n\n\n"}
{"id": "1154549", "url": "https://cs.wikipedia.org/wiki?curid=1154549", "title": "Adalbert Hellrigl", "text": "Adalbert Hellrigl\n\nAdalbert Hellrigl von Rechtenfeld (16. května 1841 Schwaz – 8. prosince 1913 Obermais) byl rakouský právník a politik německé národnosti z Tyrolska (respektive z dnešního Jižního Tyrolska), na konci 19. století poslanec Říšské rady.\n\nJeho otcem byl politik Alois Hellrigl (1802–1874). Adalbert působil jako advokát a statkář v Meranu. Politicky byl orientován jako liberál. Zasedal na Tyrolském zemském sněmu, kde byl poslancem za velkostatkářskou kurii v letech 1883–1901. V letech 1890–1900 zasedal i jako člen zemského výboru. Zastával funkci starosty Merana.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Tyrolsku, II. voličský sbor. Ve volebním období 1891–1897 se uvádí jako Dr. Adalbert von Hellrigl, soukromník, bytem Obermais.\n\nV roce 1891 je řazen mezi kandidáty Sjednocené německé levice, do které se spojilo několik ústavověrných (liberálně a centralisticky orientovaných) proudů.\n\nZemřel v prosinci 1913.\n"}
{"id": "1154564", "url": "https://cs.wikipedia.org/wiki?curid=1154564", "title": "Marie Anna Bavorská (1660–1690)", "text": "Marie Anna Bavorská (1660–1690)\n\nMarie Anna Viktorie Bavorská, (28. listopad 1660 Mnichov - 20. duben 1690) byla francouzská dauphinka a manželka Velkého dauphina Ludvíka, syna a dědice krále Ludvíka XIV. Byla známá jako \"la dauphine Marie Anne Victoire\" nebo \"la Grande Dauphine\". Marie byla „patetická“ postava u francouzského dvora, izolovaná a nedoceněná přes svou velkou inteligenci. Dvořané ji vnímali jako nudnou, neatraktivní a neduživou.\n\nMarie Anna Viktorie byla nejstarší dcerou kurfiřta Ferdinanda Marii Bavorského a jeho manželky princezny Jindřišky Adély Marie Savojské. Jejími prarodiči z matčiny strany byli savojský vévoda Viktor Amadeus I. a Kristina Bourbonská, druhá dcera krále Jindřicha IV. Francouzského a Marie Medicejské. Manžel Marie Anny Viktorie, Velký dauphin Ludvík, byl tedy bratrancem její matky.\n\nNarodila se v Mnichově, hlavním městě bavorského kurfiřství. V roce 1668, když jí bylo osm let, ji zasnoubili s francouzským dauphinem Ludvíkem, synem krále Ludvíka XIV. Začala se vzdělávat tak, aby byla pro tuto roli připravena. Kromě své rodné němčiny se naučila mluvit francouzsky, italsky a latinsky. Na úlohu dauphinky Francie se těšila. Marie Anna měla velmi blízko ke své matce, která zemřela roku 1676. Jejími sourozenci byli Violanta Bavorská, budoucí manželka Ferdinanda Medicejského, a budoucí bavorský kurfiřt Maxmilián II. Emanuel.\n\nKe sňatku v zastoupení došlo v Mnichově dne 28. ledna 1680. Pár se poprvé setkal 7. března 1680 v Châlons-en-Champagne. Marie Anna byla první francouzskou dauphine od roku 1558, kdy jí byla skotská královna Marie Stuartovna jako manželka pozdějšího krále Františka II.\n\nPo svatbě Marii náležel titul „její královská výsost“ (\"son altesse royale\") a oslovení \"Madame la Dauphine\".\n\nKdyž poprvé přijela do Francie, udělala u dvora dobrý dojem svou znalostí francouzštiny. Když vstoupila do Štrasburku, dostalo se jí přivítání v němčině, ona však přerušila pozdrav tím, že řekla \"„Pánové, já mluvím francouzsky!“\" Nebyla však ideálem krásy té doby, a tak se o ní říkalo, že je „hrozně ošklivá“. Jiní tvrdili, že i když není krásná, přesto má své osobní kouzlo.\n\nJakmile se Marie Anna Viktorie provdala, stala se druhou nejdůležitější ženou u dvora, hned po své tchyni, královně Marii Tereze Habsburské. Když královna v roce 1683 zemřela, stala se Marie Anna formálně první dámou u dvora a dostala komnaty budoucí královny. Král Ludvík IV. očekával, že Marie Anna bude plnit funkci první dámy, ale její špatné zdraví jí to znemožňovalo. Král byl však vůči ní zcela bez soucitu a obviňoval ji z falešné hypochondrie.\n\nJejí manžel měl milenky, a tak Marie Anna žila osamoceně ve svých komnatách, kde se svými přáteli mluvila německy, tedy jazykem, kterému její choť nemohl rozumět. Její blízkou přítelkyní byla svým původem rovněž Němka Alžběta Šarlota Falcká, manželka králova mladšího bratra Filipa I. Orleánského. U dvora, kde byla krása tak důležitá, trpěla Marie Anna depresemi z toho, že nebyla krásná. Zemřela v roce 1690. Pitva ukázala velké množství vnitřních poruch, což prokázalo pravdivost jejích stížností na špatné zdraví.\n\nMarie Anna Viktorie byla pohřbena v bazilice Saint-Denis. Byla předkem prince Henriho d'Orléans (* 1933), pařížského hraběte a pretendenta francouzského trůnu, Juana Carlose I., španělského krále, Alberta II. Belgického, Jindřicha I., lucemburského velkovévody a Viktora Emanuela Savojského, pretendenta italského trůnu.\n\n\n"}
{"id": "1154565", "url": "https://cs.wikipedia.org/wiki?curid=1154565", "title": "Den republiky (Jugoslávie)", "text": "Den republiky (Jugoslávie)\n\nDen republiky (srbochorvatsky Dan Republike/Дан Републике, slovinsky Dan republike, makedonsky Денот на Републиката, maďarsky A köztársaság napja, albánsky Dita e Republikës) byl jeden z hlavních svátků, který se slavil v socialistické Jugoslávii. Připomínal události 2. zasedání Antifašistické rady národního osvobození Jugoslávie, které se uskutečnilo dne 29. listopadu 1943 v bosenském městě Jajce. \n\nSvátek sloužil jako manifestace komunistického režimu, který si v Jugoslávii připomínal příchod k moci (byť postupný). Konaly se četné přehlídky a byla udělována ocenění. Jugoslávské televizní stanice během tohoto dne běžně vysílaly filmy s partyzánskou tematikou. Organizace pionýrů přijímaly tohoto dne slavnostně své nové členy. Svátek byl oblíben v celé zemi; konala se četná rodinná setkání a v Srbsku byl vhodnou příležitostí pro zabijačku. Jugoslávská média na den 29. listopadu často psala nejen o oslavách doma, ale i v diaspoře po celém světě. Oslavy tehdy organizovala jednotlivá velvyslanectví země po světě.\n\nV roce 1987 vydala skupina Zabranjeno pušenje píseň s názvem \"Dan republike\", ve které kritizovala ekonomické poměry v zemi a úpad kultu partyzánského hnutí.\n\nPo rozpadu země byl tento svátek postupně rušen v jednotlivých republikách bývalé federace. Nejdéle zůstal v platnosti v Srbsku, kde byl oficiálním svátkem až do 14. listopadu 2002, kdy byl jednou z komor svazové skupštiny SR Jugoslávie zrušen. V současné době si jej připomínají především váleční veteráni z druhé světové války a jejich organizace. \n"}
{"id": "1154568", "url": "https://cs.wikipedia.org/wiki?curid=1154568", "title": "Bliznica", "text": "Bliznica\n\nBliznica ( , 1883 m n. m.) je hora ve východní části pohoří Svidovec v Zakarpatské oblasti na jihozápadní Ukrajině. Nachází se mezi údolími Tisy a Kosivské asi 11 km jihozápadně od Jasini a 18 km severně od Rachova. Je to travnatá homole se skalnatými věžemi na východním úbočí. Na vrcholu stojí kovový triangl. Bliznica je nejvyšším vrcholem celého Svidovce.\n\nPřes vrchol prochází červeně značená hřebenová cesta. Nejkratší výstupová trasa vede patně z obce Kvasy.\n\n"}
{"id": "1154569", "url": "https://cs.wikipedia.org/wiki?curid=1154569", "title": "Bartolomeo Marini", "text": "Bartolomeo Marini\n\nBartolomeo Marini (16. nebo 17. května 1821 Malosco – 12. září 1900 Sankt Michael) byl rakouský římskokatolický duchovní a politik italské národnosti z Tyrolska (respektive z Jižního Tyrolska), na konci 19. století poslanec Říšské rady.\n\n21. prosince 1844 byl vysvěcen na kněze. V 70. letech 19. století působil jako ředitel gymnázia v Trentu, pak v Roveretu. Zasedal na Tyrolském zemském sněmu.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Tyrolsku, obvod Cles, Fondo atd. Ve volebním období 1891–1897 se uvádí jako Bartholomäus Marini, penzionovaný ředitel gymnázia, bytem Sankt Michael.\n\nV roce 1891 byl řazen mezi členy konzervativního Hohenwartova klubu. Podle údajů z prosince 1893 byl na Říšské radě nezařazeným poslancem.\n\nZemřel v září 1900.\n"}
{"id": "1154572", "url": "https://cs.wikipedia.org/wiki?curid=1154572", "title": "Alfred Neubauer", "text": "Alfred Neubauer\n\nAlfred Neubauer (29. března 1891, Nový Jičín – 22. srpna 1980, Stuttgart) byl německý automobilový závodník a manažer firmy Mercedes.\n\nNarodil se v rodině stolařského mistra v Novém Jičíně. V Novém Jičíně také prožil dětství a mládí. K automobilům se dostal díky zakázkám svého otce pro nově založenou firmu Ignáce Šustaly. Setkal se i s Ferdinandem Porsche, se kterým se brzy stali přáteli na celý život. Po 1. světové válce nastoupil do rakouské firmy Austro-Daimler a později společně s Porschem se stal součástí týmu Daimler-Benz v Německu, kde se účastnil několika významných závodů.\n\nPozději se prosadil jako manažer. Zemřel v roce 1980 a byl pohřben v Aldingenu.\n\n"}
{"id": "1154575", "url": "https://cs.wikipedia.org/wiki?curid=1154575", "title": "Facebooková skupina", "text": "Facebooková skupina\n\nFacebooková skupina označuje prvek rozšířené sociální sítě Facebook. Slouží ke sdružování určitého okruhu uživatelů, kteří zde mohou diskutovat, sdílet události, fotografie, dokumenty nebo zasílat zprávy ostatním členům. Typickým příkladem mohou být zaměstnanci jedné firmy, studenti jednoho univerzitního oboru nebo lidé se stejným společným zájmem. Skupina jim umožňuje předávání informací určených pouze jejím členům. Poslední údaje z roku 2010 hovoří o tom, že vyhledávač Google celosvětově odhaduje počet facebookových skupin na více než 620 milionů. \n\nV prostředí sociální sítě Facebook se skupiny dělí na 3 úrovně podle zabezpečení soukromí skupiny:\n\n\n\nTyp facebookové skupiny volí správci společně s jejím názvem při zakládání skupiny.Typ skupiny může být v budoucnu měněn. Jedinou podmínkou je, aby ve vaší skupině bylo méně než 250 členů.\n\nStačí si zobrazit facebookovou skupinu, kliknout v pravém horním rohu na ikonu ozubeného kola a z menu vybrat položku Upravit nastavení skupiny. Na stránce s nastavením poté můžete vybrat, jestli vaše skupina bude otevřená, uzavřená nebo tajná.\n\nZakladatel skupiny má pozici administrátora/správce a skupinu spravuje. Pokud se jedná o uzavřenou nebo tajnou skupinu schvaluje vstup novým uživatelům. Správce může zároveň z běžného uživatele vytvořit také správce nebo tzv. moderátora. Ten má stejné pravomoci jako správce, ale nemůže nového správce ani moderátora jmenovat, odebrat ho nebo měnit nastavení skupiny.\n\nFrekvenci oznamování nových příspěvků si může každý uživatel zvolit sám, ze čtyř možností:\n\nJak facebooková skupina, tak stránka slouží ke sdružování uživatelů a komunikaci, každá však stojí na jiném principu. Stránka je viditelná všem a umožňuje osobám, společnostem a organizacím prezentaci na internetu a spojení s fanoušky, kteří mohou stránku sledovat a být informováni o novinkách. Stejně jako profil reprezentuje skutečné osoby, stránka má reprezentovat autentické a skutečné společnosti. Stránky jsou pravidelně kontrolovány a prověřovány.\n\nNa rozdíl od toho facebooková skupina slouží je spojení menšího počtu lidí se společným zájmem. Mohou diskutovat, sdílet obsah relevantní k zaměření skupiny a organizovat aktivity. Stejně jako u stránky, členové dostávají upozornění o nových příspěvcích.\n\nVztahy ve facebookových skupinách jsou vytvářeny v úrovni společného zájmu. Pro uživatele je to možnost vytvářet vztahy s lidmi, komunikovat a sdílet obsah témat, který zajímá celou skupinu. Administrátor může přímo posílat zprávy členům a všichni členové mohou komunikovat i v rámci jednoho skupinového chatu.\n\nPodle posledních statistik je každý uživatel v průměru členem 80 skupin a podle pravidel Facebooku může jeden uživatel být přihlášen maximálně ve 600 skupinách. Člověk může skupinu samovolně opustit a smazána může skupina být jen pokud v ní již nejsou žádní členové.\n\nFacebook je místo, kde se lidé primárně propojují, v posledních letech ale začal být také užíván i k něčemu jinému. Lidé začali v nejrůznějších skupinách nakupovat a prodávat zboží. Více než 450 milionů lidí navštíví nákupní a prodejní skupiny každý měsíc.\n\nFacebook proto v roce 2016 spouští “Marketplace”. Službu, která slouží k prodeji různého zboží mezi uživateli Facebooku. Marketplace startuje v USA, Británii, Austrálii a na Novém Zélandu, dostupné je uživatelům starším 18 let. Na podzim 2017 byla služba rozšířena do 17 států v Evropě, včetně České republiky. V aplikaci stačí zveřejnit fotku, popis a přidat cenu, vše jde zvládnout z mobilu (ve webové aplikaci se služba objevila až později). Zájemce pošle prodávajícímu zprávu a následně je již vše výhradně v jejich kompetenci a Facebook do obchodování více nezasahuje. Pouze usnadňuje nacházení nových věcí a zbavování se těch, které už uživatel nepotřebuje. \n\nNa začátku roku 2015 byla spuštěna samostatná aplikace pro správu facebookových skupin. Podle Marka Zuckerberga více než 700 milionů uživatelů používá facebookové skupiny pravidelně každý měsíc a aplikace ulehčuje jejich správu. V aplikaci má uživatel uložené všechny skupiny, ve kterých je členem, řazené podle frekvence používání.  Aplikace je dostupná ve všech zemích na zařízeních iOS i Android.\n\nPodle studie Pew Research Center s názvem \"Why most Facebook users get more than they give\" z roku 2012, aktivní uživatelé Facebooku často podávají na síti zprávu, že se zúčastnili určité akce nebo setkání. Poté bývají označováni na fotkách, stanou se facebookovými přáteli s více lidmi a mají více příspěvků na facebookové zdi, neboli timelinu. To zvyšuje pravděpodobnost, že se přidají, nebo budou přidáni také do facebookové skupiny. Ukázalo se, že lidé s větším počtem přátel odesílají i přijímají více žádostí o přátelství, častěji reagují na příspěvky svých přátel, kteří na oplátku reagují na jejich příspěvky. Opět zde funguje spojitost mezi aktivitou na Facebooku a členstvím ve facebookových skupinách – čím více přátel, aktivit, přidávání příspěvků nebo označování přátel na fotkách, tím častěji je uživatel přidáván do skupin. \n\nStudie se dále zabývala tím, jestli vyšší aktivita na Facebooku znamená rozmanitější síť kontaktů v reálném životě. Členství ve virtuální skupině, stejně jako členství v reálné skupině, je asociováno s kontakty s rozmanitějšími skupinami lidí a s lidmi různého původu. Ale lidé, kteří používají sociální sítě typu Facebook, MySpace nebo LinkedIn, mají v průměru o 20 % různorodější síť kontaktů.\n\nZvláště silný vztah je patrný mezi používáním Facebooku a politickou participací. Studie zjistila, že aktivní uživatelé se s vyšší pravděpodobností zúčastní politických akcí a shromáždění a následné členství v politicky zaměřených skupinách může ovlivňovat názory a postoje člena, stejně tak, jako člen může ovlivňovat názory a postoje ostatních. Zároveň se zvyšuje pravděpodobnost, že uživatel půjde volit.\n\nNa tvrzení, že členství ve facebookových skupinách a obecně i participace na sociálních sítích oslabuje reálné vztahy s lidmi v našem bezprostředním okolí, reaguje studie Pew Research Center s názvem \"Social Isolation and New Technology\" z roku 2009. V porovnání s rokem 1985 se síť lidí, se kterými může průměrný Američan diskutovat o tématech, považovaných za důležité, zmenšila o cca 1/3 nebo přibližně o jednoho takového člověka. Co se týče této sítě důvěrných přátel, kontakt s nimi stále většinou spočívá v setkávání se „face-to-face“. Uživatelé Facebooku mají ale o 26 % nižší pravděpodobnost, že budou mít své sousedy jako přátele a pravděpodobnost, že v případě potřeby požádají sousedy o pomoc, je nižší o 40 %.\n\nPodle znaků, kterými se vyznačuje sekundární skupina v teorii autora E. W. Burgesse lze facebookovou skupinu zařadit právě do ní. Znaky jsou: vytváření za účelem dosažení určitých společných cílů, jedinec do skupiny přichází již socializován a podílí se na jejím fungování. „Interpersonální vazby jsou méně osobní, dominantním typem vazby je vztah funkční a instrumentální. Skupiny jsou početnější, takže osobní známost každého s každým není většinou téměř možná . Existence skupiny je přímo závislá na účelu, za kterým byla založena. Nevznikají v ní až na výjimky žádné intimní vztahy, naopak jsou v rámci fungování chápany jako nežádoucí. Nejčastěji jde například o všechny asociace, organizace, zájmová sdružení, ale i politické strany, pracovní kolektiv, školní kolektiv, sportovní týmy nebo církevní komunity. \n\nFacebooková skupina odpovídá i definici referenční skupiny podle R. K. Mertona uvedené ve Velkém sociologickém slovníku, a to jak otevřená, uzavřená i tajná. Podle ní člověk přizpůsobuje své chování, vzhled (zde lze vztáhnout například na virtuální sebeprezentaci – správa profilu, profilová fotka), názory atd. Pokud člověk není jejím členem, usiluje o to, být její součástí. Budoucí i současní členové skupiny mohou vykazovat specifické znaky a vlastnosti, charakteristické pro hodnoty skupiny. V tomto kontextu lze jako referenční skupiny označit hlavně skupiny uzavřené a tajné.\n\nFacebookovou skupinu lze přiřadit k pojmu sociální skupina. Sociální skupina je pojem označující sociální útvar, který se vyznačuje určitými rysy. Tvoří ho dva a více osob. Uvnitř je nastavena hierarchie, která rozlišuje náhodný shluk jedinců od skupiny. Členové spolu komunikují. Facebooková skupina splňuje všechny zmíněné body, komunikace však probíhá virtuálně. Jelikož jsou vztahy pouze virtuální, nemusí být tak silné jako u běžných skupin, není to ovšem pravidlem. Jedinec si na internetu vytváří virtuální osobnost, z čehož vyplývá, že veškeré utvořené vztahy na sociálních sítích jsou také pouze virtuální. Ve skutečném životě nemusí dojít k navázání vztahu. Struktura facebookové skupiny se nijak neliší od reálné, nevirtuální skupiny. Uživatel facebooku vytvoří skupinu na určité téma a lidé se stejným zájmem jednoduše požádají o vstup. V reálném životě skupiny vznikají sdružením lidí se stejnými zájmy nebo náhodně. Jakmile skupina splní svůj účel, dojde k jejímu zrušení.\n\nDruhy vazeb ve facebookové skupině:\no Expresivní – z pobytu ve skupině má jedinec vnitřní uspokojení (zájmová uskupení)\n\no Instrumentální – slouží k dosažení cíle (pracovní kolektiv)\n\n\n"}
{"id": "1154576", "url": "https://cs.wikipedia.org/wiki?curid=1154576", "title": "Alyxie", "text": "Alyxie\n\nAlyxie (\"Alyxia\") je rod rostlin z čeledi toješťovité (\"Apocynaceae\"). Jsou to liány a keře s přeslenitými nebo vstřícnými jednoduchými listy a drobnými bílými nebo žlutými květy. Plody připomínají peckovici. Rod zahrnuje asi 70 druhů. Je rozšířen v tropické Asii, Austrálii, Oceánii a na Havaji. Některé druhy jsou využívány v místní medicíně a v parfumerii.\n\nAlyxie jsou dřevnaté liány nebo vzpřímené či popínavé keře obsahující latexovou šťávu. Kůra, dřevo i listy jsou vonné. Listy jsou jednoduché, celokrajné, lysé, lesklé, nejčastěji v přeslenech po 3 až 4, výjimečně vstřícné. Zpravidla jsou úzce až široce eliptické, s vystouplou střední žilkou a málo zřetelnými postranními žilkami. Květy jsou ve vrcholových nebo úžlabních vrcholících, někdy uspořádaných do složených květenství. Květy jsou drobné, pětičetné. Kalich je hluboce členěný, na bázi bez žlázek. Koruna je bílá, nazelenalá nebo řidčeji žlutá, nálevkovitá, s válcovitou a v místě napojení tyčinek ztlustlou korunní trubkou. Okraje korunních laloků se překrývají směrem doleva. Tyčinky jsou přirostlé v polovině nebo nad polovinou korunní trubky a mají velmi krátké nitky. Prašníky nejsou srostlé s čnělkou. Gyneceum je tvořeno 2 volnými, svrchními semeníky obsahujícími po 4 až 6 vajíčkách. Čnělka je nitkovitá, zakončená hlavatou, lehce dvouklanou bliznou. Plody připomínají peckovici nebo jsou příčně zaškrcené až na 5 peckovicovitých plůdků, v párovém souplodí. Semena jsou vejcovitá nebo podlouhlá.\n\nRod alyxie zahrnuje asi 65 až 70 druhů. Je rozšířen v tropech Starého světa od tropické Asie po Austrálii, Tichomořské ostrovy a Havaj. V Číně roste 12 druhů.\n\nNěkdy je rod \"Alyxia\" uváděn i z Madagaskaru, zdejší druhy však byly přeřazeny do rodu \"Petchia\".\n\nRod \"Alyxia\" je v rámci čeledi \"Apocynaceae\" řazen do podčeledi \"Rauvolfioideae\" a tribu \"Alyxieae\". Mezi nejblíže příbuzné rody náleží \"Pteralyxia\", \"Lepinia\" a \"Lepiniopsis\".\n\nNěkteré druhy alyxií jsou využívány v parfumerii a v místní medicíně.\nČínský druh \"A. levinei\" je používán při dětské podvýživě způsobené střevními parazity, chronických revmatických bolestech a furunkulóze.\n\nAlyxie jsou pěstovány zřídka. Druh \"Alyxia buxifolia\" je uváděn ze sbírek Pražské botanické zahrady v Tróji.\n\n"}
{"id": "1154577", "url": "https://cs.wikipedia.org/wiki?curid=1154577", "title": "José de Acosta", "text": "José de Acosta\n\nJosé de Acosta (1539 - 15. února 1600) byl španělský historik, přírodovědec a jezuita. Působil v oblasti Peru a Mexika, po návratu do Evropy v roce 1587 se stal rektorem univerzity v Salamance.\n\nJeho práce \"Historia natural y moral de las Indias\" (Dějiny přírody a mravů indiánských zemí) z roku 1590 byla v 16. století považována za úplný popis fauny a flóry Ameriky.\n\n\n"}
{"id": "1154580", "url": "https://cs.wikipedia.org/wiki?curid=1154580", "title": "Johann Schorn (politik)", "text": "Johann Schorn (politik)\n\nJohann Schorn (18. února 1845 Bolzano – 23. července 1914 Innsbruck) byl rakouský státní úředník a politik německé národnosti z Tyrolska (respektive z dnešního Jižního Tyrolska), na konci 19. století poslanec Říšské rady.\n\nPůsobil jako místodržitelský rada. Účastnil se bojů v roce 1866 jako člen zemské domobrany.\n\nByl synem úředníka krajského soudu. Jeho polovičním bratrem byl pedagog Josef Schorn. Vystudoval gymnázium v Bolzanu, kde maturoval roku 1866. Do roku 1868 pak studoval práva na Univerzitě Innsbruck a v letech 1869–1870 na Vídeňské univerzitě. V roce 1874 získal titul doktora práv na Univerzitě Innsbruck. Roku 1871 nastoupil jako koncipient k tyrolské finanční prokuratuře. Od roku 1875 byl činný v zemské komisi pro reformu daní, které od roku 1876 předsedal. V letech 1877–1882 byl koncipistou na místodržitelství v Reutte. roku 1882 přešel na okresní úřad do Lienzu. Roku 1888 byl jmenován místodržitelským tajemníkem. Roku 1890 nastoupil na post okresního hejtmana v Cavalese a ještě téhož roku byl přeložen do funkce okresního hejtmana v Bludenz. Roku 1892 se stal místodržitelským radou.\n\nByl politicky aktivní. Zasedal na Tyrolském zemském sněmu, kde byl v letech 1885–1889 konzervativním poslancem. Opětovně se poslancem stal roku 1895. Od roku 1896 zasedal i v zemském výboru. Byl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Tyrolsku, obvod Bruneck, Brixen atd. Slib složil 13. dubna 1891. Ve volebním období 1891–1897 se uvádí jako Dr. Johann Schorn, c. k. okresní hejtman, bytem Innsbruck.\n\nV roce 1891 je řazen mezi kandidáty konzervativního Hohenwartova klubu. V listopadu 1895 z tohoto klubu odešel do nového klubu Katolické lidové strany.\n\nV roce 1898 se podílel na založení Křesťansko sociální strany v Tyrolsku a až do roku 1908 byl jejím předsedou. Mezi jeho spolupracovníky patřil Aemilian Schoepfer a Josef Schraffl. Díky jejich působení získali křesťanští sociálové v zemských volbách v Tyrolsku roku 1908 většinu. Jako člen zemského výboru se zabýval různými agendami a podporoval rozvoj turistického ruchu. V národnostních otázkách se hlásil k němectví a ostře odmítal úsilí etnických Italů o územní autonomii. V roce 1909 předsedal tyrolskému zemskému katolickému sjezdu. Získal Řád železné koruny.\n\nZemřel v červenci 1914.\n"}
{"id": "1154585", "url": "https://cs.wikipedia.org/wiki?curid=1154585", "title": "Eva Kramerová", "text": "Eva Kramerová\n\nEva Kramerová (* 30. květen, 1990, Dolný Kubín ), známá jako Evelyn, nebo Gitka, též jako modelka Žizel (Gisele), je slovenská příležitostná herečka a stand up umělkyně, která se proslavila několika virálními videi.\n\nEva Kramerová se narodila v Dolním Kubíně. Dětství prožila ve Vyšním Kubíně. Po skončení střední školy se pokoušela o studium herectví a neúspěšně absolvovala přijímací zkoušky na VŠMU v Bratislavě. Pak s bakalářským titulem ukončila studium andragogiky. V současnosti bydlí v Bratislavě, kde na soukromé vysoké škole studuje mediální a marketingovou komunikaci.\n\nEva Kramerová se zviditelnila natáčením nízkonákladových videí přes smartphony. Vystupuje v nich jako selka Gitka, modelka Žizel (Gisele), ale hlavně jako Evelyn. Jejím prvním výrazným úspěchem bylo video ze srpna 2014 o „patálii v Chorvatsku“, které „prožila sháněním kun po lese“. V současnosti (listopad 2015) má toto minutové video kolem půl milionu a v dalších jeho kopiích do milionu zhlédnutí. Její oficiální facebooková stránka má více než 150 tisíc fanoušků.\n\nK dalším mediálním aktivitám, v nichž účinkuje, nebo účinkovala Eva Kramerová patří:\n"}
{"id": "1154586", "url": "https://cs.wikipedia.org/wiki?curid=1154586", "title": "Menratův palác", "text": "Menratův palác\n\nMenratův palác (srbsky v cyrilici Менратова палата, v latince Menratova palata, maďarsky Menrath palota) je secesní palác, nacházející se v historickém centru města Novi Sad na severu Srbska. Jeho adresa je \"Kralja Aleksandra 14\". \n\nPalác byl vybudován v roce 1908 a jeho architektem byl Leopold Baumhorn, stejně jako v případě Novosadské synagogy. Sloužil jako sídlo rodině německého podnikatele Lorenze Menratha. V paláci byly dva rozlehlé byty. V přízemí se pak nacházela prodejna nábytku.\n\nBudova se jako jedna z mála dochovala do dnešních dní. Západní část dřívější \"Hlavní ulice\" byla v 60. letech 20. století zbořena, aby historické domy uvolnily místo pro novou velkolepou třídu. Katolické gymnázium naproti Menratovu paláci bylo zbořeno o něco později, aby namísto něj vznikl brutalistický obchodní dům. V současné době je budova památkově chráněná. \n"}
{"id": "1154588", "url": "https://cs.wikipedia.org/wiki?curid=1154588", "title": "Wargaming", "text": "Wargaming\n\nWargaming Public Co Ltd je mezinárodní herní vývojář a vydavatel se sídlem v Nikósii na Kypru. Původní běloruské studio společnosti v Minsku je ovšem stále nedílnou součástí firmy je označováno srdcem Wargamingu. V současné době spravuje 16 poboček a vývojářských studií po celém světě. Dříve byla primárně zaměřena na realtimové a tahové strategie, ale v roce 2009 přešla na akční on-line hry s pay to progress platebním modelem a stala se lídrem trhu. Komerční a kritický úspěch se dostavil po vydání její první vojensky založené MMO hry \"World of Tanks\". V dnešní době tato společnost vyvíjí i hry World of Warplanes a World of Warships.\n"}
{"id": "1154594", "url": "https://cs.wikipedia.org/wiki?curid=1154594", "title": "Lulu (Berg)", "text": "Lulu (Berg)\n\nLulu je druhá a poslední opera Albana Berga z let 1929–1935 o prologu a třech jednáních. Libreto napsal sám Berg na náměty divadelních her Franka Wedekinda \"Duch země\" (Erdgeist) a \"Pandořina skříňka\" (Die Büchse der Pandora). Berg operu nedokončil - třetí dějství zůstalo jen ve fragmentech. Opera v této podobě měla premiéru 2. června 1937 v městském divadle v Curychu. Česká premiéra této verze proběhla v Janáčkově divadle v Brně 28. ledna 1972, dirigoval Václav Nosek, režii měl Milan Pásek.\n\nV letech 1962–1974 dopracoval operu rakouský skladatel Friedrich Cerha. Tato verze měla premiéru 24. února 1979 v pařížské Opeře.\n\nKrotitel divé zvěře láká návštěvníky do svého zvěřince. Zde mohou vidět vedle řady jiných exotických zvířat i \"zmiji Lulu\".\n\nMalíř ve svém ateliéru portrétuje Lulu, manželku lékařského rady. Tomu přihlíží její milenec, nakladatel Schön. Ten posléze odchází a malíř svádí Lulu. Náhle do ateliéru vtrhne Lulin manžel a překvapen milostnou scénou své manželky s malířem dostává infarkt. Z Lulu je bohatá vdova.\n\nLulu se provdala za malíře. Dozvídá se, že se jí jako mladičké dívky ujal Dr. Schön, dal jí vzdělání a udělal z ní svou milenku. Nyní se jí chce ale zbavit, protože se hodlá výhodně oženit a Lulu mu kazí pověst. Objevuje se stařík Schigolch, který je snad Luliným otcem nebo možná i milencem. Když se malíř dozví Lulinu minulost, spáchá sebevraždu. Lulu se chce stát manželkou Dr. Schöna.\n\nLulu má tančit v baletu, který složil Schönův syn Alwa. Před představením mu vypráví o svém novém nápadníkovi - princi. Lulu odchází na jeviště, ale když spatří v hledišti Dr. Schöna s jeho snoubenkou, odmítne tančit. Dr. Schön ji přijde do šatny přesvědčovat, aby vystoupila. Nakonec ale podléhá jejímu kouzlu a Lulu mu nadiktuje dopis, kterým zruší své zasnoubení.\n\nLulu se provdala za Dr. Schöna. V jejich bytě jsou další osoby: akrobat, Schigolch, student, lesbická hraběnka Geschwitzová a všichni jí postupně vyznávají lásku. Přichází i Alwa Schön se svým vyznáním. Přichází Schön a podává Lulu revolver a žádá ji, aby se zastřelila a uchránila ho tím od společenského skandálu. Lulu ale namítá, že se nikdy netajila svou minulostí. Při potyčce Schöna zastřelí.\n\nMezihra: Lulu je zatčena a odsouzena, ve vězení onemocněla cholerou a je hospitalizována v nemocnici. Její přátelé plánují její osvobození, které je založeno na tom, že si s ní hraběnka, která ji nadále bezmezně miluje, vymění místo. Lulu pak uprchne a bude vystupovat s akrobatem v cirkuse.\n\nSpiklenci čekají v bývalém Schönově bytě. Když přijde Lulu převlečená za hraběnku, je aktrobat překvapen jejím zuboženým stavem a chce ji udat. Když zůstanou Lulu a Alwa o samotě Alwa jí vyzná lásku a souhlasí se společným útěkem do Paříže.\n\nV pařížském bytě probíhají oslavy Luliných narozenin. Několik lidí se pokouší Lulu vydírat. Z burzy přichází zpráva, že společnost, jejíž akcie mnozí vlastní, zkrachovala. Z většiny účastníků slavnosti se tak stávají žebráci. Ve zmatku, který nastane se Lulu podaří uprchnout.\n\nV chudinském bytě v Londýně čekají Alwa a Schigolch, zda se Lulu, jako novopečené prostitutce podaří sehnat nějakého zákazníka. Lulu přichází s prvním klientem a mizí s ním ve svém pokoji. V bytě se objevuje i hraběnka, které zůstal jediný majetek: Lulin portrét. Lulu odchází a vrací se s druhým zákazníkem. Alwa jej napadne a je jím zabit. Schigolch odstraňuje jeho tělo a hraběnka přemýšlí o sebevraždě. Lulu se vrací se třetím zákazníkem, kterým není nikdo jiný, než Jack Rozparovač. Lulu jej po dohadování o ceně vláká do svého pokoje, je jím ale zavražděna. Jack zabije i hraběnku, která spěchá Lulu na pomoc. Hraběnka umírá s poslední myšlenkou na Lulu.\n\n"}
{"id": "1154597", "url": "https://cs.wikipedia.org/wiki?curid=1154597", "title": "Budišić", "text": "Budišić\n\nBudišić (v srbské cyrilici Будишић) je vesnice na západě Srbska, administrativně součást opštiny Mali Zvornik. Nachází se v blízkosti řeky Driny. V roce 2011 v ní žilo 197 obyvatel. Téměř všcihni obyvatelé Budišiće jsou srbské národnosti. \n\nVesnice se nachází v údolí říčky Trešnjica, která ústí do Driny. Obklopeno je ze všech stran hustými lesy a vysokými horami. V blízkosti vesnice se nachází chatová rekreační oblast; řeka Drina, která má v blízkosti Budišiće podobu umělého jezera, je často navštěvována kvůli rybolovu.\n"}
{"id": "1154598", "url": "https://cs.wikipedia.org/wiki?curid=1154598", "title": "Achuzat Naftali", "text": "Achuzat Naftali\n\nAchuzat Naftali ( אחוזת נפתלי) je opuštěná vesnice v Izraeli, v Severním distriktu poblíž Tiberiasu. V roce 2015 zde vláda Státu Izrael rozhodla o výstavbě nového města určeného pro izraelské Drúzy.\n\nVesnice se rozkládala v nadmořské výšce cca 220 metrů v severním Izraeli, cca 6 kilometrů západně od města Tiberias, severně od dálnice číslo 77. Region má charakter zemědělské krajiny s řídkou sídelní sítí převážně židovských vesnic. Zhruba 10 kilometrů západním směrem začíná centrální oblasti Galileje s významným podílem měst izraelských Arabů. Poblíž Achuzat Naftali stojí vrch Karnej Hatin.\n\nV květnu 1949 zde hnutí Po'alej Agudat Jisra'el založilo vesnici. Původní název vesnice zněl Erec Naftali (ארץ נפתלי), po čtyřech letech změněn na Achuzat Naftali. Plánovalo se tu 200 usedlostí, nakonec se zde ale usadilo jen sedm rodin. Problémem byla nevhodnost lokality pro zemědělství. V roce 1957 již tu žila jen jedna rodina. Později se místo zcela vylidnilo. Počátkem 80. let armáda zbytky domů zničila, aby předešla neautorizovanému usazování Beduínů.\n\nV listopadu 2015 schválilo ministerstvo vnitra plán zřídit v této lokalitě nové město, které má poskytnout bydlení pro příslušníky komunity izraelských Drúzů. Plány předběžně odsouhlasila izraelská vláda už v roce 2012. Na formulování plánu se podílel drúzský politik strany Likud Ajúb Qará a bývalý ministr Avigdor Lieberman. Výhledově má mít město kapacitu přes 10 000 obyvatel. Má jít o první nové drúzské město vzniklé v Izraeli. Drúzové, kteří se většinově považují za loajální občany státu Izrael, dlouhodobě usilovali o rozšíření bytových kapacit, protože v jejich historických vesnicích a městech čelí nedostatku volných pozemků. V první fázi má být v Achuzat Naftali postaveno 400 bytových jednotek. Plocha plánovaného města je 600 dunamů, později má být rozšířena na 1600 dunamů.\n\nZbudování dalšího nového drúzského města se plánuje v pohoří Karmel u Haify.\n\n"}
{"id": "1154600", "url": "https://cs.wikipedia.org/wiki?curid=1154600", "title": "Dmitrij Kombarov", "text": "Dmitrij Kombarov\n\nDmitrij Vladimirovič Kombarov (rusky Дмитрий Владимирович Комбаров; * 22. ledna 1987, Moskva, RSFSR, Sovětský svaz) je ruský fotbalový záložník a reprezentant, který hraje od roku 2010 za klub FK Spartak Moskva. \nJeho bratr–dvojče Kirill Kombarov je také fotbalista, společně působili ve Spartaku i Dynamu Moskva.\n\n\nV A-mužstvu Ruska debutoval 29. 2. 2012 v přátelském utkání v Kodani proti reprezentaci Dánska (výhra 2:0).\n\nZúčastnil se EURA 2012 v Polsku a na Ukrajině, nicméně byl pouze náhradníkem, nezasáhl do žádného zápasu svého mužstva v základní skupině A. Ruský tým skončil se 4 body na nepostupovém třetím místě skupiny.\n\nItalský trenér Ruska Fabio Capello jej vzal na Mistrovství světa 2014 v Brazílii, kde Rusové obsadili se dvěma body nepostupové třetí místo v základní skupině H.\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Kombarov odehrál na turnaji jeden zápas svého týmu ve skupině B (prohra 0:3 s Walesem).\n\n"}
{"id": "1154601", "url": "https://cs.wikipedia.org/wiki?curid=1154601", "title": "Ludwig Winder", "text": "Ludwig Winder\n\nLudwig Winder (7. února 1889, Šafov – 16. června 1946, Baldock, Hertfordshire) byl český německy píšící spisovatel, novinář a literární kritik židovského původu, člen tzv. \"Pražského kruhu\".\nLudwig Winder se narodil 7. února 1889 v jihomoravském Šafově (\"Schaffa\") jako jediné dítě z druhého manželství vrchního učitele na židovské škole Maximiliana Windera s Fanny, roz. Löwovou, která byla vychovatelkou dětí v bohatých rodinách. Winderův otec Maximilian pocházel z ortodoxní kolínské rodiny učitele náboženství a znalce Talmudu Wolfganga Windera, ze vzdoru proti otcovskému rozhodnutí vyslat jej na rabínský seminář studoval pražskou techniku, zajímal se však spíše o literaturu (vydal česky psanou veselohru a sbírku básní), takže studium nedokončil a po absolvování ročního kurzu se stal učitelem. Když bylo Ludwigu Winderovi šest let, odstěhovala se rodina do nedalekého Holešova, kde začal navštěvovat německou obecnou školu místní židovské komunity, na níž jeho otec vyučoval. Další školní vzdělání získal na české Zemské vyšší reálce arcivévody Františka Ferdinanda v Holešově, maturitní zkoušku pak složil v roce 1907 na německé obchodní akademii v Olomouci. Dětství na Hané (v kraji opěvovaném v dílech Marie von Ebner-Eschenbachové, Ferdinanda von Saara a Jakoba Julia Davida), prožité v domě přísné matky a poněkud slabého otce, vyplněné tradičními svátky a obřady zredukovanými na bezduchý formalismus, zanechalo ve Winderovi skličující vzpomínky, s nimiž se vyrovnával prostřednictvím psaní. Již v roce 1906 dal na vlastní náklady vytisknout svazek svých prvních \"Básní\" (\"Gedichte\").\n\nPo maturitě se Winder vydal do Vídně za nejstarším bratrem Ottou z otcova prvního manželství a nastoupil zde do redakce levicově liberálního deníku \"Die Zeit\". Jako reportér lokální redakce měl v letech 1907–1909 příležitost důkladně poznat život hlavního města a seznámit se s labyrintem rakousko-uherské politiky. Pro jeho další vývoj bylo důležité setkání s dílem Sigmunda Freuda, Karla Krause a Arthura Schnitzlera. V létě roku 1909 Vídeň opustil a přijal místo v redakci \"Bielitz-Bialaer Anzeiger\" ve slezském Bílsku-Bělé. Během tohoto pobytu vydal svou druhou básnickou sbírku \"Das Tal der Tänze\" (\"Údolí tanců\"; 1910). V roce 1911 odešel Winder do Teplic, kde působil v listu \"Teplitzer Zeitung\" jako redaktor fejetonů a divadelní referent. Do místního divadelního repertoáru se neúspěšně pokoušel prosadit uvedení hry Richarda Dehmela \"Michel Michael\", o čemž svědčí dochovaná korespondence s jejím autorem. V březnu 1912 se v Teplicích seznámil s Hedwig Grabovou, která se o tři roky později stala jeho ženou. Krátce poté navázal spolupráci s plzeňským liberálním deníkem \"Pilsner Tagblatt\", jehož redakci však téhož roku opustil a ještě jednou se vrátil do Vídně, kde byl v letech 1912–1914 soukromým sekretářem excentrického hraběte Königsegga, jemuž pomáhal psát dílo o lovech na lvy. V létě 1914, krátce před vypuknutím světové války, odešel Winder do Prahy, aby tu nastoupil na uvolněné místo redaktora fejetonů a divadelního referenta deníku \"Bohemia\".\n\nV \"Bohemii\", která byla po \"Wiener Zeitung\" druhým nejstarším listem rakousko-uherské monarchie, publikoval Ludwig Winder během 25 let na 3000 článků, fejetonů, divadelních a literárních kritik. V roce 1917 vyšel v berlínském nakladatelství Schuster & Loeffler jeho první román \"Die rasende Rotationsmaschine\" (\"Zuřivá rotačka\"), který si získal zaslouženou pozornost a ještě téhož roku se dočkal druhého vydání. Po dalším úspěchu v roce 1922 s jeho patrně nejslavnějším románem \"Die jüdische Orgel\" (\"Židovské varhany\") byl již Winder přirozenou součástí pražských spisovatelských kruhů. Když v roce 1924 zemřel Franz Kafka, věnoval mu nekrolog, v němž o jeho tehdy z větší části neznámém díle vyslovil několik zajímavých postřehů. O jeho přijetí do užšího \"Pražského kruhu\" napsal Max Brod ve svých vzpomínkách: „Weltsch, Baum a já jsme ho přijali do úzkého kruhu „čtyřky“ takříkajíc místo Kafky; ukázalo se, že Winder dovede být znamenitým přítelem, byl blízký především Oskaru Baumovi, projevoval však i vůči nám oběma tolik pochopení a srdečnosti, že jsme si ho poznenáhlu zamilovali a mohli jsme být k sobě všichni navzájem naprosto upřímní (což je vzácný dar).“ Mezitím Winder vystoupil také jako dramatik, jeho hra \"Doktor Guillotin\", která měla v roce 1924 premiéru v Bádenském zemském divadle v Karlsruhe, byla opakovaně inscenována v Německu, Rakousku a Československu. Do roku 1929, kdy spisovatel oslavil své čtyřicáté narozeniny, spadá vydání již šestého románu \"Reitpeitsche\" (\"Jezdecký bič\"), jeho další román \"Dr. Muff\" potom René Schickele označil za „nejkrásnější knihu roku 1931.“ Po roce 1933 se v článku \"Entscheidung des Geistes\" (\"Rozhodnutí ducha\") vyslovil proti snahám ovlivňovat německojazyčný tisk v Československu, za kterými stál Goebbelsův Říšský svaz spisovatelů. Román \"Steffi oder Familie Dörre überwindet die Krise\", který přeložila Helena Malířová pod názvem \"Štefka vpadá do rodiny\", byl v roce 1934 oceněn Československou státní cenou za literaturu. Po vzniku tzv. Druhé republiky si však nedělal žádné iluze, což je zřejmé z jeho posledního článku v \"Bohemii\" z 28. prosince 1938. Zatímco Brod a Weltsch opustili zbytkové území Československa v den okupace, Winderovi se útěk podařil až létě, 29. června 1939, kdy s rodinou ilegálně přešel polské hranice. Jejich cesta vedla přes Polsko a Skandinávii do Anglie: do Londýna dorazil se svou ženou a s dcerou Marianne 13. července 1939.\n\nO šest týdnů později byli Winderovi evakuováni do Reigate, kde žili v jednom hostelu pro uprchlíky. Když byl v roce 1941 hostel zrušen, odešla rodina do Baldocku, malé vesnice v hrabství Hertfordshire, ca. 65 km od Londýna. Ještě v létě téhož roku byla Winderovi diagnostikována koronární trombóza. Při plném vědomí, že jeho dny jsou sečteny, však pokračoval v práci na románech \"Der Kammerdiener\" (\"Komorník\") a \"Geschichte meines Vaters\" (\"Příběh mého otce\"). Ludwig Winder své srdeční chorobě podlehl 16. června 1946. Na jeho smrtelné posteli ležela Kniha žalmů. Podle své ženy řekl 1. června při pohledu do novin: „Ó, už červen. Ale žádný červenec!“\n\nVe svém románovém debutu \"Die rasende Rotationsmaschine\" (\"Zuřivá rotačka\") vyjádřil Winder své stanovisko k vlastnímu povolání slovy: „Novinář je člověk, který neumí nic a musí umět všechno.“ Příběhem židovského parvenu dr. Theodora Glasera z Haliče, který se společníkem založí noviny Die Zeitung sloužící výhradně jeho bezskrupulózní touze po moci, vykresluje techniky manipulace běžné už v tehdejších masových listech. Glaser, jenž se brzy vypracuje v děsivou a obávanou postavu („Věřím ve všemoc zla ve světě: proto jsem ve zlu chtěl předčít ostatní, chtěl jsem zlé lidi přetrumfnout...“), však ochromen svou neschopností jakékoliv náklonnosti ke komukoliv nakonec zkrachuje sám před sebou i před ostatními.\n\nV románu \"Kasai\" ztvárňuje Winder troufalost všech pokusů modelově vynutit ideu „bratrství mezi lidmi“. Milionářský syn Franz Heidebrand je pohnut nedůstojným postavením dělníků v otcově továrně a v Afričanovi Kasaiovi, kterého si přiveze z cest, vidí vděčný objekt své představy, jak přinášet štěstí. Jeho pokus zjemnit v Kasaiovi přírodu však ztroskotá. Afričan není, jak se domnívá experimentátor, nedotknutou přírodou, ale je dotčený úplně jiným světem. A soucit intelektuála je soucitem člověka zamilovaného do své vlastní teorie, aniž by druhého dokázal skutečně milovat. Násilí, které tkví v realizaci ideálních představ, nechává Kasaie poznat, že výchova k lidství je pokrytectvím, protože evropský svět konkurence potřebuje zužitkovatelnou inteligenci, která se propůjčí ke všemu, a že svobodný duch nemá v takové společnosti šanci.\n\nKonflikt mezi otcem a synem je centrálním motivem ve Winderově expresionistickém románu \"Die jüdische Orgel\" (\"Židovské varhany\"). Hlavní hrdina Albert Wolf je svým ortodoxním otcem rabínem Wolfem Wolfem nucen, ba znásilňován zachovávat od dětských let přísný židovský ritus, který chlapci připadá jako „Ungeheuer mit Drachenzähnen“ („přízrak s dračími zuby“). Toto iniciační znásilnění a svou židovskou predestinaci pak Albert Wolf považuje za důvod všech svých selhání. Svrchovaná zbožnost je zde ovšem zobrazena v konfrontaci se svrchovanou vzpourou. Přísně pravověrné židovské prostředí autorovi poskytuje možnost vylíčit takový totalitářský svět, v němž se víra stává „oprátkou boží“. Víra, která neosvobozuje, ale rdousí to, v co by měl člověk věřit. Varhany, jejichž zavedení do synagogální bohoslužby bylo jednou z nejspornějších reforem 19. století, symbolizují v tomto románu vzpouru. Oskar Baum ve své recenzi uvedl: „Židovské varhany, to je zakázaná estetická rozkoš, zapovězená hudba smyslů.“ Za touto „hudbou smyslů“, jde Albert Wolf, jenž je Baumovými slovy jakýmsi „Don Quijotem spásy“, když unikne otcovu náboženskému násilí, když předstírá, že bude v Budapešti navštěvovat rabínský seminář. Ve skutečnosti se však potlouká po kavárnách, chodí do kabaretu, do divadla, ale ať uteče kamkoliv, stále si s sebou neso to, před čím utíká, totiž ono vědomí viny, jež mu vštípil otec: viny vůči Bohu, viny vůči otci.\n\nJeště jednou, v románu \"Hugo: Tragödie eines Knaben\" (\"Hugo: tragédie chlapce\"), zobrazí Ludwig Winder touhu po uplatnění a potřebu lásky člověka poníženého, který své pokoření přičítá vlastní ošklivosti. Krása je tu dána skupině spolužáků, která Huga Bandlera pronásleduje antisemitskou nenávistí, ošklivost je pak ve Winderových dílech vždy synonynem neschopnosti milovat.\n\nPosledním spisovatelovým pražským románem je \"Der Thronfolger: ein Franz-Ferdinand-Roman\" (\"Následník trůnu\"), v němž se vrací k sarajevskému atentátu, který rozpoutal světovou válku. Winderův tragický hrdina František Ferdinand d'Este je mimořádně složitým člověkem, který má narušený vztah ke světu. Od světa ho odděluje zeď vytvářená chladem a cizotou, kterou neumí překonat. Prchlivost, nedůvěra a neschopnost odpouštět otravující jeho vztahy k lidem prohlubují v jeho povaze nepřátelský postoj k životu. Významným tématem „Následníka trůnu“ je otázka užívání a zneužívání moci, přičemž Winder v době, kdy již vzkvétal habsburský mýtus, vytváří dílo, které je k habsburské minulosti značně kritické. V postavě Františka Ferdinanda, jehož myšlení je sice ještě pevně zakotveno ve staré době, jemuž je však vlastní samota a vnímání světa jako chaosu, vykresluje niterný portrét člověka alespoň v náznaku moderního.\n\n\n\n\n"}
{"id": "1154603", "url": "https://cs.wikipedia.org/wiki?curid=1154603", "title": "Owl Creek Mountains", "text": "Owl Creek Mountains\n\nOwl Creek Mountains je pohoří ve střední části státu Wyomingu, ve Spojených státech amerických. Rozkládá se ve směru západ–východ,z jihu uzavírá Bighornskou pánev. Severně leží pohoří Absaroka Range, jižně Wind River Range, na západě Teton Range a na východě Bighorn Mountains. Pohoří je součástí Skalnatých hor. Nejvyšší vrchol má nadmořskou výšku 2 946 m.\nCelá oblast náleží do indiánské rezervace \"Wind Ri\"ver.\n"}
{"id": "1154604", "url": "https://cs.wikipedia.org/wiki?curid=1154604", "title": "Historie elektrifikace Kadaně", "text": "Historie elektrifikace Kadaně\n\nElektrifikace Kadaně je proces, který započal v roce 1902 podle návrhu městské rady z roku 1902 na zřízení vodní elektrárny u obce Želina na řece Ohři nedaleko Kadaně. Celý projekt vodní elektrárny byl předložen ve třech variantách 22. března 1905 Dr. Martinem Kriegrem.\n\nVodní elektrárnu v Želině začalo město stavět v roce 1905 a dokončena byla v roce 1908. Ve dvou kašnách byly umístěny dvojité Francisovy vodní turbíny, každá o výkonu 294 kW, které poháněly dva generátory. Vodu na turbíny přiváděl 173 metrů dlouhý tunel od želinského jezu. Celý projekt stál v té době zhruba 700 000 rakouských korun. Současně s celou stavbou byl přijat i plán rozvodu elektrické energie po Kadani a jejím okolí, včetně rozvodu městského veřejného osvětlení.\n\nV padesátých letech 20. století došlo k zastavení výroby elektrické energie a elektrárna byla ponechána svému osudu, protože byla nahrazena výkonnější vodní elektrárnou v Lomazicích, která ale dnes již neextistuje.\n\nMalá vodní elektrárna Želina ale mezitím chátrala, byla totiž ponechána svému osudu, a to jak samotná stavba, tak i její technické vybavení. Prakticky byla znovu uvedena do provozu v roce 1991, kdy bylo rozhodnuto o její obnově. Znovuzprovoznění se dočkala v roce 1995, přičemž nejdříve proběhla rekonstrukce jezu Želina a poté celé malé vodní elektrárny. Obě původní dvojité Francisovy turbíny byly repasovány a nově instalovány na původní místo. Celkové náklady vynaložené na stavbu nového jezu, jezové klapky, stavidel na vtoku do kanálu a rekonstrukci vlastní elektrárny, včetně jejího vybavení činily na 55 milionů korun.\n\nV letech 1908 až 1910 bylo v Kadani instalováno celkem šest transformátorových stanic. Kromě nejbližších vesnic kolem Kadaně uzavřelo město smlouvy o dodávkách elektrické energie s obcemi Mašťov, Radonice, Hradec u Kadaně, Vinaře a Blov. Do roku 1913 bylo připojeno do rozvodné sítě celkem třináct obcí v regionu. Kvůli velké poptávce po elektrické energii se rozhodlo o vybudování další elektrárny, tentokrát dieselové, která by jako pomocný zdroj pokryla spotřebu při nedostatku vody v Ohři. Stavba této vodní elektrárny započala v roce 1913. V roce 1918 již rozvodná síť obsluhovala tři města, čtyři průmyslové zóny a třináct vesnic s celkovou délkou 38 km. Elektrárna měla celkový výkon 375 kWh. V budově se dále nacházela rozvodna, cejchovna elektroměrů Landys a Gyr, navijárna motorů a dva byty pro zaměstnance. Dnes již tento objekt neslouží svému účelu.\n\nElektrická energie se díky industrializaci regionu začala stávat nedostatkovou, proto se rozhodla městská rada pro vybudování daleko větší vodní elektrárny v Lomazicích. V roce 1919 se začala celá stavba realizovat, nejprve postavením 5 kilometrů dlouhého tunelu vedoucího z Želinské elekrárny do Lomazic. Jednotlivé turbíny elektrárny byly spouštěny postupně a celá stavba se protáhla až do roku 1925. Lomazický tunel byl ražen italskými baraby. \n\nDozorem nad celou stavbou byl pověřen vedoucí městský inženýr Jan Lungwirt. Lomazická elektrárna se dnešních dnů nedochovala kvůli zatopení obce Lomazice, na jejímž katastru se dnes nachází Nechranická přehrada. \n\nTato transformátorová stanice byla zbudována v roce 1908 a hlavním účelem bylo zásobování elektrickou energií kulturní dům Střelnice. Stanice byla vybavena původním transformátorem 3 × 5000 V na 3 × 220 V, měřící deskou, vypínači a pojistkami. Stanice tohoto typu se ve městě vyskytovalo celkem pět, avšak tato jediná u kulturního domu Střelnice se dochovala. \n\nStanic tohoto typu bylo v Kadani v roce 1908 postaveno celkem šest. Sloužily jako rozvod střídavého proudu a napětí o 3 × 5000 V a 3 × 220 V. Společně napájely 136 veřejných osvětlovacích lamp, 27 motorů živnostníků a 5000 žárovek v domácnostech. Žárovky pro domácnost měly nápis OSRAM-KAADEN a speciální závit. Tak se město alespoň ze začátku vyhnulo používání nákladných elektroměrů. Poslední dochovaná distribuční stanice se nachází ve Skalní ulici.\n\nKaždoročně se v rámci Dnů evropského dědictví (EHD) koná i Den památek techniky a průmyslového dědictví, kdy je možné navštívit vybrané technické památky v Kadani. Návštěvníci mají možnost nahlédnout do vnitřních prostorů Želinské elektrárny, do městské dieselové elektrárny a rozvodny a prohlédnout si i obě dochované trafostanice.\n"}
{"id": "1154606", "url": "https://cs.wikipedia.org/wiki?curid=1154606", "title": "Seznam kulturních památek v Chodové Plané", "text": "Seznam kulturních památek v Chodové Plané\n\n"}
{"id": "1154607", "url": "https://cs.wikipedia.org/wiki?curid=1154607", "title": "Kirill Kombarov", "text": "Kirill Kombarov\n\nKirill Vladimirovič Kombarov (rusky Кирилл Владимирович Комбаров; * 22. ledna 1987, Moskva, RSFSR, Sovětský svaz) je ruský fotbalový záložník či obránce, který hraje od roku 2010 za klub FK Spartak Moskva. Hraje obvykle na postu pravého záložníka, často zaskakuje i na pozici pravého obránce.\n\nJeho bratr–dvojče Dmitrij Kombarov je také fotbalista, společně působili ve Spartaku i Dynamu Moskva.\n\n\nKombarov nastupoval za ruskou reprezentaci do 21 let.\n\nV listopadu 2014 čelil kritice za pronájem medvěda z cirkusu pro narozeninovou oslavu svého tehdy dvouletého syna Timofeje.\n\n"}
{"id": "1154610", "url": "https://cs.wikipedia.org/wiki?curid=1154610", "title": "Vladimir Granat", "text": "Vladimir Granat\n\nVladimir Vasiljevič Granat (rusky Владимир Васильевич Гранат; * 22. května 1987, Ulan-Ude, Sovětský svaz) je ruský fotbalový obránce a reprezentant, který působí od roku 2016 v klubu FK Rostov. \nHraje na postu stopera (středního obránce).\n\n\nV A-mužstvu Ruska debutoval 6. 9. 2013 v kvalifikačním utkání v Kazani proti reprezentaci Lucemburska (výhra 4:1).\n\nZúčastnil se EURA 2012 v Polsku a na Ukrajině.\nItalský trenér Ruska Fabio Capello jej vzal na Mistrovství světa 2014 v Brazílii, kde Rusové obsadili se dvěma body nepostupové třetí místo v základní skupině H.\n\n"}
{"id": "1154612", "url": "https://cs.wikipedia.org/wiki?curid=1154612", "title": "Bree (Belgie)", "text": "Bree (Belgie)\n\nBree je belgické město v severovýchodní části vlámské provincie Limburk. 1. ledna 2006 zde žilo 14 503 obyvatel.\n\nBree bylo jedno z 23 „dobrých měst“ (bonnes villes/Goede Steden) knížecího biskupství Lutych. V roce 1386 obdrželo městská práva. Původně bylo město obezděné a od okolí jej odděloval 7 metrů široký příkop. Částečně zrenovovaná opevněná věž stále odkazuje na svou středověkou minulost. V roce 1604 město neúspěšně napadlo 6 000 Španělů. Také Chorvati marně útočili. Princ z Nassau se musel do Bree dvakrát vrátit, než jej získal. Mnoho starých budov zmizelo v důsledku několika požárů, které Bree pustošily v letech 1601, 1616, 1697 a 1699.\n\n\n\nBree uzavřelo partnerství se čtyřmi městy:\n\n"}
{"id": "1154614", "url": "https://cs.wikipedia.org/wiki?curid=1154614", "title": "Alexandr Samedov", "text": "Alexandr Samedov\n\nAlexandr Sergejevič Samedov (rusky Александр Сергеевич Самедов; * 19. července 1984, Moskva, RSFSR, Sovětský svaz) je ruský fotbalový záložník (ázerbájdžánského původu) a reprezentant, který hraje od roku 2017 za klub FK Spartak Moskva.\n\nV A-mužstvu Ruska debutoval 7. 10. 2011 v kvalifikačním utkání v Žilině proti reprezentaci Slovenska (výhra 1:0).\n\nItalský trenér Ruska Fabio Capello jej nominoval na Mistrovství světa 2014 v Brazílii, kde Rusové obsadili se dvěma body nepostupové třetí místo v základní skupině H.\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Samedov odehrál na turnaji jeden zápas svého týmu ve skupině B (prohra 0:3 s Walesem).\n\n"}
{"id": "1154616", "url": "https://cs.wikipedia.org/wiki?curid=1154616", "title": "Ladislav Zibura", "text": "Ladislav Zibura\n\nLadislav Zibura (* 15. června 1992 České Budějovice) je český cestovatel, spisovatel, novinář a copywriter.\n\nNa Univerzitě Karlově absolvoval obor mediální studia, poté začal studovat žurnalistiku a hospodářskou politiku na Masarykově univerzitě (studium úspěšně zakončil v roce 2016 a získal titul Bc.). Působil v Českém rozhlase. Pracuje jako copywriter.\n\nVěnuje se pěším poutím, v roce 2011 šel pouť do Santiaga de Compostela, o rok později z Českých Budějovic do Říma. Na kole absolvoval cestu k Baltskému moři a zpět.\n\nV roce 2014 cestoval převážně pešky od bulharsko-tureckých hranic do Jeruzaléma, při své cestě využil i trajektu přes Marmarské moře a letecké dopravy z Turecka do Izraele, svou cestu pak zdokumentoval v knize \"40 dní pěšky do Jeruzaléma\", která je stylizována jako poutnický cestopis. V dubnu 2015 začal pořádat projekce o svých zážitcích z cest. V září 2015 se účastnil soutěžního pořadu AZ-kvíz, kde svou recesistickou strategií upoutal pozornost diváků i médií.\n\nPo ukončení studií v roce 2016 se vrátil k cestování a květen, červen, červenec strávil poznáváním Nepálu a Číny. Už na cestě začal psát druhou knihu s příznačným názvem \"Pěšky mezi buddhisty a komunisty.\" Kniha vyšla v listopadu téhož roku. Souběžně zahájil sérii projekcí po celé republice.\n\nDne 11. května 2017 se vydal na svou další cestu a to do Gruzie, odsud přes Arménii do Jerevanu. Na této pouti napsal svou třetí knihu \"Už nikdy pěšky po Arménii a Gruzii\"\n\nV srpnu roku 2018 se stal patronem známého kulturního festivalu Banát. Před komunálními volbami v roce 2018 do Zastupitelstva města České Budějovice podpořil hnutí Občané pro Budějovice (HOPB).\n\n\n"}
{"id": "1154620", "url": "https://cs.wikipedia.org/wiki?curid=1154620", "title": "Pylorus", "text": "Pylorus\n\nPylorus ( ) je zúžená trubicovitá část trávicího traktu, jíž žaludek přechází do dvanáctníku. Funkčně je součástí vzestupného úseku žaludku (\"pars egestoria\"). Na přední stěnu břišní se promítá 2,5 cm doprava od střední čáry a 5 cm dolů od středu pravého žeberního oblouku.\n\nDistální úsek vakovitého žaludku tvoří jeho nejužší díl – pylorická část (\"pars pylorica\"), která se skládá z následujících oddílů:\n\nVrátníková předsíň (\"antrum pyloricum\") představuje začátek pylorické části při incisura angularis, tj. zářezu na malém zakřivení (kurvatuře, \"curvatura minor\") oddělujícím tělo žaludku (\"corpus ventriculí\") od doprava pokračující předsíně. Zářez je znatelný na rentgenovém snímku.\n\nVrátníkový kanál (\"canalis pyloricus\") je pokračování předsíně do vlastního vrátníku, o délce 2–3 cm.\n\nVrátník (\"pylorus\") je místem vlastního přechodu žaludku do dvanáctníku, jenž je zakončen chlopní.\n\nÚstí (\"ostium pyloricum\") ukončuje vrátník a představuje uzavíratelné žaludeční vústění do dvanáctníku. Vytváří vrátníkovou chlopeň (\"valvula pylorica\"). Podkladem je silný kruhový svěrač z hladké svaloviny (\"musculus sphincter pylori\"), jenž přerušuje komunikaci mezi danými oddíly a tím reguluje posun polotekuté tráveniny (\"chymus\") aborálním směrem. Peristaltická vlna vyvolá krátkodobou relaxaci vláken svěrače a ten propustí cca 5–10 ml žaludečního obsahu do dvanáctníku.\n\nSliznice obsahuje jednovrstevný cylindrický epitel. Mukóza je dále členěna na políčka (\"areae gastricae\") o velikosti 2–6 mm, která jsou oddělena kryptami – jamkami (\"foveolae gastricae\"). Do každé z nich ústí 2–7 pylorických žláz.\n\nPylorické žlázy (\"glandulae pyloricae\") jsou tubulózního vzhledu, často větvené a stočené, kratší než žlázky fundu a těla žaludku. Tvoří hlen obsahující lysozym. Mezi exokrinními buňkami žláz jsou roztroušeny endokrinní G buňky produkující gastrin a D buňky uvolňující somatostatin.\n"}
{"id": "1154621", "url": "https://cs.wikipedia.org/wiki?curid=1154621", "title": "Jahvista", "text": "Jahvista\n\nJahvista je jedním z několika hypotetických autorů 5 Knih Mojžíšových a některých dalších biblických knih. Žil pravděpodobně kolem 10.-9. století př.n.l. v jižním judském království.\n\nNěkteré teorie o vzniku Tóry zastávají názor, že 5 Knih Mojžíšových nebylo napsáno Mojžíšem, nýbrž jde o kompilaci mnoha různých textů od rozličných autorů. \n\nNazývají se:\nNejranějším z těchto autorů je údajně \"jahvista\", který žil v 10.-9.století př.n.l. Získal své označení podle častého užívání Božího jména JHVH (čte se většinou jako Jehova nebo Jahve).\n\nJahvistický autor má údajně několik hlavních charakteristik, které vychází ze základních premis:\nPomocí těchto premis lze zpětně zrekonstruovat, kým jahvista byl a které biblické texty napsal.\n\nPodle složení jahvistického textu se zdá, že jahvista byl silně spojen se školou proroka Samuela, Nátana a Gáda vidoucího, a to nejdříve ve spojeném a později judském království. Někteří tradiční autoři se domnívají, že základ tohoto textu byl napsán výše zmíněnými proroky. Jiní badatelé však soudí, že jde o spisovatele, který pouze pocházel z judské prorocké školy a příběhy buďto znal od aktérů děje nebo přímo vlastní zkušeností.\n\nJahvistický text není v dnešní Bibli kompletní. Nacházíme ho pouze v delších a kratších fragmentech. \n\nJahvista používá pro některé osoby nebo místa odlišné jméno než elohista. Příkladem může být Mojžíšův tchán Reúel, kterého jahvista nazývá Jetro, nebo hora Horéb (také Choréb), která je v jahvistickém textu pojmenovává mnohem známějším označením - hora Sínaj.\n\nJahvista je údajně autorem těch textů, které popisují Boha s antropomorfními, tedy lidskými rysy. Jeho hlavní charakteristikou je milosrdenství. Člověk je souzen podle záměrů srdce.\n\nPasáže v Tóře, kde Bůh vdechne život do Adama, kráčí v zahradě, zhotoví oděv pro Adama s Evou, dohaduje se s Abrahámem o zkáze Sodomy, mluví tváří v tvář s Mojžíšem nebo napíše Desatero přikázání vlastním prstem na desky jsou typickými literárními obraty, které jahvista používá.\n\nJahvistický Bůh rád debatuje s člověkem. Chce s ním být v interakci a netouží po slepé poslušnosti. Vysvětluje svoje pohnutky člověku a \"není záhadný\". Má lidskou podobu, sedí na trůnu, má vlasy a také hlas.\n\n\n\n"}
{"id": "1154622", "url": "https://cs.wikipedia.org/wiki?curid=1154622", "title": "Elohista", "text": "Elohista\n\nElohista je jedním z několika hypotetických autorů 5 Knih Mojžíšových a některých dalších biblických knih. Žil pravděpodobně v 9.–8. století př.n.l. v severním izraelském království.\n\nNěkteré teorie o vzniku Tóry zastávají názor, že 5 Knih Mojžíšových nebylo napsáno Mojžíšem, nýbrž jde o kompilaci mnoha různých textů od rozličných autorů. Nazývají se:\nDruhý nejranější z těchto autorů je údajně „elohista“, který žil v 9.–8. století př. n. l. Získal své označení podle častého užívání Božího jména El nebo Elohim.\n\nElohistický autor má údajně několik hlavních charakteristik, které vychází ze základních premis:\nPomocí těchto premis lze zpětně zrekonstruovat, kým elohista byl a které biblické texty napsal.\n\nPodle složení elohistického textu se zdá, že elohista byl silně spojen se školou proroka Elijáše a Elíši v severním izraelském království.\n\nElohista užívá pro Boha jméno El či Elohim. Tento princip důsledně uplatňuje v textech týkajících se doby před Mojžíšovým prorockým zjevením u hořícího keře, při popisu pozdějších událostí i on používá tetragrammaton. Tato důslednost je v souladu s tím, že elohistovi je připisována pasáž, v níž je tetragrammaton jako do té doby neznámé Boží jméno zjeven Mojžíšovi. Je z ní také dovozováno, jak velký historický význam přikládá elohista Mojžíšovi a jeho působení.\n\nElohista používá pro některé osoby nebo místa odlišné jméno než jahvista. Příkladem může být Mojžíšův tchán Reúel, kterého jahvista nazývá Jetro, nebo hora Horéb (nebo Choréb), která je v jahvistickém textu pojmenovává mnohem známějším označením – hora Sínaj.\n\nTypickým slovním obratem, který Elohista užívá, je zdvojení Božího volání. V pasáži, kde má Abrahám obětovat syna, je na něj zavoláno „Abraháme, Abraháme!“. V pasáži, kde je se Bůh objeví v hořícím koři, zavoláše na Mojžíše: „Mojžíši, Mojžíši!“. Podobný obrat lze však nalézt i v jiných textech, jako např. v pasáži, kde je za proroka a soudce povolán mladičký Samuel a je na něj zavoláno: „Samueli, Samueli!“\n\nElohista je údajně autorem těch textů, které popisují Boha jako vzdáleného lidem. Jeho hlavní charakteristikou je spravedlivost.\n\nElohistický Bůh je Bohem, kterého se máme bát. Je \"záhadný\". Nemluví s člověkem tváří v tvář, ale posílá anděly, aby s lidmi rozmlouvali. Lidé se nemají snažit chápat jeho motivy, mají pouze poslouchat přikázání, která jim Bůh skrze své proroky sděluje. Člověk je souzen podle toho, nakolik se řídil Božími příkazy.\n\nPasáže v Bibli, kde Bůh přikazuje Abrahámovi obětovat syna, kde Mojžíš nařídí povraždit všechny uctívače Zlatého telete, kde je Saul odsouzen za to, že neposlouchal proroka Samuela, kde Elijáš nechá zabít všechny Baalovy kněze, kde jsou malé děti sežrány medvědem, protože se smáli proroku Eliášovi za jeho plešatou hlavu, jsou typickými literárními obraty, které elohista používá. \n\n\n\n"}
{"id": "1154626", "url": "https://cs.wikipedia.org/wiki?curid=1154626", "title": "Gemeinschaft a Gesellschaft", "text": "Gemeinschaft a Gesellschaft\n\nGemeinschaft a Gesellschaft je podle německého sociologa Ferdinanda Tönniese dvojí ideální typ lidského soužití neboli sociální vazby: \"Gemeinschaft\" , česky společenství nebo pospolitost s pevnými osobními vazbami, a \"Gesellschaft\", česky společnost s racionální organizací a volnějšími vazbami. Téma rozpracoval v díle \"Gemeinschaft und Gesselschaft\", vydaném v roce 1887. Nevyskytují se v čisté podobě, ale zpravidla smíšené, nicméně umožňují popis a pochopení jistých rysů každé společnosti.\n\nPospolitost (\"Gemeinschaft\") je uspořádání sociálních vazeb typické pro tradiční společnosti, kdy lidé žijí v malých skupinách, řídí se autoritami a tradičním mravem a sledují společné zájmy. Postavení jedince v pospolitosti je pevně dáno a každý jedinec je nezaměnitelný, takže navenek je pospolitost spíše uzavřená. Vazby mezi lidmi vznikají v rodinách a v sousedství jako příbuzenství, sousedství nebo přátelství. Všichni jsou vedeni přirozenou či organickou vůlí, kterou Tönnies nazval „Wessenville“. Tento typ vůle zrcadlí duši jedince, kterou není schopen racionálně ovlivnit a která plyne z jeho citů, ze spokojenosti života a lidí vyskytující se v jeho okolí.\nVe městech a zejména v období průmyslové revoluce se vazby mezi lidmi proměňují z pospolitosti (\"Gemeinschaft\") na společnost (\"Gesellschaft\"). Ta podle Tönniese staví na svobodné volbě („Kürwill“, původně „Willkür“ čili libovůle), každý sleduje především své vlastní zájmy a jeho vůle představuje výsledek racionální úvahy, kalkulu. Ve velkých, početných společnostech se lidé vzájemně většinou neznají, takže na významu nabývají obecná pravidla a veřejné mínění. Vymaňují se z daných \"organických\" (například rodinných) vazeb, které nemohli změnit, a navazují volnější, oboustranně prospěšné vztahy, například prostřednictvím smluv nebo směny. Jako partneři takových vztahů jsou do značné míry zaměnitelní a každý sleduje své vlastní cíle. Pokud si lidé pomáhají a spolupracují, očekávají i nějaký vlastní prospěch, a jakýkoli vnější zásah do svého života vnímají jako nepříjemnost.\n\nKaždá společnost je ovšem směsí obou typů společenských vazeb a znaky pospolitosti dále trvají například v rodinách, malých přátelských pospolitostech a podobně.\n\nOba tyto druhy vůle (\"Wesenwille\" a \"Willkür\") jsou považovány za příčiny nebo dispozice k jednání. Všechny společnosti obsahují sociální vazby obou typů a \"Gemeinschaft\" se historicky objevuje dříve, ale s technickým pokrokem a urbanizací se jejich rovnováha výrazně posunula směrem k více individualistické společnosti, \"Gesellschaft\".\n\nPozději s koncepcí pracoval sociolog Max Weber, který v práci \"Ekonomika a společnost\" (1921) představil \"Gemeinschaft\" a \"Gesellschaft\" jako dva ideální typy a jejich prostřednictvím zachytil sociální změnu napříč historií a vývoj interakce mezi lidmi. Weber toto dílo napsal jako přímou odpověď Ferdinandu Tönniesovi. Podle Webera je „Gemeinschaft“ zakořeněna v subjektivních pocitech, které mohou být tradiční nebo založené na emocích (afektivní). Vztahy zakládající \"Gesellschaft\" jsou podle Webera založeny na vzájemné racionální dohodě, jejímž pravděpodobně nejlepším příkladem je obchodní smlouva. Aby zdůraznil prolínání a přechody mezi vztahy typu \"Gemeinschaft\" a \"Gesellschaft\", užívá Weber místo toho pojmy \"Vergemeinschaftung\" a \"Vergesellschaftung\", což jsou slovesné tvary těchto termínů. Weber toto rozlišení Gemeinschaft a Gesellschaft popsal v eseji Classes, Stände, Parties, která byla základem pro jeho teorii sociální stratifikace (vlastnické, výdělečné a sociální třídy).\n"}
{"id": "1154630", "url": "https://cs.wikipedia.org/wiki?curid=1154630", "title": "Pidżama Porno", "text": "Pidżama Porno\n\nPidżama Porno (Pyžamové porno) je polská punk-rocková skupina, která vznikla v prosinci roku 1987 v Poznani.\n\nSkupina byla založena v roce 1987 dvojicí studentů poznaňské univerzity, Krzysztofem Grabowským a Andrzejem Kozakiewicem. První album jim vyšlo pod názvem Ulice jak stygmaty v roce 1989.\n\n\n"}
{"id": "1154632", "url": "https://cs.wikipedia.org/wiki?curid=1154632", "title": "Karel Voženílek", "text": "Karel Voženílek\n\nKarel Voženílek (13. prosince 1883 Týnišťko – 23. března 1943, Praha) byl český legionář, důstojník a divizní generál. Byl přednostou I. odboru (všeobecně vojenského v letech 1925–1938) Ministerstva národní obrany. V roce 1939 penzionován. Zemřel přirozenou smrtí.\n\nStudoval na gymnáziu ve Vysokém Mýtě. Navštěvoval v letech 1909 až 1910 odbornou pivovarskou školu v Praze. Základní vojenskou službu absolvoval v letech 1904 až 1907 u pěšího pluku 98 ve Vysokém Mýtě. V hodnosti četaře odešel do zálohy. Odjel do Ruska, kde pracoval jako sládek v pivovaru. Působil v Jelci (Orlovská gubernie), potom v Balašově (Saratovská gubernie). Nakonec v Mizači na Volyni.\n\nV srpnu 1914 se v Kyjevě přihlásil do České družiny a byl přidělen k její třetí rotě. Od října 1914 vykonával průzkumnou činnost v oblasti nasazení 3. armády gen. Dimitrijeva na jihozápadním úseku fronty, tj. na Dunajci a Sanu. Byl povyšován postupně až do hodnosti podporučíka, v prosinci 1916. Úspěšné provádění průzkumu vedlo k mimořádnému povýšení na praporčíka. V červnu 1917 byl jmenován velitelem 12. roty 1. čs. střeleckého pluku Mistra Jana Husi, na který se Česká družina rozrostla v únoru 1916. Koncem června onemocněl a až do počátku září se léčil v polní nemocnici v Jezerně.\n\nV listopadu 1917 se stal velitelem III. praporu 1. čs. střeleckého pluku. Od prosince 1917 do března 1918 absolvoval v Polonném školu velitelů praporů organizovanou u štábu 1. čs. střelecké divize Husitské. Po absolvování školy převzal velení II. praporu, se kterým se zúčastnil bojů u Bezenčuku a\n\nBuzuluku. Jako velitel Nikolajevské operační skupiny (srpen 1918) byl povýšen do hodnosti podplukovníka. Koncem září 1918 se stal velitelem 2. čs. střeleckého pluku Jiřího z Poděbrad a hned za měsíc se stal velitelem 1. čs. střeleckého pluku Mistra Jana Husi. V říjnu 1918 převzal po sebevraždě plukovníka Švece velení I. čs. střelecké divise Husitské a počátkem prosince byl povýšen do hodnosti plukovníka. Jako divizní velitel se v prosinci 1918 stal posádkovým velitelem v Kurganu. Stejné funkční zařazení vykonával od března do července 1919 v Irkutsku. Počátkem roku 1920 (v lednu) byl jmenován velitelem předvoje Čs. vojska na Rusi. Do Československa odjel s 18. transportem na lodi Sheridan koncem února 1920.\n\nDo Československa se vrátil koncem dubna 1920. V průběhu tří měsíců (koncem července 1920) předal „legionářskou“ agendu, kterou z pověření štábu Čs. vojska na Rusi vedl.\n\nV červenci 1920 byl jmenován do funkce velitele 1. pěší divize, která vznikla sloučením dosavadní I. čs. střelecké divize Husitské a domácí 1. divize a zúčastnila se bojů na Slovensku. V listopadu 1920 byl povýšen do hodnosti generála V. hodnostní třídy. V době od června do července 1921 absolvoval I. informační kurz pro generály a štábní důstojníky v Praze.\n\nV říjnu 1921 se stal I. zástupcem náčelníka Hlavního štábu čs. branné moci. Do hodnosti generála IV. hodnostní třídy byl povýšen v říjnu 1924. Koncem října odjel do Francie, kde absolvoval stáž u zemského vojenského velitelství v Paříži a různých vyšších velitelství a škol. Zpět se vrátil v září 1925. Po návratu byl ustanoven do funkce přednosty I. odboru MNO. (Všeobecně vojenského). V této funkci pracoval až do začátku okupace republiky německou armádou, kdy byla čs. armáda v roce 1939 rozpuštěna.\n\nDivizní generál Voženílek zemřel v Praze 23. března 1943.\n\n\n\n\n\n\n\n\n\n"}
{"id": "1154635", "url": "https://cs.wikipedia.org/wiki?curid=1154635", "title": "Odyssea (album)", "text": "Odyssea (album)\n\nOdyssea je třetí a poslední vydané studiové album brněnské skupiny Atlantis z roku 1990.\n\nToto monotematické album a autorské dílo Petra Ulrycha, inspirované stejnojmenným eposem, bylo v aranžmá Jaromíra Hniličky a ve spolupráci Atlantisu (jako první dlouhohrající deska této skupiny) a Orchestru Gustava Broma nahráno v červnu 1969. Kvůli nastupující normalizaci však kulturním cenzorům vadily Ulrychovy básnické texty, související s tématy svobody či duchovním přemítáním o lidském životě, takže album nemohlo být vydáno (v Supraphonu mělo mít katalogové číslo 113 0687). Skladby z projektu \"Odyssea\" však Atlantis hrál běžně na svých koncertech. Oficiálně v té době vyšly pouze písně „Ticho“ (na sampleru z roku 1970 \"Zlatý slavík 1969\") a „On na mne zapomíná“. Ta byla vydána roku 1972 v odlišné verzi a pod názvem „Zpívám a hlavu si lámu“ jako singl Hany Ulrychové a Tanečního orchestru Československého rozhlasu. Většina pásků s nahrávkami \"Odyssei\" byla zničena, jedinou zachovanou kopii celého alba uchoval producent Michael Prostějovský, který ji před svou emigrací v roce 1983 tajně předal Petru Ulrychovi. Album poprvé vyšlo až v roce 1990 (Supraphon 10 0687-1311).\n\n"}
{"id": "1154641", "url": "https://cs.wikipedia.org/wiki?curid=1154641", "title": "Janusz Maria Brzeski", "text": "Janusz Maria Brzeski\n\nJanusz Maria Brzeski (17. února 1907, Varšava – 1. října 1957, Krakov) byl polský umělec, fotograf, grafik, ilustrátor a filmař spojený s avantgardním kinem.\n\nStudoval u prof. Jana Jerzego Woronieckého na Škole užitého umění a uměleckého průmyslu v Poznani. Po získání stipendia odjel v roce 1925 do Itálie a Francie. Mezi 1929-1930 přebýval v Paříži, kde se zabýval různými druhy umělecké činnosti. Po dvou letech se vrátil zpátky do Polska a usadil se Krakově. Zabýval se grafikou, ilustrací a fotografií, spolupracoval s několika časopisy. Byl spoluzakladatelem Studia polské filmové avantgardy (Studio Polskiej Awangardy Filmowej - SPAF) a natáčel avantgardní a experimentální filmy: Przekroje (1931) a Beton (1933), žádný z filmů se ale nedochoval.\n\nPo druhé světové válce zahájil spolupráci s časopisem \"Przekrój\", což byl levicově orientovaný týdeník. Brzeski byl hlavním grafikem písma. Dále se podílel na práci s krakovskými nakladatelstvími a jinými časopisy, pro které navrhoval a vytvářel grafické práce.\n\nPodle francouzského uměleckého kritika Eduarda Jaguera mělo Brzeského dílo řadu podobných prvků s dílem Jindřicha Štýrského a Františka Vobeckého.\n\nZemřel roku 1957 v Krakově.\n"}
{"id": "1154649", "url": "https://cs.wikipedia.org/wiki?curid=1154649", "title": "Sociologická imaginace", "text": "Sociologická imaginace\n\nPojem sociologická imaginace zavedl v roce 1959 americký sociolog Charles Wright Mills (*28. srpna 1916, Waco, Texas, USA – 20. března 1962, Nyack, New York, USA) ve své stejnojmenné knize. Tato metoda spočívá v oproštění se od reality každodenního života a nahlédnutí na daný sociologický problém v širším celospolečenském kontextu.\n\nMills se ve svých raných publikacích, mezi něž řadíme například knihu \"The Power Elite\", zabýval především třídní hierarchií americké společnosti. Později se jeho pozornost přesunula na úlohu jedince ve společnosti. K sepsání knihy \"Sociological Imagination\", kde rozpracovává stejnojmennou myšlenku, Millse přivedla jeho dlouhodobá kritika soudobého přístupu sociologie. Svým kolegům vyčítal, že se až příliš uzavírají do umělého jazyka sociologických pojmů, soustředí se pouze na nejvyšší společenské vrstvy a vzdalují se tak od zkušeností a problémů běžných lidí.\n\nMills nachází v sociologické imaginaci podstatu sociálních věd. Definoval ji jako uvědomění si vztahu mezi osobní zkušeností a širším společenským kontextem.\nJedná se tedy o použití imaginativního myšlení s cílem pochopit vztah mezi osobními problémy jedince a celospolečenskými procesy.\n\nPodle Millse se člověk v realitě svého každodenního života pohybuje téměř výhradně v uzavřeném okruhu lidí, do kterého spadá rodina, přátelé a kolegové ze zaměstnání. Denně se střetává s problémy různých rozsahů, které mu komplikují život. Jejich řešení se snaží naleznout v okruhu svých blízkých a neuvědomuje si, že se nejedná pouze o jejich osobní potíže, nýbrž o častější jevy, které mohou být důsledkem složitějších společenských mechanismů. Tuto teorii shrnul větou: „Život jednotlivce ani dějiny společnosti nelze pochopit, nepochopíme-li obojí současně.“\n\nMetoda sociologické imaginace umožňuje například nahlédnout na určitý společenský fenomén z různých perspektiv nebo vystopovat kořeny problému jednotlivce v širším společenském kontextu.\n\nDíky sociologické imaginaci můžeme provést rozbor pití kávy, jež v současném západním světě často funguje jako pouhý doplněk společenského setkání, jako tradiční rituál, jehož těžiště neleží v samotném nápoji, nýbrž v kontaktu s druhými lidmi. Z pohledu kulturní antropologie pak může být zajímavé, proč některé kultury pokládají kávu za společensky nepřijatelnou drogu a přitom tolerují například marihuanu. Další pro sociologa pozoruhodný aspekt pití kávy spočívá v procesu její produkce a distribuce a společenských důsledcích, které tento proces přináší v rozvojových zemích.\n\nPátrání po důvodech nezaměstnanosti jedince analýzou širšího socioekonomického kontextu namísto pouhého konstatování, že se jedná o důsledek osobního selhání, můžeme pokládat za další příklad využití sociologické imaginace.\n\nNásledující sociologové v posledních letech upozornili, že pro současnou je třeba nové sociologické imaginace.\n\nNapříklad Ulrich Beck (*15. května 1944, Słupsk, Polsko – 1. ledna 2015, Berlín, Německo) tvrdí: „Potřebujeme novou sociologickou imaginaci, která vnímá i určité paradoxy a výzvy reflexivní modernity a současně je dostatečně silná a pozorná, aby otevřela hranice představivosti, v nichž jsou lapeny akademické rutiny.“\n\nReflexivní modernitou zde rozumíme takové myšlení o společnosti, které si uvědomuje svou vlastní podmíněnost i historii a zejména rizika, před nimiž stojí.\n\nGerard Delanty (*1960, Spojené království) zavádí pojem kosmopolitní imaginace, který rozšiřuje použití metody sociologické imaginace na globální měřítko.\n\nPodle Steva Fullera (*12. Července 1959, New York City, New York, USA) je třeba nové sociologické imaginace pro správné uchopení dynamiky šesté industriální revoluce, která propojuje nanotechnologie, biotechnologie, informační technologie, robotiku a dále vědní odvětví zabývající se nervovou soustavou.\n\nPeter Ludwig Berger (*17. března 1929, Vídeň, Rakousko) zavedl v roce 2006 další související pojem „sociologická perspektiva“, který definuje jako schopnost spatřit „obecné v jednotlivém“. Tato metoda pomáhá sociologům vysledovat obecné vzorce v chování jednotlivců.\n\n\n"}
{"id": "1154655", "url": "https://cs.wikipedia.org/wiki?curid=1154655", "title": "Eugen Zelený", "text": "Eugen Zelený\n\nEugen Zelený (5. února 1903 Přerov – 8. října 1995) byl český kazatel Českobratrské církve evangelické (ČCE) a pracovník jejího ústředí.\n\nOd 27. května 1929 působil jako vikářem ve sboru ČCE v Teplicích–Trnovanech. Asi o měsíc později (23. června 1929) byl ordinován a od 31. července 1930 pracoval ve svém sboru coby farář. Vydržel tu až do konce roku 1939. Následující rok (1940) strávil v pardubickém sboru, odkud k 1. lednu 1941 přešel do sboru v Javorníku nad Veličkou na jižní Moravě. Zde působil až do 22. dubna téhož roku. Následující den jej zatklo gestapo a zbytek války, až do 5. května 1945, jej věznilo. Po válce se do Javorníku vrátil (6. května) a pracoval zde až do konce září toho roku. Od počátku října se stal ředitelem spolku Česká Diakonie. Počínaje rokem 1951 (od 1. ledna) až do 31. července 1981 působil coby tajemník Synodní rady své církve. V té době, díky svým známostem, pomohl pro stavbu kostela ČCE v Praze–Kobylisích (od roku 1997 kostel U Jákobova žebříku) získat švýcarského architekta Ernsta Gisela, podle jehož návrhu se objekt nakonec mezi roku 1969 a 1971 postavil. Z postu tajemníka následně, k 1. srpnu odešel do důchodu.\n\nZelený je autorem publikace \"O křest svatý\" vydané roku 1940 nakladatelstvím Kalich.\n"}
{"id": "1154656", "url": "https://cs.wikipedia.org/wiki?curid=1154656", "title": "Pustý zámek (hrad, okres Ústí nad Labem)", "text": "Pustý zámek (hrad, okres Ústí nad Labem)\n\nPustý zámek (též \"Velké Březno\" nebo \"hrad u Velkého Března\") je zaniklý hrad ze 14. století v okrese Ústí nad Labem. Nachází se 1,5 km východně od Velkého Března v nadmořské výšce 350 m. Dochovaly se z něj jen terénní relikty.\n\nNeznáme žádné písemné prameny, které by se k hradu vztahovaly, a tedy ani jeho jméno. Mohly by s ním souviset některé zmínky o Velkém Březně, a proto se pro hrad někdy používá jméno vesnice. Poznání navíc komplikuje skutečnost, že stál na panství, které v 15. století patřilo k blízkému hradu Varta. Je možné, že se stal správním centrem panství v době, kdy byla Varta dočasně opuštěna. Tomu odpovídají archeologické nálezy, které dobu života hradu určují na konec 13. století až do 80. let 14. století.\n\nPozůstatky hradu jsou tvořeny čtveřicí pahorků. Největší je jižní pahorek, který je od předpolí oddělen nízkým valem a až tři metry hlubokým příkopem. Na severovýchodě je však příkop hluboký až sedm metrů. Za ním se nachází tři za sebou seřazené menší plošiny. První a největší z nich má přibližně obdélný půdorys. Z 19. století se dochovaly popisy zbytků zdiva, které potvrdil archeologickým průzkum.\n\nZbytky hradu jsou volně přístupné a v jejich těsném sousedství vede zeleně značená turistická trasa z Velkého Března do Levína.\n\n\n"}
{"id": "1154658", "url": "https://cs.wikipedia.org/wiki?curid=1154658", "title": "Hopsak", "text": "Hopsak\n\nHopsak (angl.: \"hopsack\") je obchodní označení jednobarevné vlnařské tkaniny v zesílené atlasové vazbě. \n\nTextilie má zrnitý povrch, vyrábí se z jemné mykané nebo česané příze. \n\nTkaniny z hopsaku se používají na pláště, kostýmy, obleky a nábytkové potahy. \n\nAnglický výraz hopsack pro jutový nebo lněný \"pytel na chmel\" používaný asi od 80. let 19. století byl později převzatý také pro vlněnou tkaninu s původně podobnou strukturou jako pytlovina.\n\n"}
{"id": "1154660", "url": "https://cs.wikipedia.org/wiki?curid=1154660", "title": "Vilém Albrecht Montenuovo", "text": "Vilém Albrecht Montenuovo\n\nVilém Albert, první princ z Montenuovo (8. srpen 1819 – 7. duben 1895) byl italský princ a Generálporučík rakouského císařství.\n\nHrabě Vilém Albert Neipperg se narodil v roce 1819 v Parmě v Parmském vévodství. Byl nemanželským synem Adama Alberta Neipperga (1775-1829) a jeho druhé manželky, Marie Luisy (1791-1847), dcery Františka II., císaře Svaté říše římské a princezny Marie Terezy Neapolsko-Sicilské.\n\nJeho matka byla jako druhá manželka Napoleona I. v letech 1810 až 1814 francouzskou císařovnou. Od roku 1817 vládla jako vévodkyně Parmy.\n\nPotom co její manžel Napoleon v roce 1821 zemřel na ostrově Svatá Helena, se Marie Luisa morganaticky provdala za Adama Alberta. Vilém Albert byl tedy polorodým bratrem Napoleona II.\n\nV roce 1838 nastoupil do řad rakouské armády a zúčastnil se protipovstaleckých bojů v roce 1848 v Itálii a Maďarsku. V roce 1854 se stal Druhým Generálporučíkem.\n\nV roce 1859 se účastnil katastrofální Bitvy u Magenty, kde byla rakouská armáda poražena francouzsko-sardinskou armádou. V roce 1860 se stal velitelem pluku a roku 1866 byl převelen do Čech. V roce 1867 byl povýšen do hodnosti generála kavalérie a v této funkci zůstal až do roku 1878.\n\nV roce 1864 získal titul princ z Montenuovo, což je italský překlad jména Neipperg.\n\n22. února 1851 se Vilém Albert ve Vídni oženil s hraběnkou Julianou Batthyány-Strattmann (1827–1871), mladší dcerou hraběte Jánose Baptist Batthyány-Strattmann a jeho manželky, hraběnky Marie Esterházy de Galántha.\n\nMěli spolu tři děti:\n\n\n"}
{"id": "1154665", "url": "https://cs.wikipedia.org/wiki?curid=1154665", "title": "Leo Maria Treuinfels", "text": "Leo Maria Treuinfels\n\nLeo Maria Treuinfels, též Alexander Hyronimus Maria (4. června 1848 Terst – 16. ledna 1928 Marienberg), byl rakouský římskokatolický duchovní a politik německé národnosti z Tyrolska, na konci 19. století poslanec Říšské rady.\n\nPůsobil jako opat kláštera Marienberg.\n\nNarodil se jako nemanželské dítě. Otec byl neznámý, ale jeho vzdělání bylo financování anonymním přispěvatelem, z čehož se usuzuje, že bilogickým otcem byl zámožný šlechtic. Vystudoval v letech 1857–1865 benediktinské gymnázium v Meranu a roku 1865 vstoupil do kláštera Marienberg v jižním Tyrolsku. V roce 1869 složil řádový slib. Prodělal teologická studia v klášterní škole a v roce 1871 byl vysvěcen na kněze. V letech 1871–1874 pak studoval fyziku a přírodní vědy na Univerzitě Innsbruck, kde mezi jeho pedagogy patřili Kamill Heller, Anton Kerner von Marilaun nebo Leopold Pfaundler von Hadermur. Po kratší dobu působil jako kooperátor na klášterní faře v Burgeisu. Od roku 1876 byl až do svého nástupu do funkce opata v roce 1885 činný coby profesor na gymnáziu a od roku 1882 také prefekt konviktu Rediffianum v Meranu.\n\nByl též veřejně a politicky aktivní. Zasedal na Tyrolském zemském sněmu, kde byl poslancem za kurii prelátů v letech 1889–1914. Podle jiného zdroje byl poslancem zemského sněmu v období let 1889–1918.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Tyrolsku, I. voličský sbor. Mandát obhájil ve volbách roku 1897 a volbách roku 1901. Ve volebním období 1891–1897 se uvádí jako Leo Maria Treuinfels, opat benediktinského kláštera Marienberg, bytem Marienberg.\n\nZastával přísně katolicky konzervativní postoje. V roce 1891 je řazen mezi poslance konzervativního Hohenwartova klubu. Ve volbách roku 1901 se uvádí coby kandidát Katolické lidové strany. Po těchto volbách pak usedl do Klubu středu, který převážně utvořili poslanci Katolické lidové strany. Od roku 1897 zasedal ve vedení Klubu středu, v letech 1899–1900 byl předsedou klubu. V rámci strany představoval křídlo odmítající užší spolupráci a integraci s Křesťansko-sociální stranou. Poté, co došlo ke spojení obou stran, ustoupil z vrcholné politiky a již nekandidoval ve volbách roku 1907. Nadále ovšem zasedal v zemském sněmu, kde také vystupoval proti křesťanským sociálům.\n\nJako opak kláštera Marienberg byl vstřícný k technickým novinkám. V roce 1903 klášter postavil elektrárnu. Po roce 1918 se výlučně soustředil na vedení kláštera a na politickém dění se nepodílel. Snažil se bránit nátlaku italského fašistického režimu na gymnázium v Meranu. Krátce po jeho smrti bylo gymnázium uzavřeno.\n"}
{"id": "1154668", "url": "https://cs.wikipedia.org/wiki?curid=1154668", "title": "Digitální revoluce", "text": "Digitální revoluce\n\nDigitální revoluce, někdy též označována jako třetí průmyslová revoluce, se datuje od přechodu z analogových a mechanických technologií na technologie digitální. Významným zlomem v její historii byl především objev tranzistoru roku 1947, který později vedl k masovému rozšíření domácích počítačů a dalších digitálních technologií. Digitální revoluce postupně ovládla většinu elektrotechnických oborů.\n\nPodobně jako zemědělská a průmyslová revoluce v minulosti, započala také digitální revoluce další éru lidské civilizace, tzv. informační dobu, která s sebou přinesla globalizaci a další radikální ekonomické změny.\n\nObjev zemědělství v období neolitu vedl k usazení dříve kočovných kmenů, živících se lovem a sběrem, a jejich následnému rozšiřování.\n\nS rozvojem průmyslu v 18. a 19. století došlo současně k urbanizaci, a to především z důvodu vzniku nových pracovních míst v nově vzniklých továrnách, které se soustředily především v okolí velkých měst; například anglický Manchester či americký New York.\n\nDůsledky digitální revoluce můžeme pozorovat zejména v rozvíjejících se asijských státech jako je Indie nebo Čínská lidová republika.\n\nPrvní elementární technologie byly uvedeny již v 19. století, na jehož konci došlo k rozšíření elektrického telegrafu. Jedním z hlavních milníků digitální revoluce se však stal vynález tranzistoru z roku 1947 a miniaturizace elektronických součástek, které dále předznamenaly prudký vývoj technologií.\n\nDigitální revoluce přeměnila technologie, které byly předtím analogové, do digitální formy. V digitální komunikaci nastal průlom díky možnosti digitální signál zesílit a předat ho dál s nulovou ztrátou informace a paralelně přenášet velké množství na sobě nezávislých digitálních signálů. Stejně významnou byla také jednoduchá přístupnost digitální informace a možnost její vzdálené distribuce a distribuce z média na médium.\n\nHlavním mezníkem v digitální revoluci byl především přechod od analogově nahrávané hudby k nahrávání digitálnímu. V 80. letech 20. století potom digitální formát optických disků nahradil analogové formáty jako gramofonové desky a audiokazety a stal se nejpopulárnější formou úschovy dat.\n\nKonverze v tomto významu znamená přechod od analogového signálu na digitální.\nPrvně digitalizace pronikla do informatiky, když už v 50. letech minulého století definitivně převládly digitální počítače nad analogovými. Dalších 30 let se vývoj digitálních technologií týkal prakticky pouze oblasti počítačů.\n\nPrvní digitální počítač, vynalezen Johnem Vincentem Atanasoffem roku 1939, fungoval na principech binárních výpočtů a Booleovy algebry. Roku 1951 se začal vyrábět první komerčně sériově vyráběný počítač UNIVAC I. Počítače se během padesátých a šedesátých let dostaly do všech státních odvětví (armáda, vláda). Sedmdesátá léta přinesla rozmach domácích počítačů. V devadesátých letech do domácností pronikl Internet.\n\nRoku 1991 se internet stal veřejně dostupným médiem a počet počítačů připojených na internet stoupl na milion. Roku 1990 bylo 2,8 milionů osob připojených k internetu (0,05 % tehdejší populace). V roce 2015 bylo evidováno 46,1 % domácností s připojením na internet. Nejvíce uživatelů internetu sídlí v Severní Americe (88 %), nejméně potom v Africe (28,2 %).\n\nZvrat nastal až v 90. letech, jež přinesly obrat na poli hudebních nosičů, neboť do té doby nejčastěji používané audiokazety, které přenášely zvuk pomocí magnetofonového pásku, vystřídal kompaktní optický disk zkráceně CD. V České republice vývoj oproti západním zemím zaostával, proto sem „cédéčka“ dorazila až na přelomu tisíciletí. Nyní se karta obrací: kompaktní disky byly vyměněny za dostupnější a spotřebiteli preferovanější cestu stahování hudby z internetu a hudební trh rovněž zažívá renesanci gramodesek.\n\nPodobně i pro do té doby málo rozšířený mobilní průmysl znamenala digitalizace probíhající v 90. letech minulého století otevření brány na světový trh. Mobilní telefony tak záhy vytlačily dosud používané klasické telefony.\n\nMobilní telefony zaznamenaly největší rozmach v devadesátých letech, kdy v roce 1990 vycházely na sto Američanů tři telefony, v roce 2000 už to bylo 45 kusů. V roce 2014 sto obyvatel USA využívalo 98 telefonů.\n\nV roce 2015 stoupl počet vlastníků mobilního telefonu na 4,4 miliardy.\nOznačení „digitální věk“ pro 21. století není neopodstatněné, za prvních 15 let ovládla digitalizace nejen zvuk, nýbrž i obraz a pronikla tak například do fotografických nebo filmových továren Hollywoodu. S tím souvisela i postupná digitalizace přenašečů audiovizuálního záznamu, tedy přechod z VHS na DVD.\n\nDo budoucna se předpokládá další postup digitální revoluce například v případě rádií či tiskáren. Sílí však i hlasy prorokující nástup nové technologie, která tu digitální zastíní.\n\nJedním z nejvýznamnějších pozitivních důsledků je globální propojení, které umožnilo snazší komunikaci, která je ovšem v některých případech omezena totalitními režimy.\n\nUsnadnění komunikace také pomohlo globalizaci ekonomiky a outsourcingu v takové míře, která by bez internetu nebyla možná. Digitální revoluce radikálně změnila způsob, jakým firmy interagují a mj. rozšířila potenciální pole působnosti doposud malých lokálních společností.\n\nAčkoli z digitální revoluce plynou společnosti obrovské přínosy, je nutné na ní nahlížet také z druhé strany. Rozšíření digitální komunikace, sdílení informací a především nástup nových technologií s sebou přinesl mnoho potenciálních příležitostí ke zneužití. Prvním úskalím digitalizace je snadná přístupnost informací, jejichž zneužití se tak stává velmi jednoduchým.\n\nDigitální revoluce zavedla do každodenního života prvek masového sledování, čímž vygenerovala škálu nových lidskoprávních a civilněprávních otázek.\n\nRozšíření osobní elektroniky údajně vedlo v některých případech ke snížení produktivity práce. Snaha společností takovým situacím předcházet vyvrcholila v útok na soukromí zaměstnanců formou zaznamenávání stisknutí kláves a dalšího sledování.\n\nDalším z problémů uvedení tzv. nových médií je spolehlivost dat. Informace mohou být jednoduše opakovány, ale jen těžko se jejich pravdivost ověřuje. S tak masivním šířením informací je možné napsat článek citující zcela nepravdivé zdroje, které jsou samy založeny na chybných zdrojích.\n\nTaké z historické perspektivy může digitální revoluce představovat problém. Převážná část dějin lidstva je známa díky fyzickým objektům, které byly nalezeny či uchovány, a to především ve formě psaných textů. Digitální záznamy naproti tomu jsou jednoduše vytvořitelné, lze je však také snadno vymazat či pozměnit. Změny ve formátech uchovávání souboru mohou potom mnohdy učinit případné obnovení dat nemožným. Úschova dat na takovém zastaralém médiu může způsobit nereplikovatelnost informace. Není tedy náhodou, že poselství sond Voyager 1 a 2, které bylo vysláno do kosmu v roce 1977, je zaznamenáno raději v analogovém než digitálním formátu. Mělo by tak případným nálezcům poskytnout jednodušší možnost interpretace a analýzy.\n\nNavzdory nebezpečím, která s sebou digitální revoluce přinesla, umožnila lidstvu uchovávání a skladování fakt, článků, statistik a mnoha dalšího, ale především významně zjednodušila celosvětovou komunikaci a napomohla osvětě v mnoha oborech.\n"}
{"id": "1154678", "url": "https://cs.wikipedia.org/wiki?curid=1154678", "title": "Železná klec racionality", "text": "Železná klec racionality\n\nŽelezná klec racionality (něm.: stahlhartes Gehäuse, angl.: Iron cage) je potenciální nebezpečí z přílišné racionality obsažené v sociálním životě, která může vést k omezení svobody společnosti. Tento termín použil poprvé Max Weber v sociologii při popisování byrokratické organizace společnosti.\n\nSociologický pojem železná klec racionality byl formulován Maxem Weberem pro popsání zvýšené racionalizace v sociálním životě, obzvláště v západních kapitalistických společnostech. Podle Webera železná klec uvězní jednotlivce v systému založeném čistě na teleologické efektivnosti, racionálním propočtu a rozhodování. Se železnou klecí racionality je spojen proces byrokratizace společnosti a „odkouzlení světa“, kdy se ztrácí tajemné a nepopsatelné jevy a člověku nezbývá nic, v co by mohl věřit.\n\nPůvodní německý název „stahlhartes Gehäuse“ byl přeložen do angličtiny v roce 1930 Talcottem Parsonsem jako „železná klec”. Přestože se v současnosti běžně používá, někteří odborníci upozorňují na nepřesnost tohoto překladu a upřednostňují pojem „ocelový krunýř“, neboť jej považují za mnohem přesnější. Ocel je na rozdíl od železa dílem člověka a je pevnější a pružnější. Zatímco klec naznačuje uvěznění a spoutání člověka, krunýř symbolizuje proměnu subjektu, resp. vznik nového subjektu, a s ním vznik nového jednání a interakce s okolím.\n\nWeber ve svém díle \"Protestantská etika a duch kapitalismu\" popisuje, jak se tvorba kapitalistické společnosti proměnila v železnou klec:\n\n\"„Puritáni povolání mít chtěli – my už ho mít musíme. Neboť jakmile se přenesla askeze z mnišských cel do občanských zaměstnání a začala ovládat světskou morálku, pomáhala svým podílem budovat ohromný vesmír novodobého ekonomického řádu, technicky a ekonomicky podmíněný mechanizovanou strojovou výrobou, který dnes neodolatelně vnutil životní styl všem, kdo se do jeho zajetí narodili […] Baxter si myslel, že starost o hmotné statky bude na ramenou jeho svatých spočívat jen jako lehký pláštík, který se dá kdykoli odhodit. Sudba však učinila z pláštíku ocelový krunýř. […] Dnes z tohoto ocelového pancíře duch puritánské askeze vyprchal.“\"\n\nWeber konstatuje, že při proměně tradiční společnosti ve společnost moderní dochází u jedinců ke změně chování, které již není určováno vztahem k tradici a náboženství, ale racionálními úvahami a jejich jednání sleduje co největší míru efektivity. Vzhledem ke shromažďování kapitálu, jako průvodnímu jevu modernizace společnosti, začíná být společnost řízena na základě striktních pravidel, nikoli na základě tradic. Aby bylo s kapitálem nakládáno efektivně, vznikla byrokracie, která je podle Webera nejefektivnějším nástrojem organizace společnosti.\n\nWeber poukazuje na fakt, že systematičnost, preciznost a rychlost byrokracie zvyšuje efektivitu lidské činnosti. Další pozitivní vlastností byrokracie je podle Webera kontinuita, tedy synchronizace úředníků, standardizace a předvídatelnost jejich činnosti.\n\nKaždé pracovní místo je udělováno na základě kvalifikace úředníků. Zatímco v tradičních společnostech bývalo vyšší postavení udíleno na základě konexí, v byrokraticky řízené společnosti jej člověk může dosáhnout jedině za předpokladu, že dotyčný respektoval své nadřízené, dodržoval striktní pravidla a prokazoval své schopnosti.\n\nČinnost každého z byrokratů je neustále kontrolována za pomoci písemných procedur. Taková pravidla mají zajistit nestrannost a objektivitu, při byrokratických procesech. Byrokratické zřízení také striktně odlišuje rozhodovací funkci od osobního vlastnictví. Úředník úřad nevlastní, pouze vykonává jeho správu. \n\nByrokracie koncentruje moc do rukou nepočetného množství úředníků. Tento stav může vést k oligarchii, kde malá skupina lidí bude ve svých rukou držet veškerou ekonomickou a politickou moc, s níž bude řídit životy ostatních lidí. Větší koncentrace moci může způsobit i konflikt mezi samotnými byrokraty. \n\nByrokracie zároveň může vést k ekonomické závislosti byrokratů, neboť úřední činnost je jejich jediný zdroj příjmů, což narušuje efektivitu a racionalitu jejich chování. Naopak přílišná racionalita může u úředníků způsobit přesnější a generalizovaný pohled. Tím hrozí riziko, že úředníci nebudou schopni řešit problémy samy o sobě s jejich individuálními zvláštnostmi.\n\nByrokracie je podle Webera strukturou, která dobře vykonává organizační činnost, ale v konečném důsledku může poškodit společnost jako takovou, a tím ohrozit i svoji vlastní existenci. Weber ve svých úvahách upozorňuje na vliv, jaký může mít byrokracie na jedince i na společnost. Především poukazuje na postupný proces dehumanizace, který začíná hned s ustanovením byrokracie. Pevná pravidla byrokratického zřízení sjednocují lidské chování na stejnou úroveň, což přináší pro jednotlivce následky v podobě ztráty individuality a osobní svobody. Jednotlivec bude plně pod kontrolou byrokratů a nebude se již moci podílet na chodu společnosti, aniž by se začlenil do byrokratického aparátu. Výměnou za to se musí vzdát svých osobních cílů a plně se podřídit nadřízené autoritě. Dalším negativním důsledkem bude postupná specializace lidské činnosti, která u jedinců odstraní pocit odpovědnosti za své jednání. Takto se ze společnosti postupně stává technicky řízený, odlidštěný celek.\n\nSvé myšlenky Weber podtrhuje tvrzením, že jakmile bude byrokracie dokonale ustavena, stane se prakticky nezničitelnou.\n\nPřestože se v průběhu 20. století pohled na byrokracii měnil, Weberova koncepce je stále relevantní a mnoho sociologů na ni ve své práci odkazuje a Weberovy obavy více či méně sdílí.\n\nMezi ně patří Karl Mannheim, který se domníval, že byrokracie nahrazuje substancionální racionalitu – stav, kdy člověk jedná na základě svého rozumu, uvědomuje si důsledky svého jednání – funkcionální racionalitou, kdy člověk směřuje své jednání k cílům, které sám neurčuje.\n\nRobert K. Merton ve svém pohledu na byrokracii propojil mikrosociologickou a makrosociologickou perspektivu. Zatímco Weber se domníval, že efektivita a disciplinovanost úředníků se přeloží do efektivity byrokracie jako celku, Merton shledal opak. Podle Mertona efektivita a disciplinovanost (vedoucí k ritualistickému vykonávání úkolů) jednotlivých úředníků vede nutně k neefektivitě byrokracie jako takové.\n\n"}
{"id": "1154679", "url": "https://cs.wikipedia.org/wiki?curid=1154679", "title": "Sacramento Mountains", "text": "Sacramento Mountains\n\nSacramento Mountains je pohoří na jihu Nového Mexika,\nv okresech Otero County a Lincoln County,\nve Spojených státech amerických. Většina hlavní části pohoří je součástí přírodní rezervace \"Lincoln National Forest\". Severní část pohoří je indiánskou rezervací Apačů.\n\nPohoří se rozkládá ze severu k jihu v délce okolo 140 km, šířku má přibližně 70 km. Dva nejvyšší vrcholy (2 955 m) nemají jméno, následuje \"Cathey Peak\" s 2 940 m. Pohoří lze rozdělit na dvě části. Severní, hlavní část pohoří, je vyšší, hory mají výšku nad 2 290 m. Jižní část je nižší a následně na ni navazuje pohoří Guadalupe Mountains. Západně leží pohoří San Andres Mountains, severně pohoří Sierra Blanca. Sacramento Mountains je tvořené vápencem a tvoří nejvýchodnější část riftového údolí řeky Rio Grande.\n"}
{"id": "1154684", "url": "https://cs.wikipedia.org/wiki?curid=1154684", "title": "Puchnerova archa", "text": "Puchnerova archa\n\nPuchnerova archa je gotický retábl, který roku 1482 nechal zhotovit velmistr Rytířského řádu křižovníků s červenou hvězdou Mikuláš Puchner pro řádový kostel sv. Františka z Assisi na Starém Městě v Praze. Anonymní autor deskových maleb je označován jako Mistr Křižovnického oltáře. Část oltáře je vystavena v expozici Národní galerie v Praze.\n\nRytířský řád křižovníků s červenou hvězdou je jediný mužský řád založený v Čechách, s centrem v Praze a historií sahající do 13. století. Původně byl laickým špitálním bratrstvem, které po vzoru sv. Hedviky založila roku 1233 Anežka Česká při klášteru klarisek a kostele sv. Haštala. Bratrstvo se řídilo řeholí sv. Augustina, a idejemi sv. Františka z Assisi a jeho hlavním posláním byla péče o nemocné. Téhož roku matka Anežky, královna Konstancie Uherská, odkoupila od Řádu německých rytířů kostel svatého Petra na Poříčí včetně několika obcí a darovala je bratrstvu. Roku 1237 papež povýšil Křižovníky na rytířský řád a jeho členové jako řeholní kanovníci vykonávali duchovní správu nad svěřenými farnostmi. Řádový znak, kterým je kříž doplněný pěticípou hvězdou, udělil papež na žádost sv. Anežky v 50. letech 13. století. Roku 1252 založila Anežka nový špitál s kostelem sv. Ducha (později sv. Františka) na staroměstské straně Juditina mostu (\"ad pedem pontis pragensis\"). Řád zakládal postupně další špitály a kostely v Čechách, na Moravě a ve Slezsku. Významnou odnož měl také ve Vratislavi, odkud pocházela sv. Hedvika.\n\nDne 29. listopadu 1378, v den úmrtí Karla IV., vypukl ve špitále křížovníků u sv. Františka požár, který zničil i kostel a konvent se všemi cennostmi, listinami i privilegii. Za husitských válek se Řád křižovníků musel uchýlit do katolických západních Čech. Přišel o většinu majetku, zahrnujícího v té době kromě špitálů také řadu farností. Po husitských válkách se Řád křižovníků s červenou hvězdou aktivně účastnil rekatolizace země, v době jagellonské zaznamenal nový rozkvět a část majetku se mu podařilo získat zpět. V letech 1460-1490 se stal jeho dvacátým velmistrem Mikuláš Puchner, který objednal nový hlavní oltář se sochou \"Panny Marie\" (Assumpty) a s vyobrazením scén věnovaných dějinám, poslání a spiritualitě řádu.\nPuchnerova archa je rozměrný křídlový oltář s centrální sochou \"Panny Marie\", dvěma pevnými a dvěma oboustranně malovanými křídly. Byla hlavním oltářem konventu rytířského řádu Křižovníků. Socha Madony stojící na půlměsíci (typ Assumpty) byla v původní architektuře oltáře patrně doplněná dvěma anděly přinášejícími korunu. Styl řezby napovídá, že dílo pochází z některé norimberské dílny. Socha je trvale umístěna v kostele sv. Františka z Assisi na Starém Městě v Praze.\n\nMalby na křídlech oltáře jsou ovlivněny nizozemským naturalismem (Dieric Bouts), patrným v pečlivé kresbě drobných detailů, portrétní charakteristikou tváří a dobovými reáliemi, které přenášejí zobrazený děj do současnosti diváka a tlumočí ho jako aktuální příběh.Charakteristickými rysy malířského stylu je prostor zobrazený formou kulis, s nevěrohodnou perspektivou s více ohnisky, některé naturalistické prvky vegetace a architektury, nedramatičnost scén, chladná barevnost podaná ve velkých souvislých plochách. Světlo vychází z jediného zdroje a hloubku prostoru naznačuje např. vržený stín svíčky. Pozadí je nahrazeno zlaceným rytým ornamentem. Tvary jsou tvrdší a kresebnější, plastické objemy těl a drapérie jsou modelovány malířskými technikami. Místy je patrná podkresba. Vnitřní strany retáblu jsou zlacené a zdobené cínovaným reliéfním ornamentem napodobujícím brokát, vnější dekorovány stříbrnou folií s jednodušším geometrickým vzorem.\n\nNa dvou vysokých deskových obrazech, rámujících sochu Panny Marie v oltářní skříni, jsou vlevo postavy sv. Barbory s klečícím donátorem Mikulášem Puchnerem, který se obrací k Panně Marii, vpravo sv. Kateřina se svými obvyklými atributy (kolo, meč, postava pokořeného císaře Maxentia). Nápis na spodním okraji obrazu uvádí jako rok vysvěcení oltáře dvousté výročí úmrtí sv. Anežky roku 1482.\n\nNa horní části levého pohyblivého křídla oltáře je zobrazena sv. Anežka jako princezna, která podává prvnímu velmistru řádu, Albertu ze Šternberka, model kostela. Na protější straně je zobrazena sv. Hedvika Slezská s vévodskou čapkou, ošetřující nemocného na lůžku. Hedvika byla manželka slezského knížete Jindřicha a založila špitál ve Vratislavi. Anežka byla ve 3 letech zasnoubena s jejich synem Konrádem a Řád křižovníků zde měl odnož kláštera. Tento obraz byl dříve velmi často nesprávně chápán jako zobrazení sv. Anežky (naposledy např. v interpretaci H. Soukupové). O tom, že se jedná o sv. Hedviku Slezskou v zásadě nemůže být pochyb - viz vévodská čapka i skutečnost sv. Anežka jako klariska nesměla opouštět klauzuru a ošetřovat nemocné. Ve spodní části vlevo je \"Smrt Panny Marie s poslední modlitbou\", vpravo scéna \"Ukřižování\".\n\nNa horní části vnější strany křídel byly dvojice světců. Na zachovaném levém křídle je zemská patronka svatá Ludmila spolu se sv. Voršilou, která byla populární ve špitálním bratrstvu jako ochránkyně před morem, chybějící pravá část mohla zobrazovat sv. Václava. V dolní části vnější strany křídla je svatý Augustin vyučující křižovníky, mezi kterými je znovu postava M. Puchnera. Na druhém křídle je scéna stigmatizace sv. Františka. Světec má přímou spojitost se sv. Anežkou jako zakladatelkou kláštera na Františku a zjevení sv. Kříže, neseného serafem, odkazuje k řádu Křižovníků. Kompozice pochází z grafické předlohy Monogramisty E.S.\nJednotlivé části retáblu doplňovaly ve spodní části nápisy, které se dochovaly jen částečně.\n\nNěkteré deskové obrazy, které jsou součástí oltáře (\"sv. Anežka s velmistrem Albertem ze Šternberka\", \"Ukřižování\", \"sv. Augustin vyučující křižovníky\") jsou umístěny v konventu Rytířského řádu křižovníků s červenou hvězdou, ostatní jsou vystaveny ve stálé expozici Národní galerie v Praze.\n\n\n"}
{"id": "1154692", "url": "https://cs.wikipedia.org/wiki?curid=1154692", "title": "Nezamýšlené důsledky lidského jednání", "text": "Nezamýšlené důsledky lidského jednání\n\nNezamýšlené důsledky lidského jednání je pojem používaný převážně v sociologii. Jedná se o výsledky jednání, které nebyly očekávány. Ukazuje, že naše konání může mít i jiné důsledky, než si přejeme. Sociologové zásadně rozlišují mezi záměrem jednání – tím co máme v úmyslu – a nezamýšlenými důsledky, které toto jednání přináší. Termín byl propagován ve dvacátém století americkým sociologem Robertem K. Mertonem. Lidské jednání je jednání účelové. Člověk má na počátku svého jednání v představě nějaký cíl, k jehož realizaci se snaží dospět. V realitě se však setkáváme i se skutečnostmi, které evidentně nejsou a nebyly cílem jednání nikoho ze zúčastněných. Důsledky nezamýšlené však nemusí být nutně nežádoucí, stejně tak jako zamýšlené jsou sice vždy žádoucí, ale ne vždy pozitivní.\n\nMerton se pokusil aplikovat systematickou analýzu problému nezamýšlených důsledků úmyslných činů, které mají vyvolat sociální změny.\n\nV poslední době, zákon nezamýšlených důsledků začal být používán jako rčení nebo varování, že zásah do komplexního systému, má tendenci vytvářet neočekávané a často nežádoucí výsledky.\n\nMezi nezamýšlené důsledky jednání patří i například tzv. bumerangový efekt, tj. metaforické vyjádření převráceného výsledku jednání, resp, výsledku, který se obrací proti původnímu aktérovi, a dále pojem “latentní funkce”, který označuje účinek nějakého sociálního jednání, jenž nebyl jednajícím ani zamýšlen, ani vnímán. Opakem pojmu je pak \"funkce manifestní\", označující důsledek, který původnímu záměru jednajícího odpovídá.\n\nDalším příkladem je i systém meritokracie, kde je prosperita jedince ideálně závislá především na jeho vlastních schopnostech a výkonu. Není zde totiž přímé spojení mezi blahobytem jedince a celku, s čímž operuje i teorie nezamýšlených důsledků jednání.\n\nMezi největší témata této kategorie patří nepochybně i samotný vznik lidského rodu (nezamýšlený důsledek nikoli vědomého, nýbrž pudového jednání bezprostředních živočišných předchůdců člověka) právě tak jako hrozba nikým vlastně nechtěného násilného zániku lidského rodu.\n\nNezamýšlené důsledky lidského jednání byly v dějinách zkoumány mnohými, mezi nejdůležitější z nich patří John Locke, Adam Smith nebo Karl Marx\n\nProblému nepředvídaných důsledků záměrného jednání se v té či oné z jeho četných forem dotkl v podstatě každý z těch, kteří významným způsobem přispěli k dlouhé historii sociálního myšlení. Kontinuitu uvažování o tomto problému však zpravidla zastiňovala rozmanitost obsahu a široká škála označení (jako např. osud, Prozřetelnost, společenské síly, heterogenita cílů, princip emergence či kreativní syntéza)\n\nV nemarxistické sociologii se jako první tomuto fenoménu začal však systematicky věnovat až ve třicátých letech dvacátého století americký sociolog Robert K. Merton. Právě on ustanovil teto jev jako vědecký pojem. Měl za to, že bude-li věda nezamýšlené důsledky jednání předvídat, je možné jim zabránit. Zároveň vymyslel a ustanovil výraz “latentní funkce” viz výše.\n\nMezi mysliteli, kteří se uvedeným problémem také zabývali, je uveden Machiavelli, Vico, Smith i Hegel, právě tak jako Marx s Engelsem a řada sociologů dvacátého století Weberem a Paretem počínaje. V pracích Marxe a Engelse se pozornost věnovaná nezamýšleným důsledkům záměrného jednání projevuje dvojím způsobem. Marx používá model nezamýšlených důsledků implicitně na více místech svých děl, Engels formuluje problém explicitně.\n\nDůležitou podmínkou tohoto typu pojetí vývoje je myšlenka, že nutnost se prosazuje v dimenzi „vývoje od něčeho“ a nikoli v dimenzi „vývoje k něčemu“. Dosavadní dějiny se nerozvíjely, aby se něco stalo, ale protože se něco stalo. Buržoazie nevznikla proto, aby byl kapitalismus, ale proto, že byl feudalismus. \n\nNa problém nezamýšlených důsledků naráží Engels v souvislosti, která je dnes zvlášť aktuální, a sice v souvislosti s „vítězným“ podmaňováním přírody člověkem. Každé toto vítězství má sice hlavně ty důsledky, s kterými se dalo počítat, ale v druhé a třetí řadě má zcela jiné, nepředvídatelné účinky, které velice často ty první důsledky pět odstraňují.\n\nU samotného jednání je podle Mertona možné rozlišit dva druhy: organizované, které zahrnuje jednání lidí jako individualit. Sjednotí-li se více těchto individualit se stejným záměrem, může vést k druhému typu jednání, tedy formálně organizovanému.\n\nRobert K. Merton se krom jiného zabýval výklady termínu funkce v různých jazycích. Výslednou definicí je pak důsledek jednání, který ovšem nemusí být zamýšlený. Aby pojem nebyl vykládán jen jako pozitivní důsledek, přišel pro rozlišení pozitivních a negativních důsledků s pojmy eufunkce a dysfunkce.\n\n\n\n\n"}
{"id": "1154693", "url": "https://cs.wikipedia.org/wiki?curid=1154693", "title": "Sebastián Fabricius", "text": "Sebastián Fabricius\n\nSebastián Fabricius (též Fabritius) (25. května 1625, Kutná Hora – 10. května 1681, Drážďany, Saské kurfiřství) byl německý evangelický kněz a spisovatel působící v Horních Uhrách (dnešní Slovensko), autor barokní autobiografické prózy.\n\nPocházel z německé měšťanské rodiny (jeho otec byl majitelem stříbrného dolu v Kutné Hoře). Absolvoval jezuitskou školu v rodném městě. Po otcově srmti je jeho matka tajně přivedla k luteránské církvi. Studoval v Německu v Regensburgu, Norimberku, Augsburgu a Ulmu, roku 1645 pokračoval ve studiích v Prešpurku (dnešní Bratislava) a roku 1649 byl vysvěcen na kněze. Nejprve působil letech 1648-1649 jako diakon v Ilavě a pak jako farář v Pravoticích, v Liptovskom Jáně (1651-1652), v Otrokovcích (1652-1661), v Csőváru v Dolních Uhrách (1662 — 1664), v Levoči (1664—1668), ve Spišských Vlachách (1668) a v Lodině (1668—1672). Roku 1672 odešel před náboženským pronásledováním do Německa, ke žil do roku 1689 v Žitavě a pak v Drážďanech, kde zemřel.\nNěmecky napsal autobiografickou prózu \"Spina pungens — Stachlichter Dorn\" (1679, Pichlavý trn), ve které popsal především svůj pobyt v Dolních Uhrách, které byly v té době pod tureckou nadvládou. Byl dobrým psychologem a pozorovatelem a dokázal velmi dobře zachytit duševní stavy lidí. Vyprávění oživoval napínavými a často i strašidelnými historkami, Ve vzpomínkách se vracel i do dětství a tyto části své knihy psal očima dítěte.\n\n"}
{"id": "1154695", "url": "https://cs.wikipedia.org/wiki?curid=1154695", "title": "Paveway", "text": "Paveway\n\nPaveway představuje sérii laserem naváděných pum společnosti Raytheon.\n\nVývoj této série začala společnost Texas Instruments v roce 1964. Testování prvního prototypu, jehož bojovou část tvořila puma M117, se konalo v dubnu 1965. Další prototypy byly v roce 1968 zaslány na ostré testování do Vietnamu.\n\nKromě bojové části se pumy ze série Paveway I skládal ještě z poloaktivního laserového vyhledávače, počítače, řídícího navádění a křídel umístěných v přední a zadní části. Počátkem sedmdesátých let se začala vyrábět vylepšená série Paveway II, v rámci níž byl implementován spolehlivější laserový vyhledávač. V roce 1986 byly do výzbroje zařazeny pumy ze série Paveway III s modernizovaným vyhledávačem. Měly podstatně větší přesnost než Paveway II, ale byly i podstatně dražší. Série pum Paveway III byla nasazena v roce 1991 v druhé válce v Zálivu a v roce 1999 byla nasazena indickým letectvem v Kargilské válce.\n\nSérie Paveway zahrnuje následující typy bomb:\n\n"}
{"id": "1154696", "url": "https://cs.wikipedia.org/wiki?curid=1154696", "title": "Emoční vývoj dítěte předškolního věku", "text": "Emoční vývoj dítěte předškolního věku\n\nEmoční prožitky dítěte předškolního věku se oproti batolecímu období stávají stabilnějšími, nicméně často přechází z jedné kvality do druhé - jsou vázány na momentální situaci. Zásadním posunem je, že v předškolním věku už dítě dokáže rozpoznat a dát najevo své preference - co má a nemá rádo. \n\nFáze předškolního věku trvá tři roky před nástupem dítěte do školy, přibližně tedy od tří do šesti let. V tomto období děti často navštěvují mateřskou školu, nicméně rodinné prostředí a výchova stále zůstávají základem, který je zásadní pro další rozvoj dítěte. Klíčovým konfliktem v tomto věku je iniciativa versus vina. \n\nSpolu s rozvojem kognitivního vývoje se vyvíjí i sebehodnotící emoce vztažené k vlastnímu já (hrdost, stud, vina). Mezi další typické emoce tohoto věku patří radost, hněv, vztek, nepřátelství, strach, úzkost, vina, stud, hrdost, závist, rozpaky apod. Pro toto období je rovněž typický egocentrismus. Sebehodnotící emoce, hrdost, může mít díky egocentrismu akcentovaný charakter.\n\nPozitivní prožitky\n\nDěti jsou častěji pozitivně naladěné a ubývá negativních emocí. Děti jsou obvykle vstřícné, uvolněné a lehce se seznamují. Pozitivní vztahové emoce trvají déle než ty negativní, děti pociťují radost ze sdílení, cítí s ostatními sounáležitost. Díky tomu, že už rozumí pojmu nejbližší budoucnosti, dokáží se na něco těšit. Protože už umí vyjádřit svou nespokojenost, je pro ně jednodušší se s ní vyrovnat.\n\nStrach\n\nVnímání strachu je závislé na temperamentu dítěte.\nNěkteré prožitky strachu jsou vázány na dětskou představivost, která vychází z magického myšlení (strašidla, čarodějnice). Děti se vzájemně straší, hledají příjemné vzrušení. Tendence k odmítání strachu může být velmi silná a děti se mohou fixovat na druhou osobu, která je před strachem ochrání.\nSlábne přirozený strach z druhých a vzniká přirozený odstup. Některé děti prochází obdobím nedostatečné sociální desinhibice (sociálního odstupu) k cizím lidem. Fáze nedostatečného strachu z druhých kulminuje mezi 3. a 4. rokem.\n\nVztek a zlost\n\nVztek a zlost už se neprojevují tak často, děti rozumí tomu, proč nepříjemné situace vznikají. Předškoláci tyto emoce nejčastěji projevují v kontaktu s vrstevníky a při frustraci ze zákazů a příkazů. Pokud děti vztek a zlost nezvládnou korektivními mechanismy, projeví se silnou reakcí s krátkým trváním.\n\nVnímání a chápání emocí\n\nV předškolním věku roste vnímavost dětí k emocím druhých lidí. Mezi třetím a pátým rokem života začíná dítě rozumět subjektivní povaze emocí. Chápe, že na jednu událost mohou ostatní reagovat různými a protichůdnými emocemi. Kolem čtyř let dokáže dítě i předvídat emoční reakci druhých na určitou situaci. Zároveň dítě lépe rozumí svým pocitům a spojuje je s vyvolávajícími podněty nebo situacemi. Předškolní dítě je schopné připsat jiným osobám, zvířatům nebo předmětům pocity, které by v daných situacích samo prožívalo. Často se tak děje s odkazem na potřeby a z nich vyplývající emoční vztahy (např. panenka je smutná, protože má hlad). Více viz Teorie mysli.\n\nDěti se učí korigovat projevy svých emocí, hlouběji reflektovat, ovládat své emoce a přizpůsobit jejich projevy sociálnímu kontextu. Které z emocí skryjí, záleží na předchozí zkušenosti dítěte, působení dospělých a kognitivní vyspělosti. V tomto je pro děti důležitým mezníkem vstup do mateřské školy, kde mohou tyto autoregulační mechanismy ve hře s vrstevníky rozvíjet. \nAutoregulační mechanismy ale nejsou zatím plně rozvinuty, proto je normální, že děti někdy dají svou frustraci najevo agresí či jinak.\n\nNa základě pocitu viny se rozvíjejí korektivní mechanismy, dítě přijímá pravidla chování a internalizuje je. Chápe, že pocitu viny se zbaví např. nápravou situace. Tyto sebehodnotící emoce vytváří základ pro rozvoj svědomí a morálky. Svědomí je zatím zaměřeno pouze na aktuální situaci a spíše na výsledek, než pohnutky (předškolák si vyčítá, že rozbil vázu, ne, že zbrkle běžel).\n\nDalší významnou charakteristikou předškolního věku je rozvoj smyslu pro humor. Děti začínají chápat absurditu, která se projevuje dvěma způsoby. Něco opakují nebo dělají až do nesmyslnosti (něco, co se normálně nedělá, je to tzv. absurdita pro legraci) nebo vymýšlejí nové věci, které nejsou ve skutečnosti možné (pohádka “Jak pejsek a kočička dělali dort” to přesně vystihuje). Sami začínají říkat jednoduché žerty, jejichž sdílení je projevem počínajícího přátelství. Rovněž se objevuje tzv. “tabu humor” (skatologický, fekální humor), kterým děti prověřují reakce ostatních. \n\nKomunikace o emocích\n\nV předškolním období dítě více hovoří o svých emocích s rodiči a sourozenci. Skrze jazyk se dítě učí označovat emoce. Předškolní dítě už je schopné popsat i příčiny emocí (např. dítě v mateřské školce vysvětluje smutek jiného dítěte, že pro něj ještě nepřišla matka, která už měla přijít). Při mluvení o emocích a jejich příčinách dítě překračuje jednoduchý komunikační systém výrazu tváře, hlasu a pohybů.\nKomunikace s rodiči o pocitech se zaměřuje především na situace kontroly a řízení chování. Se sourozenci a ostatními dětmi hovoří dítě o svých pocitech nejčastěji během hry. Vyjadřování emočních prožitků a diskutování o jejich příčinách má příznivý účinek na emocionální vývoj dětí. \n\nRozvoj emoční inteligence\n\nV předškolním věku se vyvíjí emoční inteligence. Ve čtvrtém až pátém roku života dítě začíná své projevy chování ovládat, a nebo alespoň ví, co by nemělo dělat. Působením sociálního tlaku se dítěti daří čím dál víc tlumit okamžitou emoční reakci. Bylo zjištěno, že schopnost zpracovat své emoce je důležitější než temperament v pozdějším vývoji prosociálního chování.\nRozvíjejí se také vztahové emoce. Převažující emoční ladění dítěte je ovlivňováno typem temperamentu, zkušenostmi, mírou jistoty a bezpečím v zázemí rodiny. Citová rovnováha závisí na reakcích jiných lidí, zejména těch blízkých.\n\nVztah s kamarády v kontextu emocí\n\nOd třetího roku života děti začínají navazovat první kamarádské vztahy s vrstevníky. Mohou tak zažívat zcela nové pocity - být přítelem a mít přítele. Tyto první přátelské vztahy většinou netrvají dlouho, ale děti samy charakterizují své kamarády jako někoho, koho mají rády. \n\nVztah s rodiči v kontextu emocí \n\nRodiče mají na emoční vývoj dítěte zásadní vliv. Zkušenosti a chování rodičů totiž ovlivňují, jakým směrem budou dítě vést a vychovávat v emocionální oblasti. Záleží na tom, zda jsou reakce rodičů spolehlivé, konzistentní a empatické. Pro emoční vývoj dítěte je zvlášť důležitá schopnost emocionálního vyladění rodičů s dítětem, která je základem empatie. \n\nV předškolním období děti stále tráví většinu času doma, jsou tedy chováním svých rodičů značně ovlivněny. Rodiče samotní jsou ovlivněni mnoha faktory. Například zvýšený stres má dopad na emocionální vývoj dětí, neboť rodiče ve stresu mají méně dispozic pro vytvoření vřelého prostředí. Zda budou mít výsledky emocionálního vývoje zásadní vliv na pozdější chování jedinců, záleží na mnoha dalších faktorech, nicméně vždy to na jedincích něco zanechá. Na sociální a emocionální vývoj dítěte může mít vliv postnatální deprese. Depresivní matky jsou méně citlivé na podněty ze strany dítěte, což má dopad rodičovského chování.\n\nCitový vztah s rodičem vytváří základ pro vztah dítěte k širšímu sociálnímu okolí.\nPro dítě je rozhodující psychologické rodičovství, které je založeno na vnitřním, psychickém a citovém přijetí dítěte. Rodiče by měli dítěti poskytovat pocit bezpečí a jistoty.\nRizikovou situací ve vývoji dítěte může být rozvod rodičů nebo jakékoliv jiné ztráty v rodině.\n\nReakce rodičů na pocity dítěte jsou jedním z nejvýznamnějších aspektů socializace.\nPotlačování pocitů (především negativních) rodiči může negativně ovlivnit vývoj dítěte tím, že dítě kvůli toho nedostatečně integruje některé aspekty emoční zkušenosti.\n\nRodičovská podpora samostatnosti je podstatná a všeobecně prospěšná v pozdějším vývoji dítěte. To souvisí s jedním z nejdůležitějších úkolů v tomto věku - rozvíjení vztahů s vrstevníky. Přiměřená podpora autonomie je důležitá pro rozvoj sociálních kompetencí. Pokud rodiče používají naopak spíše kontrolní strategie (například tresty), může dítě cítit potřebu dát najevo své negativní pocity, a později se mohou objevit sociální problémy. Je však potřeba vnímat situaci v kontextu - ponechání autonomie dítěti v náročném úkolu může vést k frustraci, ale na druhou stranu ho může učit regulovat svoje chování Z7. Úkolem rodičů je zaujmout jeho pozornost a motivovat jej k samostatnosti.\n"}
{"id": "1154701", "url": "https://cs.wikipedia.org/wiki?curid=1154701", "title": "Deviace", "text": "Deviace\n\nSlovo deviace může mít různé významy v různých oborech\n"}
{"id": "1154704", "url": "https://cs.wikipedia.org/wiki?curid=1154704", "title": "Mistrovství Evropy v basketbalu mužů 1995", "text": "Mistrovství Evropy v basketbalu mužů 1995\n\n29. mistrovství Evropy v basketbale proběhlo ve dnech 21. června – 2. července v Řecku.\n\nTurnaje se zúčastnilo 14 týmů, rozdělených do dvou sedmičlenných skupin. První čtyři družstva postoupila do Play off. Mistrem Evropy se stalo družstvo Jugoslávie.\n\n1. Jugoslávie \n\n\n2. Litva \n\n\n3. Chorvatsko \n\n\n4. Řecko \n\n5. Itálie \n\n\n6. Španělsko \n\n\n7. Rusko \n\n\n8. Francie \n\n\n9. Izrael \n\n10. Německo \n\n\n11. Švédsko \n\n\n12. Slovinsko \n\n\n13. Turecko \n\n\n14. Finsko \n\n\n"}
{"id": "1154706", "url": "https://cs.wikipedia.org/wiki?curid=1154706", "title": "Irvine (Kalifornie)", "text": "Irvine (Kalifornie)\n\nIrvine je město v Orange County v jižní části státu Kalifornie ve Spojených státech amerických. Rozkládá se na 172,1 km² a má 250 384 obyvatel. Město je pojmenováno po Jamesi Irvinovi II.\n\nVzhledem k vysokému počtu pracovních míst a skvěle hodnoceným veřejným školám byl Irvine vybrán v roce 2012 jako 6. nejlepší místo pro život v USA. Je také vedeno jako nejbezpečnější mezi americkými městy nad 100 000 obyvatel.\n\nSousedními městy jsou Tustin na severu, Santa Ana na severovýchodě, Lake Forest na východě, Laguna Hills na jihovýchodě, Newport Beach na jihozápadě a Costa Mesa na západě. Větším tokem v blízkosti Irvine je řeka San Diego Creek. Město leží v širokém rovném údolí mezi hřebenem The Loma Ridge a kopci San Joaquin Hills.\n\nIrvine, jako většina měst v jižní Kalifornii má středomořské podnebí; léta jsou horká a slunečná, v zimě teplota většinou neklesne pod bod mrazu. Srážky se vyskytují převážně v zimních měsících.\n\nDíky silné, rychle rostoucí ekonomice Irvine se kraj Orange County zařadil mezi deset nejrychleji rostoucích trhů práce. Město bylo také ohodnoceno jako jedno z nejlepších pro začínající firmy a podnikatele. Největším zaměstnavatelem je Kalifornská univerzita s 15 750 zaměstnanci.\n\n"}
{"id": "1154710", "url": "https://cs.wikipedia.org/wiki?curid=1154710", "title": "Renata Lotrinská", "text": "Renata Lotrinská\n\nRenata Lotrinská (20. duben 1544 – 22. květen 1602) byla členkou rodu Lotrinských a sňatkem bavorská vévodkyně.\n\nNarodila se v Nancy, ve Francii jako druhé dítě a nejstarší dcera Františka I., vévody lotrinského a Kristiny Dánské. Jejími prarodiči z otcovy strany byli Antoine, lotrinský vévoda a Renée z Bourbon-Montpensier, a z matčiny strany Kristián II. Dánský a Isabela Habsburská.\n\nRenata byla svými současníky popsána jako velmi krásná a žádaná žena. V roce 1558 o její ruku požádal princ Vilém Oranžský. Matka Kristina nic nenamítala. Kristina odmítla nápad lotrinského kardinála provdat Renatu za prince z Joinville nebo za syna španělského krále, Juana. V roce 1561 Kristina plánovala svou dceru provdat za dánského krále Frederika III. Nicméně, vypuknutí severské sedmileté války mezi Dánskem a Švédskem tyto její plány překazilo. Od roku 1565 do roku 1567 Kristina jednala se švédským králem Erikem XIV. Snažila se o spojenectví mezi Švédskem a Dánskem, a to prostřednictvím sňatku její dcery s králem Erikem XIV, který byl jejím plánům nakloněn. Nicméně, císař Ferdinand byl silně proti, protože toto spojenectví by mělo destruktivní vliv na mocenskou rovnováhu Německa, Sasko totiž bylo spojeno s Dánskem. Plánování sňatkového spojenectví mezi Lotrinskem a Švédskem definitivně skončilo v roce 1567, když se král Erik oženil se svou neurozenou milenkou Karin Månsdotter.\n\nDne 22. února 1568 se Renata provdala za Viléma, dědičného prince Bavorska. Velkolepý obřad, který se odehrál v Mnichově byl detailně popsán v díle \"Dialoghi\" od Massima Troianoa. Na oslavy trvající 18 dní přijelo asi 5000 hostů. Hudbu, která při oslavách hrála složil Orlando di Lasso.\n\nRenatino manželství bylo šťastné. Manželé žili v jezuitském \"Kollegienbau\" v západní části Mnichova. Renata se starala o nemocné, chudé a poutníky, v čemž ji manžel zcela podporoval. Od roku 1579, kdy se Vilém stal bavorským vévodou, trávila Renata většinu času v Herzogspitalkirche, který v roce 1555 založil její tchán.\n\nRenata zemřela v Mnichově ve věku 58 let. Její hrob se nachází v kostele Sv. Michala, jehož vysvěcení byl poslední důležitý bod v životě Renaty a jejího manžela. Byla uctívána jako svatá, ale nikdy nebyla svatořečena. Manžel jí přežil o dvacet čtyři let, zemřel v roce 1626.\n\nMezi její přímé potomky patřila Joséphine de Beauharnais mladší, která se v roce 1823 stala manželkou jednoho z nástupců Erika XIV., budoucího švédského a norského krále Oskara I. Renata je také předkem Karla XV., krále Švédska a Norska, a Kristiána X., krále Dánska. Všichni současní panovníci skandinávských zemí jsou Renatinými přímými potomky. Mezi její další četné významné potomky patří František Josef I. a Maxmilián I. Mexický.\n\n"}
{"id": "1154716", "url": "https://cs.wikipedia.org/wiki?curid=1154716", "title": "Novorozenecký a kojenecký pláč", "text": "Novorozenecký a kojenecký pláč\n\nNovorozenecký a kojenecký pláč (lidově fňágot, řvaní) je jeden z projevů dítěte v období od narození až po konec 1. roku. Můžeme jej charakterizovat jako „hlasové vyjádření emocí a behaviorálního stavu”. Podle Brazeltona je to jeden ze šesti stavů kojenců (mezi které patří například i hluboký spánek či klidový bdělý stav), přičemž je považován právě za nejvyšší stav vzrušivosti a zahrnuje vysokou motorickou aktivitu. Protože se děti rodí nezralé a jsou maximálně závislé na svém okolí, pláč je často jejich jedinou možností, jak vyjádřit své potřeby. Oznámení potřeby pomoci, podpory či ochrany je přitom základní evoluční funkcí pláče, protože pomáhá v přežití, a tím i k budoucí reprodukci. Během prvních měsíců se při pláči neobjevují slzy. \n\nNejprve je pláč pouze expresivní, což znamená, že není diferencovaný a pouze signalizuje určitou nespecifickou potřebu. Teprve později se stane záměrným a může být považován za určitý projev komunikace. Pomocí tzv. zvukové spektrografie bylo zjištěno, že pláč, který se liší příčinou (např. bolest, hlad, osamocení), se liší i ve své celkové kvalitě. Mladí dospělí rozeznají již malé odchylky ve zvuku pláče, a to bez ohledu na zkušenost s péčí o dítě.\n\nPláč není náhodný zvuk bez informační hodnoty. Vždy upozorňuje na distress, dává informaci o stupni distressu a naléhavosti potřeby. Wood a Gustafson rozlišují dětský pláč podle druhů signálů:\n\n1) Prvním z nich je tzv. povyk (fussing), kdy je dítě mírně sklíčené. Projevuje se tichým naříkáním s pauzami a dlouhými nádechy. Může se rozvinout do plného pláče v případě, kdy z okolí nepřichází odezva. \n\n2) Druhým typem je tzv. zlostný pláč (anger cry), který je velmi hlučný a děti při něm nadměrně vydechují vzduch. \n\n3) Bolestný pláč (pain cry) se objevuje náhle a po velkém nádechu. Dítě podrží vzduch v plicích a poté jej prudce vydechne. \n\n4) V případě, že je dítěti zima, má hlad, cítí se osaměle či unaveně apod., jedná se o tzv. základní či frustrační pláč (basic/frustration cry). \n\nJiné dělení odlišuje pláč od povyku a tzv. koliky charakterizované jako záchvat neutišitelného intenzivního pláče souvisícího s bolestí břicha. Barr přišel s tzv. pravidlem tří, které poukazuje na přítomnost koliky – pláč více než tři hodiny denně, více než tři dny po dobu tří týdnů. Protože však pojem kolika zahrnuje právě příčinu v gastrointestinálních potížích, je pro označení dlouhotrvajícího neutišitelného pláče používán pojem „excesivní pláč” poukazující pouze na projev pláče.\n\nV raných měsících věku dítě může plakat, i když proto není žádný zřejmý důvod. Barr použil zkratku PURPLE pro popis vlastností právě tohoto pláče, který je v období od 2 týdnů do 3-4 měsíců věku běžný. P (peak pattern) znamená, že vrchol celkového úhrnu plačtivosti dítěte je typicky ve dvou měsících. U (unpredictable) značí, že pláč přichází nepředvídatelně bez zřejmého důvodu. Pláč může pokračovat, i když se jej rodič snaží co nejlépe utěšit (R – resistant to soothing). P (pain-like face) znamená, že dítě může vypadat jako by ho něco bolelo. L (long lasting) hovoří o délce pláče v prvních měsících, a to 30-40 minut nebo i déle. E (evening crying) označuje odpoledne či večer jako dobu, kdy dítě pláče nejvíce.\n\nV prvních 3 měsících se množství pláče za den mění. Celkový průběh lze popsat křivkou, která má tvar písmene n. V prvních pár týdnech se míra pláče zvyšuje, vrchol křivky je ve dvou měsících a do 4. měsíce se množství sníží na stabilnější úroveň. Tento průběh platí univerzálně. Výzkumy dětského pláče, tj. jeho frekvence a trvání v průběhu hodin, dní a měsíců, se shodují nejen v ustanovení křivky a jejího vrcholu ve druhém měsíci života. Lze u nich taktéž nalézt shodu v tom, že se pláč objevuje nejčastěji večer, což je nejvíce patrné právě v období vrcholu. Je zde současně určitá proměnlivost mezi jedinci, taktéž především právě ve 2. měsíci, i v rámci jednotlivých dnů u jednoho jedince. Shoda ve výzkumech je i v tom, že plačtivost v prvních měsících nesouvisí s různými typy péče.\n\nNejprve je nutné zaměřit pozornost na potřeby dítěte, tzn. hlad, únava, zima, zranění apod. Ty je nutné uspokojit. Podle Bellové a Ainsworthové je konzistentnost a pohotovost odezvy pečující osoby spojována s poklesem frekvence i trvání pláče. Častými utěšovacími metodami jsou držení dítěte, zpěv a interakce, krmení, blízkost a doteky, dudlíky a hračky, odstranění škodlivých stimulů, příchod do místnosti, apod.\nPodle Harveyho Karpa se děti rodí předčasně a chybí jim 4. trimestr. Způsob, jakým utišit dítě, je podle něj napodobení prostředí děloze – houpavé pohyby, stísněný prostor, tzv. „bílý šum”. Jednou z metod je tedy zavinování, které zabraňuje pohybu končetin. Plačící dítě, které je položeno na záda, může být stále aktivizováno Moroovým reflexem, a tudíž nedochází k uklidnění. Poloha na boku tento reflex zastavuje. Další nápodoba spočívá v houpavých pohybech, které dítě v prenatálním vývoji pociťovalo. Poslední metodou je napodobení zvuků v děloze, tedy navození bílého šumu. Dítě je v děloze zvyklé na zvuky, které produkuje matčino tělo (krev proudící tepnami, trávicí ústrojí), proto jej dle Karpa šumění uklidní. Je však nutné brát v potaz vedlejší účinky. Bylo zjištěno, že některé z přístrojů, které mají dítě tímto způsobem uspat, mohou být příliš hlasité a zvyšovat tak riziko ztráty sluchu. Již u dospělého může být 85 decibelů po dobu 8 hodin škodlivé. Přístroj by měl být proto co nejdále od miminka a po usnutí má být vypnut. Zároveň je však nutné zamyslet se i nad tím, zda je vhodné mírnit pláč, který je sám o sobě vysokým stupněm aktivity, jiným rušivým zvukem.\n\nJako utišující prostředek se jeví taktéž různé druhy šidítek. Výsledky výzkumu naznačují, že se zvyšující se zkušeností s dudlíky (šidítky) se děti uklidní s dudlíkem mnohem rychleji a naopak také rychleji pláčou, pokud je jim dudlík odebrán. Podobným způsobem utišuje i sání prstu a některé matky používají taktéž bylinkové čaje.\n\nBrazelton uvádí, že faktorem vyvolávajícím pláč může být i „přestimulovanost”. Dítě se pláčem snaží vymanit z nadměrné stimulace, aby jeho nervový systém dosáhl homeostázy. Výzkum taktéž prokázal, že pláč novorozence je efektivním podnětem v podpoře pláče jiného novorozence. Tato reakce se nazývá empatická odpověď. K utišení tedy může pomoci zaměřit se taktéž na tyto oblasti a případně odstranit podněty z blízkosti dítěte.\n\nProblematické jsou případy tzv. syndromu třeseného dítěte, kdy násilné třesení dítětem (i ve snaze jej utišit) způsobuje subdurální hematomy, otok mozku či retinální krvácení.\n\nUž po několik desetiletí se stále objevuje debata, zda na dětský pláč reagovat, nebo dítě nechat plakat, dokud samo nepřestane. Např. Gewirtz tvrdí, že pokud se nejedná samozřejmě o situaci, kdy se dítě dožaduje pláčem uspokojení konkrétní potřeby, ignorování pláče není špatný nápad. Dítě si jinak zvykne na to, že po pláči se objeví pečující osoba, a podpoří ho to v tom, aby příště plakalo ve snaze přivolat pozornost. Naopak např. Bellová a Ainsworthová zastávají ten názor, že dítě by se nemělo ignorovat, protože bude plakat stále více.\n\nWang ve svém výzkumu porovnával 3 různé kultury a zjistil významné rozdíly mj. v blízkosti, chování, utěšování.\n\nPláč je mnohem intenzivnější a delší v těch kulturách, kde rodiče nechávají po většinu dne novorozence samotné a je věnováno relativně málo času jejich nošení. Hunziker a Barr udělali experiment, ve kterém byly matky v jedné skupině požádány, aby chovaly své novorozence více než tři hodiny denně. Děti těchto matek poté v 8 měsících sice plakaly stejně často, ale trvala až o polovinu kratší dobu v porovnání s dětmi matek, které nedostaly žádné pokyny. Protože v tradičních kulturách matky své děti drží po většinu dne (např. klokánkování) a v případě pláče je jim okamžitě nabídnut prs, popř. jsou zavinuty, děti zde pláčou méně. Ukázalo se, že melodie pláče novorozenců ovlivněná zvukovými vlastnostmi jazyka, kterým se mluví v jejich okolí. Francouzské děti naříkají na vzestupné notě, zatímco německé upřednostňují klesající melodii.\n\nReakce pečující osoby na pláč dítěte je obvykle tím rychlejší, čím je výška tónu pláče vyšší a čím je pláč hlasitější. Rychlost reakce může ovlivnit mimo jiné i pohlaví dítěte. Ukázalo se, že matky dráždivých kojenců mají tendenci reagovat rychleji na pláč dítěte ženského pohlaví než na pláč potomka mužského pohlaví. Reakce na pláč je ovlivněna i tím, jestli pláče vlastní nebo cizí dítě. Rodiče jsou schopní pláč svého vlastního dítěte rozpoznat a jejich fyziologická odezva na pláč vlastního dítěte se liší od odezvy na pláč cizího dítěte. \n\nDětský pláč u dospělých může vyvolávat pocity selhání, viny, úzkosti, frustrace, nebo i pocity, že je dítě nemá rádo.\n\n"}
{"id": "1154718", "url": "https://cs.wikipedia.org/wiki?curid=1154718", "title": "António Costa", "text": "António Costa\n\nAntónio Luís Santos da Costa (* 17. července 1961) je portugalský právník a předseda vlády Portugalska od 26. listopadu 2015. V letech 2007 – 2015 byl starostou Lisabonu. Předtím působil od roku 1997 do roku 1999 jako ministr parlamentních událostí, dále pak od roku 1999 do roku 2002 jako ministr spravedlnosti a od roku 2005 do roku 2007 jako ministr státní a vnitřní správy. V září roku 2014 byl zvolen generálním tajemníkem socialistické strany.\n\nCosta se narodil v roce 1961 v Lisabonu. Je synem spisovatele a básníka Orlanda da Costa, který je dlouholetým příznivcem portugalské komunistické strany. Po svém otci má také francouzský přízvuk. Jeho matka je spisovatelka Maria Antónia Palla. Z druhého manželství svého otce má nevlastního bratra Ricardo Costu, který se živí novinařinou. V roce 1987 se Costa oženil s učitelkou Fernandou Marií Gonçalves Tadeu. Mají spolu dvě děti – syna a dceru. \n\nCo se týče vzdělání, Costa dostudoval práva v roce 1980 v Lisabonu, kdy poprvé vstoupil do politiky a byl zvolen jako socialistický poslanec obecního zastupitelstva. Později od roku 1988, před vstupem do politiky na plný úvazek, vykonával krátce advokacii.\n\nDne 4. října 2015, byla konzervativní Portugalská koalice, která vládla v zemi od roku 2011, na prvním místě ve volbách s 38,6 % hlasů, zatímco Socialistická strana skončila druhá s 32,3 %. Konzervativní Passos Coelho byl během následujících dnů jmenován ministerským předsedou, ale António Costa utvořil alianci s ostatními stranami na levé straně (Levý blok, portugalská komunistická strana a ekologická strana \"Zelení\"), která dohromady představuje většinu v Parlamentu, a svrhla vládu dne 10. listopadu (Lidé-Zvířata-Příroda strana také hlasovala proti návrhu předložené levou aliancí). Po svrhnutí konzervativní vlády, byl Costa jmenován prezidentem Cavaco Silvou dne 24. listopadu novým předsedou vlády s platností od 26. listopadu 2015.\n"}
{"id": "1154719", "url": "https://cs.wikipedia.org/wiki?curid=1154719", "title": "Vodní brána (Kadaň)", "text": "Vodní brána (Kadaň)\n\nVodní brána byla jednou ze čtyř hlavních bran středověkého opevnění královského města Kadaně. Situována byla do spodní části dnešní Čechovy ulice, která se až do roku 1945 nazývala Vodní a kolem roku 1500 též Židovská, poblíž historické střelnice (dnes kulturní dům Střelnice), přičemž komplex předbraní Vodní brány umožňoval obranu celého prostranství před bránou až k řece Ohři.\n\nBrána byla hlavním vstupem do města ve směru od řeky Ohře, přes kterou zde vedl brod později nahrazený dřevěným mostem. První zmínky o něm pocházejí již z roku 1327. Dále máme doloženo, že v letech 1362 a 1407 byl poškozen požáry a roku 1421 byl pobořen křižáckými vojsky při dobývání města. V průběhu 15. století jsou pak vedeny záznamy o jeho opravách. V roce 1485 obdrželo město Kadaň od krále Vladislava II. Jagellonského privilegium na stavbu kamenného mostu, přičemž k realizaci tohoto záměru nedošlo. Na počátku 16. století bylo přemostění řeky Ohře přesunuto k brodu u kostela Stětí svatého Jana Křtitele na Špitálském předměstí.\n\nV blízkosti mostu u někdejší Vodní brány se též nacházel mlýn určený ke zpracování železné rudy, který roku 1343 daroval Karel IV., tehdy markrabě moravský, italskému velkopodnikateli Anastasiovi z Florencie.\n\nMost vedl od Vodní brány k tzv. Kostelnímu Dvoru na pravém břehu řeky Ohře. Ten tvořil jakési menší předměstí, které snad původně bylo majetkem děkanského chrámu Panny Marie v Kadani (dnes Povýšení svatého Kříže), který i s kadaňskou farností spravoval rytířský a špitální řád johanitů. Od poloviny 15. století patřil dvůr různým významným kadaňským měšťanům, z této doby je dokonce v Kostelním Dvoře doložena existence jednoho z městských špitálů.\n\nOd 17. století stávala v blízkosti Vodní brány městská šatlava s mučírnou, jak o tom svědčí například záznam z roku 1723 o výslechu děvečky z Kadaňské Jeseně, podezřelé z vraždy dítěte.\n\nPodle jedné z kadaňských měšťanských kronik byl roku 1504 nalezen u Vodní brány poklad se zlatými dukáty pocházejícími z doby císaře Karla IV. K demolici Vodní brány došlo roku 1838 během asanace městského opevnění. Její podobu zachycují již jen veduty města Kadaně ze 17. až 19. století.\n\n"}
{"id": "1154720", "url": "https://cs.wikipedia.org/wiki?curid=1154720", "title": "Amsonie", "text": "Amsonie\n\nAmsonie (\"Amsonia\") je rod rostlin z čeledi toješťovité. Jsou to přímé byliny s jednoduchými střídavými listy a modrými hvězdovitými květy. Rod zahrnuje asi 20 druhů, z nichž převážná většina roste v Severní Americe. Jeden druh roste v jihovýchodním Středomoří, další ve východní Asii. Amsonie jsou pěstovány jako okrasné zahradní rostliny a některé druhy mají význam v medicíně.\n\nAmsonie jsou přímé, vytrvalé byliny ronící bílou latexovou šťávu. Hlavní kořen je dřevnatý a dlouhověký. Dorůstají výšky asi 12 cm až 1,2 metru. Listy jsou střídavé až skoro přeslenité, jednoduché, bylinné. Květy jsou modré, bílé nebo růžové, až 1,5 cm čiroké, ve vrcholových vrcholících skládajících laty či chocholíky. Kališní lístky jsou úzce zašpičatělé. Koruna je nálevkovitá, s válcovitou, na vnitřní straně vlnatou korunní trubkou, která se nad polovinou rozšiřuje. Korunní laloky se překrývají směrem doleva. Tyčinky vyrůstají v rozšířené části korunní trubky a nevyčnívají, prašníky nejsou srostlé s čnělkou. Gyneceum je složeno ze 2 semeníků, které jsou spojeny nitkovitou čnělkou. Obsahují mnoho vajíček. Plodem je souplodí dvou válcovitě vřetenovitých, vzpřímených, mnohasemenných měchýřků.\n\nRod amsonie zahrnuje 19 nebo 20 druhů. Je rozšířen především v Severní Americe. Mimo tento kontinent rostou pouze 2 druhy. \"Amsonia orientalis\" roste v Turecku a Řecku, \"Amsonia elliptica\" roste v Japonsku a východní Číně.\n\nRod \"Amsonia\" je v rámci čeledi \"Apocynaceae\" řazen do podčeledi \"Rauvolfioideae\" a tribu \"Amsonieae\". Je to jediný rod tohoto tribu.\nPrvní druh rodu \"Amsonia\" popsal Carl Linné v roce 1753, zařadil jej však do rodu \"Tabernaemontana\" jako \"T. amsonia\". Později byl v roce 1788 tento druh Thomasem Walterem přeřazen do nového rodu \"Amsonia\".\n\nEvropský druh \"Amsonia orientalis\" byl v minulosti řazen do rodu \"Rhazya\".\n\nAmsonie jsou pěstovány jako méně známé okrasné zahradní rostliny. Mezi běžněji pěstované náleží zejména \"Amsonia tabernaemontana\" a její kultivary, např. 'Blue Star' či 'Blue Ice'. Za velmi zdobný je považován druh \"Amsonia hubrichtii\" s jemnými, úzkými listy. Amsonie kvetou na jaře a v časném létě, pohledné jsou však i mimo dobu kvetení, neboť vytvářejí hustý porost sytě zelených listů. Navíc nejsou poškozovány škůdci ani okusovány býložravci.\n\nNálev z asijského druhu \"Amsonia elliptica\" je v Číně používán při nachlazení a jako potopudný prostředek.\n\nAmsonie prospívají na plném slunci nebo jen při lehkém zastínění. Na půdu nejsou nikterak vybíravé. Všechny druhy dobře prosperují ve středně vlhké půdě, některé druhy jsou navíc odolné vůči suchu. Jsou vesměs mrazuvzdorné. Při nedostatku letního slunce mají řídký vzrůst a méně pěkný vzhled. Amsonie se množí buď výsevem nebo řízkováním. Semena se vysévají v průběhu zimy nebo v časném jaře a klíčí v chladu. Řízky se odebírají na začátku léta.\n\n"}
{"id": "1154721", "url": "https://cs.wikipedia.org/wiki?curid=1154721", "title": "Hledání radosti", "text": "Hledání radosti\n\nHledání radosti je první a zároveň jediné studiové album brněnské skupiny Junior – Speakers, která jej vydala pod tehdy používaným názvem Junior ve vydavatelství Panton v roce 1975.\n\nJunior natočili své první album na jaře 1975, v době, kdy měli za sebou několik vydaných singlů, ale zároveň v době, která rockovým skupinám v Československu nepřála. Na desku musely být zařazeny písně s texty bez hlubšího významu, mainstreamovějšího charakteru a ani po instrumentální stránce se zde členové kapely nepředstavili tak kvalitně, jako na předchozích singlech. Album nedosáhlo většího ohlasu ani mezi kritiky, ani mezi posluchači. Kromě jedné písně obsažené na sampleru \"Gong 3\" se deska \"Hledání radosti\" stala poslední oficiálně vydanou nahrávkou Junior – Speakers.\n\n"}
{"id": "1154723", "url": "https://cs.wikipedia.org/wiki?curid=1154723", "title": "August Bayer", "text": "August Bayer\n\nAugust Bayer (6. března 1882, Jičín – 23. února 1942, Mauthausen) byl český profesor dendrologie, fytopatologie a bakteriologie, který působil na Vysoké škole zemědělské v Brně (dnešní Mendelova univerzita).\n\nPo maturitě na gymnáziu v Jičíně vystudoval přírodovědný obor na Filozofické fakultě české univerzity v Praze, v roce 1905 složil rigorózum z botaniky a filozofie.\n\nKrátce působil jako profesor učitelského ústavu v Jičíně a Příbrami, posléze se přesunul do Brna, kde vyučoval od r. 1922 jako docent, 1927 mimořádný profesor a 1936 řádný profesor dendrologie, fytopatologie a lesnické bakteriologie na lesnickém odboru Vysoké školy zemědělské. V letech 1929–1930 byl děkanem lesnického odboru. Podnikl celou řadu botanicko-sběratelských cest, kromě jiného byl i předsedou Svazu pro ochranu přírody a domoviny na Moravě.\n\nZa druhé světové války se zapojil do odboje vysokoškolských pedagogů. Dne 23. prosince 1941, v době prvního stanného práva, byl zatčen gestapem, vězněn v Brně v Kounicových kolejích a odtud odvezen do koncentračního tábora Mauthausen, kde 23. února 1942 zemřel. „Životnost“ vězňů tam byla dva měsíce.\n\nProfesor Bayer se zasloužil o zřízení řady přírodních rezervací v okolí Brna, založil také arboretum ve Křtinách.\n\nJeho jméno je uvedeno na pomníku padlých, popravených a umučených lesníků v době německé okupace v lesích u Adamova v rámci tzv. Lesnického Slavína. Dále mu byl odhalen pomník při oslavách padesátého výročí vzniku Školního lesního podniku Masarykův les Křtiny, a to ve křtinském arboretu, o jehož založení se zasloužil.\n\nRoku 1995 byl založen Nadační fond Augusta Bayera při Lesnické a dřevařské fakultě Mendelovy univerzity v Brně, jehož cílem je mj. podpora zvyšování vědomostí veřejnosti o dřevinách, zvelebování arboret a přírodních rezervací na území ŠLP Masarykův les Křtiny či podpora lokálních dendrologicky a botanicky zaměřených projektů na zachování přírodních, kulturních a estetických hodnot krajiny.\n\nOd roku 1946 nese jeho jméno ulice v brněnské čtvrti Veveří.\n\n\n\n\n"}
{"id": "1154725", "url": "https://cs.wikipedia.org/wiki?curid=1154725", "title": "Žitý svět", "text": "Žitý svět\n\nTermín „Lebenswelt“ může být doslovně přeložen jako \"svět života\", též \"životní svět\" či žitý svět. S dalším překladem, se kterým se můžeme setkat, je například \"přirozený svět\". Je to jsoucno, které ke svému ztělesnění nepotřebuje žádnou věc. Žitý svět je vystavěn na významech, které člověk během procesu socializace a interakce přikládá věcem a událostem. Tento pojem se, zejména, váže na osoby Edmunda Husserla a Alfreda Schütze. Lebenswelt, neboli žitý svět, se jako pojem prvně objevil v druhé třetině 19. století a to v oborech biologie a botaniky, později se stal termínem v křesťanské filosofii náboženství. Teprve s postavami Georga Simmela a Wilhelma Diltheyho se tento výraz dostává do filosofie života.\n\nPojem žitý svět vyjadřuje souhrn skutečných i možných horizontů lidských životních zkušeností. Jedná se o teoretické vysvětlení a o určitý úhel pohledu na skutečnost. Vysvětluje se jako svět zdravého rozumu, prvotních zájmů. Svět není považován za samozřejmý a daný. Je to naivní, bezprostřední zkušenost.\n\nPoznání světa lidí je zcela jiné od poznání přírody. Principem je, že během procesu interakce jsou věcem a událostem přikládány různé významy. Právě na těchto významech je vystavěn lidský svět. Analýza světa každodennosti bývá též označována jako fenomenologická sociologie (ta v provedení Alfreda Schütze). Svět každodennosti je strukturován jak časově, tak prostorově a fenomenologická sociologie zkoumá, jak tento svět vzniká a jak se udržuje.\n\nS myšlenkou žitého světa přišel Edmund Husserl. Základním středobodem jeho filosofie byl člověk. Systematickým zkoumáním myšlenek lidí chtěl zbavit mysl od předtuch a předsudků a dostat se k věcem samým. Z jeho výzkumů bylo zřejmé, že vědomí není subjektem a nemůže být samotné, ale pouze jako „vědomí něčeho“. Dle Husserla je vědění nekonečný proud jevů vedený pomocí intenční linie. Linie jako taková je základním rysem vědomí, chování i jazyka. Čili když něco vnímáme, nezískáváme dojmy pouze na základě smyslů, nýbrž i pomocí našich zkušeností (např. Vím, k čemu slouží okno). Tedy, když člověk přemýšlí, přemýšlí „o něčem“ – využívá již získaná spojení a to je ona linie.\n\nZnalosti získané člověkem během socializace, a jež jsou součástí jazyka, tvoří balík příručního vědění každého člověka. Tento balík plný zkušeností slouží člověku jako zdroj informací, jak se chovat v běžném životě a během různých situací. Každá nová událost v životě je do tohoto balíku zahrnuta. Jazyk funguje jako prostředník a spojka mezi lidmi. Ačkoliv se jejich balíky příručního vědění liší na základě jiných předchozích životních zkušeností a událostí, samozřejmě mají i podobné prvky, aby si lidé nerozuměli. Pouze v případech, kdy se například jedná o nějakou velkou tragédii a zabudovat ji do svého světa je prakticky nemožné, jedincův svět se bortí a může vyústit v sebevraždu, psychické zhroucení či příklonem k obskurním duchovním praktikám. Na Husserlův objev žitého světa navázal například Jan Patočka nebo Alfred Schütz.\n\nAlfred Schütz je považován za zakladatele fenomenologické sociologie, čerpající také z pojmu \"Lebenswelt\" či z analýzy \"světa každodennosti\".\n\nStoupenci fenomenologické sociologie jsou přesvědčeni o tom, že poznání světa lidí je naprosto odlišné od poznání přírody. Dle fenomenologické sociologie je lidský svět totiž vystavěn na významech, které v procesu interakce aktéři přikládají věcem a událostem. Základním principem jsou významy, díky kterým lidé rozumí životnímu světu. Hledá význam a vnitřní smysl životního světa. Avšak snaží se, aby teorie byla vždy empiricky doložena.\n\nAlfred Schütz chápe žitý svět jako symbiózu čtyř dílčích světů: světa každodennosti, světa snů, fantazijních světů a světa vědy. Podle Schütze je svět každodennosti světem fyzických objektů, plánování, jednání, kde dominuje myšlení. Svět snů, fantazie a vědy jsou jen modifikacemi samotného světa každodennosti. Schütz se domnívá, že prožívání samo o sobě nikdy není smysluplné, musí fungovat na principu intenční linie. \"„Ve světě každodenního života, ve kterém vystupuji Já stejně jako Ty nikoli jako transcendentální, ale jako psychofyzický subjekt, odpovídá tedy každému proudu prožitků Já, proud prožitků Druhého, ovšem vztažený zpět k mému proudu prožitků, jako mému tělu tělo druhého ovšem vztažené zpět na mé tělo.“\" (Schütz 1974 [1932]:142)Dalšími směry, ve které se fenomenologická sociologie později přeměnila, jsou na příklad etnometodologie, kognitivní sociologie a sociologie vědění.\n\nSchütz byl bezpochyby silně ovlivněn kolegy Bergsonem, Weberem a Husserlem. Studiem myšlenek ostatních autorů vytvořil svůj pohled na svět, který je patrný v jeho dílech. A to především v Schützově první významné knize \"Der sinnhafte Aufbau der sozialen Welt\". \"Eine Einleitung in die verstehende Soziologie\" (Schütz 1974 [1932]), která je v podstatě snahou o syntézu Husserlovy a Weberovy metodologie. Návaznost na Husslera je pochopitelná, jelikož byl jeho studentem. Zatímco Schützovo další rané dílo \"Theorie der Lebensformen\" je silně ovlivněno Bergsonovou filosofií, \"Sinnhafte Aufbau\" je již dominantně ovlivněno Husserlovou fenomenologií.\n\n"}
{"id": "1154727", "url": "https://cs.wikipedia.org/wiki?curid=1154727", "title": "Prekarizace", "text": "Prekarizace\n\nPrekarizace je termín označující nahrazování plného pracovního poměru jiným druhem vazby mezi zaměstnancem a zaměstnavatelem. Nejčastěji částečným úvazkem, jednorázovým nákupem služby, dohodou o provedení práce či obchodním vztahem. To vede jedince ke ztrátě sociálních a finančních jistot plného pracovního poměru.\n\nV sociologii vyjadřuje prekarizace existenci zbavenou sociální a finanční stability, což má vliv na materiální a duševní blahobyt jedince.\nPrekarizace práce je považována za jeden z důsledků globalizace. Sociální třída vzniklá trendem prekarizace je označována jako \"prekariát\".\n\nPojem prekarizace původně pochází z francouzského slova \"précarité\" – prekérnost, nejistota. Prekarizace je od konce sedmdesátých let dvacátého století nejčastěji spojována s prací. Nárůst počtu nestabilních a špatně placených pracovních míst v Americe a Evropě způsobil v této době celosvětové rozšíření pojmu. V roce 2001 proběhla v Miláně v rámci akce EuroMayDay demonstrace proti doléhajícímu trendu prekarizace práce. Zúčastnilo se jí na pět tisíc lidí, nejčastěji studentů. V roce 2005 se akce konala již v sedmnácti evropských zemích, kdy proti prekarizaci protestovalo po celé Evropě zhruba osmdesát tisíc lidí.\n\nPrekérní práce je nestandardní druh zaměstnání, který je nejistý a  nechráněný. Není dostatečně finančně ohodnocený, takže na jeho základě nelze uživit domácnost. V posledních letech se prekarizace práce stala fenoménem na pracovním trhu. K drastickému rozšíření prekarizace napomohla například globalizace nebo vývoj technologií. Velkou roli hraje také přesun pracovní síly z továren do sektoru služeb.Takovéto změny umožnily vznik nového druhu ekonomiky, který vyžaduje velkou flexibilitu na pracovišti. V důsledku toho došlo k odklonu od standardního typu pracovního poměru.Standardní druh zaměstnání zaměstnanci zaručuje nepřerušovaný pracovní úvazek na dobu neurčitou, kde zaměstnanec práci vykonává pod dohledem zaměstnavatele. Základními aspekty tohoto poměru jsou smlouva na dobu neurčitou, specifikovaná standardní pracovní doba a dostatečné sociální benefity. Naproti tomu prekérní práce je např. práce na dobu určitou, práce na částečný úvazek, samostatně výdělečná činnost, práce z domova atd. Nejde tedy o permanentní zaměstnání s jedním zaměstnavatelem.\n\nNeplnohodnotné zaměstnání se dříve zdálo být řešením nezaměstnanosti, v současnosti se ale prekarizace práce nehodnotí pozitivně. Důvodem je, že neplnohodnotné pracovní úvazky vedou ke zhoršování pracovních a životních podmínek zaměstnanců. Ti totiž nemají řádnou pracovní smlouvu, ani právní ochranu. Jejich práce je nejistá, tím pádem i zisk. Zaměstnavatelé mohou i díky tomuto v zaměstnancích navodit pocit nepotřebnosti a snadné nahraditelnosti. To vede například ke zhoršujícím se standardům bezpečnosti práce nebo k situacím, kdy zaměstnanci ze strachu o ztrátu zaměstnání vykonávají více práce bez odměny. Jedním z nejznámějších příkladů prekarizace práce je tzv. švarc systém, při němž osoby vykonávající pro zaměstnavatele běžné úkony nevystupují jako zaměstnanci, ale jako samostatní podnikatelé. Tento systém proslavil v 90. letech podnikatel Miroslav Švarc. Jeho zaměstnanci vystupovali coby živnostníci a on tak ušetřil na odvodech sociálního a zdravotního pojištění. Náš právní systém tuto praktiku považuje za nelegální. Aby činnost byla legální a nejednalo se o tento typ prekérní práce, je potřeba, aby člověk vystupující jako OSVČ byl s firmou ve vztahu odběratel a dodavatel, ne zaměstnanec a zaměstnavatel. OSVČ vystupuje sám za sebe, pod vlastním jménem, na vlastní odpovědnost a pro vlastní zisk\n\nPrekariát je socio-ekonomická skupina lidí, kteří postrádají pracovně orientované jistoty a potřeby jako je např. jistota zaměstnání, vykonávají práci pouze na částečný úvazek nebo mají pouze dohodu o provedení práce, a to většinou s minimální bezpečností práce. Termín prekariát poprvé použil francouzský sociolog Pierre Bourdieu. Je složen ze slov „prekérní“ a „proletariát“, značí tedy prekérní situaci a nejistotu, ve které se tato společenská třída nachází. Tím se liší od proletariátu, jehož nepsané dohody založené na sociálních vztazích s buržoazií mu zajišťovaly pracovní jistoty výměnou za podřízenost. Co se týče třídních charakteristik, vztahy lidí z této skupiny se státem či jinou nadřazenou substancí se zakládají na minimální důvěře.\n\nSociolog a odborník na prekariát Guy Standing odhaduje, že v dnešním světě je prekariát zastoupen alespoň jednou čtvrtinou dospělé populace. Jedná se především o vyčlenění na základě sociálního statusu, kdy jedinci žijí v nejistotě o zaměstnání, o finanční příjmy (v podobě námezdní práce či sociální pomoci státu) a o bydlení. Jedinci žijící v prekariátu vykonávají činnost, která není považována za práci, není respektována a ani není součástí politického diskurzu. Musí se vnitřně ztotožňovat s nestabilními pracovními úvazky, mezi něž patří nové pracovní pozice, úvazky bez pracovní doby, stáže a i tzv. crowdsourcing a crowd labour. Prekarizovaní jedinci se účastní davové práce, kterou vykonává velké množství lidí.\n\nDle Guye Standinga lze rozlišit 3 hlavní skupiny prekariátu: upadající dělnická třída, imigranti hledající lepší životní podmínky a mladí lidé s vysokoškolským vzděláním, kterým se nedaří najít adekvátní zaměstnání. Přestože mají tyto skupiny rozdílné vědomí, uvědomují si sdílenou situaci.\n\nJiným pohledem lze na prekariát nahlížet ve smyslu procesu, respektive způsobu, kterým jsou lidé tzv. „prekariatizováni“. Být prekariatizován znamená podléhat tlakům a skutečnostem, což vede k žití bez bezpečných existenciálních jistot a individuálního rozvoje dosaženého prostřednictvím práce a životního stylu.\n\nPrekarizace je dávána do souvislosti s pracující chudobou.\n\n\n\n"}
{"id": "1154728", "url": "https://cs.wikipedia.org/wiki?curid=1154728", "title": "Velvyslanectví České republiky v Bělehradu", "text": "Velvyslanectví České republiky v Bělehradu\n\nVelvyslanectví České republiky v Bělehradu se nachází na adrese \"Bulevar kralja Aleksandra 22\" v centru srbské metropole Bělehradu. Sídlí v budově, kterou navrhl pro účely československého velvyslanectví v Jugoslávii český architekt Alois Mezera. Konzulární působnost velvyslanectví platí pro území Republiky Srbsko (v Černé Hoře má Česká republika rovněž své velvyslanectví). Českou velvyslankyní v Srbsku byla v roce 2015 Ivana Hlavsová.\n\nMonumentální budova v blízkosti vládních budov v centru Bělehradu vznikla po první světové válce na pozemku, který z části koupil československý stát, a který zčásti daroval Československu král Alexandr I. Karađorđević. Alois Mezera, architekt který byl ovlivněn Jožem Plečnikem navrhl funkcionalistickou budovu, která patřila ve své době mezi nejmodernější zastupitelské úřady v jugoslávské metropoli. Slavnostně byla otevřena v roce 1927. Mezera navrhl vše, včetně detailů v interiéru i nábytku. Realizaci stavby prováděla společnost jiného Čecha, a to Matěje Blechy, která v srbské metropoli tehdy sídlila. \n\nVelkolepá budova byla navržena v dobách spojenectví mezi ČSR a Jugoslávií, během existence tzv. Malé Dohody. Českoslovenští zástupci velvyslanectví opustili po roce 1939 a po okupaci Jugoslávie fašistickými vojsky sloužila pro potřeby Wehrmachtu. Dne 18. dubna zde byla mezi zástupci jugoslávského království a německé armády podepsána kapitulace země. Po rozdělení Československa na Českou a Slovenskou republiku připadla budova velvyslanectví českému státu.\n\nV roce 2014 byl do jejího průčelí vrácen velký znak republiky Československé, který se zde nacházel v letech 1927-1939.\n\n\n"}
{"id": "1154729", "url": "https://cs.wikipedia.org/wiki?curid=1154729", "title": "Love Gun (píseň)", "text": "Love Gun (píseň)\n\nLove Gun je píseň americké rockové skupiny Kiss vydaná na albu Love Gun. Píseň napsal zpěvák a kytarista Paul Stanley v letadle do Japonska. Song je velice oblíbený u fanoušků a i skupina samotná má k písni velice pozitivní vztah, neboť ho hrají téměř na každém koncertu. Také se objevil snad na každém výběrovém albu skupiny. Na B straně singlu vyšla píseň \"Hooligan\", kterou nazpíval bubeník Peter Criss.\n\n"}
{"id": "1154730", "url": "https://cs.wikipedia.org/wiki?curid=1154730", "title": "Pstruhový potok", "text": "Pstruhový potok\n\nNázev Pstruhový potok má více vodních toků:\n\n"}
{"id": "1154731", "url": "https://cs.wikipedia.org/wiki?curid=1154731", "title": "Jedlový potok", "text": "Jedlový potok\n\nNázev Jedlový potok má více vodních toků:\n\n"}
{"id": "1154732", "url": "https://cs.wikipedia.org/wiki?curid=1154732", "title": "Nadané dítě", "text": "Nadané dítě\n\nPojem nadané dítě (anglicky \"gifted children\") obecně odkazuje k dítěti s vysokou inteligencí, vysokým stupněm talentu a nadání. Neexistuje ale žádná obecně platná definice, která by pojem nadané dítě definovala. Jeden z přístupů popisuje termín „nadaný“ jako jednotlivce oplývajícího vynikajícím nadáním či schopností v jedné či více oblastech. Existují i další definice, v českém prostředí například ta, že pokud bychom chtěli definovat nadaného člověka, poukázali bychom na jeho úspěchy ve školním prostředí, nebo na mimořádné hudební či sportovní výsledky.\n\n\nMezi typické projevy, podle kterých můžeme poznat nadané dítě, patří vysoká inteligence (IQ dítěte převyšující hodnotu 110), většina dětí ovšem vykazuje mimořádný talent pouze v jedné oblasti, udává se proto doporučení neopírat se o celkové skóre IQ, ale naopak se zaměřit na dílčí složky inteligence.\n\nMezi typické projevy v oblasti poznávání patří:\nJe ovšem nutné říci, že ne všechny nadané děti poznáme dle výše jmenovaných charakteristik. Každé dítě je individuální a u některého jeho schopnosti například ještě nemusí být plně rozvinuty.\n\nK odhalení nadání většinou slouží psychometrický test (nebo testy) administrovaný kvalifikovaným psychologem. Výsledky testu dítěte jsou porovnány s výsledky jemu odpovídající skupiny dětí (věkem, pohlavím atd.). Správná identifikace nadaného dítěte je sice poměrně složitá, ale zároveň velice důležitá. Méně zkušený učitel totiž může mít problémy s rozpoznáním nadaného dítěte a toto dítě se poté ve škole může vlivem podhodnocených nároků nudit a vyrušovat ve třídě.\n\nVýjimečné nadání dítěte nemusí být patrné na první pohled. Často se naopak skrývá za tzv. dvojí výjimečností, která značí spojení nadání a handicapu. Nejčastěji se jedná o ADHD, tedy poruchu pozornosti s hyperaktivitou, autismus, dyslexii apod. Tyto poruchy jsou problémem zejména proto, že zkreslují školní výsledky dítěte, a proto je pak často problémem nadané dítě rozpoznat. U těchto dětí, kteří bývají také označováni jako „paradoxní žáci“, je tedy nutná cílená psychologická diagnostika a školní opatření, aby se tak umožnila odpovídající náprava handicapu a optimální rozvoj schopností.\n\nDané problematice se ve svém výzkumu věnuje také Heider, z jehož výsledků vyplývá, že téměř u třetiny nadaných chlapců byly pozorovány znaky nerovnoměrného vývoje, což je výrazně více oproti nadaným děvčatům.\n\nJako důležitý předpoklad pro rozvoj dítěte považujeme rovněž sociální dimenzi. Studie Šafářové a Širůčka ukazuje, že nadané děti vykazují nadprůměrnou citlivost, samostatnost a nekonformnost, tedy vlastnosti, které mohou implikovat sníženou dovednost hladce navazovat vztahy s vrstevníky. Heider ve výsledcích svého výzkumu uvádí, že nadaní chlapci jsou přijímání kolektivem méně než nadaná děvčata. Chlapci jsou v kolektivu také mnohem méně spokojení. Mnohé nadané děti mají tendenci opakovaně a intenzivně organizovat lidi a věci. Často také vymýšlejí vlastní hry a pokouší se organizovat ostatní spoluhráče. Častým důsledkem tohoto chování nadaných dětí jsou tenze mezi nimi a vrstevníky a neoblíbenost nadaných dětí v širším kolektivu.\n\nRodinné zázemí představuje jeden z klíčových vlivů na život dítěte. Nadané děti pocházejí častěji z rodin, kde se již nadání v určité podobě vyskytlo, zároveň ale nelze tento jev s jistotou přisoudit jen biologickým nebo jen sociálním souvislostem. Průměrný věk, kdy dochází ke zjištění nadání, jsou necelé 3 roky. Rodina, v níž se vyskytoval jedinec s nadprůměrnými schopnostmi, má dříve tendenci tento jev identifikovat také u svých potomků.\n\nRodiny ve vztahu k nadanému dítěti můžeme dělit na dva typy:\n\n1. Rodina akcentující nadání dítěte (cca dvě třetiny)\n\n2. Rodina bez vyhraněného vztahu k poznání (cca jedna třetina)\n\nKromě výše zmíněného problému týkající se zapadnutí do kolektivu vrstevníku mohou nadané dítě potkat i další potíže. Jednou z nich může být vnitřní asynchronie, kdy dítě přesně ví, co chce například nakreslit, jeho motorické schopnosti ale ještě nejsou dostatečně vyvinuty, a proto mu danou věc neumožňují. U nadaných dětí bývá často pozorován rovněž zvýšený sebekritismus a perfekcionismus.\n"}
{"id": "1154735", "url": "https://cs.wikipedia.org/wiki?curid=1154735", "title": "Hans Miksch", "text": "Hans Miksch\n\nHans Miksch (24. června 1846 Liberec – 14. května 1904 Drážďany) byl rakouský architekt.\n\nHans Miksch pocházel z rodiny stavitele Johanna Miksche z Liberce. Kde získal vzdělání, např. zdali navštěvoval technickou školu nebo vykonával praxi u svého otce, není známo. Projektovat začal u Wr. Baugese. Na začátku byl podporován hrabětem E. von Zichy, u něhož pracoval jako domácí architekt. Pak byl zaměstnán u vídeňské stavební společnosti. V roce 1881 společně s architektem Julianem Niedzielskim (1849 – 1901) zvítězili v soutěži na liberecké divadlo, projekt se nakonec neuskutečnil. Společně s Julianem Niedzielskim založili projekční kancelář ve Vídni v roce 1881. Po celou dobu udržoval a využíval kontakty, které měl na severu Čech. Od roku 1896, kdy Niedzielski vstoupil do státní služby, projektoval samostatně. Na služební cestě do Drážďan, kterou podnikal v roce 1904, nečekaně zemřel a byl pochován v Drážďanech.\n\nHans Miksch projektoval ve stylu pozdního historismu. Projekční kancelář Miksch & Niedzielski také prosazovala nové moderní konstrukce ze železa a skla.\n\n\n"}
{"id": "1154738", "url": "https://cs.wikipedia.org/wiki?curid=1154738", "title": "Strach v sedle", "text": "Strach v sedle\n\nStrach v sedle je název české antologie amerických westernových povídek, kterou roku 1985 vydalo Albatros jako 182. svazek své sešitové edice Karavana. Výbor uspořádal Jiří Šeda, povídky přeložili Jan Čermák, Michaela Hornátová, Martin Skřivan a Jan Starý, knihu ilustroval Vladimír Kovářík.\n\nSvazek obsahuje tyto povídky:\n\n"}
{"id": "1154740", "url": "https://cs.wikipedia.org/wiki?curid=1154740", "title": "Postkapitalismus", "text": "Postkapitalismus\n\nPostkapitalismus je pojem, který zahrnuje návrhy na nový ekonomický systém, který by mohl nahradit kapitalismus. Podle některých teorií se kapitalistická společnost přemění na postkapitalistickou spontánně poté, co bude kapitalismus překonán. Další teorie tvrdí, že kapitalismus bude záměrně nahrazen. \nMezi nejvýznačnější postkapitalistické společnosti se řadí anarchismus a socialismus.\n\nJak bude postkapitalismus vypadat nikdo přesně neví. Svůj pohled na něj nám však přináší britský spisovatel Paul Mason ve své knize . V ní popisuje kapitalismus jako nefunkční systém, který přispěl k problémům jako je prohlubující se finanční nerovnost mezi lidmi, velké zadlužování zemí nebo zhoršující se životní prostředí. Nástup postkapitalismu by tyto problémy měl vyřešit. První zárodky tohoto systému můžeme vidět už v dnešním kapitalismu. Příkladem může být komunitní způsob produkce nebo vznik tzv. „netržního“ a „posttržního“ sektoru. K úplnému nástupu postkapitalismu údajně dopomůže i nynější všudypřítomnost techniky. Příkladem může být internetová encyklopedie Wikipedia nebo operační systém Linux. Ty svým působením totiž ruší všechna kapitalistická pravidla – jsou dostupné i tvořené zdarma. Na projektu Wikipedie se podílí 27 000 lidí a přesto jej nemůže kolonizovat trh nebo nahradit žádná kapitalistická struktura. V této skutečnosti se odráží i hlavní myšlenka postkapitalismu – lidé by se více měli zabývat nemonetární a veřejně prospěšnou aktivitou na úkor vlastního prospěchu. Kritici knize však vyčítají její utopičnost.\n\nPeter F. Drucker se postkapitalistickou společností zabývá v knize Postkapitalistická společnost z roku 1993. Ve své knize tvrdí, že světové mocnosti (země prvního světa) a zejména pak Spojené státy americké vstoupily do postkapitalistického systému produkce, kde kapitál už neexistuje, neboť nepřísluší jedné osobě či rodině, ale celé řadě organizací typu pojišťoven, bank atd. Díky tomu se běžný občan virtuálně stane vlastníkem velkých amerických podniků, tudíž i vlastníkem kapitálu, což znamená, že se jedná o překonání a nikoliv zničení kapitalismu. Kniha předpovídá, že postkapitalistická společnost bude společností organizací, kde každá organizace bude vysoce specializovaná v jejím vlastním oboru.\n\nAnarchismus je politická ideologie, která usiluje o společenské uspořádání, které postrádá sociální, ekonomickou či politickou hierarchii. Odmítá tedy faktickou nadvládu nad člověkem. Cílem anarchistů je zrušení státu jako takového, protože centralizace a politická moc se neslučuje s jejich ideami. Až na anarchokapitalismus usilují všechny směry anarchismu o nahrazení kapitalismu jiným ekonomickým systémem.\n\n\n\n\nSocialismus je sociální a ekonomický systém založený na společném vlastnictví výrobních prostředků. Mezi hlavní cíle tohoto myšlenkového proudu patří rovnost, spravedlnost a lidská solidarita. Za socialismus považujeme i hnutí snažící se o dosažení těchto ideálů. Myslitelé jako Karl Marx, Friedrich Engels nebo Thomas More se v minulosti také zabývali socialismem. Na základech socialismu stojí i politická ideologie zvaná komunismus.\n\n\n\n"}
{"id": "1154745", "url": "https://cs.wikipedia.org/wiki?curid=1154745", "title": "Černá skříňka (sociologie)", "text": "Černá skříňka (sociologie)\n\nČerná skříňka (angl. \"Black box\") znamená v kybernetice, psychologii i sociologii systém, u kterého známe pouze vstupy a výstupy, ale nevíme nic o tom, co se děje uvnitř, čili jak hodnoty výstupů vznikají. O vnitřní organizaci daného systému se lze něco dozvědět jen soustavným zkoumáním výstupů pro možné hodnoty vstupů a toto chování černé skříňky popsat například tabulkou. \n\nZ vědeckého hlediska je termín černá skříňka užíván v případě, kdy je předmětem zkoumání objekt, jehož vnitřní struktura se nachází mimo dosah výzkumníka. K tomu mohou nastat tři důvody: \nOpakem černé skříňky je takzvaná bílá schránka. U tohoto typu systému je možné se podívat a prozkoumat vnitřní pochody a jak výstupy vznikají. Někdy se hovoří o tzv. šednutí černé skříňky. Jde o proces, kdy se dosud neznámé procesy stávají jasnými a původní čerň (neznámost) postupně šedne, až se vyjasní do podoby bílé schránky.\n\nPojem Black box býval dříve užíván ve vojenské terminologii. Byl takto označován přístroj ukořistěný nepříteli, který ovšem není možné otevřít, protože existuje šance, že by mohl obsahovat nálož. \n\nV roce 1947 se tento pojem začal používat pro popsání nepřístupného vnitřku navigačního přístroje. Toto užití se dále rozšířilo v 60. letech pro různě složité obvody v kybernetice. \n\nPojem černá skříňka uvedl do psychologie jako první behaviorista Burrhus Frederic Skinner v roce 1989 ve svém díle 'Recent Issues in the Analysis of Behavior'.. Skinner se zajímal o to, co se dělo kolem jednotlivce a jak okolí ovlivňovalo změny v jeho chování. Někdy tohoto jedince bral jako černou skříňku, přičemž jeho zájem byl pouze o to co se dělo kolem jedince a jaké byly jeho reakce. Cítil, že vše co se týká jeho pocitů je záležitostí mozkových procesů a ne psychologie. Tudíž tyto mozkové procesy byly pro něj černou skříňkou a které nemůžeme pozorovat.\n\nVzhledem k tomu, že černá skříňka je pojem určený pro systémy, o kterých nevíme jak vnitřně fungují, jediný způsob jak nalézt vztahy mezi vstupy a výstupy je pomocí provádění vícečetných experimentů. Z těchto experimentů, které zapříčiňují odezvy systému, můžeme vypozorovat určitou funkci, aniž bychom věděli, co se odehrává uvnitř systému. Tomuto náhledu na teorii černé skříňky se také někdy říká systémová teorie. Opakem této teorie je takzvaná teorie redukcionistická. Přístup této teorie spočívá v rozložení systému na jednotlivé části, jejich analýzou a následnou syntézou. Tento přístup se však ve většině případů nedá použít, neboť častokrát se jedná o systémy, které nelze rozložit.\n\nV rámci této teorie se může stát, že známe část, či celou strukturu vnitřních pochodů systému. V takovémto případě bychom však neměli na tyto vědomosti brát ohled.\n\nPro behaviorismus je teorie černé skříňky výhodná k mentálním procesům, které jsou neuchopitelné a díky tomu velmi těžko vysvětlitelné pomocí behaviorální teorie.\n\nAmerický sociolog kanadského původu Erving Goffman (1922-1982) se problematikou černé skříňky zabývá rovněž ve svých úvahách o sociálním jednání v interakci s jinými (komunikaci), v knize \"'Frame Analysis: An Essay on the Organization of Experience' (1974).\" Goffman ovšem s tímto modelem komunikace nesouhlasí a tvrdí, že jedinec je něco víc než jen pouhý nástroj na reakce – černá skříňka.\n\nPojem černá skříňka nalezneme v tzv. teorii sítí aktérů ('Actor-Network Theory'), která je formulována francouzským sociologem a filosofem vědy Bruno Latourem. \n\nLatour chápe realitu jako na síť, kde jak lidští tak nelidští aktéři (tzv. aktanti) zaujímají místa podle zásad vzájemné interakce. Nic se tudíž neděje ve vakuu, ale spíše pod vlivem velkého množství různých faktorů, aktérů a sítí. Odhalování těchto vztahů propojenosti, tzn. otevírání 'černých skříněk', a kdy se síť zviditelní i pod vlivem selhání některého konkrétního aktanta, se pak nazývá 'depunktualizace' (Latour 1999).\n\nBruno Latour se v rámci své teorie dívá na vědecké objekty a technologie jako na černou skříňku. Například již ve své knize 'Science in Action' (1987) Latour poukazuje na tzv. 'blackboxing' jako praktiku výzkumníků v rámci vývoje jejich vědeckých teorií.\n\nV rámci této praktiky dochází k uzavření výzkumu vedeného na předchozích předpokladech do černé skříňky a dá se tím pádem použít pro další postup v budoucnu, bez námahy opakování tohoto výzkumu. (černá skříňka obsahuje další černé skříňky) Latour ve svém díle zdůrazňuje, že finální produkt by tudíž neměl býti objektem vědecké praxe a zkoumání, ale místo toho by sociální vědy měly zkoumat vědecké postupy již při začátku výzkumu ('vědu v akci'), předtím než se černá skříňka uzavře a zneprůhlední se celý proces, praktika, objekt (výzkum).\n\nPokud bychom se na černou skříňku podívali očima marketingu, chápali bychom ji \"“jako svět vzájemného působení spotřebních predispozic, situačních vlivů a kupního rozhodování, který se odehrává v psychice spotřebitele.”\" \n\nSpotřební chování každého jedince je do určité míry předurčeno – jedinec je pre-disponován k určitému spotřebnímu chování.\n\nNa spotřebitele působí jeho vazby a vztahy k různým sociálním skupinám, čím je spotřebiteli skupina “bližší”, tím je větší i její vliv, zpravidla se řadí mezi nejbližší sociální skupiny rodina.\n\nSpotřební chování ovlivňují i velké sociální sekundární sociální skupiny (např. sociální třídy)\n\nKultura je důležitá pro spotřební rozhodování v určitém kulturním prostoru. Český spotřebitel se k pivu “chová” jinak než spotřebitel francouzský.\n\nVýše zmíněné predispozice pak přímo zasahují do konkrétního kupního rozhodování.\n\nMůžeme si to představit jako “hřiště”, na kterém se neustále odehrávají konkrétní rozhodovací procesy, které jsou spojené s uspokojováním různých aktuálních potřeb. Často se tyto procesy označují jako \"kupní rozhodovací procesy\".\n\nVětšinou se kupní rozhodovací proces spotřebitele dělí do pěti částí/fází. Z čehož se první tři fáze odehrávají v rámci “černé skříňky”.\n\nZačínají tím, že se v životě spotřebitele objeví \"problém\" (fáze 1), který má ovšem řešení s pomocí určitého spotřebního produktu. Poté přichází \"hledání informací\" potřebných k rozhodnutí (fáze 2), spotřebitel informace jistým způsobem vyhodnotí a \"vybírá z možných alternativ\" (fáze 3).\n\nPoslední dvě fáze jsou naplněním vlastní reakce spotřebitele: Své rozhodnutí realizuje nákupem, ale i jeho odmítnutím (fáze 4). Pokud výrobek koupil, použije jej k uspokojení dané potřeby. Je s ním pak do určité míry spokojen nebo nespokojen - ponákupní chování (fáze 5).\n\n\n"}
{"id": "1154747", "url": "https://cs.wikipedia.org/wiki?curid=1154747", "title": "FK Adamov", "text": "FK Adamov\n\nFK Adamov (celým názvem: Fotbalový klub Adamov) je český fotbalový klub, který sídlí v Adamově na Blanensku v Jihomoravském kraji. Založen byl ve čtvrtek 9. března 1930 jako \"Sportovní klub Adamov\". Klubovými barvami jsou modrá, červená a bílá. Od sezony 2015/16 hraje Okresní přebor Blanenska (8. nejvyšší soutěž).\n\nNejvětším úspěchem klubu je účast v sedmi ročnících 3. nejvyšší soutěže (1938/39 – 1939/40, 1958/59 – 1962/63), nejlepším umístěním je 5. místo ze sezony 1961/62.\n\nNejslavnějším odchovancem klubu je Jindřich Svoboda, olympijský vítěz z roku 1980 (střelec jediné branky finálového utkání proti NDR), československý reprezentant a mistr Československa se Zbrojovkou Brno. Je po něm pojmenován adamovský fotbalový stadion.\n\n\n\"Sportovní klub Adamov\" byl založen 9. března 1930 na popud ředitele závodu Antonína Titla. Vznik klubu inicioval\nhráč SK Židenice Josef Mašek, který byl do Adamova přeložen pracovně. Prvním předsedou klubu byl lesní správce Barča.\n\nSoupeři Adamova v nejnižší IV. třídě BZMŽF (Bradova Západomoravská župa footballová) byla v roce 1933 mužstva SK Bystrc (vítěz), SK Maloměřice, SK Medlánky, Arsenal Husovice a okolní celky KSK Jedovnice, SK Bílovice a SK Řícmanice. Klub rychle postupoval nahoru, v roce 1937 hrál již v I. B třídě BZMŽF, což byla 4. nejvyšší soutěž (2. nejvyšší župní). V sezonách 1938/39 a 1939/40 hrál v I. A třídě BZMŽF.\nV roce 1940 v I. B třídě kralovalo mužstvo ČAFC Židenice v čele s Bohušem Halvou, dalšími soupeři byla mužstva Rajhradu, Slatiny či Viktorie Královo Pole. Roku 1941 došlo ke změně názvu na \"SK Škoda Adamov\". V roce 1943 nastala stagnace, sportovní ruch kolem podniku byl hlídán, hráči přestávali mít zájem na podnikovém sportu a vraceli se do mateřských oddílů. Proto se vedení v roce 1943 rozhodlo dát klub do klidu, aby už roku 1944 byl provoz na adamovském hřišti obnoven a mužstvo bylo zařazeno do I. B třídy. Zde však výkonnostně příliš nepřesvědčovalo.\n\nAni po osvobození nedosahoval adamovský fotbal ve stejné třídě výrazných úspěchů. Po únoru 1948 klesli adamovští fotbalisté dokonce až do III. třídy. Došlo také k velkým změnám nejen ve společnosti, ale i v organizaci československého tělovýchovného hnutí.\nV 50. letech byl brankářem „A“ mužstva Jindřich Svoboda starší, otec nejslavnějšího adamovského odchovance Jindřicha Svobody. Tajemníkem TJ se stal Bohumil Chocholouš, bývalý vynikající fotbalista SK Židenice. Stal se i trenérem fotbalového oddílu a přispěl k založení dalších oddílů v rámci TJ – odbíjené, košíkové, stolního tenisu, národní házené a ledního hokeje.\n\nV roce 1953 hrál Spartak Adamov Krajskou soutěž „B“ (I. B třída). „B“ mužstvo hrálo ve II. třídě, soupeřem mu byl mj. nově vzniklý celek DSO Spartak ČKD Blansko, který tuto soutěž ihned vyhrál.\n\nZa Adamov začali nastupovat hráči, kteří okusili nejvyšší soutěž – Pavel Antl z ASO Olomouc a František Smítal ze Zbrojovky Brno. Za prací a za fotbalem se sem z druholigového Lanžhota přemístili Ladislav Tuček, Josef Hnátovič a Josef Tuček. Hráli zde i další hráči se zkušenostmi z vyšších soutěží, a sice královopolský\nfotbalista a hokejista Zdeněk Nehyba, Slovák Tibor Minarik či komárovský kvartet Václav Fišer, Adolf Padrta,\nKalousek a Dobeš. Z Opavy sem přesídlil Oldřich Hendrich, v brance byl Zdeněk Rech ze Zbrojovky Brno.\n\nPrvní srpnový víkend roku 1957 se adamovští zúčastnili Perleťového poháru, umístili se na 3. místě.\n\nV sezoně 1957/58 klub postoupil ze druhého místa své skupiny I. A třídy do 3. nejvyšší soutěže, což je největší úspěch oddílu.\n\nU příležitosti oslav 600. výročí železářské výroby v Adamově v roce 1960 hostoval na místním hřišti mistr ligy Dukla Praha, který se v té době začínal rozjíždět k úspěchům na mezinárodním poli, především v tzv. \"Americkém poháru\".\n\nNa jaře 1963 adamovští sestoupili ze 3. nejvyšší soutěže. V sezoně 1965/66 došlo k nečekanému sestupu mužstva do I. B třídy a klub se tak i vzhledem k reorganizaci soutěží ocitl během 3 let až v 6. nejvyšší soutěži. V sezoně 1967/68 adamovští zvítězili v I. B třídě a vrátili se do I. A třídy.\n\nNa podzim 1968 se v „A“ mužstvu objevil talentovaný dorostenec Jindřich Svoboda, ihned na jaře slavil se spoluhráči návrat Adamova do nejvyšší župní (krajské) soutěže po 6 letech. Mezitím se však tato soutěž stala až 5. výkonnostním stupněm.\nV přátelském utkání v Brně na Rybníčku Adamov prohrál s vedoucím celkem II. ligy Zbrojovkou Brno 7:0 (3:0), branky zaznamenali Kukla (4), Mikloš, Tolar a Sýkora po jedné.\n\nNa začátku 70. let byla pod hlavičkou SSM Spartak Adamov založena i dívčí fotbalová jedenáctka, mezi její nejlepší hráčky patřila dvojčata Jiřina a Zdeňka Svobodovy, sestry Jindřicha Svobody.\n\nPo sezoně 1971/72 proběhla reorganizace krajských soutěží, od sezony 1972/73 hrál Adamov opět v I. A třídě.\n\nV říjnu 1973 se hrálo na stadionu za Lužánkami za umělého osvětlení utkání Zbrojovka Brno – Spartak Adamov s výsledkem 4:0 (2:0), branky vstřelili Hamar (2), Mikloš a Hamřík po jedné. Jindřich Svoboda po příchodu z vojny odehrál poslední 2 zápasy za Adamov a přestoupil do Zbrojovky Brno, na konci sezony mužstvo sestoupilo do I. B třídy.\n\nV sezoně 1976/77 se „B“ mužstvo pod vedením trenéra Pazdery umístilo v okresním přeboru na druhém místě a dorostenci vyhráli I. třídu skupiny C a postoupili do krajského přeboru.\n\nV roce 1978 se na adamovském hřišti hrálo přátelské utkání s polským divizním týmem Wisła Tczew, adamovští prohráli těsně 2:3.\n\nV 80. letech pokračovala stagnace A mužstva, sestupem v sezoně 1986/87 adamovští po 33 letech vypadli z krajských soutěží a sestoupili do Okresního přeboru Blanenska.\n\nV sezoně 1988/89 klub v okresním přeboru zvítězil, z I. B třídy však ihned sestoupil.\nV roce 1990 skončil s aktivní činností Jan Fojt, adamovský rekordman s 665 starty a 20 brankami v soutěžních kláních za „A“ mužstvo. V sezoně 1990/91 klub opět zvítězil v okresním přeboru a postoupil zpět do krajských soutěží.\n\nV sezoně 1994/95 byl na místo trenéra získán bývalý prvoligový brankář Viliam Padúch. V krajských soutěžích klub působil naposled v sezoně 1997/98. Vzhledem ke stavu hřiště bylo družstvo mužů dáno na dvě sezony (1998/99 a 1999/00) do klidu a činnost vyvíjela pouze mládež.\nPo obnovení činnosti seniorského „A“ mužstva zahájil klub v sezoně 2000/01 v nejnižší soutěži, základní třídě Blanenska, kterou ihned přesvědčivě vyhrál. V ročníku 2001/02 nastupoval v Okresní soutěži Blanenska (9. nejvyšší, 2. nejnižší soutěž), kterou vyhrál a v sezoně 2002/03 byl (poprvé od sezony 1990/91) účastníkem nejvyšší okresní soutěže na Blanensku. Dosahoval však průměrných umístění a v sezoně 2005/06 sestoupil z posledního místa. Výkonnostní propad se nepodařilo zastavit a v sezoně 2007/08 následoval další sestup, v ročnících 2008/09 – 2011/12 hráli adamovští poprvé od sezony 2000/01 nejnižší možnou soutěž.\n\nV sezoně 2014/15 se klub vítězstvím v Okresní soutěži Blanenska vrátil po 9 letech do nejvyšší okresní soutěže Blanenska.\n\nPrvním hřištěm, na kterém se v Adamově začalo hrávat, bylo hřiště vedle zámku (číslo popisné 104).\n\nDíky rozvoji místního strojírenství muselo hřiště ustoupit nové výstavbě a ve 30. letech bylo vybudováno nové hřiště, které dostalo název \"Titlův stadion\" podle ředitele závodu a nacházelo se v katastru Vranova u splavu.\n\nV 50. letech 20. století se stále hrálo na hřišti \"„U Splavu“\"' vedle řeky Svitavy za Adamovem. V roce 1953 se počal stavět nový stadion pod kostelem (číslo popisné 377). Dozor nad stavbou měl Jaroslav Šulc, organizátorem byl Cyril Chatrný. V polovině srpna roku 1954 bylo již možno stadion použít pro první fotbalové utkání. Oficiální předání stadionu proběhlo však teprve při konání okresní spartakiády v Adamově v neděli 24. června 1956. Toto hřiště v sousedství závodu mělo i běžeckou čtyřdráhu a doskočiště s vržištěm.\n\nPočátkem 80. let 20. století se hřiště v Adamově dostalo do velmi špatného stavu, proto se ponejvíce trénovalo v okolní přírodě a na hřišti za školou zvaném \"„na Ptačině“\". V polovině 90. let se již hřiště nacházelo v havarijním stavu, po sestupu v sezoně 1997/98 se hráči jednoznačně rozhodli, že dokud nebude plocha zatravněna, nebudou hrát vůbec.\n\nV pátek 8. září 2000 u příležitosti oslav 70. výročí vzniku oddílu, došlo ke slavnostnímu otevření nové travnaté plochy.\n\nNa schůzi Rady města Adamova bylo v pondělí 1. června 2009 rozhodnuto o pojmenování stadionu na \"Fotbalový stadion Jindřicha Svobody v Adamově\".\n\n\nZdroj: \n\n\n\nZdroj: \n\nPoznámky:\n\n"}
{"id": "1154749", "url": "https://cs.wikipedia.org/wiki?curid=1154749", "title": "Kulturní změna", "text": "Kulturní změna\n\nKulturní změna je nehodnotící kategorie, která označuje různé procesy vzniku, transformace či zániku sociokulturních systémů, respektive živých (současných) kultur, subkultur nebo jejich částí. Z antropologického hlediska kultura označuje systém idejí, sociokulturních regulativů a artefaktů, které nutí členy určité společnosti myslet, jednat a vlastnit určitým způsobem. Takový systém si lidé osvojují procesem enkulturace.\n\nTyto kulturní vlivy zahrnují roli rodičovství, rodiny a blízkých spolupracovníků, dále roli organizací (např. školy a pracoviště, komunity a čtvrti) či širších sociálních vlivů (média).\n\nKultury jsou odlišné nejen napříč světem, ale mění se i v průběhu času. Žádná kultura totiž není imunní vůči kulturním změnám, všechny se (podobně jako druhy organismů) proměňují a prochází vývojem.\n\nKulturní změna je dlouhodobý proces. Často se totiž potýká s bariérami, kterými jsou kulturní stereotypy, odpor či rezistence vůči změnám.\nAntropologové vyčleňují dva základní typy kulturní změny: endogenní (vnitřní) a exogenní (vnější).\n\nU endogenní změny jsou příčinou proměny a vznik kulturních prvků uvnitř dané kultury. Dochází ke vzniku nového kulturního prvku invencí nebo k proměně kulturních prvků inovací či reinterpretací. Vedle invence, inovace a interpretace je čtvrtým typem endogenní změny revitalizace kulturních prvků.\n\nExogenní změnu vyvolávají faktory, které jsou vně kultury, v níž se změna odehrává. Tyto procesy jsou výsledkem interakce mezi různými sociokulturními systémy, tedy kulturních kontaktů. Typem exogenní změny je akulturace, k níž dochází v důsledku přímého kontaktu dvou a více kultur. Mezi její základní formy patří přímá difúze kulturního prvku, kdy je prvek jedné kultury přejat kulturou jinou. Další formou je difúze zprostředkovaná migrující populací. V některých situacích je vliv jedné kultury silnější než vliv kultury druhé. V důsledku jednostranného vlivu probíhá asimilace s dominantní kulturou.\n\nProces kulturní změny je možné rozdělit do čtyř fází. V první fázi vznikají nové kulturní prvky. Tyto prvky jsou buďto zcela nové nebo se jedná o inovaci původních prvků či jejich konfiguraci prostřednictvím difúze.\n\nDruhá fáze představuje vyhodnocení nových prvků, jejich akceptování nebo neakceptování, tj. selektivní eliminaci na základě jejich funkcí, přínosů a atraktivity pro společnost.\n\nTřetí fáze představuje integraci nových kulturních obsahů. Souběžně s integrací dochází ke změnám původního kulturního systému. Některé kulturní prvky jsou nahrazovány jinými.\n\nČtvrtou fází je ustálení a institucionalizace důsledků kulturní změny, které se stávají uznávanými a sociálně integrovanými formami chování.\n\nKulturní mezera označuje zaostávání jedné složky kultury za složkou jinou. Zaostávání je důsledkem kulturní změny, při které se různé části určitého kulturního systému mění různou rychlostí. Autorem této teorie je americký sociolog William Fielding Ogburn, který koncept kulturní změny rozpracoval v rámci své studie sociální a kulturní změny ('Social change with respect to culture and original nature', 1922).\n\nOgburn zde vychází z předpokladu, že kultura představuje adaptivní, přizpůsobivý, systém, jenž zahrnuje tři základní složky: \nZa ideálního stavu by měly být tyto tři proměnné ve stavu rovnováhy. Některé segmenty kultury, jako mohou být předsudky a hodnoty společnosti, se však pro svou neadaptivnost mění velmi velmi pomalu a opožďují se za vývojem ostatních částí. Přitom se všechny tři složky ovlivňují a jedna druhou může brzdit. Tak vzniká kulturní mezera, zapříčiněná nesynchronizovaným vývojem jednotlivých segmentů kultury.\n\n\n\n"}
{"id": "1154750", "url": "https://cs.wikipedia.org/wiki?curid=1154750", "title": "Moderní společnost", "text": "Moderní společnost\n\nTermín moderní společnost (někdy také \"postindustriální společnost\") označuje sérii radikálních změn a jejich trvání ve společnosti. Klíčové myšlenky a teze moderní společnosti představují pomyslný protiklad idejím společnosti tradiční. Myšlenky definující moderní společnost se začali rodit už s počátkem novověku. Definitivní obrat k moderní společnosti přichází s industrializací a průmyslovou revolucí během 18. století. A jako pomyslná tečka přerodu tradiční společnosti v moderní je řadou historiků brána buržoazní revoluce ve Francii na přelomu 18. a 19. století. V sociologii je toto období také nazýváno jako modernita.Jedním z hlavních znaků moderní společnosti je enormní osidlování měst a velkoměst, ve kterých žije okolo 90% populace.\n\nModernita je způsob a organizace sociálního života. Poprvé se v náznacích projevuje přibližně v 17. století, nicméně výrazněji se společnost mění až s nástupem průmyslové revoluce v průběhu 18. a 19. století. Jan Keller (inspirován německým sociologem Peterem Wagnerem) ve své knize Dějiny klasické sociologie používá následující periodizaci moderní společnosti:\n\na) Omezeně liberální modernita – konec 18. a první dvě třetiny 19. století\nb) Organizovaná modernita – konec 19. století a první dvě třetiny 20. století\nc) Společnost sítí – poslední čtvrtina 20. století až do současnosti\nObdobí mezi jednotlivými fázemi modernity lze pokládat za krizové fáze, v nichž je dřívější podoba moderní společnosti postupně nahrazována stupněm novým.\n\nCelková změna společnosti, jejích hodnot a masová urbanizace měla značný vliv na jak oddělení Sociologie od Filozofie jako samostatný vědní obor tak i na její pozdější vývoj a to hlavně díky pozitivnějšímu vnímání vědy a potřeby nových technologii v průmyslové revoluci.\n\nKaždý sociolog měl více či méně odlišný názor na transformaci společnosti a jak bude vypadat.\n\nNapříklad Auguste Comte byl zneklidněn odklonem lidí od autorit a ztrátou směru, jenž by doprovázel přerod společnosti.  Také říkal, že systém, který byl založený na náboženských hodnotách, musí vyměnit za systém založený na vědění, který by měl podobnou stabilizující funkci.  Podle něj tyto vědy nesmí být založeny na iluzích, ale na tvrzeních podloženými zákonitostmi přírodních zákonů. To splní sociologie pouze v případě, bude-li formulovat zákony na základě pečlivého studia sociálních skutečností.  Také se přiklání k názoru, že nová společnost bude řízena vládou technokratickou (vládou vědců a techniků)\n\nHerbert Spencer zase porovnává moderní společnost se společností vojenskou, kdy ve společnosti vojenské je vše včetně ekonomie a náboženství podřízeno snahám o získání nových teritorii a obraně dobytých, přičemž se nepřipouští individualita a je zde silný tlak na disciplínu. Oproti tomu moderní společnost je založena na hodnotách autonomie a osobní svobody svých členů.  A jejich hlavním cílem je vyprodukování nových hodnot.  Oproti Comteho předpokladu vlády technokratů Spencer předpokládá pokles důležitosti hledání autorit a naopak spontánní kooperaci členů.\n\nPodobné srovnání vytváří i F. Tönnies, který však místo vojenské společnosti srovnává společnost moderní s Tradiční pospolitostí. Tradiční pospolitost líčí jako sociální útvar spočívající na kladných a spontánních citových vazbách mající svůj základ v rodinném soužití. Intimita je dosažena malým počtem členů skupin a jejich podobnými zájmy, které používají  kooperaci pro dosažení cílů. Zatímco moderní společnost je masová skupina obyvatel, kteří mají rozdílné cíle a spolupracují pouze v případě jejich prospěchu a ostatní členy vnímají jen jako nástroj pro dosažení jejich cílů.  Díky tomu otevřel diskusi o bipolárním vidění společnosti kdy spolupráce je prospěšná jen do určité míry.\n\nDurkheimovo rozlišení spočívá zase na mechanické a organické solidaritě. Mechanická solidarita byla v tradičních společnostech, které byly slabě centralizovaným konglomerátem menších sociálních útvarů s podobnými záměry.  Při nízce rozvinuté dělbě práce museli dělat většinu věcí, které souviseli s jejich přežitím. Až s rozvojem dělby práce a oborů dochází k provázanosti a vzájemné odkázanosti různých útvarů, z nichž se společnost skládá což je solidarita organická.\n\nI přes to že každý sociolog vnímal přerod společnosti jinak. Všechny jejich úvahy mají společnou myšlenku ne jen v tom že se společnost při této transformaci spojuje a je zde větší provázanost a je více diferencovaná, ale také že tyto změny mají za následek značný rozvoj autonomie člověka.\n\nOmezeně liberální modernita nebo také výchozí fáze modernity je jednou z period moderní společnosti. Můžeme jí sledovat v období od konce 18. a v průběhu prvních dvou třetin 19. století\nToto období přineslo odstranění společenských stavů, avšak všem obyvatelům se plných občanských práv a svobod přesto nedostalo. Mohli s nimi nakládat pouze majetní, bílí muži. Podle tehdejší liberální ideologie mají jen tito lidé dostatek rozumu a zodpovědnosti k tomu, aby byli schopní rozhodovat o společenských věcech. Liberalismus srovnává občany výše zmíněných charakteristik s ostatními občany. Systém omezeně liberální modernity z tohoto důvodu proto nepočítá se zařazením nebělošského obyvatelstva, žen a chudých do veřejného života. Právě tito lidé měli podle liberalismu nedostatek rozumu a také nebezpečný vliv, který by mohl narušit společenský řád (Keller, 2004).\n\nTéma omezeně liberální modernity také reflektují díla tehdejších sociologů. Spencer a Comte proti sobě kladli dva různé pohledy. Spencer optimisticky zařazuje liberální ideologii do svého evolucionismu, zatímco Comte odmítá nadřazování rozumu nad cit a upřednostnění individua před společností (Keller, 2004). Karl Marx se ve své teorii zastává diskriminovaných skupin, odmítá liberální teorii a společně s Comtem předpovídá krizi tohoto společenského uspořádání (Keller, 2004, p28).\n\nVznik národní a sociální otázky lze považovat za důsledek existence omezeně liberální modernity. Vrchol této krize nastává na přelomu 19. a 20. století, kdy vznikají dělnická a národní hnutí právě z řad těch, kteří se cítí být vyloučeni z veřejného života. První krize modernity v určitém smyslu představuje střet reality stále více se organizující společnosti s představou liberální ideologie, podle níž měla mít společnost podobu jednoduchého souboru zcela autonomních a na sebe nezávislých individuí.\nHlavní roli při řešení první krize modernity začíná hrát stát, který se začíná stále více zabývat národními a sociálními otázkami (Keller, 2004) – postupně se rozšiřuje hlasovací právo, ženy začínají být politicky zrovnoprávňovány, nemajetní jsou stále silněji sociálně pojišťováni.\n\nOrganizovaná modernita je sociologický pojem, který popisuje společenský stav, kdy dochází k tomu, že většinová populace pociťuje odloučení od společenského dění, a proto se velké masy lidí začínají začleňovat do obrovských celků či formálních organizací. Tento pojem poprvé zavedl německý sociolog, sociální teoretik a politický filozof Peter Wagner ve své knize \"A sociology of modernity: liberty and discipline\". Peter Wagner dále provedl srovnávací výzkum v oblasti dějin sociálních věd. O pojem organizovaná modernita se v české sociologii zajímal sociolog Jan Keller v knize \"Sociologie a organizace byrokracie\".\n\nPojem organizovaná modernita zvolil Wagner, protože se velké masy lidí organizují do velkých celků a zaniká samostatnost, soběstačnost člověka jako jednotlivce. Díky tomu dochází k formování nových organizací a institucí.\n\nOrganizovaná modernita popisuje stav a změny ve společnosti, kdy se lidé stávají součástí velkých celků. Tím je každý člen moderní společnosti zbaven určité části osobních svobod za účelem efektivnějšího fungování těchto kolektivních celků či organizací. Každá z těchto organizací usnadňuje jednotlivci fungování ve společnosti a umožňuje spolupráci značného množství lidí i v případě výměny jednotlivých osob. Díky efektivnějšímu fungování společnosti se člověk může specializovat, což umožňuje pokrok ve společnosti. Formální organizace mají různé cíle (například vzdělávání, zdravotnictví či systém obrany), ale mají jisté společné znaky, například efektivní fungování nebo racionalitu.\n\nDůležitou součástí jsou principy svobody a demokracie, které jsou chráněny instituty fungujícími v této společnosti. Těmito instituty jsou například občanský řád, zabezpečující spravedlnost, tržní ekonomika zajišťující pokrytí potřeb a věda jako nositel pravdy. Každý člen moderní společnosti ji ovlivňuje svými každodenními aktivitami, a tím se postupem času utváří nová pravidla. Každá změna pravidel v moderní společnosti musí být flexibilní a jasná, jinak je ohroženo každodenní fungování společnosti.\n\nV principech organizované modernity dochází ke snížení nejistoty ve společnosti a ke zlepšení systému sociálního zabezpečení, což také usnadňuje proces seberealizace.\n\nPodle Wagnera se poprvé vyskytuje fáze organizované modernity v poslední třetině 19. století, kdy dochází k dosažení maximálních možností předchozí vývojové fáze.\n\nNa konci šedesátých let 20. století se objevuje kritika z obou částí politického spektra. Hlavní kritika organizované modernity spočívá v argumentu, že lidské činnosti lze efektivně dělat i bez nutnosti formálních organizací. S formálními organizacemi také úzce souvisí i pojem byrokracie. Je považována za zbytečnou zátěž společnosti, která brání jejímu rychlejšímu rozmachu.\n\nNejdůležitějším prvkem socioekonomické transformace moderní společnosti ze společnosti tradiční je generalizace trhu, která sehrála roli regulátora ekonomiky a celé společnosti. Charakteristické rysy moderní společnosti jako jsou rozvoj dělby práce, technologií a trhu, přichází na scénu ruku v ruce s průmyslovou revolucí. \"Mocenská centralizace vyřazuje až dosud autonomní mocenské subjekty (města, stavy, asociace světské i církevní) a uvádí do chodu kontrolní mechanismy, které jsou schopny realizovat dohled nad každým jednotlivým občanem. V rovině stratifikační převládnutí s.m. znamená, že stavovské členění je nahrazeno členěním třídním. Soc. status jednotlivců přestává být určován jejich příslušností k domácnosti jisté stavovské kvality, je jednoznačně určen jejich postavením na trhu. V důsledku průmyslové revoluce se těžiště ekonomiky přesunuje ze sektoru zemědělství do oblasti prům. výroby. Zvyšuje se význam služeb, což je mj. způsobeno rozbitím velkých domácností, univerzálně zabezpečujících potřeby svých členů v podmínkách tradičních společností.\" Funkce domácností postupně přecházejí na vznikající formální organizace, které zabezpečují chod moderní společnosti.\nSocioekonomické změny jdou ruku v ruce s celkovým pokrokem, který se odráží ve filosofii. Proudy novověké filozofie začaly vlivem neúprosné reality 16. a 17. století nabývat sekularizačních tendencí. Touha po racionálním poznání, na němž stavět cílený pokrok (Racionalismus) či snaha dojít k poznání zkušenostmi, které získáme jedině pomocí našich smyslů (Empirismus). Nejvýznamnějším novověkým myšlenkovým hnutím je patrně osvícenství, které zanechalo zásadní stopu ve filosofii novověku. Je proto interpretováno jako filozofický směr. \" Podle Immanuela Kanta, jenž sám byl osvícencem, význam osvícenství spočívá v tom, že v něm člověk poprvé překonává svou dosavadní nesvéprávnost, již si zavinil sám tím, že nedovedl užívat svůj rozum k vlastnímu prospě­chu, takže byl odkázán na cizí pomoc a vědění.\" Osvícenství sjednocuje teze, které jsou pro moderní společnost klíčové. S příchodem technologického pokroku a industrializace, které mění dosavadní vztahy stavů mezi sebou, se začíná rýsovat potřeba nejen nového myšlení a pořádku. Společenské napětí eskaluje v průběhu 17. a 18. století buržoazními revolucemi v Evropě a Americe.\n\nV sociologii jsou identifikovány čtyři základní vlastnosti, jež určují povahu moderní společnosti. Ty zásadním způsobem odlišují moderní a tradiční společnost.\n\nTo, čím se moderní společnost především liší od těch ostatních a co je také je určujícím faktorem jejího fungování, je vysoký stupeň generalizace společenských vztahů, které se tak stále méně váží na konkrétní lidi a situace. Tento proces generalizace má dvojznačné dopady na život moderní společnosti. Může vést ke zvyšování výkonnosti v libovolné oblasti společenského života, zároveň je ale schopný způsobovat značný nárůst neosobnosti a v jedinci tak podporovat pocit odcizení.\n\nDruhým definičním znakem moderní společnosti je proces individualizace. Ta spočívá ve značném nárůstu významu jednotlivce ve společnosti, který již není omezován pouty tradičních společností. Její studium vyvolává mezi odborníky velké rozpory a konflikt ohledně její interpretace.\n\nDalším neméně významným rysem modernity je funkční diferenciace společnosti, resp. jejích jednotlivých podsystémů, které se vyvíjejí a fungují zcela samostatně (např. věda, ekonomika, právo, kultura apod.). Ta umožnila moderní společnosti fungovat mnohem efektivněji. Vědě to kupříkladu zajistilo možnost následovat své cíle nehledě na diktát náboženských autorit. Také ekonomika se mohla začít rozvíjet bez dohledu politické moci.\nPosledním rysem je relativně vysoká úroveň její racionalizace, tedy jejího uspořádání v podobě, která zvyšuje předpověditelnost a ovladatelnost jejího vývoje. Proces racionalizace se stal určujícím pro charakter modernity. Ten je ale jistým způsobem ambivalentní, jelikož modernitu zároveň konstituuje, ale také ji svým způsobem ohrožuje (např. instrumentální logika stále více znehodnocuje hodnoty, které nelze vyjádřit penězi).\n\n"}
{"id": "1154767", "url": "https://cs.wikipedia.org/wiki?curid=1154767", "title": "Embrach", "text": "Embrach\n\nEmbrach je obec ve švýcarském kantonu Curych, v okrese Bülach.\n\nV roce 2013 zde žilo 8 940 obyvatel.\n\nEmbrach leží přibližně 15 km severně od Curychu. Sousední obce jsou: Bülach, Dättlikon, Freienstein-Teufen, Lufingen, Oberembrach, Pfungen, Rorbas a Winkel.\n\n"}
{"id": "1154773", "url": "https://cs.wikipedia.org/wiki?curid=1154773", "title": "Strachy na Lachy", "text": "Strachy na Lachy\n\nStrachy na Lachy je polská alternativně rocková hudební skupina, která vznikla v roce 2003. Dvě její alba, \"Dodekafonia\" a \"!TO!\", se umístila na první příčce polského žebříčku.\n\n\n\n"}
{"id": "1154776", "url": "https://cs.wikipedia.org/wiki?curid=1154776", "title": "Dragutin Pelikán", "text": "Dragutin Pelikán\n\nDragutin Pelikán (* 28. ledna 1928 Praha) je český právní historik. Působil na právnické a filozofické fakultě UK, kde se věnoval marxismu-leninismu, a později právním dějinám, zejména ruským. Byl redaktorem sborníku \"Právněhistorické studie\". Poté, co odsoudil v rámci tzv. Palachova týdne vstup sovětských vojsk, byl vyškrtnut z KSČ. Pelikán byl od 11. listopadu 1976 evidován Státní bezpečností, jako kandidát tajné spolupráce, krycí jméno Drastík, evidenční číslo 13 228. Svazek byl zničen 20. 8. 1981, neboť se spolupráci navázat nepodařilo.\n\nZ manželství se známou právničkou Irenou Pelikánovou pochází synové Robert a Tomáš, oba též právníci. Z předchozího manželství má syna Petra, arabistu a bývalého honorárního konzula Súdánské republiky.\n\n"}
{"id": "1154796", "url": "https://cs.wikipedia.org/wiki?curid=1154796", "title": "Paul Welponer", "text": "Paul Welponer\n\nPaul Welponer (30. ledna 1850 Bolzano – 1. února 1904 Bolzano), byl rakouský podnikatel a politik německé národnosti z Tyrolska (respektive z dnešního Jižního Tyrolska), na konci 19. století poslanec Říšské rady.\n\nByl průmyslníkem v Sankt Antonu u Bolzana. Zastával funkci prezidenta obchodní a živnostenské komory v Bolzanu. Zasedal na Tyrolském zemském sněmu, kde byl poslancem za kurii obchodních a živnostenských komor v letech 1896–1904. Politicky byl orientován jako liberál. Dlouhodobě byl členem obecní rady v Bolzanu. V roce 1880 se stal prezidentem přádelny v Bolzanu.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1895 za kurii městskou a obchodních a živnostenských komor v Tyrolsku, obvod Bolzano, Merano atd./Bolzano. Nastoupil 22. října 1895 místo Bohuslava Widmanna. Mandát zde obhájil ve volbách roku 1897. Ve volebním období 1891–1897 se uvádí jako Paul Welponer, prezident obchodní a živnostenské komory v Bolzanu, bytem Bolzano.\n\nV roce 1895 před volbami prohlásil, že v případě svého zvolení nevstoupí na Říšské radě do žádného německého poslaneckého klubu. Po volbách v roce 1897 je uváděn jako nezávislý liberál. Na Říšské radě nebyl členem žádného poslaneckého klubu, ale hlasoval většinou s německými liberály.\n\nZemřel v únoru 1904.\n"}
{"id": "1154798", "url": "https://cs.wikipedia.org/wiki?curid=1154798", "title": "Postinternet", "text": "Postinternet\n\nPostinternet je označení pro umělecké hnutí a kritiku odkazující na společnost a formy interakce, které následovaly po rozšíření internetu. Vznikl díky diskuzi o internetovém umění, kterou vedla Marisa Olson, Gene McHugh a Artie Vierkant. Neukončená diskuse zapříčiňuje tomu, že se definice pro termín post-internetu různí. Často je zaměňován za první generaci internetových umělců známou jako net.art. Ti vycházeli z programování, chyb a úskalí internetové technologie. Oproti nim je post-internetové umění profilem heroizovaných uživatelů a primárních konzumentů virtuality. \n\nČasto se jako postinternet označuje veškeré současné vizuální umění. Pojem je také spojen s určitým vizuálním stylem, který spočívá hlavně v kombinaci digitálních koláží s digitální malbou do podoby dvourozměrných digitálních tisků, videí nebo sochařských objektů. Pod postinternet spadá umění tvořené mimo internetovou síť, které ale vzniká přímo pro prezentaci na internetu. \n\nDefinujeme ho jako výsledek přítomného okamžiku. Významná část postinternetové tvorby se ovšem stále prezentuje primárně nebo výlučně na webu. Může mít podobu videí nahraných na YouTube, uměleckých blogů, příspěvků do debat na sociálních sítích, internetového časopisu či obchodu.\n\nV průvodní eseji k výstavě \"Art Postinternet\", která proběhla v pekingské galerii Ullens Center of Contemporary Art, píše kurátorská dvojice Karen Archeyová a Robin Peckham, že postinternetové umění „neusiluje o nic menšího než o definici umění ve věku internetu“, vymezují pojem „postinternet“ v kontextu současného umění jako označení pro „umělecký objekt vytvářený s vědomím sítí, v jejichž rámci existuje, od koncepce a produkce až po šíření a recepci“; Archey a Peckhama, podle nichž valná část představitelů této tendence „využívá vizuální rétoriku reklamy, grafického designu, obrazů z fotobank [stock imagery], korporátních značek, vizuálních obchodních metod a komerčních softwarových nástrojů“\n\n„Post-internet je moment, stav, vlastnictví a kvalita, která zahrnuje a přesahuje nová média.“ – Marisa Olson - později svůj výrok opravila, podle ní se tedy všechna aktuálně vznikající díla dají označit za postinternetová, protože vznikají v postinternetové době. \n\nPřesné datum vzniku pojmu postinternet se nedá určit, každá umělecká produkce, která byla ovlivněna síťovou technologií, spadá totiž pod pojem postinternet. Proto se tento termín nutně neváže k jedné určité události.\n\nZákladem vzniku post-internetu a post-internetového umění se staly weby 2.0, které umožňují větší rozsah sdílení a sám uživatel může pracovat na obsahu. Umožnilo se tak vzniku blogům, interaktivity, komunikace, rozšířenému sdílení a tagování. To vše dalo za vzniknutí sociálních sítí s mikro-blogováním jako Youtube, Facebook, Tumblr, Instagram, Twitter atd.\n\nK rozšíření a popularizaci různých variant výrazu „postinternet“ přispělo několik online publikací, jež se objevily kolem přelomu dekád. Právě díky těmto textům získává temporální údaj „post“ obecnější význam zachycení nového paradigmatu v kultuře. \n\nPostinternetové umělecké hnutí je nástupcem internetového umění, významně se inspirujícím začátkem 21. století (2000 - 2005). Má kořeny v hnutí dada, fluxu a konceptuálním umění. Vzniklo díky diskuzi o internetovém umění, kterou vedli Marisa Olson, Gene McHugh a Artie Vierkant, ačkoli hnutí jako takové ještě podrobněji definováno nebylo.\n\nNa rozdíl od internetového umění, to postinternetové je méně ovlivněno telematickým uměním, dotýká se spíše komunikačních technologií (internetu) než internetu jako takového. O postinternetu se začalo mluvit díky práci Petry Cortright. \n\nPrvní použila termín „postinternet“ Marisa Olson v roce 2008 která ale už v roce 2006 mluvila o umění „po internetu“ (after internet). Olson se těmito výrazy snažila charakterizovat své „performance, písně, fotografie, texty nebo instalace“, které vznikly v důsledku „kompulsivního surfování a stahování“. Časové indikátory „post“ nebo „after“ v tomto případě nemají označovat nějakou novou fázi v kultuře, ale jednoduše vystihují konkrétní metodu práce. V rozhovoru pro webovou stránku \"We Make Money Not Art\" uznala, že internetové umění se již nedá přísně rozlišovat jako internet/počítač, ale spíše by se mělo identifikovat jako druh umění, které svým způsobem ovlivňuje internet a digitální média. \n\nV letech 2009–2010 umělecký kritik Gene McHugh provozoval blog s názvem Post Internet, na kterém denně publikoval žánrově různorodé texty. V McHughově pojetí označuje „umění reagující na situaci označovanou termínem ‚post internet‘– kdy internet už není novinkou a stává se z něj banalita.\n\nKolem roku 2010, kdy se objevují klíčové charakteristiky postinternetového umění, cirkuluje tento pojem a související debata uvnitř poměrně úzké komunity umělců (usazených převážně v New Yorku a Berlíně) propojených prostřednictvím sociálních sítí. Do středu pozornosti světa umění se pojem „postinternet“ dostává během následujících pár let, mimo jiné také díky panelům a publikacím věnovaným jeho kritické revizi.\n\nNa přelomu let 2013–2014 probíhá v Kasselu ambiciózní výstava Spekulace o anonymních materiálech, jež se pokouší uvést tvorbu postinternetových umělců do užšího vztahu s časově souběžným směrem spekulativního realismu ve filosofii.\n\nNa jaře 2014 se konala bilancující výstava Umění po internetu v Pekingu. Zároveň se debata dočkává shrnujících knižních publikací.\n\nV roce 2014 se herec Shia LaBeouf zapojil do projektu, který \"„byl částečnou odpovědí na to, jak postinternetoví umělci užívají sociální média k propagaci své práce, a jak se právě tato propagace stává prací samotnou.“\" \n\nTermín postinternet bývá často kritizován jako neprůhledný a sporný neologismus. Stejně se ale i přesto ujal a používá se v současném diskurzu o soudobém umění a kultuře. Neexistuje ale všeobecně přijímaná definice postinternetu. Neustále se o tomto pojmu diskutuje a pojem jako takový se redefinuje. I Marisa Olson později svůj výrok opravila, podle ní se tedy všechna aktuálně vznikající díla dají označit za postinternetová, protože vznikají v postinternetové době.\n\nKritici postinternetu tvrdí, že pojem falešně naznačuje existenci umění, které mělo vzniknout logicky potom, co internet přestal existovat. Další pak tvrdí, že pojem popisuje umění, jehož podstata je v účincích internetu na estetiku a kulturu. \n\nPostinternetové umění bylo kritizováno jako umění, které spočívá spíše jen v internetu samotném než vyloženě v umění internetu, na způsob Net Art. Postinternetové umění tak ztrácí spoustu ze strukturálních výhod Net Artu, protože postinternetové umění existuje především prostřednictvím fyzických galerií, je zakořeněno ve starší tradiční představě o roli umění. Jedná se o umění založené na internetovém obsahu a tvorbě, které může být zpeněženo. V tomto smyslu je postinternetové umění někdy negativně popisováno jako umění zrozené na síti a poslané do galerií nebo k prodeji. \n\nPostinternet je těžko uchopitelný termín i proto, že se nejedná jen o umění, které lze nalézt na internetu, případně které s internetem přímo pracuje. Díky rozšířování vlivu webové sféry do dalších oblastní lidského života už není produkce obrazů specializovanou disciplínou. Vizuální tvorba je v době postinternetu masová. Všichni lidé jsou umělci - všichni s profily na sociálních sítích, zveřejňující fotky a videa. Vizuální reprezentace našich životů je důležitá v osobním i profesním životě. S tímto paradoxem se také potýkají umělci postinternetové doby. Jejich práce se čím dál méně liší od ostatních lidí, aktivních na sociálních sítích.\n\nObjevují kritické hlasy konstatující selhání postinternetového umění coby pokusu zohlednit v umělecké praxi změnu kulturních podmínek vlivem internetu. Podle některých kritiků ztroskotal mimo jiné právě v důsledku „soustředění diskursu kolem specifického pojmu“\n\nČasto je zaměňován za první generaci internetových umělců známou jako net.art. Ti vycházeli z programování, chyb a úskalí internetové technologie. Na rozdíl post-internetové umění je profilem heroizovaných uživatelů a primárních konzumentů virtuality. Lze  ho chápat jako pokus odpovědět na otázku, jak má vypadat tvorba, která chce po vzoru avantgardy reflektovat podmínky a možnosti kultury, ovšem v  době po internetu.\n\nPostinternetové umění představuje širokou škálu přístupů, které reagují na postinternetovou situaci v kultuře. Vznikají díla se znásobenou identitou, která existují současně na webu i fyzicky v galerii. Tato díla zpochybňují rozdíl mezi originálem a kopií a zároveň díky napětí mezi nimi odkrývají manipulativní povahu digitálního obrazu (například \"Image Objects\" newyorského umělce Artieho Vierkanta).\n\nŠirokým předmětem zájmu umělců spojovaných s postinternetem se staly obrázky z fotobank (stock images), představující modelový příklad vizuálního materiálu dostupného na internetu a propojeného s komerčními účely. Mezi postinternetovými umělci se těší oblibě také digitální vodoznaky, jež překrývají obrázky z fotobank a mají bránit jejich nepovolenému užití.\n\n„Uvědomělý“ přístup této vlny umělců k internetu znamená především zájem o to, co před námi skrývají obrazy, jimiž nás dnes internet zaplavuje – tedy o technologické procesy (a také jejich politické a ekonomické pozadí), podmiňující existenci těchto obrazů.\n\nPostinternetoví umělci se hlásí ke znásobené a pohyblivé identitě díla a činí ji názornou tím, že vytvářejí práce, které existují současně v několika médiích a rovinách.\n\nPrůkopníci net.artu v druhé půlce devadesátých let, jako Olia Lialina nebo JODI, se zaměřovali především na možnosti a úskalí technologie tvorby webu. V jakési paralele s modernistickou sebereflexí média tak vznikaly nové webové stránky jako umělecká díla, jež měla přitahovat pozornost k samotným nástrojům webu\n\nOproti tomu postinternetové umění v reakci na zlom spojený s Webem 2.0 usiluje o mediálně nespecifickou tvorbu reflektující širší společenský význam internetu a vztah digitálního obrazu k současné- mu umění prezentovanému v galeriích. Ve zkratce se dá říct, že zatímco net.art byl uměním programátorů a o programování, postinternet je uměním uživatelů a o používání internetu. Jakožto hybridní praxe, která přenáší impulsy webu do galerijního prostředí, je postinternet „levobočkem net.artu a současného umění“\n\nPojmem „postinternetová situace“ označil kritik Gene McHugh stav, kdy internet už není vnímán jako novinka, ale naopak jako něco banálního – prostupuje našimi životy do takové míry, že se stírají hranice mezi světy online a offline.\n\nTo má nezanedbatelné důsledky také pro kulturu. V postinternetové situaci se setkání s dílem stává primárně zkušeností jeho digitální dokumentace. To lze interpretovat jako prohloubení úpadku aury. Chcemeli, aby umělecké dílo přišlo až k nám, stačí zadat potřebný výraz do vyhledávacích oken Google Images nebo YouTube. Stránky galerií a uměleckých časopisů nebo specializované blogy umožňují divákům, aby na svých obrazovkách procházeli výstavami v předních světových galeriích a získali tak dokonalou představu o prezentovaných dílech i o jejich prostorové konstelaci.\n\nMezi hlavní představitele postinternetu patří především Marisa Olson, Gene McHugh a Artie Vierkant.\nMarisa Olson jako první použila ve spojitosti se svou prací roku 2008 slovo postinternet. Pojem definovala tak, že internetové umění už dále nelze vymezovat jen internetem nebo počítači, ale spíše jako kterýkoliv typ umění ovlivněný internetem a digitálními médii.\n\nTermínu postinternet se věnoval i Gene McHugh, který navázal na práci Marisy Olson. Na svém kritickém blogu „Post-Internet“ definuje postinternetové umění jako \"„umění, odpovídající na podmínku, definovanou jako “post internet” - situace, kdy je internet spíše banalitou než novinkou - už ztratil svou novost.“\"\n\nUmělec James Bridle stojí za pojmem \"\"nová estetika\"\", který \"„označuje současnou tvorbu, která vychází ze zkušeností s internetem, poukazuje na rostoucí výskyt vizuálního jazyka digitálních technologií a internetu ve fyzickém světě, vzájemně se mísí to virtuální a fyzické.“\"\n\nDalší autorkou propagující postinternet je například Jennifer Chan, autorka eseje „\"Z prohlížeče do galerie (a zpět): Komodifikace net artu 1990–2011\"“, kde informuje o prezentačních a monetarizačních principech internetového a postinternetového umění do roku 2011.\n\nPostinternetoví umělci tematizují zmasovění a pohyblivost autorství, když si přivlastňují a zpracovávají obsahy blogů (německá mediální umělkyně žijící v USA Marisa Olsonová nebo newyorský postkonceptuální umělec Cory Arcangel) či odhalují iracionalitu systému skrze akceleraci postupů masové kultury a zbožní estetiky \n\nSteyerl v této souvislosti ne bez jistého sarkasmu parafrázuje avantgardní klišé, že se tak téměř každý stává umělcem. Stačí se zapojit do koloběhu přenosu a postprodukce – publikovat tweety, facebookové statusy či fotografie na Instagramu, označovat na sociálních sítích příspěvky, které se nám „líbí“, přebírat, upravovat a dále rozesílat memy\n\nK rozšíření a popularizaci různých variant výrazu „postinternet“ přispělo několik online publikací, jež se objevily kolem přelomu dekád. Právě díky těmto textům získává temporální údaj „post“ obecnější význam zachycení nového paradigmatu v kultuře. V letech 2009–2010 umělecký kritik Gene McHugh provozoval blog s názvem Post Internet, na kterém denně publikoval žánrově různorodé texty. Mezi příspěvky z tohoto blogu najdeme shrnutí debat kolem pojmu, charakteristiku a interpretaci strategií spojovaných s postinternetovým uměním, reflexi tvorby řady umělců, kteří se autorovi zdáli relevantní pro daný trend ale také performativní textové experimenty, jež dovolují charakterizovat samotný blog jako dílo postinternetového umění.\n\n\"„Užití jazyka může příliš násilně ilustrovat myšlenky stojící za obrazem, nebo snižovat úroveň díla – to v případě, že text nedosahuje intelektuální či estetické úrovně obrazu. Jazyk také může být mučivě omezující pro ty, kdo se snaží uvažovat mimo ustálená „média“, a to zvláště proto, že se jazyk v běžném internetovém úzu redukuje na schopnost pohotově si vybavit vhodné vyhledávací výrazy, klíčová slova a tagy: jde o prostou, ale zároveň hrubě omezující architekturu.“ (Artie Vierkant: Objekt obraz po internetu, Sešit pro současné umění, VVP)\"\n\nVe svém díle se odkazuje na Pro případovou studii síťové komunity zapojené do umělecké produkce, která sama sebe neoznačuje za „umělce“, viz anonymně vydaný esej Brada TROEMELA „What Relational Aesthetics Can Learn from 4Chan“; kde tvrdí, že nejradikálnější a „nejprogresivnější“ hnutí postinternetové doby jsou ta, jež buďto většinou unikají naší pozornosti v důsledku svého vlastního rozhodnutí obejít se bez snadno přístupných distribučních sítí, nebo je tvoří komunita osob, jež se samy za umělce ani neoznačují, produkujících kulturní předměty nezamýšlené jako umělecká díla.\n\n„Objekt obrazu po internetu“, který je zároveň teoretickou reflexí tzv. postinternetové situace v  kultuře i manifestem jedné z podob postinternetového umění.\n\nČeský malíř a doktorand na Katedře estetiky Filosofické fakulty Univerzity Karlovy, který napsal Ozvěny špatného smíchu. Postinternetové umění a kulturní průmysl.\n\nV roce 2015 od 12. května do 13. června se v Praze v Galerii Národní technické knihovny uskutečnila výstava s názvem \"Generation Smart\". Umělci, kteří vystoupili: Kryštof Ambrůz, Filip Dvořák, Jakub Geltner, Katarína Hládeková, Ondřej Homola, Martin Kohout, Martin Kolarov, Adéla Korbičková, David Krňanský, Ladislav Kyllar, Martin Lukáč, Kristýna Lutzová, Black Media, Andrea Mikysková, Richard Nikl, Olbram Pavlíček, Julius Reichel, The Rodina, Lucie Rosenfeldová, Barbora Švehláková, Ladislav Tejml, Nik Timková. Tématem výstavy se stalo: Jak současní mladí umělci ve své tvorbě reflektují každodenní samozřejmou přítomnost digitálních obrazů, chytrých technologií a sociálních sítí?\n\nTa se opírá o základní myšlenku, že téma post-internetu je aktuální oblastí „vysokého umění“ v konkrétních přístupech mladé generace tvůrců zdejší lokální scény, která v jejich očích jistě lokální není, neboť „prst je bránou do světa“, jak zaznívá z tiskové zprávy.\n\nV galerii se setkáme spíše s technickými nosiči dat, a s příznačně homogenní (zprostředkovanou) látkovou esencí, nežli s čímkoliv jiným. Dominují zde kombinace digitálních nebo pohyblivých video-obrazů, 3D animace, multiplikované digitální fotografie nebo lehké materiály jako jsou šňůry, provazy, boty, polystyren, zrcadla, dřevo a plexisklo. Všudypřítomným a snad až symptomatickým živlem je voda, symboly tekutosti a orámované rozlévání. Po vodě je to modrá barva pozadí, ruka, prsty nebo tvarování nepevných skupenství par do podoby mráčků.\n\n"}
{"id": "1154802", "url": "https://cs.wikipedia.org/wiki?curid=1154802", "title": "Teorie reaktance", "text": "Teorie reaktance\n\nTeorie reaktance, kterou formuloval sociální psycholog J. W. Brehm (1966), vysvětluje reakci jedince v situaci, kdy je omezována jeho osobní svoboda. Lidé, jejichž osobní svoboda je ohrožována (např. zákazem), mají tendenci si tuto svobodu zachovat, což může v důsledku vést k nežádoucímu jednání (porušení zákazu). Reaktance je odporem proti manipulaci a snahou uhájit pocit vnitřní svobody vlastního jednání.\nPoužívané jsou také názvy \"reactance theory, psychologická reaktance\".\nReaktance je koncept z oblasti sociální psychologie, který vychází z pojmu sociální frustrace (stav jedince, kterému jsou kladeny překážky na cestě k dosažení jeho cíle). Reaktance se objevuje tehdy, když jsou ohroženy svobody a práva jedince.\n\nTeorii reaktance formuloval v roce 1966 profesor z americké University of Kansas J. W. Brehm (1928 - 2009). Brehmova teorie vychází z předpokladu, že každý jedinec věří, že má svobodné právo rozhodovat o svém chování v konkrétní situaci. Pokud však daná osoba vnímá, že je její svoboda nějakým vnějším vlivem ohrožena, či omezena, reaguje snahou získat jí zpět.\n\nKlíčovým prvkem teorie je předpoklad, že ohrožení svobodného jednání jedince zvyšuje jeho motivaci znovunabýt dotčené svobody a chránit se před její opětovnou ztrátou. Reaktance ovšem může také vyvolat konflikt mezi podlehnutím či odporem. Chování jedince se poté vyvíjí v závislosti na tendenci, která měla převahu. Opětovného nabytí svobody může být v případě odporu dosaženo chováním, které je opačné vůči tomu, které činy jedince omezuje. Koncept reaktance je proto často spojován s pojmem reverzní psychologie. Ta je založena na předpokladu, že zákaz určitého chování způsobí, že je toto chování pro jedince mnohem atraktivnější. Pokud je tedy svoboda člověka omezena např. určitým zákazem, jedinec reaguje tím, že začne usilovat o zachování své svobody a důsledkem může být, že zakázané chování realizuje.\n\nVýzkum Gniechové a Dickenbergerové (1978) odhalil, že je typ reaktance závislý na síle ovlivňování. Reaktanční situaci zkoumaly v prostředí obchodu a reklamy. Vyvíjela-li reklama na zákazníky jen slabý pokus o ovlivnění, bylo získáno 90 % nakupujících, byl-li tento pokus silnější, úspěch ovlivnění byl výrazně slabší.\n\nPodle W. Herknera (1975) síla reaktance souvisí:\n\nHerkner zároveň zdůraznil, že se v případě reaktance jedná o tzv. subjektivně prožívanou svobodu, tedy nikoliv svobodu v politickém slova smyslu.\n"}
{"id": "1154804", "url": "https://cs.wikipedia.org/wiki?curid=1154804", "title": "Mistr Křižovnického oltáře", "text": "Mistr Křižovnického oltáře\n\nMistr Křižovnického oltáře, činný v Praze kolem roku 1480, byl pozdně gotický malíř, autor křídel oltáře známého jako Puchnerova archa. \n\nRozměrný křídlový oltář s centrální sochou Panny Marie na půlměsíci (Assumpty) a oboustranně malovanými deskovými obrazy nechal zhotovit velmistr Řádu křižovníků s červenou hvězdou Mikuláš Puchner pro řádový kostel sv. Františka z Assisi v Praze.\n\nMalířský projev Mistra Křižovnického oltáře je ovlivněn malbou Vlámských primitivů (Dieric Bouts), kterou do Čech zprostředkovali umělci působící v Porýní. Malíř patrně pobýval v Kolíně nad Rýnem a byl ovlivněn Mistrem Lyversbergovy pašije a Mistrem Mariina života, který byl vedoucí osobností tamější malby ve 3. čtvrtině 15. století. V domácí malbě 80. let 15. století nemá Mistr Křižovnického oltáře předchůdce ani přímé následovníky.\n\nZa práce blízké dílně Mistra Křižovnického oltáře jsou považovány velmi kvalitní nástěnné malby hradní kaple ve Zbirohu (\"Oslavení Panny Marie\", \"Smrt Panny Marie\"), které patrně objednal Hanuš z Kolovrat a také deskový obraz \"Panny Marie Klasové\" z kostela sv. Mikuláše v Boru u Tachova. Malíř, který provedl výzdobu kaple, patrně pocházel z dvorského okruhu Vladislava Jagellonského a do Prahy přišel z jižního Německa či Rakouska. Jako předloha k malbám \"Oslavení Panny Marie\" ve Zbirohu a \"Stigmatizace sv. Františka\" na křídle pražského oltáře sloužily grafické listy Mistra E.S. \n\nObraz \"Panny Marie Klasové\" je blízký Puchnerově arše v modelaci drapérie a pojetí prostoru. Autor není znám a nelze vyloučit, že se jedná o import z jižního Německa. Z německých děl je Puchnerově arše nejbližší oltář sv. Petra v kostele sv. Sebalda v Norimberku, který však představuje v kontextu norimberské malby cizorodý prvek a typikou tváří spíše souvisí s ulmským malířem Hansem Schüchlinem.\n\n"}
{"id": "1154810", "url": "https://cs.wikipedia.org/wiki?curid=1154810", "title": "Bohuslav Widmann", "text": "Bohuslav Widmann\n\nBohuslav von Widmann (12. března 1836 Olomouc – 9. června 1911 Vídeň) byl rakouský vysoký státní úředník a politik německé národnosti, na konci 19. století poslanec Říšské rady; zemský prezident Kraňska a místodržící Horních Rakous a Tyrolska s Vorarlberskem.\n\nNarodil se v Olomouci. Vystudoval Theresianum ve Vídni a práva na univerzitě. V roce 1856 nastoupil do státní služby jako konceptní praktikant na místodržitelství v Brně. Zde zůstal do vypuknutí války v roce 1866, kdy byl přidělen jako civilní komisař k 10. armádnímu sboru generála Ludwiga von Gablenze. Od roku 1867 měl hodnost mídstodržitelského tajemníka a vedl okresní úřad v Novém Jičíně. Roku 1868 se stal okresním hejtmanem v Olomouci.\n\n5. června 1871 se jeho manželkou stala Gabriele von Skene, paní ze Schwarzenau. Měli tři děti, z toho dva syny a jednu dceru. Synové působili v rakousko-uherské armádě.\n\nV roce 1874 získal Bohuslav titul dvorního rady a byl pověřen vedením zemské vlády v Kraňsku, od roku 1875 pak jako řádně jmenovaný zemský prezident, tedy nejvyšší představitel státní správy v této korunní zemi. Na tomto postu setrval do 9. prosince 1877, kdy byl jmenován místodržícím Horních Rakous (nejvyšší představitel státní správy se v některých zemích Rakouska nazýval zemským prezidentem, ve většině zemí pak místodržícím). 13. srpna 1879 pak byl jmenován místodržícím Tyrolska a Vorarlberska a zároveň povýšen na tajného radu. Byl orientován jako německý liberál a ve funkci místodržícího se dostával opakovaně do konfliktů s tyrolskými Italy a německými konzervativci. Ve funkci tyrolského místodržícího setrval do roku 1890. Zasloužil se o rozvoj lékařské fakulty Univerzity v Innsbrucku. 17. října 1889 mu město Innsbruck udělilo čestné občanství. 19. června 1890 nastoupil na vlastní žádost ze zdravotních důvodů do penze. Získal tehdy Řád Františka Josefa.\n\nV závěru své veřejné dráhy byl i poslancem Říšské rady (celostátního parlamentu Předlitavska), kam usedl ve volbách roku 1891 za kurii městskou a obchodních a živnostenských komor v Tyrolsku, obvod Bolzano, Merano atd./Bolzano. Rezignace byla oznámena na schůzi 22. října 1895. Pak místo něj do parlamentu usedl Paul Welponer. Ve volebním období 1891–1897 se uvádí jako baron Bohuslav von Widmann, c. k. tajný rada, místodržící v penzi, bytem Vídeň a Schwarzenau.\n\nV roce 1891 se uvádí jako kandidát klubu klubu Sjednocené německé levice, do kterého se spojilo několik ústavověrných proudů.\n\nZemřel v červnu 1911 ve svém bytě ve Vídni.\n"}
{"id": "1154811", "url": "https://cs.wikipedia.org/wiki?curid=1154811", "title": "Viktorija Petrovna Brežněvová", "text": "Viktorija Petrovna Brežněvová\n\nViktorija Petrovna Brežněvová (; Bělgorod – Moskva) byla manželkou Leonida Brežněva, který byl v letech 1964–1982 generálním tajemníkem ÚV KSSS.\n\nNarodila se v Bělgorodu, její otec Petr Nikolajevič Děnisov byl strojvůdcem a matka Anna Vladimirovna byla ženou v domácnosti a vychovávala pět dětí – čtyři dcery a syna. Později, když ji někteří považovali za židovku, manželka generálního tajemníka zdůrazňovala, že nemá židovské předky a jméno dostala proto, že v sousedství žily polské rodiny, v nichž bylo jméno Viktorija obvyklé.\n\nPo devíti letech ve škole nastoupila na střední zdravotnickou školu. Zde se na taneční zábavě seznámila s Leonidem Iljičem, který tehdy studoval třetí ročník střední zemědělsko-meliorační školy. Po třech letech se vzali a usadili se ve Sverdlovsku, kde se jim narodila dcera Galina Leonidovna. Viktorija dokončila střední školu a dostala diplom porodní asistentky, ale v oboru nepracovala, věnovala se výchově dětí a péči o domácnost. První dámou byla jen formálně, zřídkakdy se účastnila státních návštěv, většinu času věnovala domácím pracím, dětem a vnukům.\n\nBrzo po smrti manžela v roce 1982 byla zbavena části majetku, mimo jiné přišla i o chatu. Manžela přežila o téměř třináct let, poslední léta života prožila v osamělosti v moskevském bytě.\n"}
{"id": "1154815", "url": "https://cs.wikipedia.org/wiki?curid=1154815", "title": "Deník Špígl", "text": "Deník Špígl\n\nŠpígl byl český bulvární deník. Začal vycházet v roce 1990, od roku 2001 jako týdeník. Zanikl v roce 2002.\n\nLadislav Froněk založil vydavatelství \"Ladislav Froněk – Vydavatelství Špígl\". Poprvé vyšel 1. října 1990, stál 50 haléřů a měl čtyři strany. Zaměřoval se na politický bulvár. Grafická úprava napodobovala německý Bild. Zpočátku denní náklad činil až 100 tisíc výtisků, postupně redakci opouštěli lidé s novinářskou praxí a kvalita upadala. Obsah místy překračoval etické i zákonné hranice, deník často prohrával soudní spory. V roce 1994 byl změněn název vydavatelství na Deník Špígl, v té době zde vycházely články s radikálními, až extremistickými názory. V roce 1997 vydavatelská práva získalo Vydavatelství Špígl, s.r.o. Roku 2000 činil denní náklad přibližně 35 tisíc výtisků. V roce 2001 se vydavatelem deníku stal Brisk Company a. s. Téhož roku se změnila periodicita z deníku na týdeník. Poslední číslo vyšlo v dubnu 2002.\n"}
{"id": "1154820", "url": "https://cs.wikipedia.org/wiki?curid=1154820", "title": "Eric Kandel", "text": "Eric Kandel\n\nEric Kandel (* 7. listopad 1929, Vídeň) je rakousko-americký neurobiolog židovského původu, nositel Nobelovy ceny.\nNarodil se v židovské vídeňské rodině. Jeho matka pocházela z Polska, otec z Ukrajiny. Rodina vedla obchod s hračkami a byla silně asimilovaná. Přesto po Anšlusu emigrovala do Spojených států. Usadila se v Brooklynu. Eric začal chodit do \"Brooklyn's Erasmus Hall High School\" a \"Public high school\", získal též judaistické vzdělání.\n\nPoté vystudoval lékařství na Newyorské univerzitě. Zde se roku 1965 stal profesorem. Roku 1974 přestoupil na Kolumbijskou univerzitu v New Yorku, kde se stal ředitelem \"Center for Neurobiology and Behavior\".\n\nRoku 2000 získal Nobelovu cenu za fyziologii nebo lékařství (spolu s Arvidem Carlssonem a Paulem Greengardem), a to za výzkum týkající se „signální transdukce (přenosu signálu) v nervovém systému“. Kandel pomocí experimentálního modelu mozku mořského plže dokázal, jaký vliv mají změny v synapsích na proces učení a na paměť. Významně tím zvýšil zejména porozumění mechanismu krátkodobé a dlouhodobé paměti. Krom Nobelovy ceny získal též National Medal of Science, Wolfovu cenu či Laskerovu cenu.\n\nSvůj život a výzkum popsal v knize \"In Search of Memory: The Emergence of a New Science of Mind\".\n"}
{"id": "1154823", "url": "https://cs.wikipedia.org/wiki?curid=1154823", "title": "Looking glass self", "text": "Looking glass self\n\nLooking-glass self, neboli zrcadlové Já, je sociálně psychologický koncept, jehož autorem byl v roce 1902 americký sociolog Charles Horton Cooley. Vyjadřuje, že člověk si buduje mínění o sobě tak, že se snaží pohlížet na sebe očima lidí ve svém okolí, neboli vytváří svou vlastní identitu na základě názorů druhých. Podle Cooleyho jsou pro formování osobnosti nejvýznamnější tzv. primární skupiny, do kterých se řadí rodina, skupina vrstevníků a sousedi. Společně s Georgem Herbertem Meadem jsou označováni jako přední myslitelé přicházející s teorií rolí. Cooley pro svou myšlenku použil termín „zrcadlové Já“, který se poprvé objevil v jeho práci \"Human Nature and the Social Order\" v roce 1902. \n\nKoncept zrcadlového Já je specifický pro člověka. Projevuje se již v útlém věku a provází jedince po celý jeho život, jelikož se neustále dostává do sociálních interakcí, které nějakým způsobem formují jeho myšlenky a také představy o sobě samém. Tímto tvrzením Cooley vytvořil ideu, že člověk je závislý na společnosti více, než tvrdily jiné psychologické školy, a považoval jedince společnost za neoddělitelné subjekty. \n\n\"\"Když je člověk přinucen hledět na sebe do zrcadla, které je vyrobeno tak, aby ho zobrazovalo jako potměšilou zrůdu, musí horečně hledat jiné lidi s jinými zrcadly, aby nezapomněl, že měl kdysi jinou tvář.\"\" \n\nNa tvorbě zrcadlového Já se podílí tři složky: \n\n1. Představujeme si, jak se jevíme druhým. \n\nPříklad: Pokud se oblečeme tak, že si myslíme, že nám to sluší a okolí se na nás kouká, myslíme si, že je to proto, že se jim líbíme a máme lepší náladu. Pokud ale máme na sobě něco, v čem si nejsme jistí, okolní pohledy nám budou nepříjemné. \n\nTo, jak se jevíme společnosti, v nás může, ale nemusí zanechat pochybnosti o nás samých - pokud se nezkušený mladík obává sexuálního styku a potká ženu, která v něm vidí alfa samce, jeho pochybnosti budou nahrazeny novou identitou. \n\n2. Představujeme si a reagujeme na to, jak si myslíme, že nás druzí posuzují. \n\nTypický příklad je nošení značkového oblečení jenom proto, že si myslíme, že nás naše okolí bude mít radši. \n\n3. Vytváříme si naše Já skrze soudy druhých.\n\nPříklad toho může být, když rodič za něco kritizuje dítě. To si to může vyložit tak, že je hloupé a podle toho jednat. Dalším příkladem může být motivace ze strany společnosti - když jsme v práci oceněni kolegy či nadřízenými, tak podáváme lepší pracovní výkony. \n\nLidské Já se tedy vytváří tím, jak si myslíme, že je druzí vnímají. Nebezpečí je, že lidé mnohdy vnímají takovéto jevy nesprávně. \n\nSymbolický interakcionismus v sociologii představuje teoretické stanovisko, jež soustředí svou pozornost na roli symbolů a jazyka coby stěžejních prvků mezilidské interakce, za předpokladu, že lidé umějí nějaký druh řeči, aby díky ní mohli vnímat, pochopit a interpretovat symboly. Tato řeč nemusí být jen mluvená, ale i neverbální - může se jednat o gesta, pohledy atd. Podle Cooleyho se naše \"Já\" formuje i tím, jak naše okolí vnímá a reaguje na naše chápání těchto symbolů. \n\nTento sociologicko - psychologický přístup byl zformován dle výzkumu G. H. Meada, J. Deweyho a Ch. Cooleyho. Na základě zmíněného výzkumu vytvořili teorii pojednávající o tom, že mysl a osobnost získáváme zkušeností během procesu socializace, kdy k určitému poznání mezi lidmi dochází skrze komunikaci. Proto symbolický interakcionismus vyzdvihuje roli jazyka a symbolů. Na ně navazují Herbert Blumer, Howard Becker a Erving Goffman. \n\nV hypotetickém rámci „Zrcadlového Já“ Cooley říká, že „ Mysl je duševní, protože lidská mysl je sociální“. Lidé již od dětství začínají vymezovat sami sebe v kontextu jejich sociálního života. První, co se dítě naučí je, že když bude plakat, rodiče odpoví a přijdou mu na pomoc. Dají mu najíst, napít, pochovají ho a pomůžou od bolesti – to je první symbol, který člověk ve svém životě pozná. V dítěti se odráží rostoucí soudržnost mezi ním a matkou a tím dítě poznává stále více symbolů a svět. \n\nDefinována jako \"Intimní skupina, kde probíhá komunikace tváří v tvář, a kde spolu její členové spolupracují\".\n\nDítě vyrůstající bez společnosti, která by ho respektovala a vnímala, se stává prázdnou schránkou s lidskou tváří. To ovšem neznamená, že se nerodíme již s nějakými vrozenými osobnostními rysy, které se projeví i bez náklonnosti společnosti. Z biologického hlediska ovšem nemůžeme říct, do jaké míry to formuje naši osobnost. Proto Cooley ve své myšlence tvrdí, že největší dopad na vytvoření sociální bytosti má primární skupina, což je ta skupina, které je člověk představen po narození. Nejčastěji se jedná o nejbližší rodinu. Čím více Cooley studoval lidské chování, tím více zjišťoval, že se s postupující technickou revolucí lidé stávají stále více individualističtí a soutěživí. Cooley také poukazuje na to, že se lidé distancují od tradičních rodinných hodnot.\n\nModerní i klasické koncepce se shodují, že zrcadlové Já neovlivňuje pouze vnímání sebe sama, ale přítomnost tzv. vnitřního publika, které představuje názor lidí, jež jsou pro nás důležití a může také ovlivnit naše dlouhodobé či krátkodobé cíle. Tím není myšlena pouze samotná aktivace k činu, ale také postoj, jaký k danému cíli zaujímáme, tj. jak ho hodnotíme. Není překvapivé, že jedním z nejvlivnějších faktorů, který na nás působí, jsou naši rodiče a partneři. Například hodnota, kterou přikládáme akademickým cílům je ovlivněna jejich pomyslnou či skutečnou přítomností. \n\nNázorem ostatních může být také ovlivněno, zda daného cíle dosáhneme, či nikoliv. Například Blitter, Goldberg a Merbaum ve svém výzkumu v roce 1978 dokázali, že lidé, kteří se snaží přestat kouřit, jsou ovlivněni očekáváním ostatních. Těm, kterým byla dávána vysoká šance na ukončení této závislosti se to nakonec podařilo. Je tedy psychologicky dokázáno, že to, jak věci vidí ostatní – nebo spíše pohled, o kterém jsme přesvědčeni, že ho zaujímají zejména naši blízcí, nás většinou automaticky ovlivňuje i ve sféře našich činů prostřednictvím motivace, jež jejich uznání představuje.\n\nSociologové se hádají, jestli je zrcadlové Já jako \"sociální Já\" úplné. A to ve smyslu, že přehlíží různé sociální role. Bylo totiž prokázáno, že se člověk bude chovat jinak podle toho, v jaké je skupině. Dále nereflektuje to, že lidé „mají i vliv sami na sebe“. Lidé totiž nejsou pouhým odrazem jiných, ale mají i svoje vlastní aspekty.\n\n\n\n"}
{"id": "1154825", "url": "https://cs.wikipedia.org/wiki?curid=1154825", "title": "Matoušův efekt", "text": "Matoušův efekt\n\nJako Matoušův efekt se označuje sociologický jev, kterého si ve společnosti poprvé všimli američtí sociologové Harriet Zuckermanová, A. S. Cole, J. R. Cole a K. Cole. Tento jev byl později zpopularizovaný a pojmenovaný slavným sociologem R. K. Mertonem. Název je odvozen od biblického výroku svatého Matouše: \"„Neboť každému kdo má, bude dáno; kdo nemá, tomu bude odňato i to, co má.“\" (Matouš, 25, 29). Jedná se tedy o sociologický jev, který se může projevit v mnoha situacích a aspektech každodenního života – v oblasti pedagogiky, ekonomie, či ve společenské sféře. \n\nPodstata tohoto efektu byla odvozena z rozhovorů s laureáty Nobelovy ceny, z jejich životopisů, příp. deníků. Tuto první významnou definici provedl slavný americký sociolog Robert Merton. Jeho aplikace na vědce se uvádí jako primární příklad působení Matoušova efektu. V této oblasti se efekt projevuje upřednostňováním renomovaných vědců před pracemi jejich méně známých kolegů. Pro vědce, kteří začínají s novou kariérou, to znamená obtížnější start. Jejich díla se totiž tolik nepublikují nebo nečtou. Když je navíc v dané práci uveden etablovaný vědec jako spoluautor, veškeré zásluhy jsou automaticky připisovány jemu. Často však může být mezi slavným a méně známým vědcem jen malý rozdíl. Jedná se tedy spíše o společenské než o odborné rozlišení. Společnost se dívá jinak na vědce, který byl oceněn Nobelovou cenou, než na začínajícího vědce (avšak neméně talentovaného). Matoušův efekt však může mít i čistě pozitivní účinek. Značně omezuje vliv (často nevědeckých) prací nezkušených vědců ve vědeckém diskurzu. Matoušův efekt by však neměl být ve vědě zohledňován bezvýhradně, tím by znemožňoval prosazení nových autorů a myšlenek. Efekt svatého Matouše je sám příkladem působení sebe sama: byl objeven málo známými vědci a populárním se stal až tehdy, když jej v modifikované a rozšířené podobě publikoval učitel původních objevitelů již zmíněný slavný sociolog Robert K. Merton. \n\nV současné chvíli je nejznámějším aplikováním Matoušova efektu tzv. „citační problém“.  \n\nMožností aplikace tohoto jevu najdeme samozřejmě mnohem více, než jen na vědeckou sféru. V každém oboru platí, že na člověka, již nějakým způsobem oceněného je nahlíženo jinak, než na člověka, který v daném oboru začíná. Velkou roli v tomto jevu, například ve sportovním odvětví hraje talent a genetické dispozice. Například i malá genetická výhoda může v určitých dispozicích ústit v to, že jedinec bude mírně úspěšnější než jeho okolí, což ho podnítí k lepšímu výkonu, za který mu poté vyjádří obdiv i ostatní, tuto činnost si oblíbí, a to ho ještě více motivuje k dosáhnutí vyššího cíle. Stane se tak, že dosáhne mnohem lepších výsledků než ti, kteří byli na počátku v podstatě na stejné úrovni. Naopak počáteční nevýhoda vede ke kumulaci negativních postojů a následné demotivaci. \nDále je Matoušův efekt možné aplikovat na příkladu malých dětí ve škole. Okolo 6 let věku se málokdy dá s přesností určit, na co je které dítě nejvíce talentované. Avšak malé náznaky můžeme spatřit již v tomto věku. Těmto šťastlivcům se poté dostává zvláštní péče. Mají mnohem větší možnost rozvoje svého talentu, než ti ostatní. Naopak děti, které nedostaly do vínku tolik, jako některé ostatní, jsou často přehlíženy a poté získají pocit, že se ani snažit nemusí, protože si jich stejně nikdo nevšímá. Dostanou tedy jakousi pomyslnou nálepku, které se těžko zbavují. A i když práci odvedou dobře, nejsou spravedlivě oceněni právě kvůli těmto předsudkům vyvolaných minulou zkušeností. Na příklad vzdělávání aplikoval Matoušův efekt americký profesor a psycholog Keith Stanovich. Ze získaných poznatků vyplývá, že by tomuto sociologickému jevu měla být věnována pozornost, protože jen tak se lze různých předsudků vyvarovat.\n\n\n"}
{"id": "1154829", "url": "https://cs.wikipedia.org/wiki?curid=1154829", "title": "Artur Schnabel", "text": "Artur Schnabel\n\nArtur Schnabel (17. dubna 1882 Lipník okres Bielsko-Biała, Polsko (Lipnik, okres Prievidza, Slovensko) – 15. srpna 1951 Axenstein, dnes součást obce Moschach, Švýcarsko) byl rakouský klavírista a hudební pedagog židovského původu narozený na území dnešního Polska.\n\nArtur Schnabel se narodil v rodině židovského obchodníka s textilem Isidora Schnabela v polské obci Lipnik v okrese Bielsko-Biała. Pravdepodobnejšie však je ze bol narodený v Lipníku pri Prievidzi na Slovensku. Často sa omylom ako miesto narodenia uvádza Poľsko či Česko. Byl nejmladší ze tří dětí. Měl dvě sestry Claru a Friedu. V roce 1884 se rodina přestěhovala do Vídně. Ve čtyřech letech se začal učit hrát na klavír od své starší sestry a v šesti letech ho začal učit profesor Hans Schmitt z vídeňské konzervatoře (dnes Universität für Musik und darstellende Kunst Wien). O tři roky později začal studovat u polského klavíristy a skladatele Teodora Leszetyckiho. V hudební teorii a skladbě byl žákem Eusebius Mandyczewského, který byl asistentem Johannese Brahmse.\n\nOficiální koncertní debut měl Schnabel v roce 1897 v Bösendorferově sále ve Vídni. Ještě v tomtéž roce měl sérii koncertů v Budapešti, Praze a v Brně. O rok později se přestěhoval do Berlína. Jeho první koncert v Berlíně se konal v Bechsteinově sále. Po skončení války koncertoval ve Spojených státech, Rusku a v Anglii. Získal si skvělou pověst díky koncertům s orchestrem řízeným Arthurem Nikischem, jako komorní hráč i jako doprovazeč své budoucí manželky, altistky Terezy Behrové.\n\nV roce 1902 založil spolu s houslistou Alfrede Wittenbergem a violoncelistou Antonem Hekkingem \"Schnabelovo trio\". Po jeho rozpadu je v roce 1905 obnovil s Carlem Fleschem a Jeanem Gérardym. Gérarda později vystřídal Hugo Becker. Rovněž působil v klavírním kvartetu s Bronisławem Hubermanem, skladatelem Paulem Hindemithem a Grigorijem Pjatigorským. Vystupoval také se slavnými sólisty jako např. s houslistou Josephem Szigetim, či violoncellisty Pablo Casalsem a Pierrem Fournierem. Od roku 1925 učil na Universität der Künste v Berlíně.\n\nV roce 1933, když přišel k moci Adolf Hitler, opustil Schnabel, vzhledem ke svému židovskému původu, Berlín a žil nějaký čas v Anglii, krátce vedl mistrovské kurzy v Tremezzu na jezeře Como v Itálii a v roce 1939 odešel do USA. V roce 1944 získal americké státní občanství a stal se profesorem na univerzitě v Michiganu.\n\nSchnabelova matka, Ernestine Taube, zůstala ve Vídni a ve věku 83 let byla v srpnu 1942 deportována do Terezína, kde o dva měsíce později zemřela. Po Druhé světové válce se Schnabel již nikdy do Německa ani do Rakouska nevrátil, i když koncertoval v mnoha zemích Evropy. Zemřel 15. srpna 1951 v Axensteinu ve Švýcarsku. Je pochován v nedalekém Schwyzu\n\nNavzdory tomu, že v repertoáru klavíristy Artura Schnabela převažovala díla Beethovena, Schuberta, Mozarta a Brahmse, téměř všechny jeho skladby jsou atonální.\n\n\n\n\n\n\n\n"}
{"id": "1154837", "url": "https://cs.wikipedia.org/wiki?curid=1154837", "title": "Permisivní společnost", "text": "Permisivní společnost\n\nPermisivní společnost je společnost, ve které se sociální normy značně zliberalizovaly, zejména pokud mluvíme o postoji společnosti k sexuální svobodě. V této společnosti se mění pohled většiny na to, co je chápáno jako deviace. Za heslo této společnosti můžeme považovat \"žij a nech žít\", což je vlastně jeden ze základních principů liberalismu.\n\nTolerantní společnost můžeme chápat jako součást svobodné společnosti. Je založena na politice a filozofii liberalismu, který vznikl v 19. století. Její základní myšlenka je svoboda jednotlivce a tolerance. V téhle společnosti může jednotlivec na denní bázi uplatňovat svoji svobodu, aniž by rušil svobodu ostatních. V období permisivní společnosti se liberalismus projevoval hlavně zvýšením tolerance k sexuálním menšinám, či shovívavějším postojem k marihuaně.\nMluvíme tu o společnosti, která stanovuje menší společenské opěrky než dřívější společnost, které se projevovali jak v soukromém tak i veřejném jednání, zde zejména v sexuálním chováním.\n\nZdá se, že se sexuální témata se projevují více, když lidé mají velkou prosperitu a volný čas, nebo když jsou v hrozném stresu, jako za války.\n\nPsychologové vidí nedostatek čistoty jako symptom vzpoury proti autoritářství, jako protest proti mnoha tlakům moderní společnosti, a nahotu jako symbolické osvobození.\n\nPočátky permisivní společnosti můžeme hledat po skončení druhé světové války v Americe a v západní Evropě, kdy se do popředí začala dostávat jiná témata a probíhala globalizace. Za výrazný posun k permisivní společnosti se považuje sexuální a sociální revoluce během 60.let. Do té doby byly homosexuální svazky, či dekriminalizace lehkých drog pro společnost absolutně nepřijatelné. Některé církve se dokonce snažily homosexualitu léčit a považovaly ji za nemoc. Po těchto revolucích začala být společnost tolerantnější v problematice homosexuality, svobody jednotlivce či drog. Společnost se postupně zbavovala předsudků a začala lépe snášet odlišnosti mezi lidmi. Termín permisivní společnost byl původně užíván jako hanlivý výraz těmi, kteří věřili, že sexuální promiskuita ve společnosti je příliš vysoká. Během let 1970 až 1980 někteří britští sociologové zaujali více skeptický přístup k otázce šedesátých let \"permisivní společnosti\" a upozorňovali, že proběhla jen novelizace a částečná úprava nařízení, které byly dříve považované za nezákonné. Například sice dekriminalizoval homosexualitu, ale jen pro lidi starších 21 let. Podobně to bylo i u , který umožňoval potraty, ale jen za jistých podmínek jako byly lékařské zprávy, a to jen do jistého časového limitu od oplodnění.\nTyto částečné změny však byly počátkem pozdějších významných reforem v těchto oblastech, což můžeme vidět v zemích jako je Kanada, Austrálie, Nový Zéland či USA. V Austrálii parlament přijal zákon o legalizaci prostituce a některé státy USA dokonce zlegalizovaly marihuanu. Velký vzrůst permisivní společnosti nastal v 60 letech v USA v době hippies. V době sexu, drog a rock n rollu.\n\nAčkoliv mnozí vnímají tolerantní pohled společnosti jako pozitivní, sociální konzervativci tvrdí, že permisivní společnost ničí mravné, morální a sociálně-kulturní struktury nezbytné pro civilizovanou společnost. V tradičních společnostech, kde hraje náboženství stále významnou roli při tvorbě legislativy a formování společnosti, je vlna odporu ještě silnější. V těchto společnostech právní řád neumožňuje eutanázii, vznik homosexuálních svazků, omezuje interrupci, či tvrdě postupuje proti dekriminalizaci marihuany v zájmu ochrany hodnot. Ke značně konzervativnějším zemím můžeme zařadit Polsko, Rusko nebo Slovensko.\n\nNejdramatičtější vzhled \"nové tolerance\", se nachází v oblasti zábavy: divadla, filmu, televizi a brožované beletrie\n\nVstoupili jsme do nové kulturní éry, v níž sex má být ústředním bodem života společnosti; ve kterém nekonečná sexuální stimulace má být způsob života; v němž sexuální zdatnost je téměř symbole společenského postavení\n\nKaždá dřívější společnost měla nějakého autora který se zabýval tématem ať už lehké erotiky nebo dokonce čisté pornografie a to od dob starověkého Říma přes Alžbětinckou Anglii až po dnešek.(1)\n\nMóda projevující se zejména zjevnou sexualitu moderního oblečení, jakoby návrháři vysoké módy soutěžili spolu navzájem kdo ukáže více ženského těla.\n\nPrávo na větší sexuální svobodu je vnímána jako součást svého kulturního dědictví z jejich celkové společenské emancipace.\n\nJeden vnímavý analytik generace hippie tvrdí, přesvědčivě si myslím, že jejich vzpoura vyjadřuje jejich celkový pocit odcizení od kultury a étosu společnosti, ve které žijí.\n\nKdyž se soustředíme na současné odchylky od sociálních a etických norem, můžeme s nadsázkou říct ,že věci nebyly nikdy horší.\n\n"}
{"id": "1154839", "url": "https://cs.wikipedia.org/wiki?curid=1154839", "title": "Okres Bülach", "text": "Okres Bülach\n\nOkres Bülach je švýcarský okres v kantonu Curych. Skládá se z 22 obcí a jeho správním centrem je obec Bülach. V roce 2013 zde žilo 138 316 obyvatel.\n\n"}
{"id": "1154851", "url": "https://cs.wikipedia.org/wiki?curid=1154851", "title": "Dubský potok", "text": "Dubský potok\n\nNázev Dubský potok má více vodních toků:\n\n"}
{"id": "1154852", "url": "https://cs.wikipedia.org/wiki?curid=1154852", "title": "Clemens Krauss", "text": "Clemens Krauss\n\nClemens Heinrich Krauss (31. březen 1893 – 16. květen 1954) byl rakouský dirigent, spjatý především s interpretací hudby Richarda Strausse, jehož osobním přítelem byl a napsal i libreta k některým jeho operám (\"Capriccio\", \"Der Liebe der Danae\"). Předmětem kritiky se stala jeho blízká spolupráce s nacisty.\nJeho matka Clementine Kraussová byla přední vídeňskou herečkou a zpěvačkou. Byl rovněž z matčiny strany spřízněn s významnou sopranistkou 19. století Gabriellou Kraussovou, proto si v hudebním světě zvolil jméno své matky.\n\nJako chlapec byl choralistou v Hofkapelle (císařském sboru). Navštěvoval vídeňskou konzervatoř, kterou absolvoval v roce 1912. Studoval kompozici u Hermanna Grädenera a hudební teorii u Richarda Heubergera. Po ukončení studií se stal sbormistrem v Brněnském divadle (1912-1913). Později tento post zastával v Rize (1913-1914), v Norimberku (1915), Štětíně (1916-1921) a Štýrském Hradci. V roce 1922 začal dirigovat ve Vídeňské státní opeře a učit na Státní akademii Německa. V roce 1923 se stal dirigentem vídeňské \"Tonkünstler Orchestra\" (až do roku 1927) a intendantem opery ve Frankfurtu nad Mohanem. V roce 1929 byl jmenován ředitelem Vídeňské státní opery. Vídeňské filharmoniky hudebně vedl od roku 1930. Byl dirigentem na festivalu v Salcburku od roku 1926 do roku 1934. V roce 1930 dirigoval ve světové premiéře operu Albana Berga \"Vojcek\".\n\nKraus měl velmi blízko ke špičkám nacistického Německa. Byl osobním přítelem Hitlera i Göringa. V roce 1933 převzal přípravy premiéry Straussovy opery \"Arabella\", poté co dirigent Fritz Busch z příprav odešel na protest proti nacistům. Podobně se v roce 1935 Krauss stal ředitelem Státní opery v Berlíně, poté, co Erich Kleiber rezignoval na protest proti nacistickému vměšování. V roce 1937 byl Krauss jmenován intendantem mnichovského Národního divadla, po rezignaci Knappertsbusche, opět z politických důvodů. Poté, co byl v Mnichově vybombardován operní dům, vrátil se Krauss k řízení Vídeňských filharmoniků.\n\nPo válce spojenečtí vyšetřovatelé zkoumali jeho pronacistické aktivity a dostal zákaz vystupovat na veřejnosti do roku 1947. Trest byl poměrně mírný, neboť se ukázalo, že svých kontaktů s nacistickými pohlaváry využil mj. k přímluvám za židovské hudebníky. Po konci distancu znovu vedl Vídeňskou filharmonii.\n\nJeho ženou byla sopranistka Viorica Ursuleacová.\n\nZemřel na dovolené v Mexiku roku 1954.\n"}
{"id": "1154854", "url": "https://cs.wikipedia.org/wiki?curid=1154854", "title": "Michaela Jašková", "text": "Michaela Jašková\n\nMichaela Jašková (* 4. června 1993, Brno) je francouzská hráčka vodního póla s českými kořeny. Účastnila se Mistrovství světa Kazaň 2015, Mistrovství Evropy Bělehrad 2016 (10 vstřelených gólu), Univerziády Gwangju 2015 a stala se mistryní Francouzské ligy 2015 a 2016 a světové Ligy 2015 a 2016. Zároveň je to i dvojnásobná vítězka Francouzského poháru 2014+2015. V současné době působí ve francouzském Lille Metropole Water Polo, dříve hrála za týmy Saint Jean de-Angely, Hradec Králové, Sokolov, CZE U15, CZE U17 a Kometa Brno, kde ji učil její otec Radomír Jaška.\n\n"}
{"id": "1154855", "url": "https://cs.wikipedia.org/wiki?curid=1154855", "title": "Datová žurnalistika", "text": "Datová žurnalistika\n\nDatová žurnalistika je druh novinářské práce, která se zabývá sběrem, ověřování, zpracováním a distribucí dat ve srozumitelné formě pro čtenáře. Doplňuje a rozšiřuje tradiční žurnalistiku, jde o strategii především internetové žurnalistiky. Na rozdíl od tradiční žurnalistiky staví na datech, která zpracovává novými technologiemi. Využívá big data a otevřená data, která získává od neziskových institucí, státní správy či od soukromého sektoru. Tato data zpracuje a prezentuje pomocí vizualizací (grafy, mapy, animace, interaktivní aplikace). Umožňuje snazší pochopení a rychlejší orientaci, čtenář může být aktivní a vybírat si pro něj důležité informace. Text tu slouží k vysvětlování či je zcela vypuštěn. \n\nDatová žurnalistika může objevovat nová témata, skutečnosti a souvislosti, analyzovat do hloubky a ukázat to, co není na první pohled vidět. Datoví žurnalisté dodávají nestrukturovaný datům strukturu a interpretují je v určitém kontextu. Autor často k článku přikládá datový soubor, aby jej čtenář mohl sám analyzovat a ověřovat výsledky či objevovat nové skutečnosti.\n\nDatová žurnalistika má kořeny v rešerších, které dříve zpracovávala rešeršní oddělení mediálních organizací. V současnosti může novinář pomocí uživatelsky přátelských nástrojů hledat informace v databázích sám či využívat automatického zpracování dat.\n\nNoviny tiskly tabulky s daty již v 19. století (např. The Wall Street Journal, The Guardian). První článek datové žurnalistiky vyšel v The Guardian v roce 1821, zabýval se školami v Manchesteru. V 50. letech 19. století doktor John Snow publikoval tiskem mapu, která ukazovala rozsah epidemie cholery v Londýně. Díky jeho analýze došlo k odhalení zdrojů nákazy.\n\nV 60. letech 20. století se objevila počítačem asistovaná žurnalistika (Computer-Assisted Reporting, CAR), kdy novináři analyzovali databáze veřejných záznamů pomocí vědeckých metod, aby mohli monitorovat představitele moci. Na rozdíl od CAR je datová žurnalistika komplexní proces, který prostupuje celým spektrem pracovní náplně novináře.\n\nV roce 2009 The Guardian uvedl na trh webovou platformu datové žurnalistiky, Datablog.\n\nDatový žurnalista obvykle při psaní článku postupuje od prvotní ideje, k průzkumu, investigaci a zpracování dat. Získaná data následně čistí, analyzuje a ověřuje je. Následně výsledek své práce prezentuje. \n\nVýsledky datové žurnalistiky jsou obvykle představovány pomocí různých typů vizualizací – map, grafů, infografik či různých animací. Podle Paula Bradshawa by měl datový novinář využívat následujících šest komunikačních strategií:\n\n\nDatová žurnalistika se potýká s technickými a byrokratickými problémy. Problémy mohou způsobit shromažďování dat, chybovost datových souborů, špatná spolupráce a sdílení s ostatními žurnalisty, otázka objektivity, nedostatečné technické znalosti novinářů či nevhodné financování.\n\n"}
{"id": "1154857", "url": "https://cs.wikipedia.org/wiki?curid=1154857", "title": "Madona roudnická", "text": "Madona roudnická\n\nMadona roudnická je dílem Mistra Třeboňského oltáře z doby kolem r. 1385-1390. Pochází z kláštera augustiniánů-kanovníků v Roudnici nad Labem nebo z tamního arcibiskupského letního sídla Jana z Jenštejna. Od roku 1946 je obraz vystaven ve stálé expozici středověkého umění v Národní galerii v Praze.\nObraz je malován temperou na desce z lipového dřeva, pokryté plátnem a křídovým podkladem, s rytou kresbou. Velikost, včetně původního rámu, je 90 x 68 cm. V 18. století byl celý obraz přemalován a na ploše původní zlaté spony Mariina pláště byl vyhlouben otvor pro relikvii. Zřejmě ukrýval část Mariina pláště potřísněného Kristovou krví (peplum cruentatum).\nNa gotický původ obrazu upozornil roku 1925 Karel Chytil, který podle fotografického snímku nalezl korunu a puncování a roku 1946 Pavel Kropáček, který objevil na rentgenovém snímku rytou kresbu z doby kolem roku 1400. Roku 1946 byl obraz restaurován a po odstranění mladších přemaleb byla odkryta téměř neporušená původní gotická malba a opraveno zlacení. \n\nRoudnická Madona, která je dílem Mistra Třeboňského oltáře, představuje nejpopulárnější typ české milostné Madony, který byl později často kopírován. Z ikonografie roudnické Madony vychází Madona vyšebrodská a \"Madona z kostela sv. Trojice v Českých Budějovicích\". Malířské pojetí roudnické Madony má těsný vztah k postavě \"sv. Kateřiny\" z Třeboňského oltáře a také k raným sochařským dílům krásného slohu (Madona plzeňská, Madona altenmarktská). Půvabné tváře a kompoziční spojení matky s dítětem, které se k ní obrací a vztahuje ruce, jsou zobrazením citu a mateřské lásky. Měkká šerosvitná modelace, formální vytříbenost, pojetí drapérie a jasná zářivá barevnost obrazu představují jednu z nejhodnotnějších ukázek krásného slohu. \n\n\n\n"}
{"id": "1154860", "url": "https://cs.wikipedia.org/wiki?curid=1154860", "title": "Fisherův princip", "text": "Fisherův princip\n\nFisherův princip je evoluční model, který vysvětluje, proč je poměr pohlaví u většiny druhů, které se rozmnožují pohlavně, přibližně 1:1 mezi samci a samicemi. Tento princip poprvé vysvětlil Ronald A. Fisher ve své knize \"The Genetical Theory of Natural Selection\" z roku 1930. Fisherova teze zobecňuje a upřesňuje myšlenky Darwina, Giniho a Düsinga.\n\nWilliam Donald Hamilton ve své práci \"Extraordinary sex ratios\" z roku 1967 popsal Fisherův princip takto:\n\nRonald Fisher ve své teorii předpokládá, že rovnovážný poměr pohlaví v populaci je podmíněn stejnými náklady rodičů na vychování potomka jakéhokoli pohlaví. Tedy, že pro rodiče je stejně náročné vychovat samce jako samici.\n\nPokud by tomu tak nebylo a výchova například synů byla pro rodiče méně náročná, začali by upřednostňovat „levnější“ pohlaví. Namísto 3 dcer by zplodili 6 synů. Tímto by se ale staly reprodukčně cennějšími dcery. Někteří jedinci by poté preferovali výchovu právě dcer, jelikož by toto pohlaví mělo více příležitostí k páření. \n\n„\"Pohlavním výběrem rodiče získávají výhodu před všemi ostatními, kteří i nadále investují do potomků nadbytečného pohlaví.\"“ \n\nPostupně by se zvyšoval počet rodičů preferujících výchovu reprodukčně cennějšího pohlaví a v důsledku toho by došlo k vyrovnání poměru, pravděpodobně i k vychýlení na druhou stranu.\n\n„\"Dcery by se tak naopak mohly stát nadbytečnými. Znovu by tlak působil na dorovnání vychýlení. Poměr pohlaví by se nakonec pod vlivem selekčního tlaku ustálil s mírnými oscilacemi přibližně uprostřed.“\"\n\nV roce 1997 publikoval A. W. F. Edwards práci \"Natural Selection and the Sex Ratio: Fisher´s Sources\", kde se zabývá zdroji, které inspirovali R. A. Fishera. Podle Edwardse mohou být Fisherovy zdroje vystopovány až k Darwinově knize \"The Descent of Man and Selection in Relation to Sex\" (1871). Touto knihou se totiž inspirovali Düsing a Gini, jejichž knihy Fisher prokazatelně znal.\n\nV lidské populaci nebyl poměr pohlaví 1:1 nikdy. Historicky se vždy\nrodilo o něco víc mužů, přirozený poměr se pohybuje okolo\n105:100. Tento fakt je určován hlavně tím, že muži mají větší šanci zemřít, od pravěku riskují při lovu potravy, válkách a podobně. I celkově se dožívají méně let, v Česku je to u žen asi 81 a u mužů o 6 let míň.\n\nI přesto, že se obecně rodí víc mužů než žen, je v mnoha zemích napříč všemi věkovými kategoriemi víc žen. Platí to v podstatě u celé Evropy, USA a Ruska, kde je nepoměr obzvlášť výrazný. Na 10 mužů tam připadá necelých 12 žen, u věkové kategorie nad 65 let je poměr dokonce 30:70 ve prospěch žen.\n\nČína a\nIndie mají v současné době opačný problém s nerovnováhou mezi\npohlavími. Důsledkem zavedení politiky jednoho dítěte se rodí\nvětší počet mužů než žen. Muži jsou žádanější z čistě\npraktických důvodů - muži vydělávají víc peněz, a tak jsou\nschopni se později postarat o stárnoucí rodiče. Naopak dcera,\nkdyž se vdá, odchází k manželově rodině a nelze očekávat, že\nse bude starat o své rodiče. Od dob, kdy jsou doktoři s pomocí\nsonografu schopni odhadnout pohlaví plodu, mají rodiče možnost\nvýběru. Generace těchto „vybraných“ je dnes již v\nprodukčním věku a proto je první generací s takto velkým\nnepoměrem. \n\n“\"Therese\nHeskethová z londýnské University College a JIang Min Min z\nČe-ťiangské univerzity rozebrali čínský přebytek synů v\nčasopise EMBO reports. V roce 1979 Připadalo na 100 novorozených\nčínských děvčat 106 chlapců, tedy přibližně normální stav.\nV roce 1990 to bylo 111, o deset let později už 117 a v roce 2005,\nz něhož pocházejí poslední dostupné údaje, už to bylo 121.”\"\n"}
{"id": "1154861", "url": "https://cs.wikipedia.org/wiki?curid=1154861", "title": "Syrská opozice", "text": "Syrská opozice\n\nSyrská opozice ( \"Al-Muaradátu s-Súríja\", ) je zastřešující pojem pro politickou strukturu a entity účastnící se občanské války v Sýrii představované Národní koalicí sil revoluce a syrské opozice a souvisejících protirežimních syrských skupin s určitou územní kontrolou v Sýrii. Jejich alternativní syrská vláda prohlašuje, že reprezentuje legitimní Syrskou arabskou republiku.\n\nVojenské síly syrské opozice jsou v současné době definované především Radou syrského revolučního velitelství. Zpočátku se zdála Svobodná syrská armáda jako největší vojenská síla opozice, ale s kolapsem mnoha jejich frakcí a přeběhem jejich bojovníků do nových silných islamistických skupin, bylo jasné, že pouze spolupráce s umírněnými islamisty by mohla vytvořit dostatečně silnou koalici na boj proti ostatním skupinám. Hodně z těchto skupin drží spojenectví s Džaíš al-Fatah.\n\nČlenské skupiny rady jsou:\nSvobodná syrská armáda:\nIslámská fronta:\n\nDalší skupiny:\n"}
{"id": "1154862", "url": "https://cs.wikipedia.org/wiki?curid=1154862", "title": "Painting With", "text": "Painting With\n\nPainting With je desáté studiové album americké hudební skupiny Animal Collective. Na nahrávce se podíleli například John Cale a Colin Stetson. Skupina album nahrála v triu, jeden z členů – Josh Dibb (Deakin) – na albu nefiguruje. Deska byla vydána dne 19. února 2016 (vydavatelství Domino Records). Album bylo dostupné s třemi různými obaly, přičemž každý zachycoval malbu obličeje jednoho z členů kapely (autorem maleb je Brian DeGraw). Autorem designu alba byl Rob Carmichael. Album bylo inspirováno výtvarným uměním dvacátého století, zejména kubismem.\n\nZáměr natočit nové album, první od nahrávky \"Centipede Hz\" z roku 2012, oznámil Noah Lennox (Panda Bear) již v březnu 2015. V červenci 2015 bylo oznámeno dokončení nahrávání alba. Nahrávalo se v losangeleském studiu EastWest Studios. Dne 26. listopadu 2015 bylo album přehráváno na Baltimorsko-Washingtonském mezinárodním letišti. O čtyři dny později bylo oficiálně oznámeno vydání desky. Téhož dne byl vydán první singl nazvaný „FloriDada“.\n\n"}
{"id": "1154867", "url": "https://cs.wikipedia.org/wiki?curid=1154867", "title": "Žemaitijská vysočina", "text": "Žemaitijská vysočina\n\nŽemaitijská vysočina () leží na severozápadě Litvy.\n\nPojmenování je odvozeno ze jména historické země Žemaitsko, ve které se vysočina rozkládá.\n\nNa vysočině pramení Venta, jedna z největších litevských řek (vytéká z jezera Medainis) a také řada přítoků Němenu, z významných: Jūra, Minija, Dubysa. Mezi významná sídla patří Šiauliai, Plungė, Telšiai, Kuršėnai, Kelmė, Radviliškis a Raseiniai.\n"}
{"id": "1154868", "url": "https://cs.wikipedia.org/wiki?curid=1154868", "title": "Evropská agentura pro pohraniční a pobřežní stráž", "text": "Evropská agentura pro pohraniční a pobřežní stráž\n\nEvropská agentura pro pohraniční a pobřežní stráž, známá spíše pod akronymem Frontex (z francouzštiny \"Frontières extérieures\" = vnější hranice) je agentura Evropské unie, jejímž úkolem je ochrana vnějších hranic EU a Schengenského prostoru, v součinnosti se strážci hranic členských zemí.\n\nMezi její hlavní náplň patří boj proti ilegální migraci, obchodu s lidmi a infiltraci teroristů,\nharmonizace hraničních kontrol a zprostředkování spolupráce mezi pohraničními orgány jednotlivých států. Dále poskytuje technickou podporu a odborné znalosti. \n\nSídlem Frontexu je Varšava.\nNárodním partnerem v Česku je Služba cizinecké policie.\n\nAgentura byla založena v roce 2004 jako Evropská agentura pro řízení operativní spolupráce na vnějších hranicích členských států EU, v roce 2016 se transformovala v reakci na evropskou migrační krizi.\n\nFrontex zaměstnává 700 pracovníků (z nichž přes 300 je zaměstnáno ve varšavské centrále) v následujících oblastech:\n\nFrontex nemá vlastní pohraniční stráž. Při koordinaci akcí mu jednotlivé členské státy EU poskytují svou pohraniční stráž a další prostředky. Frontex působí jako koordinátor a hradí některé náklady společných operací. Roční rozpočet Frontexu je 250 000 000 EUR.\n\n"}
{"id": "1154880", "url": "https://cs.wikipedia.org/wiki?curid=1154880", "title": "Erwin Auersperg", "text": "Erwin Auersperg\n\nErwin Maria Joseph Anton Auersperg (13. srpna 1850 Zámek Sonnegg – 12. srpna 1918 Zámek Sonnegg) byl rakouský šlechtic z rodu Auerspergů a politik německé národnosti z Kraňska, na konci 19. století poslanec Říšské rady.\n\nPocházel z šlechtického rodu Auerspergů.\n\nZasedal na Kraňském zemském sněmu, kde byl poslancem za kurii velkostatkářskou. Na sněmu zastupoval Stranu ústavověrného velkostatku. Do sněmu byl zvolen v doplňovacích volbách roku 1884.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1891 za kurii velkostatkářskou v Kraňsku. Nastoupil 27. října 1891 místo Benno Taufferera. Mandát zde obhájil ve volbách roku 1897. Ve volebním období 1891–1897 se uvádí jako hrabě Erwin Auersperg, c. k. komoří a statkář, bytem Šrajbarski turn (Turn am Hard).\n\nPo nástupu na Říšskou radu byl přijat do klubu Sjednocené německé levice, do kterého se spojilo několik ústavověrných proudů. Po volbách v roce 1897 se uvádí jako kandidát Německé pokrokové strany.\n\nZemřel po krátké nemoci v srpnu 1918.\n"}
{"id": "1154901", "url": "https://cs.wikipedia.org/wiki?curid=1154901", "title": "Oldřich Švarný", "text": "Oldřich Švarný\n\nOldřich Švarný (1. května 1920 Velké Němčice – 19. dubna 2011 Praha) byl český sinolog a fonetik. Specializoval se na fonologický systém moderní hovorové čínštiny a jeho přínos spočíval především v unikátním popisu její suprasegmentální roviny (tónu).\n\nV roce 1939 začal studovat latinu a řečtinu na Masarykově universitě v Brně, studium však vzhledem k uzavření vysokých škol nacisty nedokončil. V letech 1939-1944 byl pracovně nasazen v Nacistickém Německu, kde na základě latiny a řečtiny prostřednictvím konverzace se spolu nasazenými dělníky studoval italštinu, španělštinu, francouzštinu a novořečtinu. V letech 1945-1947 se vrátil na Masarykovu univerzitu, tentokrát však již ke studiu angličtiny a ruštiny. V letech 1950-1952 absolvoval postgraduální studium čínštiny a fonetiky na Filozofické fakultě Univerzity Karlovy. V roce 1951 začal pracovat na OÚ, kde jej Jaroslav Průšek mimo jiné pověřil zpracováním standardní české transkripce čínštiny. Současně s tím až do roku 1964 na Filozofické fakultě Univerzity Karlovy vyučoval fonetiku moderní čínštiny. V roce 1952 obhájil doktorskou disertaci na téma \"Prozodické vlastnosti slabiky v čínštině a jejich modifikace v řeči souvislé\" a v roce 1963 kandidátskou disertaci na téma \"K otázce morfému a slova v moderní čínštině\". V 60. letech krátkodobě působil v Londýně, Paříži a Spojených státech amerických. Po vynuceném odchodu z OÚ v roce 1976 se věnoval studiu dalších orientálních jazyků: sanskrtu, hebrejštiny, arabštiny, tibetštiny a vietnamštiny. V 90. letech přednášel na Univerzitě Komenského v Bratislavě a Univerzitě Karlově v Praze, od roku 1994 přednášel na Filozofické fakultě Univerzity Palackého v Olomouci. Zabýval se především výzkumem prozodie moderní čínštiny. Od konce 50. let prakticky nepřetržitě pracoval na rozsáhlém slovníku jednoslabičných sémémů moderní čínštiny, přičemž se celá 80. léta věnoval analýze rytmického členění vět mluvené čínštiny. Jeho celoživotní dílo je shrnuto do rozsáhlého projektu \"Učebního slovníku jazyka čínského\", který vyšel v letech 1998-2000 na Univerzitě Palackého v Olomouci a zahrnuje gramatickou klasifikaci téměř 2.000 sémémů podepřenou šestnácti tisíci exemplifikačních vět (tj. doložených na příkladech).\n"}
{"id": "1154906", "url": "https://cs.wikipedia.org/wiki?curid=1154906", "title": "Kononov", "text": "Kononov\n\nRuské příjmení Kononov () má více nositelů:\n\n"}
{"id": "1154913", "url": "https://cs.wikipedia.org/wiki?curid=1154913", "title": "Desetiúhelníkové číslo", "text": "Desetiúhelníkové číslo\n\nDesetiúhelníková čísla jsou figurální čísla odpovídající desetiúhelníku. \"N\"té desetiúhelníkové číslo je počet stejně velkých „bodů“, ze kterých lze sestavit pravidelný desetiúhelník.\n\nVzorec pro \"n\"té desetiúhelníkové číslo je:\n\nformula_1 nebo<br>\nformula_2.\n\nNěkolik prvních desetiúhelníkových čísel:\n\n1, 10, 27, 52, 85, 126, 175, 232, 297, 370, 451, 540, 637, 742, 855, 976, 1105, 1242, 1387, 1540, 1701, 1870, 2047, 2232, 2425, 2626, 2835, 3052, 3277, 3510, 3751, 4000, 4257, 4522, 4795, 5076, 5365, 5662, 5967, 6280, 6601, 6930, 7267, 7612, 7965, 8326 ().\n\nPokud je jedno desetiúhelníkové číslo sudé, následující je liché a naopak.\n"}
{"id": "1154914", "url": "https://cs.wikipedia.org/wiki?curid=1154914", "title": "Anton Globočnik", "text": "Anton Globočnik\n\nAnton Globočnik (20. května 1825 Železniki – 2. března 1912 Vídeň) byl rakouský politik slovinské národnosti z Kraňska, na konci 19. století poslanec Říšské rady.\n\nStudoval gymnázium v Lublani, kde ho ovlivnil Luka Jeran. V letech 1844–1848 studoval práva ve Vídni. Zde se pod vlivem slovinských buditelů (Matej Cigale, Peter Kozler) začal veřejně angažovat v slovinském národním hnutí. Byl tajemníkem vídeňského spolku \"Slovenija\". Během revolučního roku 1848 se podílel na kontaktech s českými a chorvatskými národovci. Účastnil se Slovanského sjezdu v Praze. Měl podíl na přijetí slovinské trikolóry. Roku 1848 nastoupil jako praktikant k soudu v Lublani, od roku 1849 byl konceptním praktikantem u soudu v Kranji. V roce 1850 přešel na zemský soud v Lublani. Od roku 1851 byl praktikantem na župním soudu v Osijeku. Od roku 1855 zastával post okresního soudce v Stubici v Chorvatsku. V roce 1857 přešel na místo okresního soudce v Čakovci. V roce 1861 odešel z Chorvatska. V letech 1861–1863 pracoval u zemské vlády v Lublani. V roce 1863 byl jmenován okresním starostou v Postojne, od roku 1867 tam působil coby okresní hejtman. V roce 1885 přesídlil do Lublaně jako vládní rada. Do penze odešel v roce 1890, kdy zároveň získal šlechtický titul.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii městskou v Kraňsku, obvod Postojna, Idrija atd. Rezignace byla oznámena na schůzi 15. února 1896. Ve volebním období 1891–1897 se uvádí jako Anton von Globočnik, c. k. vládní rada na penzi, bytem Vídeň. Po nástupu na Říšskou radu zasedal v konzervativním Hohenwartově klubu.\n\nV roce 1900 se přestěhoval do Vídně, ke svému synovi Vladimírovi. Byl publicisticky činný. Psal právní studie.\n"}
{"id": "1154915", "url": "https://cs.wikipedia.org/wiki?curid=1154915", "title": "Sierra Blanca", "text": "Sierra Blanca\n\nSierra Blanca je vulkanické pohoří ve středo-jižní části Nového Mexika, ve Spojených státech amerických. Leží převážně na severu Otero County a také na jihu Lincoln County.\nNejvyšším bodem je Sierra Blanca Peak s nadmořskou výškou 3 649 m.\nVětšina jižní části pohoří, včetně hlavního vrcholu, náleží do indiánské rezervace Apačů.\n\nSierra Blanca Peak je nejvyšší hora jižní části Nového Mexika, je viditelná z celého okolí, zvedá se z pánve Tularosa Basin s prominencí vyšší než 1 600 m. Pohoří má délku okolo 65 km ze severu k jihu a šířku přibližně 30 km. Oblast má alpinskou vegetaci, jednu z nejjižněji položených ve Spojených státech. Pohoří je tvořeno pyroklastickými sedimenty, utuhlou lávou a intruzívními horninami. \n"}
{"id": "1154920", "url": "https://cs.wikipedia.org/wiki?curid=1154920", "title": "Kazimíra Anhaltsko-Desavská", "text": "Kazimíra Anhaltsko-Desavská\n\nKazimíra Anhaltsko-Desavská (19. ledna 1749, Dessau – 8. listopadu 1778, Detmold) byla princezna z Anhalt-Dessau a manželstvím i hraběnka z Lippe-Detmold.\n\nKazimíra Anhaltsko-Desavská byla čtvrtou a třetí přeživší dcerou Leopolda II. Maxmiliána (1700–1751) a jeho manželky, šlechtičny Gisely Anežky Anhaltsko-Köthenské (1722–1751). Leopold měl celkem sedm dětí, z nichž šest se jich dožilo dospělosti. Kazimíra byla předposlední, tedy šesté dítě. Dvě z jejích sester, Henrietta Kateřina Agnes a Marie Leopoldina se dožily dospělosti, Luisa zemřela ve věku jednoho roku. Právě s Henriettou Kateřinou Agnes měla Kazimíra velmi blízký vztah a po tom, co se Kazimíra vdala a odstěhovala se do Detmoldu, Henrietta ji tam následovala. Mimo jiné vedly i rozsáhlou korespondenci. \n\nPrarodiči Kazimíry z otcovy strany byli Anna Luisa Föhsová, neurozená manželka Leopolda I. Anhaltsko-Desavského, který se do ní v mládí bláznivě zamiloval. Giselinými rodiči byl méně významný kníže Leopold Anhaltsko-Köthenský a jeho manželka Bedřiška Henrietta Anhaltsko-Bernburská.\n\nDne 9. listopadu 1769 se vdala za hraběte Šimona Augusta z Lippe-Detmold (1727–1782), vdovce po její sestře Marii Leopoldině. Šimon August byl synem Šimona Jindřicha Adolfa a jeho manželky Jany Vilemíny Nasavsko-Idsteinské. Kazimíra a Simon August spolu měli pouze jedno dítě.\n\n\nV roce 1769 si v Dessau vzala hraběte Šimona Augusta, který byl původně zaslíben Marii Leopoldině. Ta ale v dubnu téhož roku zemřela.\n\nSama Kazimíra byla společenská žena, která tolerovala i jiná náboženství. Podílela se na řadě administrativních záležitostí a plánovala reformy v Lippe, z nichž některé se jí podařilo realizovat. Měla významný vliv na svého manžela a stala se oporou pro reformátora a kancléře Bernharda Ferdinand Hoffmanna. Kazimíra byla zaměřená především na péči o chudé, zdravotní péči a vzdělání obyvatel. V roce 1775 založila \"Vlasteneckou společnost\", jednu z nejstarších úvěrových institucí v Německu. Společně s Johannem Bernhardem Basedowským a Fridrichem Eberhardem von Rochow plánovala reformy školských systémů a typů výuk. Její další reformy se týkaly nevolnictví a roboty. V jejích reformách měla pokračovat dcera Fridricha Albrechta Anhaltsko-Bernburského, Pavla (1769-1820).\n\nKazimíra Anhaltsko-Desavská zemřela 8. listopadu 1778 ve věku pouze 29 za neznámých okolností.\n"}
{"id": "1154927", "url": "https://cs.wikipedia.org/wiki?curid=1154927", "title": "15. ženijní pluk", "text": "15. ženijní pluk\n\n15. ženijní pluk se sídlem v Bechyni vznikl 1. prosince 2013 jako nástupce 15. ženijní brigády. Ženijní pluk je předurčen jako bojová a ženijní podpora všech druhů činností AČR zároveň slouží jako podpora Integrovaného záchranného systému a pro plnění humanitárních úkolů.\n\nV souvislosti s reformou AČR vznikla 1. prosince 2003 15. ženijní záchranná brigáda s velitelstvím v Bechyni. Brigáda se skládala z ženijního praporu dislokovaného v Bechyni a ze šesti záchranných útvarů dislokovaných v Kutné Hoře, Rakovníku, Jindřichově Hradci, Bučovicích, Olomouci a Hlučíně.\n\nPři další reorganizaci k 1. říjnu 2008 došlo k přejmenování na 15. ženijní brigádu.\nPři povodních v letech 2009, 2010 a 2013 se brigáda podílela na odklízení následků povodní a na stavbě provizorních mostů.\n\n1. prosince 2013 došlo k vytvoření 15. ženijního pluku se sídlem v Bechyni.\n\n\n\n"}
{"id": "1154929", "url": "https://cs.wikipedia.org/wiki?curid=1154929", "title": "Otevřená univerzita", "text": "Otevřená univerzita\n\nOtevřená univerzita \"(anglicky: Open University)\" je označení pro vzdělávací instituci, jež vyznává tzv. \"Open-door academic policy\", politiku, jež se snaží umožnit přístup k vysokoškolskému vzdělání všem, kteří o něj usilují. Otevřené univerzity proto nepožadují, na rozdíl od klasických, doklady o předešlém vzdělání, certifikáty a podobné dokumenty. Jsou většinou založeny na distančním vzdělávání, jež využívá moderních metod a nástrojů, jako jsou otevřené vzdělávací zdroje, MOOC atd. Otevřené vzdělávání je důležitým předpokladem pro udržitelný rozvoj a jeho rozvíjení bude stěžejní pro naplňování Cílů udržitelného rozvoje.\n\nTradice otevřených univerzit začala ve Velké Británii v roce 1969, kdy byla založena The Open University. U jejího založení stála myšlenka na snížení nerovností ve Velké Británii a umožnění přístupu ke vzdělání i tzv. vyloučeným skupinám, tedy těm jimž byl přístup k vysokoškolskému vzdělání odpírán buď zcela nebo byl výrazně komplikován (slabší příjmové skupiny, ženy, obyvatelé z venkova). Po tomto vzoru začaly univerzity fungovat v rámci bývalých britských kolonií, resp. zemí sdružených v Commonwealthu (existuje i Commonwealth Open University) ale i v řadě dalších zemí.\n\nOtevřené univerzity jsou v současné době populární zejména v rozvojových zemích, kde představují - díky dálkovému vzdělávání a nízkému školnému - zároveň jedinou cestu k vysokoškolskému vzdělávání pro široké vrstvy obyvatelstva. V některých zemích mohou plnit i určitou demokratizační funkci, protože umožňují přístup ke vzdělávání i skupinám, pro něž je přístup ke vzdělání složitý či nemožný i z jiných než ekonomických důvodů (etnické, genderové). Největší otevřená univerzita (a zároveň největší univerzita vůbec), Indira Gandhi National Open University, se nachází v Indii a studuje na ní přes čtyři miliony studentů. I pro další otevřené univerzity je charakteristický vysoký počet studentů, který je řadí mezi největší vzdělávací instituce na světě. Příkladem může být pákistánská Allama Iqbal Open University s více než milionem studentů či Bangladesh Open University v Bangladéši.\n\nMezi nejznámější otevřené univerzity patří:\n"}
{"id": "1154938", "url": "https://cs.wikipedia.org/wiki?curid=1154938", "title": "Judhišthira", "text": "Judhišthira\n\nJudhišthira je jedna z hlavních postav indického eposu \"Mahábhárata\".\n\nJudhišthira se narodil bohu spravedlnosti a Kunta, a stal se nejstarším z pěti bratrů, známých jako Pánduovci. Nebyl však nejstarším ze synů Kunta, ale Karna, jeho starší bratr, se za Pánduovců nikdy nepovažoval a zpočátku o tom ani nevěděl.\n\nJudhišthira se proslavil nejen jako bojovník, ale hlavně jako šiřitel spravedlnosti. Ostatní Pánduovci ho považovali za krále, kterým se také stal. Kromě spravedlnosti a moudrosti byli jeho vlastnostmi i zájem o hru v kostky, což vedlo ke 13 ročnímu vyhnání bratrů. Během vyhnanství rozhodl o zachráněni Durjódhanu před Gandarvami a zachránil své bratry při Jezeře smrti.\n\nV bitvě na Kurušétre zabil svého příbuzného, krále Saljut, a byl téměř zabit Karni, který však složil slib, že nezabije nikoho z Pánduovců kromě Ardžuna.\n\n"}
{"id": "1154940", "url": "https://cs.wikipedia.org/wiki?curid=1154940", "title": "Ernest Haycox", "text": "Ernest Haycox\n\nErnest James Haycox (1. října 1899, Portland, Oregon – 13. října 1950, tamtéž) byl americký spisovatel westernů.\n\nPo absolvování oregonských místních škol narukoval roku 1915 do Armády Spojených států amerických a během první světové války sloužil v Evropě. Roku 1923 vystudoval žurnalistiku na Oregonské univerzitě a začal se věnovat literatuře. Napsal dvacet pět románů a asi tři sta povídek, které publikoval v časopisech. Ve svém díle následoval klasické westernové spisovatele jako byl Owen Wister, Zane Grey nebo Max Brand. Své příběhy vyprávěl podle tradičního westernového vzorce: akční děj, stateční hrdinové, oškliví darebáci a ctnostné hrdinky.\n\nByl velmi úspěšným spisovatelem a ve třicátých a čtyřicátých letech byl nejuznávanějším oregonským autorem časopiseckých povídek. Podle jeho snad nejznámější povídky \"Stage to Lordsburg\" (1937, Dostavník do Lordsburgu) byl roku 1939 natočen režisérem Johnem Fordem slavný film \"Stagecoach\" (Dostavník, česky jako Přepadení) s Johnem Waynem v hlavní roli.\n\nSkutečné umělecké úrovně pak dosáhl ve svém nejlepším románu, v epopeji \"The Earthbreakers\" (Vítězové nad půdou), která vyšla až po jeho smrti. Zobrazil v ní oregonské pionýry a jejich snahu o vybudování fungující společnosti. Po dokončení knihy mu byla diagnostikována rakovina. Podrobil se dvěma neúspěšným operacím a krátce po druhé zemřel.\n\n\n\n\n"}
{"id": "1154941", "url": "https://cs.wikipedia.org/wiki?curid=1154941", "title": "Ruchomperk", "text": "Ruchomperk\n\nRuchomperk je zaniklý hrad severozápadně od vesnice Černíkov v okrese Klatovy. Jeho zbytky se nachází na vrcholu Velkého Kouřimu v nadmořské výšce asi 640 m. Patří pravděpodobně mezi nejstarší české hrady, které byly stavěny z velké části ze dřeva, a náleží tak mezi hrady přechodného typu. Dochovaly se z něj terénní pozůstatky opevnění. Od roku 1964 je chráněn jako kulturní památka.\n\nPředchůdcem hradu bylo pravěké sídliště nebo hradiště z pozdní doby halštatské.\n\nK zaniklému hradu se nevztahují žádné písemné prameny. Archeologicky je jeho vznik datován na přelom dvanáctého a třináctého století. Předpokládaným zakladatelem je panovník, ale mohl jím být také \"Černín\" z rodu Drslaviců, komoří krále Přemysla Otakara I. Hypotézu s panovníkem jako zakladatelem podporuje skutečnost, že na konci dvanáctého století šlechta hrady ještě nestavěla a hrad se nacházel daleko od případného zázemí. Jednalo se tedy nejspíše o mocenský opěrný bod, který zanikl již v první polovině třináctého století.\n\nHrad měl přibližně oválný půdorys. S výjimkou východní strany byl obehnaný valem a příkopem, které obklopovaly dvě příčným příkopem oddělené části. Jižní část je menší a nenese stopy zástavby. Podél východní strany větší části se táhne sníženina a u západního okraje se dochoval pozůstatek topeniště zaniklé budovy.\n\nZbytky hradu jsou volně přístupné odbočkou z červeně značené turistické trasy z Domažlic do Klatov.\n\n"}
{"id": "1154943", "url": "https://cs.wikipedia.org/wiki?curid=1154943", "title": "Asturská Wikipedie", "text": "Asturská Wikipedie\n\nAsturská Wikipedie ( , dříve \"Uiquipedia\") je verze internetové encyklopedie Wikipedie v asturštině. Byla založena v červenci 2004. V lednu 2020 obsahovala přes 99 000 článků a pracovalo pro ni 9 správců. Registrováno bylo přes 65 000 uživatelů, z nichž bylo asi 140 aktivních. V počtu článků byla 64. největší Wikipedie.\n\n"}
{"id": "1154944", "url": "https://cs.wikipedia.org/wiki?curid=1154944", "title": "Průmyslová zóna Holešov", "text": "Průmyslová zóna Holešov\n\nPrůmyslová zóna Holešov je průmyslová zóna nacházející se v katastru města Holešov v okrese Kroměříž ve Zlínském kraji. Strategická průmyslová zóna Holešov stala se středem pozornosti díky sporu s místními obyvateli a díky tomu, že pět let po dokončení výstavby je téměř neobsazená.\n\nZlínský kraj v minulosti patřil k ekonomicky silným oblastem republiky. Byl centrem kožedělného, gumárenského a leteckého průmyslu, které začaly po restrukturalizaci propadat. Zlínský kraj se rychle po revoluci stal periferií, jeho tvorba HDP byla podprůměrná a dopravní provázanost se zbytkem republiky špatná. Po vstupu do EU se regionální rozdíly staly hlavním problémem, který je potřeba vyřešit. Cílem se stává zvýšit atraktivitu periferních regionů a přilákat investory. Z toho důvodu, začínají vznikat průmyslové zóny a strategické průmyslové zóny, ke kterým patří i Holešov.\n\nStrategické průmyslové zóny jsou strategickými projekty v oblasti průmyslových nemovitostí. Jejich minimální výměra je 200 ha nebo 100 ha pokud vzníkají v oblasti bývalých průmyslových zón, tedy brownfieldů. Strategické průmyslové zóny jsou zpravidla určeny vážnějším a významnějším investorům, kteří přináší větší investice ale i určitý počet pracovních míst. Po roce 2003 kromě Holešova vznikly ještě 4 průmyslové zóny - Ovčáry na Kolínsku, Mošnov na Ostravsku, Joseph na Mostecku a Triangle na Žatecku.\n\nO vybudování zóny rozhodlo zastupitelstvo Zlínského kraje v roce 2003. Její výstavba začala v roce 2008 a základní infrastruktura zóny byla dostavěna roku 2009. Kromě asfaltových silničních komunikací a inženýrských sítí zde byla vybudována také železniční vlečka. V rámci areálu od roku 2012 funguje Technologický park Progress, který slouží jako Podnikatelský inkubátor. Zóna byla vystavěna na místě bývalého letiště, ale i přesto leží třetina zóny na zemědělské půdě. Navíc se pod areálem vyskytují zásoby pitné vody. Kvůli možnému riziku ohrožení životního prostředí nesmí v zóně působit firmy zabývající se chemickým průmyslem, těžkým strojírenstvím a zpracováním primárních surovin.\n\nProti SPZ Holešov působila tři občanská sdružení: Za zdravé a krásné Holešovsko, Ohnica a Egeria. Hlavním tématem sporů jsou zdroje pitné vody pro zhruba 28 tisíc obyvatel, které se nacházejí pod průmyslovou zónou. Kromě pitné vody nebyla při výstavbě dle sdružení brána do úvahy ani kvalitní zemědělská půda, která se v této oblasti nachází. Místním obyvatelům a ekologickým aktivistům vadí i to, že doposud nebyla splněna opatření určena pro ochranu životního prostředí.\n\nJedním z hlavních důvodů, proč je průmyslová zóna neobsazena, jsou mnohá omezení pro investory, týkající se právě zdrojů pitné vody. V této oblasti nemohou působit firmy z oblasti chemického průmyslu a těžkého strojírenství. Pro každou stavbu musí mít investor zpracován hydrogeologický posudek a pro velké záměry také dokumentaci EIA. Cílem těchto dokumentů je určit vliv projektu na podzemní vody a životní prostředí. Poslední omezení se týkají výšky staveb a podílu zelených ploch, jejichž cílem je zachovat vzhled krajiny.\n\nZa hlavní důvod neúspěchu průmyslové zóny Holešov je považováno její špatné dopravní napojení. Zde existuje projekt stavby dálnice D49 (původně prodloužení dálnice D1), který zatím nebyl realizován.\n\n\n\n\n\n\n"}
{"id": "1154945", "url": "https://cs.wikipedia.org/wiki?curid=1154945", "title": "Investiční pobídky", "text": "Investiční pobídky\n\nInvestiční pobídku lze chápat jako měřitelné výhody poskytnuté vládou konkrétním firmám či skupinám firem s cílem přimět je chovat se určitým způsobem. Stát se snaží použitím investičních pobídek podpořit zvýšení objemu investic na svém území. Investiční pobídku může poskytnout stát v zásadě dvěma způsoby, a to přímou finanční podporou nebo nepřímou úlevou z požadavků státu vůči ekonomickým subjektům. Přímé podpory lze chápat jako dotaci na stroje, vybavení, pozemky, infrastrukturu a jiné prostředky. Úlevy se mohou projevit na daních, clu a v předpisech. \n\nCo je cílem investičních pobídek? Cílem je zpravidla buď podpora zaostalých oblastí postižených velikou nezaměstnaností, nízkou životní úrovní či hospodářskou úrovní. Jde o okruh nabídek, které se nedostanou všem, ale jen některým subjektům. Znakem investičních pobídek je fakt, že jsou poskytovány ze strany státu nebo ze státních prostředků, přičemž pod pojmem stát je ve smyslu judikatury Evropského soudního dvora třeba chápat nejen centrální vládu, ale i jednotky územní či lokální samosprávy. Státními prostředky se pak rozumí prostředky státních fondů, právnických osob pod přímou kontrolou státu či samosprávných korporací, ale i prostředky soukromých právnických osob, které byly pověřeny redistribucí veřejných prostředků.\n\nInvestiční pobídky nemají v České republice příliš dlouhou historii. Tato historie se píše až od roku 1998, kdy v dubnu po usnesení vlády byly schváleny první pilotní projekty ve zpracovatelském průmyslu. Celá snaha o utvoření uceleného systému investičních pobídek eskalovala v podobě schválení zákona č. 72/2000 Sb., o investičních pobídkách, který nabyl účinnosti dne 1. května 2000 a nahradil všechna usnesení vlády. Tento zákon byl akceptován i Evropskou komisí, která tyto pobídky kontroluje, aby nedošlo k narušení soutěže v rámci společného trhu. Díky tomu bylo v České republice vytvořeno transparentní a plně důvěrné prostředí. Právní úprava investičních pobídek je obsažena i v dalších právních předpisech, zejména zákoně č. 586/1992 Sb., o daních z příjmů, ve znění pozdějších předpisů, a zákoně č. 9/1991 Sb., o zaměstnanosti a působnosti orgánů České republiky na úseku zaměstnanosti, ve znění pozdějších předpisů a dalších. Tento zákon byl posléze znovu upravován a to zákony č. 453/2001 Sb., 320/2002 Sb., 438/2003 Sb., 19/2004 Sb. a 280/2004 Sb. Systém investičních pobídek je ale určen jen pro zpracovatelský průmysl, a tak se v blízké budoucnosti bude řešit jeho rozšíření i na jiné sektory průmyslu.\n\n\nPoskytování investičních pobídek má řadu výhod a nevýhod. Jednou z výhod je přínos nových technologií. Mezi nejčastěji zmiňovanou výhodu pak patří snižování nezaměstnanosti. Právě proto jsou nejvíce dotovány regiony s největší nezaměstnaností. Někteří ekonomové ovšem tvrdí, že nedochází ke snížení počtu nezaměstnaných, ale že jsou takto přetaženi zaměstnanci jiných firem. „Efekt přelévání“ pracovní síly vzniká při příchodu firmy zabývající se výrobou s vyšší přidanou hodnotou. K tzv. deskillingu pracovní síly dochází při příchodu firmy zabývající se pásovou výrobou. Pracovník je přetáhnut z původně náročnější práce vyšší mzdou. Výdaje spojené se zahraniční investicí přinesou nová pracovní místa a také příjem pro další subjekty. V současnosti, když okolní státy zavedly stejný druh pomoci, se investiční pobídky staly nutností. \n"}
{"id": "1154947", "url": "https://cs.wikipedia.org/wiki?curid=1154947", "title": "Bobos", "text": "Bobos\n\nTermín bobo je abreviace dvou předtím existujících slov buržoazie a bohémství (bourgeois bohemian), označující nově vzniklou sociální elitu v Americe. Zavedl jej americký novinář a spisovatel David Brooks ve své knize \"Bobos in Paradise\".  \n\nV padesátých letech byli v Americe vládnoucí elita takzvaní waspové, neboli waspovská elita. Zakládali si na svých mravech a předcích, po kterých zdědili své bohatství. Svou pozici odvozovali od svého původu nikoli od svých intelektuálních dovedností. Brooks je kritizuje za jejich elitářství a segregaci. Jejich úpadek započal s otevřením vysokých škol i lidem z jiných ekonomických vrstev. Došlo tak k tomu, že se i člověk mimo majetné vrstvy mohl vypracovat na vysoké pozice. Šedesátá léta se vyznačovala kulturními revolucemi a odmítáním všeho spojeného s předcházející americkou elitou. Postupně se začala vyvíjet nová elita - intelektuální. Nástup informačního věku dal vzniknout zcela novým profesním kategoriím. Najednou se platová propast mezi vzdělanými a nevzdělanými zněkolikanásobila a původně chudé, bohémské vzdělané elity zjistily, jaké je to disponovat obrovským jměním. Začaly zastávat pozice, proti kterým původně bojovaly, a začaly se potýkat s tím, aby se nestaly odsuzovanou waspovskou elitou. A tak se spájí vzpoura šedesátých a sedmdesátých let s výkonem let osmdesátých a vytváří se nová elita. Všeobecně se začínají přijímat nová pravidla asimilující principy buržoazie a bohémství a vzniká bobo.  \n\nBobo se vyznačuje důrazem na práci, ambicemi a zároveň i bohémstvím, tolerancí a otevřeností. Je umírněný a střídmý. Může být označen za alternativního kapitalistu. Rád nakupuje drahé věci, ale rozhodně ne okázalé. Bobo není materialista, vyznává funkčnost, originalitu a kvalitu. Podle bobo není špatné utratit velkou sumu za praktické každodenní věci, doporučené odborníky, které nepůsobí nijak luxusně a ani nejsou nijak komerčně známé. Naopak se vyhraňuje proti snobství, luxusu a okázalosti, které jsou podle něj vulgární a nepřípustné. Odmítá jakoukoliv reklamu. Svoji práci považuje více za koníčka než za povinnost a tráví v zaměstnání dlouho dobu. Je to pro něj cesta k sebenaplnění a seberealizaci. Velké množství peněz, které vydělá, je ochotný utratit za svoje další drahé záliby a za vybavení, které k nim potřebuje a často ani účelně nevyužije. Takovým typickým sportem je golf. Jeho mottem je sportem ku zdraví. Dále také vydává velké obnosy peněz za dobročinné a humanitární akce a na životní prostředí. Rád cestuje a nebojí se navštívit neobvyklá a odlehlá místa i na úkor pohodlí. V domácnosti je pro něho jedna z nejdůležitějších místností kuchyně, která je typicky obrovská. Díky rozšíření kuchyně a odstraněním přebytečných stěn byl vytvořen otevřený prostor, který je i dnes moderní.\n\n60. léta měla vzhledem k náboženství emancipační charakter, následkem čehož došlo k uvolnění poměrů doposud zkostnatělého spirituálního smýšlení ve společnosti. Lidé začali uvažovat individuálně a zároveň realizovali nejrůznější formy svých duchovních ambicí. Po určité době začalo být jasné, že lidem chyběla kolektivní forma sdílení duchovních hodnot a tudíž došlo k návratu k tradičnějším formám, které ale byly ochuzeny o autoritářský prvek, což zapříčinilo vznik tzv. flexidoxie, která je charakterizována jako kompromis liberálních a ortodoxních hodnot. Bobo tedy ambivalentně uznávali určité principy pravidel, která obecně náboženství ukládalo, ale zároveň nepodléhali submisivnímu chování vůči těmto pravidlům.\n\nKompromis dominuje i v oblasti politického života bobo. Nelze jednoznačně určit, jaké hodnoty bobo vyznávají, protože jejich hodnoty jsou mnohdy nastaveny jako průsečík mnoha protipólů v rámci různých politických přesvědčení napříč celým spektrem. Zachovávají si autonomní stanovisko, které jim neumožňuje opoziční aktivity. Proběhnuvší společenské změny v 60. a 80. letech reflektovaly individualismus a svobodu, v reakci na tyto změny bobo začali vyznávat hodnoty společenství a regulace. Bobo tedy raději než bezbřehou svobodu respektovali spíše kontrolu a odpovědnost, což mělo zajistit eliminaci násilnických, revolučních tendencí společnosti, které měly být nahrazeny reformami. Za nejlepší způsob, jakým lze řešit jakékoliv politické a sociální problémy, je dle bobo považován způsob eliminace jakéhokoliv problému na lokální úrovni.\n"}
{"id": "1154948", "url": "https://cs.wikipedia.org/wiki?curid=1154948", "title": "Příkopy (hrad)", "text": "Příkopy (hrad)\n\nPříkopy (též \"Starý Rýzmberk\") je zaniklý hrad severovýchodně od vesnice Podzámčí v okrese Domažlice. Stával na ostrožně na severním úbočí vrchu \"Kravař\" v nadmořské výšce asi 650 metrů. Pozůstatky hradu jsou chráněny jako kulturní památka.\n\nZ hradu se dochovaly pouze výrazné zbytky zemního opevnění v podobě valů a příkopů. Podle starších výzkumů na jeho místě stávalo raně středověké hradiště, ale svým charakterem odpovídají zbytky hradům přechodného typu. Existuje také hypotéza, že se jedná o předchůdce sousedního drslavického hradu Rýzmberka. V tom případě by se jednalo jeden z nejstarších šlechtických hradů v Čechách.\n\nK zaniklému hradu se nevztahují žádné písemné prameny. Rudolf Turek na lokalitě provedl v roce 1959 archeologický průzkum a na základě nalezených střepů datoval vznik opevnění do jedenáctého století. Hradiště podle něj existovalo jen krátce v době bojů mezi knížetem Břetislavem I. a Jindřichem III. a bývá považováno za jedno z míst, kde mohlo proběhnout střetnutí označované jako bitva u Brůdku. Během pozdějších výzkumů byla nalezena keramika z první poloviny třináctého století.\n\nStaveniště s pětibokým půdorysem obklopuje dvojitý val a příkop. Uvnitř se v jižní části nachází předhradí a severně od něj hradní jádro obehnané dalším valem a příkopem. Rozměry jádra jsou 38 × 22 m. Nacházejí se v něm terénní stopy po zaniklé zástavbě. Na západní a jižní straně ho navíc lemuje valovitý pozůstatek opevnění.\n\nZbytky hradu jsou volně přístupné a přímo přes ně vede červeně značená turistická trasa z Domažlic do Klatov.\n\n"}
{"id": "1154950", "url": "https://cs.wikipedia.org/wiki?curid=1154950", "title": "Ghost Rider", "text": "Ghost Rider\n\nGhost Rider může být:\n"}
{"id": "1154951", "url": "https://cs.wikipedia.org/wiki?curid=1154951", "title": "David Brooks (novinář)", "text": "David Brooks (novinář)\n\nDavid Brooks (* 11. srpna 1961) je americký fejetonista, novinář a vědec.\n\nNarodil se Kanadě, ačkoli oba jeho rodiče byli původem Američané. Jeho rodina se přestěhovala do Ameriky, když mu bylo dvanáct let. Již od začátků na vysoké škole se zapojoval do školních deníků svými satirickými články.\n\nPo dokončení školy v oboru historie na University of Chicago, se díky svým výstřednostem dostal do hledáčku Williama F. Buckleyho Jr., který ho dostal do jiných kruhů společnosti a Brooks si tak získal jméno. Dále se objevil v několika vážených denících, jako jsou Chicago Sun Times, Washington Post, Wall Street Journal nebo New York Times.\n\nDnes je David Brooks redaktorem The Weekly Standard a přispívajícím autorem Newsweek a The NewsHour s Johnem Lehrerem. Jeho články jsou také přijímány v již zmiňovaných New York Times, The Washington Post a dále v The New Yorker, SmartMoney, The New Republic, Commentary a dalších.\n\nV roce 2000 vydal svou první knihu \"Bobos in Paradise: the New Upper Class and How They Got There\" (v českém překladu Bobos: Nová americká elita a její styl), která probudila velký zájem veřejnosti. Je autorem pojmu bobo. V roce 2004 následovala druhá kniha \"On Paradise Drive: How We Live Now (And Always Have) in the Future Tense\", která ale nebyla tak dobře ohodnocena. Dále pak \"The Social Animal: The Hidden Sources of Love, Character, and Achievement\" (český překlad: Sociální zvíře: Skryté zdroje lásky, charakteru a úspěchu) (2011) a jeho nejnovější \"The Road to Character\" (český překlad: Cesta k charakteru) (2015). Sám autor se díky svým článkům a komentářům často zapojuje do politického života v Americe.\n"}
{"id": "1154953", "url": "https://cs.wikipedia.org/wiki?curid=1154953", "title": "Velyka Syvulja", "text": "Velyka Syvulja\n\nVelyka Syvulja ( , 1836 m n. m.) je hora v pohoří Horhany v Ivanofrankivské oblasti na jihozápadní Ukrajině. Nachází se v hřebeni Syvulja mezi vrcholy Lopušna (1722 m n. m.) na severozápadě a Mala Syvulja (1815 m n. m.) na jihovýchodě. Hora leží asi 35 km severozápadně od Jasini. Vrchol je pokryt sutí, balvany a kosodřevinou. Velyka Syvulja je nejvyšší horou Horhanů.\n\nVýstup na vrchol je možný například od stanice úzkokolejky Usť Turbat.\n\n"}
{"id": "1154954", "url": "https://cs.wikipedia.org/wiki?curid=1154954", "title": "Karolína Milerová", "text": "Karolína Milerová\n\nKarolína Milerová (* 17. června 1989 Praha)\nje vnučkou českého režiséra a výtvarníka animovaných filmů pro děti, autora oblíbené postavičky Krtečka (O krtkovi), Zdeňka Milera. Karolína Milerová je zakladatelkou společnosti Little Mole a.s., Little Mole Cartoon a Nadace Zdeňka Milera a donedávna i držitelkou práv k postavičce Krtka. V roce 2013 společnost Little Mole Cartoon uzavřela za přítomnosti českého prezidenta Miloše Zemana a čínského prezidenta Si Ťin-pchinga koprodukční smlouvu s největší čínskou národní televizí China Central Television o vytvoření animované série Krtek a Panda.\n\nSeriál měl premiéru v roce 2016 v Číně i České republice, kde jej můžete vidět na TV Barrandov, Stream.cz či YouTube.com.\n\n25. 3. 2019 prohrála soud se správkyní dědictví Zdeňka Milera, Milenou Fischerovou, o licenci na postavu Krtečka.\nMilerová žije v České republice.\n"}
{"id": "1154956", "url": "https://cs.wikipedia.org/wiki?curid=1154956", "title": "Bratrská škola Praha", "text": "Bratrská škola Praha\n\nBratrská škola Praha je církevní základní škola. Založena byla roku 1990, čímž se zařadila mezi první protestantské církevní školy v České republice. Ve třídách je asi patnáct dětí, což umožňuje individuálnější přístup při výuce. Vedle toho škola umožňuje i domácí vyučování. Ve výuce škola navazuje na Jednotu bratrskou i na názory Jana Amose Komenského. Každý školní rok začíná společnou modlitbou, která ovšem není pro všechny žáky povinná. Během roku 1998 vzniklo u školy dětské hřiště nazvané „Hej rup“. Kvalitu školy si v roce 2015 pochvaloval i tehdejší nejvyšší představitel Českobratrské církve evangelické, její synodní senior Joel Ruml.\n\nNad školou drží patronát sbor Českobratrské církve evangelické v Praze 8 – Kobylisích, jehož farář vyučuje děti náboženství.\n\n\n"}
{"id": "1154959", "url": "https://cs.wikipedia.org/wiki?curid=1154959", "title": "Lví brána (Jeruzalém)", "text": "Lví brána (Jeruzalém)\n\nLví brána (), také \"brána sv. Štěpána\" nebo\" Ovčí brána\", také \"brána Kmenů\" (ve smyslu israelských kmenů, ), je jednou ze sedmi otevřených bran jeruzalémského Starého Města.\n\nNalézá se ve východní hradbě, uvnitř brány začíná podle křesťanské tradice poslední cesta Ježíše Krista. Bránu zdobí dvě dvojice leopardů, mylně považovaných za lvy. Nechal je vytesat sultán Sulejman Nádherný k oslavě vítězství Osmanů nad Mamlúky v roce 1517.\n\nBěhem šestidenní války vtrhli branou vojáci 55. paradesantní brigády do Starého Města a na Chrámové hoře rozvinuli izraelskou vlajku.\n"}
{"id": "1154960", "url": "https://cs.wikipedia.org/wiki?curid=1154960", "title": "Ghost Rider 2", "text": "Ghost Rider 2\n\nGhost Rider 2 (též Ghost Rider 2: Duch pomsty, v anglickém originále Ghost Rider: Spirit of Vengeance) je americký akční film z roku 2012, který natočilo režisérské duo Neveldine/Taylor podle komiksových příběhů o Ghost Riderovi. Do amerických kin byl film, jehož rozpočet činil 57 milionů dolarů, uveden 17. února 2012, přičemž celosvětově utržil 132 563 930 dolarů. Snímek navazuje na předchozí film \"Ghost Rider\", v němž se titulní roli rovněž objevil Nicolas Cage.\n\nJohnny Blaze, bývalý motocyklový kaskadér, který se díky ďáblovi stal Pekelným jezdcem, se kvůli své kletbě ukrývá ve východní Evropě. Zde ho najde Moreau, člen tajné náboženské sekty, která ochraňuje ženu s malým chlapcem, po kterém jde ďábel se svými muži. Johnny nejprve odmítá se do sporu přidat, nakonec se ale přesto rozhodne pomoci bezbranným uprchlíkům.\n\n\n"}
{"id": "1154963", "url": "https://cs.wikipedia.org/wiki?curid=1154963", "title": "Jana Nováčková", "text": "Jana Nováčková\n\nJana Nováčková (* 26. srpna 1949, Bratislava) je česká psycholožka. Ve své práci se zabývá výchovou dětí, je spoluautorkou knihy \"Respektovat a být respektován\". Věnuje se také výzkumu vzdělávání a možnostem transformace tradiční školní výuky.\n\nKlasická školní výuka podle Jany Nováčkové:\n\nNaopak školu, která učení dětí podporuje, charakterizuje:\n\n\n"}
{"id": "1154969", "url": "https://cs.wikipedia.org/wiki?curid=1154969", "title": "Jan Karas", "text": "Jan Karas\n\nJan Karas (2. dubna 1924 Němětice – 24. února 1993) byl český teolog a kazatel v Církvi českobratrské evangelické.\n\nPrvního září roku 1950 se stal výpomocným kazatelem sboru Libiš, jemuž byl svěřen Kostelec nad Labem. Přibližně po roce, 22. dubna 1951, byl ordinován, ale i nadále sloužil v libišském sboru. Vydržel zde až do 30. dubna 1952 a následujícího dne se stal vikářem a od 15. června 1952 farářem v Libčicích nad Vltavou. Zůstal zde až do konce dubna 1968, i když mezi 20. říjnem 1953 a 22. prosincem 1955 absolvoval základní vojenskou službu. Od 1. května 1968 až do 31. října 1985 byl farářem ve sboru Českobratrské církve evangelické v Praze Kobylisích. Za jeho působení se sboru povedlo vybudovat nový sborový dům, jenž je jedním z mála církevních staveb otevřených v Československu mezi lety 1948 a 1989. Od 1. ledna 1986 Karase v Kobylisích vystřídal Jiří Štorek. Sám Karas odešel k 1. listopadu 1985 do důchodu.\n\nJeho vnukem je český herec a režisér Vít Karas.\n\n"}
{"id": "1154970", "url": "https://cs.wikipedia.org/wiki?curid=1154970", "title": "Julian Niedzielski", "text": "Julian Niedzielski\n\nJulian Niedzielski (18. května 1849 Strzyżów (Polsko) – 20. října 1901 Vídeň) byl rakouský architekt.\n\nJulian Niedzielski se narodil v Strzyżów v podkarpadském vojvodství. Vystudoval střední škole a Technický institut v Krakově. 1868 - 1870 studoval na Technické vysoké škole ve Vídni u Heinricha von Ferstela. Během studií pracoval v několika soukromých ateliérech. Po ukončení studií byl zaměstnán v ateliéru Heinricha von Ferstela. V době studií také pod vedením Ferstela pracoval na stavbě vídeňské university. Po Ferstelově smrti spolu s Heinrichem Köchlinem s výstavbu university dokončili v roce 1883. Za to byl vyznamenán rytířským křížem Řádu Františka Josefa. S Hansem Mikschem se účastnili s úspěchem různých architektonických soutěží. V roce 1881 zvítězili v soutěži na divadlo v Liberci a v témže roce založili společnou projekční kancelář ve Vídni. V roce 1896 J. Niedzielski Vstoupil do státních služeb ministerstva vnitra ve Vídni jako stavební rada a od roku 1899 vrchní stavební rada. V letech 1897 až 1899 společně s Otto Hoferem pokračovali ve výstavbě nového Hofburgu. Zemřel nečekaně ve věku 53 let. Oceněním za služby městu Vídni mu byl zřízen čestný hrob na centrálním hřbitově.\n\nOd roku 1882 byl členem Svazu výtvarných umělců Vídně.\n\nJulian Niedzielski byl ovlivněn Heinrichem von Ferstelem (dokončení univerzity nebo restaurování skotského kostela ve Vídni). Později projektoval ve stylu pozdního historismu. Projekční kancelář Miksch & Niedzielski také prosazovala nové moderní konstrukce ze železa a skla.\n\nV 1911 podle původních projektů Hanse Miksche a Juliana Niedzielskiho bylo postaveno gymnázium, Vídeň 1, Stubenbastei 6-8 (fasáda Simplified), novobarokní sloh, vestibul s kazetovým stropem s centrální schodištěm s novobarokním kamenným zábradlím.\n\n\n\n\n"}
{"id": "1154971", "url": "https://cs.wikipedia.org/wiki?curid=1154971", "title": "Bulvár krále Alexandra", "text": "Bulvár krále Alexandra\n\nBulvár krále Alexandra (srbsky Булевар Краља Александра/Bulevar Kralja Aleksandra) je jedna z hlavních ulic (bulvárů) v centru srbské metropole Bělehradu. Dlouhá je celkem 7,5 km, což z ní činí druhou nejdelší ulici ve městě. V dobách existence socialistické Jugoslávie nesla ulice název Bulvár Revoluce (srbsky Булевар Револуције/Bulevar Revolucije). Současné jméno má podle krále Alexandra Obrenoviće, který byl v roce 1903 zavražděn se svojí celou rodinou. Místní obyvatelé třídě říkají pouze Bulevar\n\nBulvár prochází městem přibližně v západo-východním směru, a prochází přes území několika městských částí: Staré město, Palilula, Vračar a Zvezdara. Na své západní straně začíná na náměstí Nikoly Pašiće v blízkosti domu Odborů a budovy Skupštiny Srbska. Na východní straně přechází plynule v ulici \"Smederevski put\", která spojuje srbskou metropoli s městem Smederevo v jeho blízkosti.\n\n"}
{"id": "1154975", "url": "https://cs.wikipedia.org/wiki?curid=1154975", "title": "Stamicovo kvarteto", "text": "Stamicovo kvarteto\n\nStamicovo kvarteto je české hudební uskupení (smyčcové kvarteto) založené roku 1985, kdy navazovalo na předchozí Doležalovo kvarteto. Členové Stamicova kvarteta se seznámili během svých studií na Hudební fakultě Akademie múzických umění (HAMU). Na prvním koncertu 16. září 1985 vystoupili se skladbami Wolfganga Amadea Mozarta, Leoše Janáčka a Antonína Dvořáka. Ve svém repertoáru má kvarteto skladby jak českých, tak také zahraničních autorů. Během kariéry získalo uskupení také mezinárodní ocenění. Dvakrát obdrželo \"Grand Prix du Disque de l´Académie Charles Cros\" a též ocenění \"Zlatá ladička\", udělované periodikem Diapason za nahrávky skladeb Antonína Dvořáka a Bohuslava Martinů nahraných společností Bayer Records. Vedle toho zvítězili ve srovnávací anketě londýnského časopisu Gramophone s nahrávkou kvartet z tvorby Leoše Janáčka. Dvě ze svých nahrávek pořídilo kvarteto i v pražském kostele U Jákobova žebříku.\n\nKvarteto hraje ve složení:\n\n\n"}
{"id": "1154977", "url": "https://cs.wikipedia.org/wiki?curid=1154977", "title": "Houslová sonáta č. 9 (Beethoven)", "text": "Houslová sonáta č. 9 (Beethoven)\n\nHouslová sonáta č. 9, Op. 47, známá také jako Kreutzerova sonáta, je virtuózní skladba Ludwiga van Beethovena pro housle a klavír. Má tři věty, provedení trvá přibližně 40 minut.\n\nBeethoven napsal třetí větu této sonáty již v roce 1802, původně jako závěrečnou větu své šesté houslové sonáty (Op. 30/1). Těsně před jejím dokončením se však rozhodl závěrečnou větu nahradit jinou, která se k ostatním částem šesté sonáty hodila lépe.\n\nK odložené větě se vrátil o rok později, když do Vídně na jaře přijel houslový virtuos George Bridgetower. Beethoven dopsal první dvě věty a 24. května 1803 sonátu s Bridgetowerem poprvé uvedl na ranním koncertu v paláci Augarten. Druhou větu přitom dokončil až poslední den před premiérou a Bridgetower ji musel hrát z listu bez jakékoliv předchozí zkoušky.\n\nPremiéra se vydařila a Beethoven sonátu následně věnoval právě Bridgetowerovi, jehož výkon na něj udělal velký dojem. Krátce poté se však hudebníci pohádali a rozladěný Beethoven přepsal dedikaci sonáty. Novým adresátem byl Rodolphe Kreutzer, francouzský houslista, který se s Beethovenem krátce setkal, ale neměl o jeho hudbu zvláštní zájem a tuto sonátu údajně nikdy veřejně nehrál.\n\nSonáta má tři věty:\n\n\nK popularizaci Kreutzerovy sonáty značně přispěla stejnojmenná novela, kterou napsal v roce 1889 Lev Nikolajevič Tolstoj.\n\n"}
{"id": "1154980", "url": "https://cs.wikipedia.org/wiki?curid=1154980", "title": "Postmaterialismus", "text": "Postmaterialismus\n\nPostmaterialismus (z angl. originálu \"Postmaterialism\") je výraz, užívaný v sociologii pro označení hodnotové orientace nebo směru, jež upřednostňuje nemateriální hodnoty (humanismus, možnost seberealizace, účast na správě věcí a politickém dění atd.) nad materiálními hodnotami typu ekonomický růst a prosperita, blahobyt, nebo bezpečnost ve státě. Termín byl poprvé použit americkým sociologem Ronaldem Inglehartem \"v článku The Silent Revolution in Europe: Integenerational Change in Post-Industrial Societies\" v roce 1971. Svou teorii podrobně rozpracovává v knize \"The Silent Revolution: Changing Values and Political Styles Among Western Publics (19\"77).\n\nInglehart shromažďoval po léta data ze zemí tehdejšího západu (Velká Británie, Francie, Itálie, Holandsko, Belgie, Západní Německo), na kterých pak založil svůj hluboce empirický výzkum. Výsledkem bylo následující zjištění: kombinace ekonomického rozmachu industriálních zemí a dlouhodobého míru umožnila přeměnu industriálních společností ve společnosti postindustriální. Vzniklé socio-ekonomické prostředí zapříčinilo postupnou, nicméně zásadní změnu v lidských hodnotách a životních orientacích. Primárním cílem nové generace, narozené v 50. a 60. letech, již nebyly ekonomická prosperita a růst, ale svobodná seberealizace, kvalita životního prostředí, ovlivňování vládních rozhodnutí nebo možnost politické participace. Došlo tak vlastně k paradoxu – v bohatých zemích s vysokou životní úrovní se nacházelo více nemateriálně založených lidí, než v zemích chudých a naopak. \n\nInglehart svou teorii založil na dvou hypotézách: 1) vzácnosti (scarcity) a 2) socializace (socialization).\n\nNěkdy bývá Inglehartova studie spojována s teorií potřeb amerického psychologa Abrahama Maslowa. Podle této teorie má člověk pět základních potřeb (od nejnižších po nejvyšší – společně pak tvoří jakousi pomyslnou „pyramidu“):\n\nNíže položené potřeby jsou významnější a jejich uspokojení je podmínkou pro vznik méně naléhavých a vývojově vyšších potřeb. Myšlenkou přechodu od jedné roviny hodnot k druhé se Inglehartova teorie sbližuje s Maslowovou teorií, ačkoliv Inglehart staví spíše na tom, že uspokojení potřeb jednoho typu vytváří předpoklady pro vývoj potřeb jiného typu a že tudíž míra uspokojení a jejich naléhavost v daných podmínkách ovlivňují hodnotové představy.\n\nZpůsob měření materialismu/postmaterialismu je poměrně jednoduchý. Zpočátku Inglehart používal tzv. čtyřpoložkovou baterii. Otázka pro respondenta zněla takto: \n\n„Hodně se dnes hovoří o tom, k jakým cílům by naše země měla směřovat v nejbližších deseti letech. Na tomto lístku jsou uvedeny některé z cílů, jimž by různí lidé dali přednost. Kdybyste si musel(a) vybrat, kterou ze snah na tomto lístku byste označil(a) za nejdůležitější?“\n\nRespondent měl vybrat jednu odpověď, kterou považoval za prioritní a jednu, kterou považoval za druhou nejdůležitější. Pokud odpověděl např. „Udržet pořádek ve státě“ a „Bojovat proti růstu cen“, byl označen za materialistu. Pokud odpověděl např. „Dát lidem větší možnost hovořit do důležitých vládních rozhodnutí“ nebo „Bránit svobodu projevu“, byl označen za postmaterialistu. Kombinace materialistické a nematerialistické odpovědi značila smíšeného respondenta.\n\nInglehart později přistoupil k používání dvanáctipoložkové baterie. Součástí výzkumu byly tři čtyřpoložkové baterie obsahující i původní baterii, ale postup se od původní výzkumné metody lišil. \n\nInglehartova koncepce vzbudila v odborné politologické i sociologické veřejnosti značnou pozornost. Jeho položky měřící postmaterialismus byly aplikovány v různých zemích a různými autory.\n\nVýzkumy ISSP 2000 dokazují, že se postmaterialisté nejvíce objevují mezi osobami ve věku 18-29 let. Nejméně jich poté najdeme ve věku 60 let a více. Dále se postmaterialismus vyskytuje častěji u osob s vyšším vzděláním.  Část respondentů s vysokoškolským vzděláním byla téměř rovnoměrně rozdělena mezi postmaterialisty a materialisty. U osob se základním vzdělání je značná převaha materialistů. Ve všech kategoriích převládají smíšení respondenti. \nObavy postmaterialistů bývají často spojené s environmentálními problémy současné společnosti. Postmaterialisté mají větší cit k životnímu prostředí a k problémům s ním spojenými než materialisté, jsou ochotni platit například vyšší daně, pokud jejich placení přispěje k nápravě poškozené přírody. Také se v této otázce více angažují, podepisují petice či se omezují v jízdě autem nebo darují peníze neziskovým organizacím pomáhajícím životnímu prostředí. Na přelomu tisíciletí se v populaci České republiky vyskytovalo zhruba 10 % postmaterialistů. \nOznačení \"Post-materialismus\" bývá někdy používáno v rámci kritiky materialismu jakožto filosofického směru (též označovaného jako metafyzický naturalismus), který mimo jiné vylučuje existenci čehokoliv transcendentního či paranormálního.\n"}
{"id": "1154981", "url": "https://cs.wikipedia.org/wiki?curid=1154981", "title": "Podstupnice", "text": "Podstupnice\n\nPodstupnice je prvek schodiště. Nachází se mezi jednotlivými schodišťovými stupni. Může být svislá nebo podkosená, případně též profilovaná. Podkosená či profilovaná varianta mají výhodu, že vytváří stín, jenž při zhoršených světelných podmínkách napomáhá při identifikaci jednotlivých stupňů schodiště. U schodišť se svislou podstupnicí je třeba dbát na jejich kvalitní osvětlení.\n\nExistují však také schodiště, které podstupnice nemají. Mezi takové patří například žebříkové či deskové schody. Pokud má příkré schodiště vynechanou podstupnici, pak umožňuje bezpečnější chůzi vzhůru, neboť chodidlo se jednotlivých stupňů dotýká větší plochou.\n\n"}
{"id": "1154984", "url": "https://cs.wikipedia.org/wiki?curid=1154984", "title": "Písek (Brdská vrchovina)", "text": "Písek (Brdská vrchovina)\n\nPísek (též \"Písky\") je výrazná hora v nejvýchodnější části Brd, vysoká 691 m n. m. S prominencí 198 metrů jde o druhou nejprominentnější horu v celé Brdské vrchovině. Na vrcholu je umístěn radar Řízení letového provozu České republiky.\n\nNázev Písek/Písky je odvozen od ložisek bílého a červeného křemenného písku, který byl zpracováván někdejší příbramskou sklárnou.\nPísek se nachází 10 km západně od Dobříše a 11 km severně od Příbrami, v nejvýchodnějším výběžku Brd.\n\nPodle některých zdrojů jde o nejvyšší horu Hřebenů. Nicméně podle geomorfologického členění Česka patří do Brd i hory východně od průlomového údolí řeky Litavky - tj. kromě Písku také Plešivec nebo Kuchyňka. Hřebeny začínají až za sedlem mezi Pískem a Studeným vrchem (660 m), který je jejich nejvyšší horou.\n\nNa vrchol Písku nevede žádná značená cesta, ale hned několik neznačených. Jednou z možností je přístup z Čenkova po červeně značené hřebenovce, která pokračuje přes Hřebeny až na Zbraslav. Po 1,5 km cesta míjí hájovnu Komorsko a po dalším půlkilometru dojde na rozcestí Komorsko, kde se nachází památník na stejnojmennou středověkou ves a kde se stýkají hned čtyři cesty. Na severo-severozápad pokračuje neznačená silnička, která po necelých 400 metrech míjí mýtinu s loveckou chatou Šimákovna a po dalším 1,5 km dojde na vrchol. Celkem měří cesta z Čenkova na vrchol 4,5 km s převýšením 300 metrů. Další možností je přístup od rozcestí pod Velkou Babou, kde je malé parkoviště. Z něj vede na západ modře značená cesta, ze které po necelém půlkilometru odbočuje doleva nahoru neznačená cesta na vrchol. Celkem 1,5 km a převýšení 115 metrů.\n\nNa jihozápadním hřebeni Písku stávala až do 15. století středověká vesnice Komorsko, kterou připomíná dosud stojící hájovna stejného jména. K vesnici se vázal už v té době starý důl. V 19. století byla těžba železné rudy obnovena, těžilo se pro jineckou pec Barbora a po jejím vyhasnutí pro železárny v Komárově. Ložisko dolu Komorsko se nacházelo v nitru hory, asi sto metrů pod vrcholem a vedly do něj vodorovné štoly ze tří stran. Jižní štola ústila na louku, kde stála roubená chalupa naddůlního, po kterém se jmenovala Šimákovna a která koncem 19. století sloužila i jako turistická chata a hostinec. Tato původní Šimákovna zmizela po uzavření dolu Komorsko v roce 1902, nedaleko od její původní polohy však byla v roce 1942 postavena lovecká chata, která název Šimákovna zdědila po své předchůdkyni.\n\nV roce 1891 byla na vrcholu postavena 15 m vysoká dřevěná rozhledna, první rozhledna v celých Brdech. Stavbu iniciovali členové Klubu českých turistů a financoval majitel panství kníže z Hanau. Pojmenována byla na počest hořovické kněžny Eliščina rozhledna. Sloužila deset let do roku 1901, kdy byla rozbořena – podle správy hořovického velkostatku z bezpečnostních důvodů.\n\nBěhem studené války stály na vrcholu dva radary, sloužící k obraně před vojenským napadením. V roce 1988 byl zprovozněn radar řízení letového provozu, který je od roku 2004 zakryt zdaleka viditelnou modrou kopulí. Radar a přilehlé budovy jsou oplocené a nepřístupné, ale samotný vrchol přístupný je.\n"}
{"id": "1154987", "url": "https://cs.wikipedia.org/wiki?curid=1154987", "title": "Nick Blood", "text": "Nick Blood\n\nNick Blood (* 20. března 1982, Londýn, Anglie, Spojené království) je anglický herec, režisér a producent. Nejvíce se proslavil rolí Kierana v seriálu \"Trollied\" a rolí Lance Huntera v seriálu \"Agenti S.H.I.E.L.D.\".\n\nJe také zakladatelem, scenáristou a kreativní režisérem v Good, Best, Better, organizací která vytváří krátké filmy a seriály.\n\nNarodil se v Londýně v Anglii. K místnímu dramatickému klubu se připojil v 7 letech a brzy si uvědomil, že chce být hercem. Navštěvoval školu Wingrave C&E, než se stal žákem školy Sir Henry Flyod Grammar School v Aylesbury. Poté navštěvoval London Academy of Music and Dramatic Art.\n\nPrvní role přišla se seriálem \"Poldové\", kde si zahrál ve dvou epizodách zloděje v hračkářství. Roli Alexe si zahrál v BBC dramatickém seriálu \"Material Girl\" (2010).\n\nV roce 2011 se objevil v dramatickém seriálu \"\", jako Dom. Ve stejném roce bylo oznámeno, že získal roli Kierana v sitcomu stanice Sky1 \"Trollied\". Jako Davy se objevil ve filmu \"Spike Island\" v roce 2012. V poslední sérii seriálu \"Him & Her\" si zahrál roli bývalého přítele Becky, Leeho.\n\nV roce 2014 se objevil v dramatickém seriálu \"The Bletchley Circle\", jako Ben, policista. Také se objevil na stanici Channel 4 v komedii \"Babylon\". Svůj hlas propůjčil videohře \"Dragon Age: Inquisition\".\n\nVe druhé řadě seriálu \"Agenti S.H.I.E.L.D.\" získal hlavní roli agebta Lance Huntera. Seriál opustil na konci třetí řady.\n\nV roce 2009 vytvořil divadelní společnou nazvanou \"WE:BUY.GOLD\" s kamarádem Tomym McCallem.\n\nV první show společnosti \"Inches Apart\" si zahrál samotný Nick a také pro ní napsal scénář. Show vstoupila do soutěže Old Vic New Voices Theater a získala jednu z cen. The Old Vic poté produkoval profesionální show v divadle theatre503. Show byla k vidění od 12. května do 13. června 2009.\n\nPrvní profesionální debut na pódu zažil Nick v Royal Court Theatre v produkci \"The Priory\" jako Adam. Show byla k vidění od 19. listopadu 2009 do 16. ledna 2010. V roce 2010 začal vystupovat jako Sordiro v moderní adaptaci \"Women Beware Women\" v Národním divadle.\n\nV roce 2011 se objevil v show \"Backbeat\", která vyprávěla příběh o začátcích The Beatles. K vidění show byla vidět od 10. října 2011 do 18. února 2012. Nick hrál roli Stuarta Sutcliffa. Show byla tak úspěšná, že se přesunula do Toronta a k vidění tam byla od 24. srpna 2012 do 31. října 2012.\n"}
{"id": "1154989", "url": "https://cs.wikipedia.org/wiki?curid=1154989", "title": "Naholou 25", "text": "Naholou 25\n\nNaholou 25 je české hudební uskupení. Založili ho v roce 1994 Jarda Svoboda, který hrál na mandolínu či klarinet, a houslista Jakub Sejkora poté, co odešli z rozpadající se skupiny Otcovy děti. Nově vzniklá skupina měla na svém repertoáru irské, ale i moravské písně či písně ze staré Prahy nebo židovské lidovky. Svoboda poté roku 1996 odešel a založil Traband. Členem Naholou 25 je i akordeonista Josef Jeřábek.\n\nKapela vystupovala například na svátku keltské kultury Beltine na hradě Křivoklát či v kostele U Jákobova žebříku na bazaru českých a korejských jídel, jehož výtěžek poslouží na nákup vánočních dárků pro pacienty Psychiatrické nemocnice Bohnice.\n\nNa albech skupiny Traband coby hostující uskupení vystupuje také Naholou 25. Na kompaktním disku \"Hyjé!\" (2004) se podílí na písni „Vraťte mi mou hlavu“ a na koncertním DVD \"10 let na cestě\" (2005) vystupovala ve skladbách „Krysy“ a „Stáda“.\n\n"}
{"id": "1154994", "url": "https://cs.wikipedia.org/wiki?curid=1154994", "title": "Moqui Marbles", "text": "Moqui Marbles\n\nMoqui Marbles jsou železito-pískovcové konkrece převážně kulovitého tvaru, vyskytující se v některých lokalitách v oblasti Koloradské plošiny na jihu a jihovýchodě státu Utah (USA).\n\nPojmenování těchto konkrecí je odvozováno od dřívějšího jména indiánského kmene Hopi - \"Moqui\". \"Marble\" je anglický výraz nejen pro \"mramor,\" ale především pro \"kuličku\", zejména kuličku na hraní. \n\nJedná se o konkrece různých odstínů okrové, hnědé až tmavě hnědé barvy v závislosti na obsahu železa. Konkrece, obvykle o velikosti 1 – 5 cm, mívají kulovitý, případně čočkovitý tvar, někdy vytvářejí po spojení dvou či více kuliček tvary podlouhlejších trubic. Křemitá hmota kuliček je prostoupena hematitem, který vytváří pevný „obal“ konkrece, zatímco střed kuličky bývá vyplněn křemičitým tmelem, často též s příměsí železa.\n\nPodmínkou vzniku těchto konkrecí byla přítomnost vody. Železo, rozpuštěné v podzemní vodě, se vysráželo v podobě hematitu a goethitu a vytvořilo na křemičitých zrnech železité povlaky. Od obsahu železa v těchto konkrecích je odvozena i jejich tvrdost. Vlivem dlouhodobého zvětrávání a eroze pískovcových masívů a následného odnosu písku se tyto pevné železité konkrece postupně objevily na povrchu.\n\nKuličky Moqui Marbles jsou známy z mytologie indiánských kmenů, žijících v dané oblasti USA. Slovo \"moqui\" v jazyce Hopiů znamená \"mrtvý,\" respektive \"ten\" \"drahý, který odešel\". Podle indiánských pověstí zesnulí příbuzní příslušníků kmene Hopi za nocí přicházeli na zem do blízkosti svých někdejších sídel a hráli si s těmito kuličkami. Hopiové přechovávali tyto kuličky i ve svých obydlích, aby měli čím přivítat zemřelé příslušníky své rodiny, pokud by je navštívili. Moqui Marbles sloužily indiánům i k praktičtějšímu účelu – jako zdroj pro přípravu okrových barviv. V moderní době bývá použití těchto kuliček propagováno v rámci léčitelství a praktického esoterismu.\n\nMéně známou skutečností je, že podobně hojně, jako v americkém Utahu (oblast Grand Staircase-Escalante National Monument), se tyto železito-pískovcové kuličky vyskytují i v severních Čechách, zejména na Českolipsku. Jedná se například o lokality u obce Prysk, prostor mezi Manušicemi, Horní Libchavou a Slunečnou, některá místa v okolí Dubé a v bývalém vojenském prostoru Ralsko na území jednoho z českých národních geoparků - Geoparku Ralsko. Místa nálezů těchto konkrecí, kterým se říkalo \"bouřkové kuličky\", byla popsána již v polovině 19. století, ale pak upadla v zapomnění. Ojedinělejší výskyty podobných konkrecí byly zaznamenány i v okolí Rovenska pod Troskami a na Trutnovsku. \nTřetí lokalita, na níž byl doložen hojný výskyt podobných kulovitých konkrecí, se nachází již mimo planetu Zemi. Jedná se o planetu Mars. V roce 2004 americká planetární sonda Opportunity při provádění geologického průzkumu na Marsu v oblasti roviny Meridiani Planum objevila na povrchu množství hematitových kuliček, jimž se začalo přezdívat \"Marťanské\" \"kuličky\" nebo \"Marťanské borůvky\". Nález těchto konkrecí bývá považován za důkaz toho, že na Marsu kdysi musela existovat voda, respektive horké prameny, které by umožnily vznik těchto hematitových kuliček.\n\nNěkteré prameny uvádějí další pozemská místa výskytu kulovitých konkrecí typu Moqui Marbles, avšak bez bližšího popisu lokalit: oblast Lower Bundsandstein v Durynsku (SRN), Lotrinsko ve Francii, dále Anglie a jihovýchodní Asie.\n\n\n\n"}
{"id": "1154995", "url": "https://cs.wikipedia.org/wiki?curid=1154995", "title": "Pavel Šváb", "text": "Pavel Šváb\n\nPavel Šváb (31. října 1936 Praha – 2010) byl český grafik a typograf, hudebník, zpěvák a divadelník. Jako člen skupiny Olympic nazpíval jeden z jejich nejznámějších hitů \"Hvězda na vrbě\". Jako grafik byl autorem loga a grafikem tiskovin Divadla na okraji. Zde působil i jako hudebník a divadelní režisér.\n\n\nV letech 1963–1965 byl zpěvákem skupiny Olympic, se kterou vystupoval také v \"pásmu tuzemských i zahraničních písní a skladeb\" \"Ondráš podotýká...\" v divadle Semafor. Z této doby existují dvě gramofonové nahrávky:\n\nZačátkem sedmdesátých let jej Radka Fidlerová přivedla do Divadla na okraji Zde graficky zpracovával programy a plakáty představení. Dále se věnoval scénografii inscenací a u dvou titulů se ujal i režie:\nS divadlem spolupracoval až do ukončení činnosti v roce 1987.\n"}
{"id": "1154999", "url": "https://cs.wikipedia.org/wiki?curid=1154999", "title": "Farní sbor Slezské církve evangelické augsburského vyznání v Těrlicku", "text": "Farní sbor Slezské církve evangelické augsburského vyznání v Těrlicku\n\nFarní sbor Slezské církve evangelické augsburského vyznání v Těrlicku je sborem Slezské církve evangelické augsburského vyznání v Těrlicku. Sbor spadá pod Těšínsko-havířovský seniorát.\n\nFarní sbor byl založen roku 1950. Do roku 1957 se bohoslužby konaly v polské škole. Ta byla zatopena v souvislosti s výstavbou Těrlické přehrady. V roce 1957 byl zakoupen rodinný domek (současná farní budova), ve kterém se do roku 1967 konaly bohoslužby. Současná modlitebna byla posvěcena roku 1967; věž k ní byla dostavěna v roce 1997.\n\nSboru patří též hřbitovní kaple z roku 1862 v Horním Těrlicku.\n\n\n\n\n"}
{"id": "1155001", "url": "https://cs.wikipedia.org/wiki?curid=1155001", "title": "Zdeněk Sork", "text": "Zdeněk Sork\n\nZdeněk Sork (* 27. ledna 1960) je bývalý český fotbalový brankář a československý mládežnický reprezentant.\n\nReprezentoval Československo v týmu do 18 let.\n\nV československé lize chytal za Dukla Praha, nastoupil ve 2 utkáních v 29. a 30. kole ročníku 1977/78. Ve nižších soutěžích hrál mj. za Kladno (1981–1990).\n\nJeho prvoligová kariéra byla krátká, svým způsobem však pozoruhodná. Ke druhému prvoligovému utkání nastoupil ještě v dorosteneckém věku v pondělí 19. června 1978, když hájil branku úřadujícího mistra Dukly Praha ve 30. kole ročníku 1977/78. Domácí Zbrojovka slavila Za Lužánkami před více než 40 000 diváky premiérový titul mistra ligy a Dukla ji už nemohla z prvního místa sesadit.\n\nV 18. minutě druhého poločasu pronikal k brance domácí Karel Jarůšek, byl faulován a rozhodčí Vojtech Christov nařídil pokutový kop. K jeho provedení se postavil Karel Kroupa, ale neproměnil – trefil tyč. Nedlouho poté z nenápadného útoku skóroval hostující Stanislav Pelc, což byla nakonec jediná branka utkání.\n\nZbrojovka měla na dosah vítězství ve všech 15 domácích utkáních prvoligové sezony od rozšíření nejvyšší soutěže na 16 týmů (1969/70). Zatím jediným klubem, kterému se to během 50 ročníků (1969/70–) podařilo, je pražská Sparta na svém stadionu v ročníku 2013/14 (aktuální po konci sezony 2018/19).\n\n\n"}
{"id": "1155004", "url": "https://cs.wikipedia.org/wiki?curid=1155004", "title": "Sestry od Panny Marie Sedmibolestné, služebnice Marie z Pisy", "text": "Sestry od Panny Marie Sedmibolestné, služebnice Marie z Pisy\n\nSestry od Panny Marie Sedmibolestné, služebnice Marie z Pisy je ženská katolická řeholní kongregace, jejíž zkratkou je O.S.M.\n\nKongregace byla založena sedmi ženami, patřícími k nemocničním oblátkám svaté Kláry v Pise, z důvodů potíží s vedením ústavu. Dne 9. prosince 1895 si sedm zakladatelek obléklo hábit Řádu služebníků Mariiných a 11. února 1896 složily své sliby a začaly žít řeholí třetího řádu Služebníků.\n\nKomunita se rychle rozvíjela a roku 1903 byly vyslány sestry do Bargy, aby působily v místní nemocnici. Roku 1908 založily kliniku v Pise a Mariù Pascoli založily mateřskou školku v Castelvecchio. Jejich první misie byla založena roku 1977 v Indii.\n\nDne 1. listopadu 1916 byla schválena řádem služebníků Mariiných a 16. července 1954 také Svatým stolcem.\n\nSestry se především věnují péči o nemocné.\n\nMimo Itálii se nachází v Albánii, na Filipínách, v Indii a Indonésii; hlavní sídlo se nachází v Pise.\n\nNa konci roku 2011 měla kongregace 197 řeholnic ve 23 domech.\n\n"}
{"id": "1155006", "url": "https://cs.wikipedia.org/wiki?curid=1155006", "title": "Razítkovací stroj", "text": "Razítkovací stroj\n\nRazítkovací stroj nebo také Francotyp je počítací a razítkovací poštovní stroj. Je to především výplatní razítkovací stroj, který je užíván zejména tam, kde je nutno velmi často (obvykle každý pracovní den) odesílat velké množství poštovních zásilek. Kromě jiných institucí jím bývají vybaveny také větší úřady na svých podatelnách či ve specializovaných poštovních odděleních, obvykle je mívají i poštovní úřady samotné. Zároveň s razítkováním tento stroj provádí i tzv. frankování, což je náhrada za nalepení poštovní známky příslušné hodnoty. Otisk razítka tohoto stroje slouží jako franko /poštovné/, je to tedy platební záznam o příslušném poštovném (tedy o poplatku za poskytnutou poštovní službu), jenž je platný pro poštu příslušné země respektive příslušné poštovní organizace.\n\nPůvodní stroj nazvaný francotyp vyvinuly německé firmy Anker a Bafra v roce 1922. Tyto firmy byly nejstaršími výrobci výplatních strojů v Evropě. Jejich stroje v různých variantách byly monopolně využívány v Československu v období let 1926 až 1946.\n\nI tento stroj byl vyroben v Německu západoberlínskou firmou Francotyp GmbH. Jejich stroj používala pošta v Praze 5.\n\nZa tímto účelem musí být razítkovací stroj typu Frankotyp:\n\n"}
{"id": "1155007", "url": "https://cs.wikipedia.org/wiki?curid=1155007", "title": "Tadeusz Kotula", "text": "Tadeusz Kotula\n\nTadeusz Kotula (22. prosince 1923 Těšín – 4. května 2007 Vratislav) byl polský historik a univerzitní profesor.\n\nSpecializoval se na starověké dějiny, zejména na Starověký Řím v období Severovců a vojenských císařů.\n"}
{"id": "1155009", "url": "https://cs.wikipedia.org/wiki?curid=1155009", "title": "Dättlikon", "text": "Dättlikon\n\nDättlikon je obec ve švýcarském kantonu Curych, v okrese Winterthur.\n\nV roce 2013 zde žilo 756 obyvatel.\n\nSousední obce jsou: Buch am Irchel, Embrach, Freienstein-Teufen, Neftenbach a Pfungen.\n\n"}
{"id": "1155011", "url": "https://cs.wikipedia.org/wiki?curid=1155011", "title": "Benedikt Černý", "text": "Benedikt Černý\n\nSvatý Benedikt Černý nebo Benedetto Manasseri (1526, San Fratello – 4. dubna 1589, Palermo) byl italský řeholník řádu františkánů.\n\nNarodil se roku 1526 v San Fratello na severu Sicílie. Jeho rodiče dovezli jako otroky z Etiopie. Pracovali jako pastýři a rolníci. Z otroctví bylo propuštěni. Roku 1547 se Benedikt přidružil ke skupině poustevníků, kteří žili pod vedením Girolama Lanzy v okolí Palerma v Monte Pellegrino. Po nějakém čase však tuto komunitu rozpustil papež Pius IV. Roku 1562 Benedikt vstoupil k františkánům v Palermu. Nestal se knězem, ale jen řádovým bratrem. Sloužil zde jako kuchař. Mimo tří slibů čistoty, chudoby a poslušnosti složil i čtvrtý soukromý slib postu; tři dny v týdnu se postit a nikdy nepít víno.\n\nProti jeho vůli ho po smrti představeného zvolili za jeho nástupce, i když neuměl číst ani psát. Klášter byl však roku 1578 papežem zrušen a řeholníci se přesunuli do jiných klášterů. Benedikt se dostal na okraj města Palerma, kde znovu sloužil jako kuchař v klášterní kuchyni. Roku 1578 ho znovu zvolili představeným, potom novicmistrem a vikářem. Stal se známým díky svatosti života a údajným zázrakům. Svou pokorou a svatostí života pomohl k reformě svého františkánského kláštera. Mnoho lidí chodilo do kláštera, aby zahlédli nenápadného a pokorného bratra. Zemřel 4. dubna 1589 ve svém konventu. Jeho tělo odpočívá v kostele Santa Maria di Gesù.\n\nDne 15. května 1743 uznal papež Benedikt XIV. jeho kult. Svatořečen byl 24. května 1807 papežem Piem VII.\n\n"}
{"id": "1155013", "url": "https://cs.wikipedia.org/wiki?curid=1155013", "title": "Štefan Pavlíček", "text": "Štefan Pavlíček\n\nŠtefan Pavlíček (* 6. ledna 1950) je bývalý slovenský fotbalista, obránce.\n\nZačínal v SH Senica. V československé lize hrál za Slavii Praha. Nastoupil v 10 ligových utkáních. Gól v lize nedal.\n\n\n"}
{"id": "1155020", "url": "https://cs.wikipedia.org/wiki?curid=1155020", "title": "Sociální řád", "text": "Sociální řád\n\nSociální řád vyjadřuje ideu uspořádanosti sociálního jednání v rámci sociálního systému nebo sociální rovnováhu mezi jeho jednotlivými složkami (subsystémy). Tento pojem je spojen s některými obecnými sociologickými teoriemi, zejména funkcionalistickými a strukturalistickými.\nMyšlenka vytvoření ideálního sociálního řádu vzniká již se vznikem společnosti. Samotný pojem sociální řád však není zcela jednoznačný a můžeme se setkat s jeho odlišnými výklady. Pojem sociálního řádu zavádí jeden ze zakladatelů samotné sociologie Auguste Comte. Podle Comta je sociální řád to, co činí společnost „normální“ a normální společnost je založena na konsensu (udržuje společnost a její systémy v rovnováze a souladu).\n\nPojem Sociální řád zavádí August Comte (1798 – 1857). Existence sociálního řádu je tím, co činí společnosti „normální“. Normální společnost je založena na konsensu (centrální pojem sociální statiky), který udržuje společnost v rovnováze a jednotlivé základní systémy v souladu. Konsensus chápe jako vzájemnou provázanost sociálních jevů, která směřuje k sociální rovnováze.\nSe zavedením pojmu Sociální řád souvisejí podle Augusta Comte také pojem Sociální statika a sociální dynamika.\nSociální statika má podle Comta v sociologii podobné místo, jaké náleží v biologii anatomii (někdy o ní proto Comte mluví jako o , sociální anatomii“). Jejím předmětem je vzájemné působení částí sociálního systému, jeho jednotlivých prvků, a to co při nejúplnějším, třebaže jen dočasném odhlédnutí od jejich dynamiky, od jejich neustálého pohybu, proměňování se. Jestliže sociální statika studuje společnost jakoby v klidu v její momentce, v pouhých třech rozměrech, sociální dynamika tomuto studiu dodává rozměr čtvrtý, tedy čas, ve kterém se společnost vyvíjí. Základním pojmem sociální dynamiky je pokrok, jehož zákony se snaží odhalit. Zatímco se sociální statika pokouší odhalit zákony koexistence, píše Comte, hledá sociální dynamika zákony následnosti.\nJe-li základním pojmem sociální dynamiky ,pokrok“ je jím v sociální statice ,řád“ a s ním spojený koncept ,konsenzu“, kterým Comte označuje nejen sladění jednotlivých prvků celku (konsenzus je , pozitivní koncepcí sociální harmonie “), ale také jejich vzájemnou souvislost.\n\nPrvní ucelenější teorii zabývající se sociálním řádem představil Thomas Hobbes. K sociálním jevům přistupoval mechanicky a snažil se determinovat zákony, na jejichž základě funguje lidská společnost. Za ten nejvyšší označil „pud sebezáchovy“. Na počátku sociálního řádu podle něj stojí „přirozený stav“, v němž jsou si všichni lidé rovni, společnost nemá jasně určená pravidla a každý chrání jen své zájmy. Toto uspořádání však vede k absenci norem i hodnot a lidé tak brzy začnou hledat jinou variantu.\nHobbes tedy definuje dvanáct „přirozených zákonů“, které by lidé měli dodržovat, aby se vymanili z „přirozeného stavu“ a získali hodnoty a jistoty, na které se mohou spolehnout. V nich popisuje základní nezcizitelná práva člověka a stanovuje zákaz jejich porušení ze strany kohokoli jiného. Tvrdí, že jejich dodržováním by měl v lidském společenství zavládnout mír. Zároveň si uvědomuje, že tento řád lidé sami od sebe nebudou schopni dodržovat. Z tohoto důvodu uzavírají „společenskou smlouvu“, na jejímž základě se vzdávají velké části své svobody ve prospěch instituce, která má ale za úkol ochránit svobodu lidem zbývající. Tato instituce se nazývá stát a ten lidstvo nutí pravidla „společenské smlouvy“ dodržovat.\n\nK autorům, kteří se pojmem zabývali, patřil i známý německý sociolog, ekonom a filosof Karl Marx. Na vztahy mezi lidmi ve společnosti se díval raději z materialistického než kulturního pohledu. Distribuce bohatství ve společnosti je podle něj základem fungování „společenského řádu“. Dokud je nerovnoměrná, tento řád nemůže fungovat ani setrvat, a proto prochází neustálými periodickými změnami. Tyto změny zajišťuje „třídní boj“ mezi „chudými“ a „bohatými“. Tyto změny podle něj dokazují, že neexistuje soubor norem a hodnot sdílených celou společností. Ta se rozvrstvuje jen na základě majetku.\n\nDalší ucelenější pohled na sociální řád přinesl Talcott Parsons. Jeho pojetí společnosti, které rozvíjí na základě idejí funkcionalismu, lze brát jako pokus o vytvoření protiváhy k teorii marxismu-leninismu. Základem všech zákonitostí a řádu ve společnosti jsou tedy podle Parsonse kulturní normy a hodnoty sdílené jednotlivými skupinami v populaci, na jejichž základě je vytvořen „přirozený řád“. Rozdělení moci či legislativa v těchto skupinách jsou potom podle něj institucializováním těchto hodnot.\n\nSoučasnější pojetí sociálního řádu můžeme najít u Davida Lockwooda. Ten odhalil nedostatky v teoriích Karla Marxe a Émile Durkheima, na jehož myšlenky navazoval Talcott Parsons. Durkheim se podle něj nedokáže při svých závěrech o kulturním základě řádu ve společnosti vyvarovat čistě materiálních východisek, zatímco Marx nedokáže fungování kapitalistických společnosti vysvětlit jinak než s použitím kulturní hodnotové shody. Východiskem je podle něj při zkoumání společenského řádu upustit od vševysvětlujících teorií a klást důraz na dílčí složky tvořící celek – sociální řád.\n\nDeviace je činnost, která není konformní vůči normám dodržovanými většinou, a tudíž se vymyká ze sociálního řádu. Koexistenci s ostatními lidmi, a tedy udržování sociálního řádu, umožňují sociální sankce. Tyto sankce mají sloužit k posilování platnosti normativního vzorce skupiny, kolektivu nebo sociálního společenství a tedy zamezovat různým formám deviací. Sankce můžeme rozlišit na formální a neformální. Formální sankce jsou vázány na přesně vymezené postupy formulované písemně nebo udržované přísně stanovenými pravidly, neformální sankce jsou pak prováděny spontánně mimo racionálně specifikované postupy. Americká novinářka Jane Jacobsová ve svém díle Smrt a život amerických velkoměst uvedla jako příklad neformální sankce to, že se lidé ve městech navzájem bedlivě sledují a tím se i navzájem kontrolují.\n\nPřesto deviace nemusí být vždy nutně negativní věc, proti které bychom měli sankce uplatňovat. Anthony Giddens udává za příklad politické ideály jako jsou svoboda jedince a rovnost příležitostí, které byly ve své době důrazně odmítány, a dnes jsou již normou. Deviaci také uvádí jako prostředek k provedení určitých změn v sociálním řádu.\n"}
{"id": "1155029", "url": "https://cs.wikipedia.org/wiki?curid=1155029", "title": "Rezonanční měchýřek", "text": "Rezonanční měchýřek\n\nRezonanční měchýřek je pružná biomembrána, kterou má většina žabích samečků. Obvykle slouží k zesilování jejich skřehotavého volání, zejména v období námluv. Přítomnost či rozvoj rezonančního měchýřku je u většiny žabích druhů jedním z vnějškových znaků sloužících k určení samečků. Měchýřky jsou umístěny buď jako párové po obou stranách hlavy (skokani), nebo jen jeden velký v ústní dutině (rosničky a ropuchy zelené).\n\nRezonanční měchýřek se do ústní dutiny žab otevírá štěrbinou po každé straně jazyka. Pro vydání zvuku žába naplní vzduchem plíce a uzavře ústa i nos. Vzduch je pak z plic vypouštěn přes hrtan do rezonančního měchýřku. Rozechvěné hlasivkové vazy v hrtanu vydávají zvuk, který uvnitř měchýřku rezonuje. Tím se zvuk zesiluje, čímž se zvyšuje jeho slyšitelnost. Proudění vzduchu mezi plícemi a rezonančním měchýřkem je ovládáno svalstvem.\n\nVývoj rezonančního měchýřku se u jednotlivých druhů liší, nicméně v zásadě probíhá podle stejného scénáře. Začíná dvěma malými výrůstky naspodu tlamy, z nichž se vytvoří dva malé váčky. Ty pak rostou, až se uprostřed tlamy setkají a vytvoří společně jednu velkou dutinu, která roste, dokud není plně vyvinuta.\n\nZákladním účelem měchýřku je zesilovat zvuky, jimiž sameček láká samičku k páření, tak aby byly slyšitelné v co možná nejširším okolí. Volání samečků žabích druhů, které nemají rezonanční měchýřek, bývá obvykle slyšet jen v okruhu několika metrů, zatímco hlas zesílený rezonančním měchýřkem může být slyšet až do vzdálenosti přes 1 km. Některé druhy, jimž měchýřek chybí, (příslušníci podřádu Neobatrachia a některé druhy podřádu Mesobatrachia) žijí v blízkosti vodních toků. Zvuk tekoucí vody přehluší volání samečků, a proto jsou nuceni lákat samičky k páření jiným způsobem.\n\nZcela jinak využívají rezonanční měchýřek příslušníci podčeledi nosatkovitých. Samečci dvou druhů, jež sem příslušejí, nabírají vajíčka, která samičky nakladou na zem, a přemístí je do svého měchýřku, kde se z nich vylíhnou a vyvíjejí pulci. Sameček nosatky rezavé poté přenese vylíhlé pulce k vodnímu zdroji, do něhož je vypustí, a nechá je dospět, zatímco pulci nosatky Darwinovy zůstávají v otcovském rezonančním měchýřku až do své proměny. Nosatky jsou tímto chováním mezi žábami ojedinělé.\n\n"}
{"id": "1155031", "url": "https://cs.wikipedia.org/wiki?curid=1155031", "title": "Miloš Michovský", "text": "Miloš Michovský\n\nMiloš Michovský (* 25. května 1952) je bývalý český fotbalista, útočník.\n\nV československé lize hrál za Slavii Praha. Nastoupil ve 3 ligových utkáních. Gól v lize nedal.\n\n\n"}
{"id": "1155037", "url": "https://cs.wikipedia.org/wiki?curid=1155037", "title": "Okres Winterthur", "text": "Okres Winterthur\n\nOkres Winterthur je švýcarský okres v kantonu Curych. Skládá se z 21 obcí a jeho správním centrem je město Winterthur. V roce 2013 zde žilo 160 041 obyvatel.\n\n"}
{"id": "1155044", "url": "https://cs.wikipedia.org/wiki?curid=1155044", "title": "Julio Salinas", "text": "Julio Salinas\n\nJulio Salinas Fernández (* 11. září 1962) je bývalý španělský fotbalista.\n\nJulio Salinas odehrál 56 reprezentačních utkání a vstřelil v nich 22 gólů. Se španělskou reprezentací se zúčastnil Mistrovství světa 1986, 1990, 1994.\n\n"}
{"id": "1155045", "url": "https://cs.wikipedia.org/wiki?curid=1155045", "title": "Josef Bartoš (fotbalista)", "text": "Josef Bartoš (fotbalista)\n\nJosef Bartoš (* 27. dubna 1955) je bývalý český fotbalista, záložník.\n\nV československé lize hrál za Bohemians Praha. Nastoupil ve 20 ligových utkáních a dal 3 góly. Všechny ligové góly vstřelil v jednom utkání do sítě Sparty. Do Bohemians přišel z Benešova.\n\n\n"}
{"id": "1155047", "url": "https://cs.wikipedia.org/wiki?curid=1155047", "title": "Txiki Begiristain", "text": "Txiki Begiristain\n\nAitor \"Txiki\" Begiristain Mugika (* 12. srpen 1964) je bývalý španělský fotbalista.\n\nTxiki Begiristain odehrál za španělský národní tým v letech 1988–1994 celkem 22 reprezentačních utkání a vstřelil v nich 6 gólů. Se španělskou reprezentací se zúčastnil Mistrovství světa 1994.\n\n"}
{"id": "1155049", "url": "https://cs.wikipedia.org/wiki?curid=1155049", "title": "Ion Andoni Goikoetxea", "text": "Ion Andoni Goikoetxea\n\nIon Andoni Goikoetxea Lasa (* 21. říjen 1965) je bývalý španělský fotbalista.\n\nIon Andoni Goikoetxea odehrál v letech 1990–1996 za španělský národní tým 36 reprezentačních utkání, v nichž čtyřikrát skóroval. Se španělskou reprezentací se zúčastnil Mistrovství světa 1994 v USA.\n\n"}
{"id": "1155050", "url": "https://cs.wikipedia.org/wiki?curid=1155050", "title": "Římská republika (1849)", "text": "Římská republika (1849)\n\nŘímská republika (italsky \"Repubblica Romana\") byl mezinárodně neuznávaný politický útvar, který existoval na území Papežského státu od 9. února do 2. července 1849.\n\nBěhem „jara národů“, revolučního roku 1848, rostlo volání po sjednocení Itálie a množily se revoluční akty. 15. listopadu 1848 byl zavražděn papežský ministr spravedlnosti Pellegrino Rossi, ulice Říma ovládli liberálové a papež Pius IX. opustil město v přestrojení za kněze a usadil se v Gaetě. Oficiální vláda se rozpadla a 29. listopadu se zformovala na papeži nezávislá rada \"Costituente Romana\", jež se rozhodla vyhlásit na 21. ledna 1849 všeobecné přímé volby (voliči byli všichni muži nad 21 let). Voleb se ve všech regionech Papežského státu účastnilo přes 50 % oprávněných voličů a vzhledem k tomu, že papež přísně zakázal katolíkům účast, mezi zvolenými jasně převládli republikáni. Zvolené Ústavodárné shromáždění se sešlo 8. února a brzy ráno následujícího dne vyhlásilo republiku. V březnu byl ustaven triumvirát (kolektivní hlava státu), který se pak ustálil ve složení Carlo Armellini, Giuseppe Mazzini a Aurelio Saffi.\n\nŘímská republika provedla řadu liberálních a humanitárních reforem, byla však ekonomicky slabá, trpěla vysokou inflací a navíc čelila vnějším hrozbám. Papež totiž proti ní svolával na pomoc panovníky katolických států. Výzvu vyslyšel francouzský prezident Ludvík-Napoleon Bonaparte, budoucí Napoleon III., který koncem dubna poslal asi 10 000 vojáků, jejichž velitelem byl generál Charles Oudinot; další asi 4000 vojáků dodali Španělé. Francouzi očekávali rychlý úspěch, narazili však na silný odpor, vedený charismatickým Giuseppem Garibaldim, takže byli schopni zahájit obléhání Říma až 1. června a teprve 29. června bylo zřejmé, že Řím padne. 1. července bylo dojednáno příměří a Garibaldiho armáda se stáhla do neutrálního San Marina. Následujícího dne byla opět formálně obnovena papežova vláda nad městem, podporovaná nadále francouzskou vojenskou přítomností až do zániku Papežského státu roku 1870.\n"}
{"id": "1155054", "url": "https://cs.wikipedia.org/wiki?curid=1155054", "title": "Jaroslav Kotian", "text": "Jaroslav Kotian\n\nJaroslav Kotian (* 24. června 1955) je bývalý slovenský fotbalový obránce.\n\nV československé lize hrál za Dukla Banská Bystrica ve 40 zápasech a dal 4 góly.\n\n"}
{"id": "1155056", "url": "https://cs.wikipedia.org/wiki?curid=1155056", "title": "Světový den boje proti AIDS", "text": "Světový den boje proti AIDS\n\nSvětový den boje proti AIDS, někdy též zkráceně Světový den AIDS, je celosvětově významný den, vyhlášený Světovou zdravotnickou organizací jako příležitost k osvětě o pandemické smrtelné nemoci AIDS, k povzbuzení boje proti ní a viru HIV, k demonstraci podpory lidem žijícím s HIV i uctění památky jeho obětí. Připadá každoročně na 1. prosince.\n\nPoprvé byl celosvětově vyhlášen roku 1988. V roce 1996 vznikl program OSN pro boj proti HIV a AIDS (The Joint United Nations Programme on HIV/AIDS, zkr. UNAIDS) a převzal organizaci a propagaci Světového dne boje proti AIDS. Následujícího roku vznikla při tomto programu organizace World AIDS Campaign, která od roku 2004 působí samostatně.\n\n"}
{"id": "1155058", "url": "https://cs.wikipedia.org/wiki?curid=1155058", "title": "Joshua Kennedy", "text": "Joshua Kennedy\n\nJoshua Blake Kennedy (* 28. srpen 1982) je bývalý australský fotbalista. V letech 2010 a 2011 byl nejlepším střelcem japonské J1 League, s týmem Nagoya Grampus získal titul v roce 2010.\n\nJoshua Kennedy odehrál 36 reprezentačních utkání. Získal stříbrnou medaili na mistrovství světa ve fotbale hráčů do 17 let 1999, zúčastnil se mistrovství světa ve fotbale 2006.\n\n"}
{"id": "1155063", "url": "https://cs.wikipedia.org/wiki?curid=1155063", "title": "Mark Milligan", "text": "Mark Milligan\n\nMark Daniel Milligan (* 4. srpna 1985) je australský fotbalista a reprezentant, který je od konce sezony 2016/17 bez angažmá.\n\n\"Platné k r. 2014\n"}
{"id": "1155064", "url": "https://cs.wikipedia.org/wiki?curid=1155064", "title": "Tony Popovic", "text": "Tony Popovic\n\nTony Popovic (chorvatsky Tony Popović; * 4. červen 1973) je bývalý australský fotbalový obránce a reprezentant chorvatského původu.\n\nTony Popovic odehrál 58 reprezentačních utkání a vstřelil 8 gólů za A-mužstvo Austrálie.\n\n"}
{"id": "1155066", "url": "https://cs.wikipedia.org/wiki?curid=1155066", "title": "Matthew Spiranovic", "text": "Matthew Spiranovic\n\nMatthew Thomas Spiranovic (chorvatsky Matthew Špiranović; * 27. června 1988) je australský fotbalista a reprezentant chorvatského původu.\n\nV A-mužstvu Austrálie přezdívaném Socceroos debutoval v roce 2008.\nZúčastnil se MS 2014 v Brazílii, kde Austrálie skončila bez zisku jediného bodu na posledním čtvrtém místě v základní skupině B.\n\nS národním týmem Austrálie vyhrál domácí Mistrovství Asie v roce 2015.\n\n\"Platné k r. 2014\n\n"}
{"id": "1155068", "url": "https://cs.wikipedia.org/wiki?curid=1155068", "title": "César Sampaio", "text": "César Sampaio\n\nCarlos César Sampaio Campos (* 31. březen 1968) je bývalý brazilský fotbalista a reprezentant.\n\nCésar Sampaio odehrál 47 reprezentačních utkání v A-týmu Brazílie a vstřelil 6 branek. S brazilskou reprezentací se zúčastnil Mistrovství světa 1998 ve Francii.\n\n"}
{"id": "1155071", "url": "https://cs.wikipedia.org/wiki?curid=1155071", "title": "Ronaldo Rodrigues de Jesus", "text": "Ronaldo Rodrigues de Jesus\n\nRonaldo Rodrigues de Jesus známý jako Ronaldão (= velký Ronaldo)(* 19. červen 1965) je bývalý brazilský fotbalista a reprezentant. Hrál na postu obránce.\n\nRonaldão odehrál 14 reprezentačních utkání. S brazilskou reprezentací se zúčastnil Mistrovství světa 1994 v USA.\n\n"}
{"id": "1155073", "url": "https://cs.wikipedia.org/wiki?curid=1155073", "title": "Edmundo", "text": "Edmundo\n\nEdmundo Alves de Souza Neto známý zkráceně jako Edmundo (* 2. duben 1971) je bývalý brazilský fotbalista a reprezentant.\n\nEdmundo odehrál 37 reprezentačních utkání. S brazilskou reprezentací se zúčastnil Mistrovství světa 1998 ve Francii.\n\n"}
{"id": "1155088", "url": "https://cs.wikipedia.org/wiki?curid=1155088", "title": "Gojko Kačar", "text": "Gojko Kačar\n\nGojko Kačar (srbskou cyrilicí Гојко Качар; * 26. leden 1987) je srbský fotbalový záložník a reprezentant, od roku 2010 hráč německého klubu Hamburger SV.\n\nGojko Kačar odehrál 25 reprezentačních utkání. Se srbskou reprezentací se zúčastnil Mistrovství světa 2010 v Jihoafrické republice.\n\n"}
{"id": "1155096", "url": "https://cs.wikipedia.org/wiki?curid=1155096", "title": "Uwe Bein", "text": "Uwe Bein\n\nUwe Bein (* 26. září 1960) je bývalý německý fotbalista.\n\nUwe Bein odehrál 17 reprezentačních utkání (za Západní Německo a později sjednocené Německo) a vstřelil v nich tři góly. S německou reprezentací se zúčastnil Mistrovství světa 1990.\n\n"}
{"id": "1155103", "url": "https://cs.wikipedia.org/wiki?curid=1155103", "title": "Karol Vály", "text": "Karol Vály\n\nKarol Vály (* 7. července 1951) je bývalý slovenský fotbalista, útočník. Po skončení aktivní kariéry působil jako fotbalový funkcionář v MFK Ružomberok.\n\nV československé lize hrál za Dukla Banská Bystrica. Dal 3 ligové góly.\n\n\n"}
{"id": "1155104", "url": "https://cs.wikipedia.org/wiki?curid=1155104", "title": "İlhan Mansız", "text": "İlhan Mansız\n\nİlhan Mansız (* 10. srpen 1975; Kempten, Západní Německo) je bývalý turecký fotbalový útočník a reprezentant. Profesionální fotbalovou kariéru byl nucen ukončit na podzim 2006 kvůli vážnému zranění kolene. Poté se seznámil se slovenskou krasobruslařskou Oľgou Beständigovou, a díky ní se začal věnovat krasobruslení.\n\nV sezóně 2001/02 se stal v dresu Beşiktaşe s 21 vstřelenými brankami nejlepším střelcem turecké nejvyšší fotbalové ligy (společně s Arifem Erdemem z Galatasaray SK).\n\nV A-mužstvu Turecka debutoval 6. 10. 2001 v kvalifikačním utkání v Chișinău proti domácí reprezentaci Moldavska (výhra 3:0). Při svém debutu vstřelil gól.\n\nZúčastnil se Mistrovství světa 2002 v Japonsku a Jižní Koreji (zisk bronzové medaile).\nCelkem odehrál v letech 2001–2003 v tureckém národním týmu 21 zápasů a vstřelil 7 branek. .\n\n"}
{"id": "1155110", "url": "https://cs.wikipedia.org/wiki?curid=1155110", "title": "Přepis", "text": "Přepis\n\nPřepisem se rozumí\n"}
{"id": "1155113", "url": "https://cs.wikipedia.org/wiki?curid=1155113", "title": "Michael McGlinchey", "text": "Michael McGlinchey\n\nMichael Ryan McGlinchey (* 7. leden 1987) je novozélandský fotbalový záložník a reprezentant, od roku 2014 hráč klubu Wellington Phoenix FC. V mládežnických kategoriích reprezentoval Skotsko.\n\nSe skotskou reprezentací do 20 let se zúčastnil mistrovství světa hráčů do 20 let 2007 v Kanadě.\n\nV A-mužstvu Nového Zélandu debutoval v roce 2009.\nZúčastnil se MS 2010 v Jihoafrické republice.\n\n"}
{"id": "1155119", "url": "https://cs.wikipedia.org/wiki?curid=1155119", "title": "Nankovo", "text": "Nankovo\n\nNankovo ( i Нанково, ) je vesnice v okresu Chust Zakarpatské oblasti Ukrajiny.\n\nPodle údajů ze sčítání obyvatelstva na Ukrajině v roce 2001 měla obec 2567 obyvatel. Poštovní směrovací číslo obce je 90435, telefonní předvolba (+380) 31-42. Kód KOATUU.\n\nObecní rada sídlí na adrese вул. Миру 210, с. Нанково, 90435, telefon 56-40-47\n\n20. října 1913 se v Nankovu narodil Dimitrij Georgievič Filip (metropolita Dorotej), 3. pražský pravoslavný arcibiskup a metropolita pravoslavné církve v českých zemích a na Slovensku v letech 1964–1999.\n\n"}
{"id": "1155120", "url": "https://cs.wikipedia.org/wiki?curid=1155120", "title": "Anton Koblar", "text": "Anton Koblar\n\nAnton Koblar (12. června 1854 Železniki – 9. srpna 1928 Kranj) byl rakouský římskokatolický duchovní, historik a politik slovinské národnosti z Kraňska, na konci 19. století poslanec Říšské rady.\n\nPůsobil jako kurát v Lublani.\n\nPocházel z rodiny kupce. Od roku 1867 studoval gymnázium v Kranji, pak přešel na gymnázium v Lublani. Maturoval roku 1875. Následně studoval bohosloví a v roce 1878 byl vysvěcen na kněze. Po studiích ho biskup Janez Zlatoust Pogačar jmenoval dvorním kaplanem a biskupským tajemníkem. Pověřil ho správou biskupského archivu a vydáváním listu \"Laibacher Diöcesanblatt\". V roce 1881 se zúčastnil slovinské pouti do Říma a roku 1884 se stal kaplanem v Mengeši, od roku 1888 v Šenčuru. Po jednom roce ho pak zemský výbor jmenoval kurátem v lublaňské káznici. Později působil jako zemský muzejní archivář a od roku 1900 byl knězem a děkanem v Kranji, kde setrval do své smrti. Už od dob gymnazijních studií byl literárně činný. Zajímal se o další slovanské jazyky, naučil se rusky. Publikoval četné historické studie z dějin Kraňska. Kvůli aktivitám v slovinském národním hnutí byl v roce 1916 vyhoštěn na půl roku do Záhřebu.\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1896 za kurii městskou v Kraňsku, obvod Postojna, Idrija atd. Nastoupil 2. března 1896 místo Antona Globočnika. Ve volebním období 1891–1897 se uvádí jako Anton Koblar, kurát v ústavu nucených prací v Lublani, bytem Lublaň.\n\nDo parlamentu nastoupil jako kandidát slovinské Národní pokrokové strany (Narodno napredna stranka). Po nástupu na Říšskou radu zasedal v konzervativním Hohenwartově klubu. Jako jediný slovinský poslanec na Říšské radě hlasoval pro všeobecné a rovné volební právo. Zastával se práv Slovinců v Korutanech. V roce 1897 začal vydával týdeník \"Slovenski list\".\n"}
{"id": "1155121", "url": "https://cs.wikipedia.org/wiki?curid=1155121", "title": "Kariérní centrum Masarykovy univerzity", "text": "Kariérní centrum Masarykovy univerzity\n\nKariérním centrum Masarykovy univerzity je personálně-poradenská agentura Masarykovy univerzity, která zaměstnavatelům usnadňuje nábor kvalifikovaných studentů nebo čerstvých absolventů MUNI a studentům umožňuje nastartovat úspěšnou kariéru. Organizačně je centrum v působnosti studijního oddělení Rektorátu Masarykovy univerzity.\n\nCílem je kariérního centra je usnadnit studentům vstup na trh práce a zaměstnavatelům nábor kvalifikovaných zaměstnanců z řad studentů a absolventů Masarykovy univerzity. Studenti a absolventi MU, do uplynutí jednoho roku od konce svého studia, mohou služby centra využívat bezplatně, pro ostatní zájemce jsou jeho služby zpoplatněny.\n\nVedoucí pracoviště je Mgr. Šárka Karmazínová. Sídlí v budově na Komenského náměstí 2 v Brně.\n\nKariérní centrum Masarykovy univerzity zahájilo činnost v roce 2008. V průběhu akademického roku 2010/2011 byly jeho aktivity pozastaveny, načež byly znovu obnoveny pod jiným vedením.\n\nOd počátku své existence centrum pořádá Veletrh JobChallenge. Počínaje rokem 2011 je tento veletrh připravován ve spolupráci s VUT v Brně a Mendelovou univerzitou.\n\nOd roku 2013 centrum pořádalo konferenci JobAcademy.\n\nSlužby Kariérního centra Masarykovy univerzity se dělí na služby určené studentům a služby nabízené zaměstnavatelům.\nStudentům kariérní centrum nabízí služby kariérového poradenství, které jim pomáhají s přípravou na zaměstnání a zvládnout jejich aktuální kariérní výzvy. Jsou jim určeny rovněž přednášky, kurzy a workshopy zaměřené na rozvoj soft skills a dovedností souvisejících s hledáním práce (např. sebeprezentace nebo tvorba životopisu). Centrum organizuje i assessment a development centra, a to jak reálná (realizovaná pro konkrétní firmy), tak modelová (simulace výběrového řízení).\n\nSlužby nabízené KC MU\n\n\nZaměstnavatelům poskytujeme recruitmentové služby, budujeme povědomí o jejich firmě na univerzitě a umožňujeme jim kontakt se studenty prostřednictvím osobních setkání nebo cílené inzerce.\n\nAkce, kde se mohou zaměstnavatelé setkat se studenty\n\n\nKariérní centrum Masarykovy univerzity opakovaně získalo Národní cenu kariérového poradenství udělovanou českým Centrem Euroguidance při Domu zahraniční spolupráce, a to v následujících letech:\n\n"}
{"id": "1155122", "url": "https://cs.wikipedia.org/wiki?curid=1155122", "title": "Jozef Baláž (fotbalista)", "text": "Jozef Baláž (fotbalista)\n\nJozef Baláž (* 1. března 1950) je bývalý slovenský fotbalista, útočník a obránce.\n\nV československé lize hrál za Tatran Prešov. Nastoupil v 61 ligových utkáních a dal 4 ligové góly.\n\n"}
{"id": "1155123", "url": "https://cs.wikipedia.org/wiki?curid=1155123", "title": "Jozef Prno", "text": "Jozef Prno\n\nJozef Prno (* 4. dubna 1947, Kľúčové) je bývalý slovenský fotbalista, záložník.\n\nV československé lize hrál za Tatran Prešov. Nastoupil v 11 ligových utkáních. Gól v lize nedal. S fotbalem začínal jako devítiletý v rodné obci jako brankář. Po dvou zápasech přešel na pozici pravé spojky s číslem 8. V roce 1958 přestoupil do SK Nemšová, kde hrál na pozici pravé spojky až do roku 1962. S Nemšovou se stal mistrem trenčínského okresu žáků po výhře 1:0 nad Jednotou Trenčín v zápase, který se odehrál na stadónu Jednoty Trenčín za mosty. Pohár mistra trenčínského okresu Nemšová nedostala, protože už před zápasem bylo na poháru vyryto \"Jednota Trenčín A\" jako mistr. V letech 1962 až 1963 nehrál pro neshody v klubu. V roce 1963 přestoupil z Nemšové do Spartaku Dubnica, kde hrál dorosteneckou ligu jako útočník až do roku 1966. 1. července 1966 narukoval na vojenskou základní službu do Dukly Česká Třebová, která právě postoupila do krajské soutěže. Po vojenské službě se vrátil do Nemšové a odehrál zde jeden a půl sezóny. V říjnu 1969 přestoupil do Gumáren 1. mája Púchov, kde podepsal svou první profesionální smlouvu. Po změně politické situace v Československu a zavedení nových pravidiel ohledně odměn hráčů za zápasy ztratila jeho smlouva platnost. Gumárne Púchov pokračovaly jako amatérský klub ve slovenské národní fotbalové lize a v týmu strávil čtyři a půl sezóny. S Púchovem zvítězil mj. nad Slovanem Bratislava B, za který tehdy hráli mj. brankář Miroslav Kovařík, obránci Peter Mutkovič, Anton Ondruš, Koloman Gögh a dále Marián Masný, Ján Medviď a Ján Švehlík. V roce 1974 byl nejlepším střelcem slovenské národní ligy se 7 góly. Od 1. ledna 1975 se stal hráčem Tatranu Prešov. Od roku 1975 do konce sezóny 1976/77 nastoupil téměř ve všech utkáních Prešova ve druhé lize. Za Tatran Prešov hrál až do roku 1979, kdy ligovou kariéru ukončil pro onemocnění srdce. Dále byl hrajícím trenérem týmu TJ Rozvoj Pušovce, s nímž postoupil z nejnižší 4. třídy do krajské soutěže, i když oddíl neměl vlastní stadion a hrál na hřištích sousedních obcí.\n\n\n"}
{"id": "1155124", "url": "https://cs.wikipedia.org/wiki?curid=1155124", "title": "Rodney Robert Porter", "text": "Rodney Robert Porter\n\nRodney Robert Porter (8. říjen 1917, Newton-le-Willows – 6. září 1985, Winchester) byl anglický lékař a biochemik, nositel Nobelovy ceny.\nVystudoval lékařství na univerzitě v Liverpoolu, titul Ph.D. získal roku 1948 na univerzitě v Cambridge. V letech 1949-1960 pracoval v \"National Institute for Medical Research\" v Mill Hillu. Poté se stal profesorem na Londýnské univerzitě, konkrétně na \"St. Mary’s Hospital Medical School\", v roce 1967 pak přešel na Oxfordskou univerzitu.\n\nRoku 1972 získal Nobelovu cenu za fyziologii nebo lékařství (spolu s Geraldem Edelmanem), a to za práce o struktuře protilátek (imunoglobulinů), velmi složitých molekul, které zajišťují obranu těla proti bakteriím a virům.\n\nV roce 1964 se stal členem Královské společnosti, která mu v roce 1973 udělila Královskou medaili. V roce 1983 byl vyznamenán Copleyho medailí. Byl také členem American Academy of Arts and Sciences (od roku 1968) a National Academy of Sciences (1972).\n\n"}
{"id": "1155135", "url": "https://cs.wikipedia.org/wiki?curid=1155135", "title": "Nosatka rezavá", "text": "Nosatka rezavá\n\nNosatka rezavá (\"Rhinoderma rufum\") je druh malé žáby z podčeledi nosatkovitých (\"Cycloramphinae\"), který se endemicky vyskytuje ve středním Chile. Je to jeden z pouhých dvou druhů výše zmíněné podčeledi.\n\nTento žabí druh je pozoruhodný neobvyklým způsobem rozmnožování, neboť jeho pulci se líhnou a vyvíjejí v hrdle samců.\n\nNosatka rezavá měří od špičky nosu po kloaku asi 3,2 cm. Má masitý nos, štíhlé nohy a plovací blánu mezi prvním až třetím prstem. Zbarvení hřbetu bývá různé, obvykle jde o odstín hnědé či zelené anebo směs obou. Na břišní straně jsou černobílé skvrny.\n\nNosatka rezavá je denní tvor. Živí se hmyzem a ostatními členovci. Samička klade na vlhkou půdu malý shluk vajíček. Asi po týdnu se v nich začínají hýbat embrya. Tehdy je sameček pozře a uchovává je ve svém rezonančním měchýřku, dokud se jim nevyvine funkční střevo. Poté je přenese ke vhodnému vodnímu zdroji, do něhož je vypustí. Pulci ve vodě dál rostou a prodělají zde i svoji proměnu. Tím se nosatka rezavá liší od nosatky Darwinovy, jejíž pulci zůstávají v otcovském rezonančním měchýřku až do proměny, a teprve pak ho opustí.\n\nNosatka rezavá obývá velmi omezené území ve středním Chile, a sice v provincii Talca a směrem na jih k regionu Bío-Bío, mezi 33° 30' a 37° 50' jižní šířky. O tomto druhu toho víme dost málo, ale jeho přirozenými biotopy jsou zřejmě lesy mírného pásma, okolí vodních toků a bažiny. Jeho příslušníci byli nalezeni ve vlhkých bukových lesích v nadmořských výškách 50–500 metrů.\n\nNosatka rezavá je v současné době Mezinárodním svazem ochrany přírody (IUCN) vedena jako \"kriticky ohrožená\", avšak vzhledem ke skutečnosti, že od roku 1978 nemáme objektivně potvrzeno, že byla spatřena, může už být dokonce vyhynulá. Největší hrozby, jimž musí čelit, je kácení borových lesů, v nichž žije, a stavební práce. Nicméně to nevysvětluje prudký úbytek její populace. Jedním z možných vysvětlení by byla epidemie chorob, jako je chytridiomikóza obojživelníků, ta však nebyla v době, kdy úbytek začal, v Chile hlášena. Pokud jsou ještě tyto nosatky mezi živoucími živočichy, hrozí jim zcela jistě ztráta stanovišť způsobená jejich ničením, znečištění a nákaza způsobená primitivní houbou \"Batrachochytrium dendrobatidis\".\n\n"}
{"id": "1155142", "url": "https://cs.wikipedia.org/wiki?curid=1155142", "title": "Římská republika (1798–1799)", "text": "Římská republika (1798–1799)\n\nŘímská republika byl politický útvar, který existoval na území Papežského státu od 15. února 1798 do září 1799. Vznikl jako produkt vývozu francouzské revoluce, když po vraždě francouzského vojenského atašé v Římě došlo 10. února k obsazení města vojsky francouzského generála Berthiera. O několik dní později pak římští jakobíni vyhlásili republiku, zatímco papež Pius VI. uprchl do Sieny.\n\nDne 20. března dostala Římská republika od Francouzů ústavu podle vzoru francouzského direktoria. Členové pětice čelných představitelů státu ovšem v Římě místo titulu direktora nosili označení konzulů (console). Zákonodárné shromáždění bylo dvoukomorové, tvořil jej tribunát a senát. Volební právo bylo jako ve Francii omezeno na majetné.\n\nRepublika byla vnitřně rozpolcená a ekonomicky slabá, takže prakticky ztratila akceschopnost. Před postupujícími vojsky Druhé koalice proto francouzská vojenská správa Říma suspendovala 11. června 1799 ústavu a převzala výkonné pravomoci, čímž republika fakticky zanikla. Válka se ani tak nevyvíjela úspěšně a 30. září vstoupila neapolská vojska do Říma, čímž došlo i k zániku formálnímu. Na mezidobí byla vytvořena provizorní vláda, papež se pak do Říma vrátil 3. června 1800.\n"}
{"id": "1155148", "url": "https://cs.wikipedia.org/wiki?curid=1155148", "title": "Franc Višnikar", "text": "Franc Višnikar\n\nFranc Višnikar (23. února 1848 Brezovo – 5. února 1914 Lublaň) byl rakouský právník a politik slovinské národnosti z Kraňska, na konci 19. století poslanec Říšské rady.\n\nPocházel z rodiny zemědělce a řezníka. V letech 1862–1870 vystudoval gymnázium v Lublani. Pak studoval práva na Vídeňské univerzitě. Studia dokončil v roce 1874. Téhož roku nastoupil jako praktikant k zemskému soudu v Lublani, pak byl do roku 1885 soudcem v Ilirské Bistrici, následně přešel na post okresního soudce v Ribnici. Roku 1896 byl jmenován soudním radou, roku 1907 radou vrchního soudu. V roce 1910 odešel do penze.\nByl politicky aktivní. V roce 1887 po přestěhování do Lublaně byl zvolen za poslance Kraňského zemského sněmu. V roce 1888 se spolupodílel na založení spořitelny v Ribnici.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1895 za kurii městskou v Kraňsku, obvod Novo mesto, Višnja Gora atd. Nastoupil 11. března 1895 místo Frane Šukljeho. Ve volebním období 1891–1897 se uvádí jako Franz Višnikar, rada zemského soudu, bytem Ribnica (Reifnitz). Do parlamentu nastoupil jako konzervativní slovinský kandidát. Po nástupu na Říšskou radu zasedal v konzervativním Hohenwartově klubu.\n\nZemřel v únoru 1914 po delší nemoci. Trpěl ledvinovou chorobou.\n"}
{"id": "1155151", "url": "https://cs.wikipedia.org/wiki?curid=1155151", "title": "Římská republika (rozcestník)", "text": "Římská republika (rozcestník)\n\nŘímská republika může být:\n"}
{"id": "1155164", "url": "https://cs.wikipedia.org/wiki?curid=1155164", "title": "Alfred Coronini-Cronberg", "text": "Alfred Coronini-Cronberg\n\nAlfred Coronini-Cronberg (5. srpna 1846 Boštanj – 12. prosince 1920 Gorizia) byl rakouský šlechtic a politik z Gorice a Gradišky hlásící se k slovinské národnosti, na konci 19. století poslanec Říšské rady.\n\nByl politicky aktivní. Od roku 1893 zasedal jako poslanec Zemského sněmu Gorice a Gradišky, kam nastoupil coby zástupce slovinských měst po smrti Josipa Ivančiče. Zasedal v sněmovním slovinském klubu. V letech 1895–1899 pak na sněmu působil jako zástupce kurie velkostatkářské. V roce 1895 podpořil spolu s Antonem Gregorčičem a Josipem Tonkliem odchod slovinských poslanců ze sněmu na protest proti neochotě italských poslanců splnit slovinské požadavky v oblasti školství. Když v roce 1899 došlo mezi slovinskými poslanci v Gorici a Gradišce ke sporu, rezignoval v listopadu 1899 na mandát v zemském sněmu.\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Gorici a Gradišce. Mandát obhájil i ve volbách roku 1897, nyní za kurii venkovských obcí, obvod Gorice, Tolmin, Bovec, Seffana atd. Rezignace byla oznámena na schůzi 9. listopadu 1899. 29. ledna 1900 byl ale opět zvolen. Ve volebním období 1891–1897 se uvádí jako hrabě Alfred Coronini, statkář, bytem Gorizia. Rezignace na mandát v roce 1899 byla motivována podobně jako v případě složení mandátu v zemském sněmu rozpory mezi slovinskými poslanci. Poté, co mu ale byla voliči vyslovena důvěra, kandidoval znovu do parlamentu.\n\nPo nástupu na Říšskou radu zasedal v konzervativním Hohenwartově klubu. Z klubu odešel v roce 1893. V prosinci 1893 se uvádí jako člen Chorvatsko-slovinského klubu. Po volbách roku 1897 byl zmiňován jako slovinský kandidát. Po volbách přistoupil k novému poslaneckému klubu Slovanský křesťansko národní svaz.\n\nPo odchodu z parlamentu se již aktivně v politice neangažoval.\n"}
{"id": "1155173", "url": "https://cs.wikipedia.org/wiki?curid=1155173", "title": "Bosenský hrubosrstý honič", "text": "Bosenský hrubosrstý honič\n\nBosenský hrubosrstý honič, nebo také barak (bosensky: \"Bosanski Oštrodlaki Gonič\", anglicky: \"Bosnian Coarse-haired Hound\"), je hrubosrsté psí plemeno typu honiče původem z území dnešní Bosny a Hercegoviny. Mezinárodní kynologická federace (FCI) toto plemeno oficiálně uznává a řadí jej do skupiny honiči a barváři.\n\nAčkoliv vzhledově téměř identičtí psi žili na Balkáně již ve starověku, moderní bosenští hrubosrstí honiči byli vyšlechtěn v průběhu 17. století zkřížením srbských honičů, taurunských dog, bosenských foxhoundů a dalších místních psů: chrtů, teriérů a vousatých ovčáků.\n\nHlavním využitím baraků byl lov zvěře, především pak divokých prasat a vysoké, jako jsou srnci nebo jeleni. Bylo těžké přežít v místních těžkých podmínkách a proto se dospělosti dožili pouze ti nejlepší bosenští hrubosrstí honiči, přirozeným způsobem tak probíhala selekce.\n\nObě světové války tito psi přežili, nejhorší byla situace po bosenských válkách v roce 1995. I přes situaci, do jaké se barak dostal, se plemeno podařilo obnovit, a to na rozdíl od jiných jugoslávských plemen. Například istrijský hrubosrstý i hladkosrstý honič ještě stále bojují o přežití. \n\nV roce 1965 bylo plemeno uznáno FCI pod názvem illyrský honič. Později se ale název změnil na ten současný. Do ČR byl první jedinec baraka přivezen z bosenského Travniku roku 2007, a to fena Arka Gemyland. Byla uchovněna a měla pouze jeden vrh.\n\nExistuje opodstatněný názor, že barak stál u zrodu štýrského brakýře. Literatura, a to i rakouská, dosud běžně uvádí, že Karl Peintinger v 19. stol. vyšlechtil štýrského brakýře nakrytím feny hannoverského barváře psem plemene istrijský hrubosrstý honič. Ten má však převládající barvu bílou, na rozdíl od baraka, jenž se barevně blíží št. brakýři. Zejména varieta „žuti barak“ bez tmavého sedla (varieta „zeleni barak“ je s šedou až černou čabrakou). \n\nBosenský hrubosrstý honič je silný pes, jehož nejvýraznějším prvkem je jeho srst; rozježená, hrubá, středně dlouhá, s hustou podsadou. Oproti původnímu typu je současný barak mohutnější a vyšší, přesto stále platí že má lehkou konstrukci a dobře osvalené tělo. Zbarvení může být červeno-šedé, červeno-žluté, nebo zbarvení rex, které je nejčastěji k vidění. Podobné zbarvení je možné vidět například u německého ovčáka a jedná se o černé sedlo táhnoucí se od kořene krku až k ocasu, přičemž zbytek těla by měl být světle hěndý. Výška v kohoutku psů se pohybuje od 46 do 56 cm, feny jsou o něco menší a jejich přesnou výšku standard FCI neudává. Hmotnost je 16 až 24 kg, ideální je 20 kg.\n\nHlava je dlouhá, s širokou čenichovou partií. Týlní hrbol je výrazný a stop jemně vyznačený. Výrazné jsou i nadočnicové oblouky, které dodávají barakovi hravý a milý výraz. Čenichová partie se směrem k nosu zužuje, nosní houba má černou nebo tmavě hnědou barvu, v závislosti na zbarvení. Uši široké, středně dlouhé, se zaoblenými konci a volně spadající podél lící. Oči jsou oválné, hnědé a poměrně velké. Krk široký a svalnatý. Hřbetní linie, na kterou harmonicky navazuje krk je na zádi mírně spáditá. Pro baraka jsou typická i málo klenutá žebra a široký hrudník. Nohy jsou dlouhé, poměrně silné a hustě osrstěné. Tlapky kulaté a s černými drápky.\n\nPovahově je bosenský hrubosrstý honič milý, přátelský, společenský, ale také nezávislý lovecký pes, schopný pracovat na stopě i bez majitele, který by jej naváděl. Na rozdíl od jiných loveckých psů je poměrně běžné i to, že se fixuje na svoji rodinu, odloučení nebo změna majitele je pro ně velmi psychicky náročná. S jinými psy se většinou snese a je zvyklý pracovat v několikačlenné skupině. Avšak špatně se snáší s dominantními jedinci, barak není pes, který by si nechal cokoliv líbit od dotěrných jedinců. Sám je ve společnosti jiných plemen klidný. Je to aktivní a energické psí plemeno s téměř nekonečnou zásobou energie, kterou nejlépe spotřebuje při lovu, ve své domovině především k nahánění zvěře černé, ale např. i vlka, lišky či zajíce. \n"}
{"id": "1155182", "url": "https://cs.wikipedia.org/wiki?curid=1155182", "title": "Francesco Marani", "text": "Francesco Marani\n\nFrancesco Marani, též Franz Marani (21. srpna 1850 Volosko – 4. května 1934 Gorizia), byl rakouský právník a politik italské národnosti z Gorice a Gradišky, na přelomu 19. a 20. století poslanec Říšské rady, v meziválečném období poslanec italské poslanecké sněmovny a člen italského senátu.\n\nVystudoval práva na Vídeňské univerzitě. Profesí byl advokátem. V letech 1905–1908 zastával úřad starosty Gorizie. Zasedal jako poslanec Zemského sněmu Gorice a Gradišky. V letech 1918–1919 byl členem provizorní zemské vlády Gorice a Gradišky. Podílel se na založení pobočky organizace Pro Patria v Gorizii a působil jako její prezident.\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1896 za kurii městskou a obchodních a živnostenských komor v Gorici a Gradišce, obvod Gorice, Cormòns atd./Gorice. Nastoupil 24. listopadu 1896 místo Egona Hohenlohe-Waldenburg-Schillingsfürst. Do parlamentu se vrátil ve volbách roku 1907, konaných poprvé podle všeobecného a rovného volebního práva. Uspěl za obvod Gorice 01. Rezignoval 17. března 1910. Po volbách v roce 1907 usedl v parlamentu do Klubu liberálních Italů.\n\nPoliticky se angažoval i po přičlenění domovského regionu k Itálii. Roku 1924 byl zvolen za poslance italské poslanecké sněmovny. V roce 1929 se stal členem italského senátu.\n\nV roce 1925 a 1932 mu byl udělen Řád italské koruny, roku 1931 Řád sv. Mauricia a sv. Lazara.\n"}
{"id": "1155184", "url": "https://cs.wikipedia.org/wiki?curid=1155184", "title": "JobChallenge", "text": "JobChallenge\n\nJobChallenge (Veletrh práce pro studenty a absolventy VŠ) je brněnský veletrh, zaměřený na hledání práce pro studenty a absolventy vysokých škol. Společně ho pořádají tři největší brněnské univerzity – Masarykova univerzita, Mendelova univerzita v Brně a Vysoké učení technické v Brně. Pravidelně se koná v listopadu v Brně.\n\nZaměstnavatelé se mohou na veletrhu setkat s uchazeči o práci, kteří studují, nebo už vystudovali vysokou školu. Uchazeči mají možnost seznámit se s možnostmi a příležitostmi, které se jim na trhu práce otevírají.\n\nSoučástí veletrhu je i doprovodný program zaměřený na osobní rozvoj účastníků. \n\nVeletrh organizuje Kariérní centrum Masarykovy univerzity, Poradenské centrem Vysokého učení technického v Brně a Poradenské centrem Menedlovy univerzity.\n\nVeletrh JobChallenge se poprvé konal v roce 2007. Až do roku 2010 ho každoročně pořádala pouze Masarykova univerzita pro své studenty a absolventy prostřednictvím svého kariérního centra.\n\nOd roku 2011 veletrh pořádají společně 3 největší brněnské univerzity – Masarykova univerzita, Mendelova univerzita v Brně a Vysoké učení technické v Brně. Díky tomu stoupl počet návštěvníků i vystavovatelů na dvojnásobek a od té doby roste. V roce 2014 se veletrhu účastnilo téměř 3 000 studentů a více než 70 zaměstnavatelů. V roce 2018 pak už okolo 130 zaměstnavatelů.\n\nPočet vystavovatelů mohl narůst díky změně výstavní plochy. V roce 2017 se Veletrh JobChallenge přesunul do nových prostor v rámci brněnského pavilonu do pavilonu A1.\n\nSoučástí doprovodného programu Veletrhu JobChallenge byla dříve konference připravující zájemce na účast na veletrhu a na setkání s vystavovateli. Program konference se každoročně lišil, obecně se skládal z rozvojových přednášek zaměřených na sebeprezentaci, tvorbu životopisů a navazování kontaktu se zaměstnavateli.\n\nDoprovodný program veletrhu se tradičně skládal ze tří panelů:\n\nNově jsou součástí doprovodného programu tzv. TALK Shows se zaměstnavateli, workshopy měkkých i tvrdých dovedností a firemní chill-out zóny. V rámci veletržního dne probíhá také veletržní soutěž, v rámci které mohou účastníci z řad studentů a absolventů soutěžit o ceny v hodnotě několika tisíc od vystavovatelů. \n\nOd roku 2017 vychází pravidelně při příležitosti konání Veletrhu JobChallenge veletržní časopis JobMagazín. Jeho součástí jsou medailonky vystavujících firem, ale také edukační témata, která čtenáře připravují na kontakt s personalisty a trh práce.\n\nJobChallenge využívá barevného rozlišení firem podle oborů, kterým se věnují. Každá firma si může vybrat 3 obory, do nichž chce být zařazena. Má barevné možnosti uvedeny na obrázku.\n\nNávštěvníci veletrhu si podobně jako zaměstnavatelé vyberou obory, o něž se zajímají. Při vstupu dostanou barevné nálepky, díky kterým mají i zaměstnavatelé představu, na které návštěvníky se zaměřit.\n\n"}
{"id": "1155187", "url": "https://cs.wikipedia.org/wiki?curid=1155187", "title": "Zlaté desky", "text": "Zlaté desky\n\nZlaté desky jsou údajný artefakt mormonské víry, podle nichž mormonský zakladatel Joseph Smith přeložil Knihu Mormonovu, svaté písmo mormonismu. Existuje několik údajných svědectví těchto desek, ale jejich existence nebyla nikdy dokázána. \n\nMormoni věří, že Zlaté desky byly vytvořeny starověkými národy Ameriky a obsahovaly svaté záznamy tehdejšího monoteistického náboženství, které kolem 4.-5.století n.l. zaniklo.\n\nZlaté desky byly údajně v roce 1827 nalezeny mladým americkým farmářem, Josephem Smithem, a to po sérii andělských zjevení a manifestací. Podle mormonské víry byly desky zakopány v kamenné schránce (spolu s několika dalšími věcmi) v pahorku Kumorah ve státě New York.\n\nPodle mormonské víry vznikaly Zlaté desky v průběhu mnoha staletí (asi od 6.stol.př.n.l.- 4./5..stol.n.l.) a zachycovaly dějiny a náboženské texty, týkající se několika amerických národů a kultur mezi 2.tisíciletím př.n.l. a 5.stoletím n.l.\n\nPodle mormonských historiků nebyly desky ze skutečného zlata, měly pouze \"vzhled zlata\". Obsahovaly slitinu zlata a mědi, čímž bylo docíleno zlatého vzezření, ale také lehké váhy a snadného vyrývání symbolů do samotných desek. Samotná slitina je známá ze starověké Ameriky pod názvem tumbaga. Sloužila k výrobě náboženských předmětů a relikvií.\n\nDesky podle svědků vážily asi 25 kg.\n\nText na Zlatých deskách byl údajně zapsán písmem, které bylo postaveno na hebrejském (semitském) a egyptském (hieroglyfickém) základě. badatelé poukazují, že Izraelité už mezi 9. a 6. stoletím př.n.l. užívaly některé egyptské znaky a číslice v hebrejském zápisu.\n\nJoseph Smith během svého \"překladu Zlatých desek\" opsal některé znaky, které se na deskách nacházely. Dokument, na němž jsou tyto znaky zaznamenány, se nazývá Anthon Transcript.\n\nMormonští historikové tvrdí, že znaky, které Joseph Smith ze Zlatých desek přepsal, obsahují prvky staro-amerického písma.\n\nKritika Zlatých desek se zakládá na zřejmém základě - neexistuje žádný důkaz o existenci těchto desek.\n"}
{"id": "1155189", "url": "https://cs.wikipedia.org/wiki?curid=1155189", "title": "Matteo Bartoli (politik)", "text": "Matteo Bartoli (politik)\n\nMatteo Bartoli (??? – 27. prosince 1917 Biella) byl rakouský právník a politik italské národnosti z Istrie, na přelomu 19. a 20. století poslanec Říšské rady.\n\nProfesí byl advokátem. Vystudoval práva na Univerzitě Štýrský Hradec, kde promoval roku 1888.\n\nZasedal jako poslanec Istrijského zemského sněmu. Zemským poslancem byl od roku 1893 za obvod Poreč. Podporoval italské iredentistické hnutí a odmítal slovinské národnostní požadavky v Istrii. Podílel se na italských obstrukcích v zemském sněmu, které na dlouhou dobu paralyzovaly jeho činnost. Zasazoval se o vznik italské univerzity v Terstu.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Istrii. Slib složil 13. dubna 1891. Mandát obhájil i ve volbách roku 1897, nyní za všeobecnou kurii, obvod Poreč, Koper, Pazin, Pula, Lošinj, Krk, Volosca. Uspěl i ve volbách roku 1901, tentokrát za kurii městskou a obchodních a živnostenských komor, obvod Poreč, Koper, Piran, atd./Rovinj. Do parlamentu se dostal i ve volbách roku 1907, konaných poprvé podle všeobecného a rovného volebního práva. Uspěl za obvod Istrie 02. Ve volebním období 1891–1897 se uvádí jako Dr. Matthäus Bartoli, statkář, bytem Rovinj.\n\nPoliticky byl orientován jako italský liberál. Po volbách roku 1891 se uvádí jako člen Coroniniho klubu. Ve volbách roku 1897 patřil mezi liberální italské kandidáty. Rovněž tak ve volbách roku 1901 je řazen mezi italské liberály. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě. Po volbách v roce 1907 usedl v parlamentu do Klubu liberálních Italů. Ve volbách roku 1911 neuspěl.\n\nV době vypuknutí světové války uprchl z Rakouska-Uherska a usadil se v Itálii.\n\nZemřel v prosinci 1917. Zprávy o jeho smrti již ale rakouský tisk přinesl v září 1916. Podle nich měl zemřít v Římě.\n"}
{"id": "1155200", "url": "https://cs.wikipedia.org/wiki?curid=1155200", "title": "Arsal", "text": "Arsal\n\nArsal je libanonské město v okrese Baalbek vzdálené 124 kilometrů severovýchodně od Bejrútu. Převážnou většinu obyvatel tvoří sunnitští muslimové.\n\nJde o tradiční město ležící na svazích pohoří Antilibanon. Je známé pro výrobu koberců. Oblast je známá jako jedno z mála míst v Antilibanonu s dobrým zásobováním vodou.\n\nNa kopcích kolem města se nachází skalní útulky využívané příslušníky Natúfienské kultury.\n\nBěhem syrské občanské války pronikli na území Libanonu v okolí Arsalu příslušníci potiasadovské opozice včetně bojovníků Fatah al-Islám, Fronty an-Nusrá a ISIS. 9. srpna 2014 získala nad městem kontrolu Libanonská armáda podporovaná hnutím Hizballáh. Sunnitští ozbrojenci hlásící se k Frontě an-Nusra a ISIS stále kontrolují okolní kopce.\n"}
{"id": "1155201", "url": "https://cs.wikipedia.org/wiki?curid=1155201", "title": "Simon Donaldson", "text": "Simon Donaldson\n\nSir Simon Kirwan Donaldson FRS (* 20. srpna 1957 Cambridge, Spojené království) je britský matematik zabývající se topologií hladkých (diferencovatelných) čtyřrozměrných variet. V současné době zastává místo stálého člena Simonsova centra pro geometrii a fyziku na Univerzitě ve Stony Brooku a místo profesora teoretické matematiky na Královské univerzitě v Londýně.\n\nJeho otec působil jako inženýr elektroniky na katedře fyziologie Cambridgeské univerzity, kde vystudovala přírodní vědy i jeho matka. V roce 1979 získal bakalářský titul v oboru matematiky získal na Pembroke College a následujícího roku započal postgraduální studium na Worcester college v Oxfordu, nejprve pod vedením Nigela Hitchina a následně Michaela Atiyaha. Ještě během postgraduálních studií zvládl v roce 1982 dokázat závěry, které mu zajistily kariéru ve světě matematiky. Své závěry publikoval v práci \"Self-dual connections and the topology of smooth 4-manifolds\", která vyšla roku 1983. Michael Atiyah o této práci později řekl že \"\"ohromila svět matematiků\"\".\n\nPoté, co v roce 1983 získal doktorát na Oxfordské univerzitě, mu bylo přiděleno místo mladšího výzkumného asistenta na All Souls College na Oxfordské univerzitě, kde strávil následující dva roky v Institutu pokročilých studií na Princetonské univerzitě, načež se v roce 1985 vrátil do Oxfordu již jako profesor matematiky. Další rok strávil na Stanfordově univerzitě, aby nakonec zakotvil na Královské univerzitě v Londýně v roce 1998.\n\nV roce 2014 se stal členem Simons Center for Geometry and Physics na Univerzitě ve Stony Brooku v New Yorku.\n\n\nDonaldsonův výzkum se zabývá aplikací matematické analýzy (přesněji the analýzy eliptických parciálních diferenciálních rovnic) na geometrické úlohy. Tyto úlohy se převážně zabývají čtyřrozměrnými varietami, komplexní diferenciální geometrií a symplektickou geometrií.\n\n\n"}
{"id": "1155205", "url": "https://cs.wikipedia.org/wiki?curid=1155205", "title": "205 (číslo)", "text": "205 (číslo)\n\nDvě stě pět je přirozené číslo, které následuje po čísle dvě stě čtyři a předchází číslu dvě stě šest. Římskými číslicemi se zapisuje CCV.\n\n\n\nSilnice II/205 je česká silnice II. třídy vedoucí na trase Nová Hospoda – Loza – Manětín – Stvolny – Žlutice – silnice I/6\n\n\n"}
{"id": "1155206", "url": "https://cs.wikipedia.org/wiki?curid=1155206", "title": "Kyselina isoftalová", "text": "Kyselina isoftalová\n\nKyselina isoftalová (systematický název kyselina benzen-1,3-dikarboxylová je aromatická dikarboxylová kyselina. Společně s kyselinou ftalovou a tereftalovou jde o jeden z izomerů kyseliny benzendikarboxylové.\n\nRočně se vyrábí miliony tun kyseliny isoftalové oxidací metaxylenu kyslíkem. Katalyzátorem reakce je kobalt s manganem, při laboratorní přípravě lze použít také kyselinu chromovou. Také je možné tuto kyselinu vyrobit reakcí metasulfobenzoanu (nebo metabrombenzoanu) sodného s mravenčanem draselným, při tom vzniká také kyselina tereftalová.\n\nKyselina isoftalová a další aromatické dikarboxylové kyseliny se používají (ve formě acylchloridů) jako prekurzory mnoha významných polymerů jako je například ohnivzdorný materiál Nomex.\n"}
{"id": "1155216", "url": "https://cs.wikipedia.org/wiki?curid=1155216", "title": "Epistola de ignoto cantu", "text": "Epistola de ignoto cantu\n\nEpistola de ignoto cantu, (doslova \"„Dopis o neznámé písni“\") či plným názvem \"Epistola Guidonis Michaeli monacho de ignoto cantu directa\" (doslova \"„Guidův dopis o neznámé písni přímo mnichovi Michaelovi“\") je dopis, který kolem roku 1028 napsal Guido z Arezza Michalovi z Pomposy. Popisuje v něm svůj objev nové hudební pomůcky - solmizace, vytvořené na zhudebnění stupnice \"ut–re–mi\" na text latinské písně \"Ut queant laxis\" z 8. století.\n"}
{"id": "1155218", "url": "https://cs.wikipedia.org/wiki?curid=1155218", "title": "Vjekoslav Spinčić", "text": "Vjekoslav Spinčić\n\nVjekoslav Spinčić (23. října 1848 Spinčići – 27. května 1933 Sušak) byl rakouský politik chorvatské národnosti z Istrie, na přelomu 19. a 20. století poslanec Říšské rady.\n\nStudoval bohosloví v Gorici a Terstu. V roce 1872 byl vysvěcen na kněze. Později studoval zeměpis a historii v Praze a Vídni. V letech 1876–1882 byl pedagogem na učitelském ústavu v Koperu, v letech 1882–1888 školským inspektorem pro okresy Kopar a Volosko, v letech 1888–1892 pedagogem v Gorici. Napsal několik historických studií na téma chorvatských a istrijských církevních a literárních dějin.\n\nVeřejně a politicky se angažoval. Byl dlouholetým předsedou Družstva svatého Cyrila a Metoděje a podílel se na otevírání chorvatských škol. Společně s Matko Mandićem a Matko Laginjou vedl chorvatské národní hnutí v Istrii v programových intencích Strany práva. Podporoval spojení Istrie s Chorvatskem a rovnoprávnost istrijských Chorvatů a Slovinců s Italy. V letech 1882–1915 zasedal jako poslanec Istrijského zemského sněmu. V roce 1908 odmítl projekt národnostního vyrovnání v Istrii, které dojednaly místní chorvatsko-slovinská národní strana a italská liberální strana. Měl přátelské vztahy k Čechům a podporoval spolupráci Chorvatů a Slovinců.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Istrii, obvod Pazin, Volosca atd. Mandát obhájil i ve volbách roku 1897 a volbách roku 1901. Do parlamentu se dostal i ve volbách roku 1907, konaných poprvé podle všeobecného a rovného volebního práva. Uspěl za obvod Istrie 06. Mandát obhájil ve volbách roku 1911. Ve volebním období 1891–1897 se uvádí jako Alois Spinčić, profesor, bytem Gorizia.\n\nPo volbách roku 1891 se uvádí jako člen Hohenwartova klubu. Od roku 1893 zasedal v Klubu nezávislých chorvatských a slovinských poslanců. Ve volbách roku 1897 je řazen mezi chorvatské kandidáty Strany práva. Po volbách potom na Říšské radě přistoupil k poslaneckému klubu Slovanský křesťansko národní svaz. Do voleb roku 1901 šel coby chorvatský národní kandidát. Po volbách byl členem poslaneckého Jihoslovanského klubu (též nazýváno Chorvatsko-slovinský nebo Slovinsko-chorvatský klub). Po volbách v roce 1907 usedl v parlamentu do poslanecké frakce Svaz Jihoslovanů, po volbách roku 1911 zasedal v Chorvatsko-slovinském klubu.\n\nZa první světové války podporoval sjednocení jihoslovanských zemí a podepsal Májovou deklaraci. 3. prosince 1917 se na Říšské radě vyslovil pro sebeurčení jižních Slovanů. V září 1918 odmítl jménem Chorvatů nabídku národní autonomie v rámci reformovaného habsburského státu. Po vzniku samostatného jihoslovanského státu byl v letech 1919–1920 poslancem provizorního parlamentu (Skupštiny) Království SHS v Bělehradě. Pak se dočasně stáhl z politiky poté, co byla Istrie definitivně přičleněna k Itálii. Dočasně se do ní vrátil za tzv. diktatury z 6. ledna, kdy král od roku 1929 pozastavil platnost ústavního systému vlády. V roce 1931 Spinčić zasedl jako poslanec do Skupštiny. Jako nejstarší poslanec zahajoval jednání skupštiny.\n\nZemřel v květnu 1933.\n"}
{"id": "1155219", "url": "https://cs.wikipedia.org/wiki?curid=1155219", "title": "Černá skála u Řevnic", "text": "Černá skála u Řevnic\n\nČerná skála u Řevnic je skalní útvar v údolí dolní Berounky ve Středočeském kraji. Tvoří ji dvě obnažené stěny na levém břehu řeky vysoké třicet metrů. Nachází se ovšem již na okraji katastrálního území Hlásná Třebaň, je mimo CHKO Český kras.\n\nSkála je tvořena horninou diabas, obdobné skalní výchozy se nacházejí od Berouna až k Řevnicím. Je tmavá, křehká a lámavá. Spodní část západního okraje skalního hřebene, původně se svažujícího až k řece, byla odlámána patrně již na začátku 20. století (či dříve) a dnes zde vede úzká pěší stezka z Hlásné Třebaně do Řevnic. Kromě mnoha vrtů jsou zde patrné také čtvercové kapsy zaniklého přístřešku.\n\nPřístup k Černé skále je možný od nádraží Řevnice. Odtud se přejde přes most nad Berounkou a za ním doleva Karlštejnskou ulicí po břehu proti proudu řeky. Z nádraží je to jeden a půl kilometru.\n\nČerná skála je horolezecký terén, který získal popularitu roku 2015, když skálu očistila a lezecké směry bezpečně zajistila skupina okolo Martina Tučky. První dvě nedokumentované cesty zde byly vylezeny již v 70. letech 20. století. Několik dalších cest tady vylezli místní lezci s Bohumilem Kafkou z Řevnic (Miloslav Pletánek) v 80. letech 20. století.\n\n"}
{"id": "1155223", "url": "https://cs.wikipedia.org/wiki?curid=1155223", "title": "Nikola Dapar", "text": "Nikola Dapar\n\nNikola Dapar (2. července 1838 Benkovac – 16. března 1911 Benkovac) byl rakouský politik chorvatské národnosti z Dalmácie, na konci 19. století poslanec Říšské rady.\n\nProfesí byl obchodníkem. Angažoval se i politicky. Působil jako první národně chorvatsky orientovaný starosta města Benkovac. Do této funkce usedl roku 1886 a starostenský post zastával po více než dvacet let. Zpočátku byl členem Chorvatské národní strany, pak působil v Straně práva.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Dalmácii, obvod Zadar, Pag, Rab atd. Ve volebním období 1891–1897 se uvádí jako Nikolaus Dapar, statkář a starosta, bytem Benkovac.\n\nPo volbách roku 1891 se uvádí jako člen Hohenwartova klubu. Od roku 1893 zasedal v Klubu nezávislých chorvatských a slovinských poslanců.\n"}
{"id": "1155224", "url": "https://cs.wikipedia.org/wiki?curid=1155224", "title": "Třída Waspada", "text": "Třída Waspada\n\nTřída Waspada je třída raketových člunů brunejského námořnictva. Celkem byly postaveny tři jednotky této třídy. Dva čluny byly po vyřazení darovány Indonésii a mají sloužit primárně k výcviku.\n\nTři jednotky této třídy byly postaveny singapurskou pobočkou loděnice Vosper Thornycroft. Do služby byly přijaty v letech 1977-1979.\n\nJednotky třídy Waspada:\nVýzbroj plavidel se skládá z 30mm dvoukanónu BMARC-Oerlikon GCM-BO1, dvou 7,62mm kulometů a dvou protilodních střel MM.38 Exocet. Pohonný systém tvoří dva diesely MTU 20V 538 TB91 o výkonu 5720 kW, pohánějící dva lodní šrouby. Nejvyšší rychlost dosahuje 30 uzlů. Dosah je 1200 námořních mil při rychlosti 14 uzlů.\n\nBěhem modernizace v letech 1998–2000 byl instalován navigační radar Kelvin Hughes Type 1007 (nahradil dosavadní radar Decca TM 616) a optoelektronický zaměřovač Radamec 2005.\n\n"}
{"id": "1155226", "url": "https://cs.wikipedia.org/wiki?curid=1155226", "title": "Pomník Vítězslava Hálka", "text": "Pomník Vítězslava Hálka\n\nPomník Vítězslava Hálka na Karlově náměstí v Praze pochází z roku 1882.\n\nPomník spisovateli Vítězslavu Hálkovi dala roku 1882 zhotovit Umělecká beseda. Místo v severní části Karlova náměstí, poblíž Novoměstské radnice, poskytla Městská rada královského hlavního města Prahy zdarma a na postavení pomníku byla uspořádána veřejná sbírka. \n\nJde o kamennou stavbu z hladce opracované opuky na polokruhovém půdorysu. Ve střední části je hranolová edikulová stavba s nikou, na jejímž vrcholu je umístěna bronzová busta. Nika je dole doplněna kamennou nádržkou a uvnitř je reliéfní lví maska s rostlinnými úponky a trojzubcem. Horní část edikuly nese zlacený reliéfní nápis \"Vítězslav Hálek\" a je zakončena kladím se segmentovým frontonem, v jehož středu je bronzová lyra s vavřínovými ratolestmi. Nárožní akroteria tvoří kamenné masky. Po stranách jsou nápisy \"Umělecká beseda\" a \"Věnuje roku 1881\". Autorem básníkovy busty je Bohuslav Schnirch, odlil Franta Anýž.\n\nStřední část pomníku lemují dvě podkovovitá ramena s kamennými lavicemi na volutových podpěrách, zakončená nižšími kamennými hranolovými sokly a kruhovými podstavci krytými patkou, na kterých byly původně nádržky. Na soklech jsou kamenné sochy sfing, držících v tlapách amforu, ze které tryskala voda. Vnitřní prostor pomníku je dlážděn kameny, uprostřed s osmicípou kamennou hvězdou v kruhu.\n\nVítězslav Hálek patřil mezi zakladatele Umělecké besedy a byl předsedou jejího literárního odboru. Zemřel roku 1874 ve věku 39 let a je pochován na Vyšehradě.\nPomník je kulturní památka České republiky evidovaná v Ústředním seznamu kulturních památek pod rejstříkovým číslem: 40066/1-1204.\n\n\n"}
{"id": "1155229", "url": "https://cs.wikipedia.org/wiki?curid=1155229", "title": "RFA Engadine (K08)", "text": "RFA Engadine (K08)\n\nRFA Engadine (K08) byla vrtulníková cvičná loď provozovaná pomocnou složkou britského královského námořnictva. Primárně sloužila pro výcvik posádek vrtulníků a letadel s kolmým startem (VTOL), během války mohla fungovat i jako podpůrný nosič letecké techniky. Nasazena byla ve falklandské válce. Ze služby byla loď vyřazena v únoru 1990.\n\nPotřeba cvičné lodě pro vrtulníky souvisela s rozšířením protiponorkových vrtulníků na palubách britských torpédoborců a fregat na počátku 60. let 20. století. Od roku 1964 byla k výcviku používána provizorně upravená tanková výsadková loď HMS \"Lofoten\" (K07). V srpnu 1964 pak byla objednána specializovaná cvičná loď \"Engadine\" (do září 1966 nesla pouze označení AHT 01). Plavidlo postavila loděnice Henry Robb Ltd. v Leithu. Kýl byl založen 9. Srpna 1965 a trup byl na vodu spuštěn 16. září 1966. Do služby byla loď přijata 15. prosince 1967.\n\nPlavidlo neneslo žádnou výzbroj. V hangáru na zádi bylo možné uložit čtyři transportní vrtulníky Wessex, Sea King, nebo Lynx, popřípadě kolmostartující letouny Sea Harrier. Během modernizace v letech 1983-1984 byla přistávací plocha rozšířena a prodloužena o 11,9 metru, takže měla dva přistávací body. Nejvyšší rychlost dosahovala 16 uzlů.\n\nV listopadu a prosinci 1970 nasazena v humanitární operaci Burlap ve východním Pákistánu. V únoru 1975 byly na palubě \"Engadine\" testovány kolmostartující letouny Harrier. Od května 1982 byla loď nasazena ve falklandské válce. Na palubě nesla čtyři vrtulníky Wessex HU5. Dne 10. března 1988 se vrtulník Westland Lynx HAS.3 startující z \"Engadine\" zřítil do oceánu u pobřeží Portugalska. Zahynuly dva lidé. V roce 1989 byla loď převedena do rezervy. V únoru 1990 byla vyřazena a prodána civilnímu uživateli. Ten ji oproti původním plánům nezprovoznil, loď byla dlouhodobě ukotvena v přístavu Piraeus a nakonec roku 1996 odtažena do indického Alangu k sešrotování.\n"}
{"id": "1155231", "url": "https://cs.wikipedia.org/wiki?curid=1155231", "title": "Katova ulička", "text": "Katova ulička\n\nKatova ulička je unikátní architektonicko-urbanistický prvek městského opevnění v Kadani a nejužší pojmenovaná ulice v České republice. (Užší je nepojmenovaná ulička v Praze, spojující ulici U Lužického semináře a dvůr restaurace Čertovka na břehu Vltavy.) Ulička je chráněna jako kulturní památka.\n\nKatova ulička, která spojuje centrum Starého Města se Špitálským předměstím, vznikla společně s Katovou brankou již na počátku 14. století jako součást prvního pásu městských hradeb. Tento fortifikační prvek se nachází mezi měšťanskými domy čp. 76 a 77. V průběhu obléhání města sloužila Katova ulička jako rychlá spojnice mezi hlavním náměstím a hradebním parkánem. Ve středověku byla v nočním čase jediným vstupem do města, protože ostatní brány se úderem desáté hodiny večerní uzavíraly. Zároveň plnila funkci stoky, která odváděla přebytečnou vodu z někdejších tří kašen na hlavním náměstí do dnes zatrubněného Bystřického potoka a také do hradebního příkopu. Naopak v době sucha vedla Katovou uličkou nejkratší cesta pro transport užitkové vody ze zmíněného potoka do města. Podle tradice chodíval Katovou uličkou kadaňský kat, ale též městský ras, tedy další zástupce nepříliš úctyhodného řemesla. Od roku 1465, kdy na levém břehu Bystřického potoka vznikly s podporou krále Jiřího z Poděbrad městské lázně, chodíval uličkou také hlavní městský lazebník.\n\nKatova ulička a Katova branka představovaly důležité prvky městského opevnění, právě v jejich těsné blízkosti docházelo v dobách válek k nejkrvavějším střetům, a to především během třicetileté války (1618–1648).\n\nJejí délka činí přibližně 50 m, v nejužším místě je široká pouhých 66,1 cm. Podle údajů agentury Dobrý den z roku 2007 je tak nejužší ulicí v České republice. Od roku 2013 nese z rozhodnutí městského zastupitelstva název „Katova ulička“ též oficiálně.\n\nNaproti Katově brance se nachází tzv. Katův dům (čp. 190). Jde o polygonální hradební baštu z poloviny 15. století. Krátce na to začala pod touto baštou vznikat nová ulice Na Příkopě (v letech 1948 až 2015 pojmenovaná Sokolovská). Zřejmě již v této době sloužila jako obydlí některého z městských služebníků. Koncem 18. století v ní žil poslední kadaňský kat Ignác Kayl, proslulý jako ranhojič a lidový léčitel.\n\nKatova ulička spolu s Katovou brankou, Katovým domem a Katovým pláckem tvoří unikátní architektonicko-urbanistický areál s více jak 700 let dlouhým historickým vývojem. Nad Katovou brankou se nachází dvě hradební vížky, jedna s obskurní skulpturou ženy se třemi ňadry, která je dílem kadaňského sochaře a výtvarníka Herberta Kiszy. Další pískovcová socha situovaná hned vedle Katovy branky představuje postavu Pierota s opičkou a v roce 1996 ji vytvořila umělkyně Jitka Křivancová. Na Katově plácku najdeme také dva poněkud neobvyklé stromy, a sice jinan dvoulaločný (čili ginkgo) a blíže Katovu domu pavlovnii plstnatou, které se přezdívá čínský císařský strom.\n\nV roce 1546 se Katovou uličkou pokusili do centra města proniknout vojáci české zemské hotovosti, kteří zde hodlali rabovat, byli však odraženi kadaňskými měšťany ozbrojenými píkami. V lítém boji zahynul městský sluha Erasmus Prescher, který vlastním tělem chránil radního Wolfganga Schönhofera. Roku 1570 přelezl v noci jakýsi odvážlivec hradbu poblíž Katovy branky, přičemž se posmíval strážnému. Z rozhodnutí městské rady byl za tento přečin umístěn na pranýř a následně vypovězen z města na deset let.\n\nJedna z kadaňských pověstí vypráví o rouhavé jeptišce z magdalenitského kláštera v Želině u Kadaně, která byla za trest zazděna právě v Katově uličce. V pozdních nočních hodinách se tu prý zjevuje společně s duchem kata Ignáce, pomáhá pocestným a trestá pobudy a výtržníky.\n\n"}
{"id": "1155232", "url": "https://cs.wikipedia.org/wiki?curid=1155232", "title": "Otevřeno Jimramov", "text": "Otevřeno Jimramov\n\nOtevřeno Jimramov (v roce 1990 nazván \"1. vysočinský festival křesťanské a spřátelené hudby Jimramov\") je hudební festival, který se od roku 1989 koná každoročně v létě, od roku 1990 převážně v areálu parku Bludník v Jimramově. Současný název nese od 7. ročníku (1996).\n\nNultý ročník, tehdy se spíše jednalo o minifestival, se uskutečnil v červnu 1989 na faře v Telecím. Jelikož Karel Vepřek a skupina Oboroh nakonec nedorazili, stali se hlavními taháky Tomáš Najbrt a tehdy ještě bezejmenná skupina, dnes známá jako Jericho.\n\nOd prvního ročníku se již festival koná v Jimramově, kam jej pomohl získat tehdejší starosta Jan Keller a jeho syn Filip. Po dlouhém hledání se role moderátora zhostil Štěpán Hájek. Mezi účastníky se objevili Karel Vepřek, Tomáš Najbrt, David Mikolášek (vystoupil místo svého bratra Bohdana), Ivan Hoffman, Svatopluk Karásek či skupiny Oboroh a Jericho.\n\nJeště před začátkem ročníku došlo k zaregistrování organizátorů pod značkou \"H&S\" (\"Hudba a slovo\"). Festival se poprvé konal ve dvou dnech, když hudební části předcházela zábava v Poličce. Vlastní hudební program byl narušen deštěm, takže část byla přesunuta do jimramovské sokolovny. Kromě tradičního Jericha (nevynechali jediný ročník) se druhého ročníku zúčastnil např. Svatopluk Karásek či skupiny Oboroh a Otcovy děti.\n\nTaké třetí ročník se uskutečnil ve dvou dnech a jeho moderátorkou byla Irena Škeříková. Do tohoto ročníku festival financovali především organizátoři za pomoci OÚ Jimramov, v roce 1992 přispěli dva noví sponzoři – YMCA a Knihkupectví Beran.\n\nPřed začátkem dalšího ročníku došlo ke změně značky organizátorů. H&S zanikla a organizátoři přešli pod Unijazz (dříve Jazzová sekce) jako \"klub Sluníčko\". Ke změně došlo i u zábavy, která se přesunula do Maršovic. Moderátory čtvrtého ročníku byli Pavel Pokorný a Michal Plzák, na festivalu vystoupily např. T.N.M., Původní Bureš, Zuby nehty, Aku-Aku či Sluníčko.\n\nZměnám se nevyhnul ani pátý ročník. Poprvé se festival protáhl na tři dny, poprvé se na něm objevil zahraniční účastník (nizozemská skupina Allért) a v rámci pořadu o Jimramovu se festival objevil i v televizi. Moderátorem se stal Martin Čech, z účinkujících je třeba zmínit např. Pellarův pavilon lehčích případů (tehdy ještě recitační skupinu), Swing jazz klub, Betulu Pendulu, Kloaku či Oboroh.\n\nV následujícím ročníku se organizátoři rozhodli vsadit na osvědčená jména, jelikož rok předtím se festival poprvé ocitl v mínusu. V hudební části tehdy vystoupili např. obnovení Berani či Luboš Andršt, se kterým kvůli dopravní nehodě jeho vlastní kapely hrálo Jericho. Moderování přijali Karel Vepřek a Miloš Rejchrt z Českého rozhlasu.\n\nV roce 1996 prošel festival řadou změn, mj. dostal i svůj nový a současný název. Na rozdíl od předchozích ročníků odpadla z doprovodného programu zábava, kterou nahradilo promítání filmů (velký ohlas sklidil zejména film Leningradští kovbojové) a výstava fotografií ze Somálska od Vojtěcha Vlka. Celý festival zakončil varhanní koncert a film Koyaanisquatsi s hudbou Phila Glasse.\n\nV podstatě už v roce 1996 byla nastavena podoba festivalu, která vydržela do současnosti. Na následujícím osmém ročníku se opět objevily filmy (Mrtvý muž a Mina Tannenbaum), výstava fotografií (tentokrát od Romana Hübnera), které doplnila divadelní představení poličského Poprasku a Orfea. V hudební části pak vystoupily např. Jericho, Rezavá klec, Hadry z těla, Původní Bureš, Traband, Berani, Blues band Luboše Andršta, Neutuchající veselí či Znouzectnost.\n\nV devátém ročníku došlo k mírnému rozšíření festivalu, když jeho součástí byla i komentovaná procházka po Jimramově. V kině se pak promítali filmy Svéráz národního lovu či Zločin v šantánu, na pódiu v Bludníku zase vystoupily např. Jericho, Původní Bureš, Znouzectnost, Traband, Oboroh, -123 min., Chudák paní Popelková či Lázaro Cruz se svojí kapelou.\n\nJubilejní desátý ročník přinesl opětovné navýšení účastníků – hudebních, filmových i divadelních. Stejně jako v předchozích dvou letech se objevil poličský divadelní soubor Poprask, které doplňovalo např. Divadlo Continuo; v kině se promítaly např. filmy Život Briana či Carmina burana. Co se týká hudebních účastníků, tak kromě stálic (např. Jericho, Oboroh, Původní Bureš či Zuby nehty) se představily např. i Šántí, Radůza, Majerovy brzdové tabulky, Oldřich Janota či pěvecký sbor Vocatus.\n\nV následujícím roce došlo ke snížení počtu účastníků. Divadelní program se tentokrát musel obejít bez poličského Poprasku, místo kterého se objevily Zmalované buchty; z filmů se opět představili pythoni, tentokrát s filmem Monty Python a Svatý Grál, či Rok koně od Jima Jarmusche. Na hudební scéně se ze stálic objevily skupiny Jericho a Traband, které doplňovaly např. Bez iluze, Precedens, Divokej Bill, Čtyřlístek, Üzo, My Dry Willow či Rasim Akirfa.\n\nUž jedenadvacátý ročník festivalu se uskutečnil v roce 2010, který mj. přinesl výstavu obrazů a skulptur Jardy Svobody či filmy Panelstory a Gympl. Součástí byl i tzv. irský stan, na oficiálních stránkách festivalu označovaný jako lázeňské zařízení, s hudbou od žďárského Old Wave Bandu a Víta Šujana. V hudební části festivalu se opět objevila stálice v podobě skupiny Jericho, dále pak např. Abakuk, Baklažán, Mužy, El Amarna, Naslouchejte hlasu vypravěče či Quakvarteto.\n\nNa konci srpna 2011 se uskutečnil 22. ročník festivalu Otevřeno Jimramov. Zahájení předcházela vernisáž výstavy fotografií Pavla Gregora. V doprovodném programu byly k vidění filmy Pějme píseň dohola a V hlavní roli já, v irském stanu hudba od skupin Chupacabra či Heart of Highlands a divadelní program si připravil Třešťský průměr. Na hudebním pódiu se pak představily např. Jericho, Blabovy stromy, Emergency Exit, Traband, Žamboši, Eliata a na závěr programu v evangelickém kostele vystoupila skupina Nebend.\n\n"}
{"id": "1155238", "url": "https://cs.wikipedia.org/wiki?curid=1155238", "title": "Obléhání Vídně Turky", "text": "Obléhání Vídně Turky\n\nTurci obléhali Vídeň dvakrát: \n\n"}
{"id": "1155240", "url": "https://cs.wikipedia.org/wiki?curid=1155240", "title": "Jimmy Morales", "text": "Jimmy Morales\n\nJimmy Morales (původní jméno \"James Ernesto Morales Cabrera\", narozen 18. března 1969) je od 14. ledna 2016 prezident Guatemaly. Předtím působil jako komediální herec.\n\nJimmy Morales se narodil ve městě Guatemale v chudé rodině. Na univerzitě získal titul bakaláře z ekonomických věd a teologie.\n\nNejprve se proslavil jako televizní komik v seriálu \"Moralejas\". V roce 2011 kandidoval na starostu města Mixco. V roce 2013 vstoupil do malé strany Fronta národní konvergence a stal se jejím vůdčím členem.\n\nDo prezidentských voleb v roce 2015 vstoupil jako outsider bez politických zkušeností. Přesto však překvapivě v těchto prezidentských volbách zvítězil. Zdůrazňuje tradiční konzervativní hodnoty, výrazně vystupuje proti korupci. Považuje se za národovce, podporuje trest smrti a odmítá potraty. Popírá genocidu mayského kmene Ixil v osmdesátých letech 20. století za vlády generála Montta. Příčinou jeho zvolení je nejspíš znechucení občanů k tradičním politikům, neboť bývalý prezident Otto Pérez Molina a viceprezidentka byli sesazeni a obviněni z přijímání úplatků.\n\nJimmy Morales je ženatý a má čtyři děti.\n"}
{"id": "1155253", "url": "https://cs.wikipedia.org/wiki?curid=1155253", "title": "Pomník Benedikta Roezla", "text": "Pomník Benedikta Roezla\n\nPomník Benedikta Roezla na Karlově náměstí v Praze pochází z roku 1898.\n\nPomník botaniku Benediktu Roezlovi dal postavit mezinárodní komitét ustavený po jeho smrti, který poskytl finanční prostředky. Trvalo třináct let, než pražští radní pod tlakem zahraniční veřejnosti souhlasili s umístěním pomníku v jižní části Karlova náměstí poblíž tzv. Faustova domu.\n\nBronzové sousoší Benedikta Roezla vytvořili sochaři Gustav Zoula (socha B. Roezla v pískovci) a Čeněk Vosmík. Autorem architektonického návrhu pomníku byl Eduard Sochor.\n\nVysoký pískovcový sokl s bronzovým sousoším a nápisy je umístěn na pětistupňovém polokruhovém stylobatu, uzavřeném po stranách nízkou římsou a dvěma kamennými vázami. Vstup byl původně uzavřen (dnes chybějícím) ozdobným bronzovým řetězem zavěšeným na dvou mosazných sloupcích. Horní plochu, oddělenou dvěma stupni, obklopuje nízká podkovovitá zídka z opracovaného kamene, zakončená v čele vyšším kamennou nadstavbou. Vlastní piedestal sochy má čtvercový půdorys, který se konkávně zužuje směrem nahoru, kde je profilovaná římsa a ustupující vlastní sokl sousoší. Piedestal obklopují na třech stranách kamenné lavice. Na přední straně jsou nápisy BENEDIKTU ROEZLOVI (12.8.1824, 14.10.1885) / SLAVNÉMU / BOTANIKU A CESTOVATELI / VĚNUJÍ / JEHO CTITELÉ. Pod římsou je kovový znak Prahy a pás s květy orchidejí.\n\nSousoší představuje stojícího botanika a cestovatele v klobouku a rozepjatém kabátě s knihou v pravé a bronzovou květinou v levé ruce. Za jeho nakročenou levou nohou sedí nahý indiánský chlapec s mačetou v pravé ruce.\n\nPomník Benedikta Roezla je kulturní památka České republiky evidovaná v Ústředním seznamu kulturních památek pod rejstříkovým číslem: 40070/1-1206.\n\nV 2. čísle 15. ročníku (listopad 1897) vyšel na poslední straně časopisu \"Zlatá Praha\" text, podepsaný jen písmenem M. Autor v textu tvrdil, že při plánování a výstavbě pomníku došlo k záměně osob, a to dokonce dvojí (Jan Svatopluk Presl / Josef Ressel / Benedikt Roezl). Šlo však zřejmě jen o dobový hoax, neboť k tomuto tvrzení chybí jakékoli doklady. Přesto se často uvádí jako fakt.\n\n\"Článek byl sestaven s využitím podkladů NPÚ.\"\n\n"}
{"id": "1155254", "url": "https://cs.wikipedia.org/wiki?curid=1155254", "title": "Kaple svatého Václava (Staré Hraběcí)", "text": "Kaple svatého Václava (Staré Hraběcí)\n\nKaple svatého Václava ve Starém Hraběcí byla postavena roku 1878. Stojí přibližně uprostřed vsi u silnice II/265.\n\nNeoklasicistní kaple byla ve Starém Hraběcí postavena a vysvěcena roku 1878 a nahradila tak pravděpodobně starší dřevěný svatostánek. Stavba v celkové hodnotě 700 zlatých byla financována z veřejné sbírky, částkou 100 zlatých přispěl také císař František Josef I. (1848–1916) a 200 lir věnoval papež Pius IX. (1846–1878). Zvon v kapli nesl letopočet 1728 a pocházel pravděpodobně ze starší kaple nebo zvonice. Roku 1917 padl za oběť první světové válce. Hlavní oltářní obraz s portrétem svatého Václava darovala blíže neurčená hraběnka z rodu Salm-Reifferscheidtů. V kapli nebyly slouženy pravidelné mše, využívána byla ke každodennímu vyzvánění a během významných církevních svátků. Po druhé světové válce a vysídlení původních obyvatel přestali noví obyvatelé vsi kapli využívat, přesto byla průběžně udržována. V 90. letech 20. století byla z iniciativy faráře Václava Horniaka opravena fasáda a střecha. Kaple je v majetku Římskokatolické farnosti Velký Šenov a není památkově chráněna. Využívána je jednou do roka při pobožnosti u příležitosti svátku svatého Václava.\n\nKaple neprošla za dobu své existence většími úpravami a zachovala se tak v téměř původní podobě. Půdorys je obdélný s trojstranným závěrem. Okraje průčelí zdobí lizény, nad půlkruhově zakončenými dveřmi je ve štítu umístěno kruhové okno. V každé z bočních stěn je jedno úzké okno zakončené půlkruhovým obloukem. Boční i zadní stěny jsou členěny lizénovými rámci. Fasáda je světle žlutá s výjimkou lizén v průčelí, které jsou červené. Původní břidlicová střecha byla při poslední opravě nahrazena plechem natřeným na červeno. Ze zadní části střechy vybíhá široký šestihranný sanktusník zakončený papežským křížem. Z vnitřního vybavení se dochoval dřevěný oltář (bez původního obrazu) a dřevěné lavice. Na levé vnější stěně je umístěna pamětní deska se jmény obětí první světové války.\n\n"}
{"id": "1155259", "url": "https://cs.wikipedia.org/wiki?curid=1155259", "title": "Musica Rudolphina", "text": "Musica Rudolphina\n\nVýzkumné centrum Musica Rudolphina je mezinárodním volným sdružením profesionálních muzikologů a studentů, kteří se svým badatelským zájmem zaměřují na hudbu a hudební kulturu spojenou s činností dvora císaře Rudolfa II. Projekt byl založen v Praze v roce 2012 při příležitosti 400. výročí úmrtí Rudolfa II.\n\nStudium rudolfínské hudby a hudební kultury přesahuje hranice jedné země, obdobně jako umělecké a kulturní aktivity Rudolfa II. a členů jeho dvora. Výzkumné centrum Musica Rudolphina proto zajišťuje vzájemnou spolupráci badatelů působících ve svých mateřských institucích v různých zemích Evropy a světa, která spočívá ve vzájemném sdílení informací, ve způsobu jejich zveřejňování a v koordinaci badatelských témat. \n\nVýzkumné centrum Musica Rudolphina si klade rovněž za cíl shromažďovat a prostřednictvím svých webových stránek zpřístupňovat tištěné i rukopisné prameny, literaturu a notové edice týkající se tématu rudolfínské hudební kultury. Zároveň se snaží poskytnout přehled o hudebních nahrávkách rudolfínské hudby. Snahou členů výzkumného centra je zároveň iniciovat vznik nových prací souvisejících s tématem rudolfínské hudební kultury, které jsou realizovány vlastní badatelskou, ediční a interpretační činností, ale také prostřednictvím studentské aktivity v rámci seminářů na školách, kde jednotliví spolupracovníci působí.\n\n\n\n\n\n\n\n\n"}
{"id": "1155260", "url": "https://cs.wikipedia.org/wiki?curid=1155260", "title": "Pavel Alexandrovič", "text": "Pavel Alexandrovič\n\nVelkokníže Pavel Alexandrovič Romanov (; – ) byl člen ruské carské rodiny z dynastie Holstein‑Gottorp‑Romanov, nejmladší potomek cara Alexandra II. a jeho manželky Marie Alexandrovny. Po jeho narození dostalo sídlo \"Korjakov\" v Semipalatinské oblasti statut města a na jeho počest obdrželo jméno Pavlodar. Vstoupil do ruské armády a postupně dosáhl hodnosti generála, nebyl však typickým vojákem, byl zdvořilý, věřící a přístupný.\n\n17. června 1889 se v Sankt Petersburgu oženil s princeznou Alexandrou Řeckou, která mu porodila dvě děti: velkokněžnu Marii (1890–1958) a velkoknížete Dmitrije (1891–1942). Alexandra zemřela šestý den po narození Dmitrije. Neopatrným krokem do čekající loďky vyvolala předčasný porod, Dmitrij se narodil pár hodin po této nehodě. Alexandra upadla do kómatu, ze kterého se již neprobrala.\n\nMladý vdovec se v roce 1893 sblížil s Olgou Karnovičovou a po několikaletém soužití požádal Mikuláše II. o povolení k sňatku, car však žádost zamítnul, a tak se Pavel Alexandrovič s Olgou usídlili v Paříži. 10. října 1902 se vzali v pravoslavném chrámu v italském Livornu. Bavorská vláda v roce 1904 udělila Olze titul kněžny \"z Hohenfelsenu\", ale na ruském dvoře svatba spustila skandál. Pavel byl zbaven vojenských požitků, byl mu zabaven majetek a poručníkem Marie a Dmitrije byl ustanoven jeho bratr Sergej Alexandrovič.\n\nManželé setrvali v exilu po mnoho let. Ve Francii se jim narodily tři děti: Vladimír (1897–1918), Irina (1903–1990) a Natalija (1905–1981). Nakonec byl Pavel omilostněn a přesídlil s rodinou do Carského Sela.\n\nBěhem první světové války zprvu sloužil v carské gardě, pak byl povolán do hlavního stanu. V listopadu 1916 se pokusil prosadit ústavu, ale neuspěl. Po abdikaci zůstal jako jeden z mála rodinných příslušníků blízký Alexandře Fjodorovně.\n\nKdyž se dostali k moci bolševici, rodina byla pronásledována, majetek zkonfiskován a všichni trpěli neustálými ústrky. Syn Vladimír byl poslán do vyhnanství na Ural, kde byl nedaleko Alapajevsku 18. července 1918 popraven.\n\nPavel Alexandrovič byl v srpnu 1918 v Petrohradě uvězněn a jeho již tak nedobrý zdravotní stav se rychle zhoršoval. Manželka vynaložila velké úsilí, aby byl z vězení propustili, avšak bezvýsledně. 29. ledna 1919 byl velkokníže převezen do Petropavlovské pevnosti. Na úsvitu příštího dne byl spolu se svými bratranci, velkoknížaty Dmitrijem Konstantinovičem, Nikolajem Michajlovičem a Georgijem Michajlovičem, zastřelen.\n"}
{"id": "1155272", "url": "https://cs.wikipedia.org/wiki?curid=1155272", "title": "Libor Janiš", "text": "Libor Janiš\n\nLibor Janiš (* 23. června 1956) je bývalý slovenský fotbalista, obránce.\n\nV československé lize hrál za Jednotu Trenčín. Gól v lize nedal.\n\n"}
{"id": "1155273", "url": "https://cs.wikipedia.org/wiki?curid=1155273", "title": "František Koronczi", "text": "František Koronczi\n\nFrantišek Koronczi [koronci] (* 14. června 1952) je bývalý slovenský fotbalista, útočník. Po skončení aktivní kariéry působí jako fotbalový funkcionář.\n\nV československé lize hrál za Inter Bratislava a Jednotu Trenčín. Dal 20 ligových gólů. Do Interu přišel z Brezna.\n\n\n"}
{"id": "1155274", "url": "https://cs.wikipedia.org/wiki?curid=1155274", "title": "Jozef Hrušovský (fotbalista)", "text": "Jozef Hrušovský (fotbalista)\n\nJozef Hrušovský (* 7. září 1950) je bývalý slovenský fotbalista, obránce.\n\nV československé lize hrál za AC Nitra a Jednotu Trenčín. Dal 1 ligový gól.\n\n\n"}
{"id": "1155276", "url": "https://cs.wikipedia.org/wiki?curid=1155276", "title": "Miloš Mažár", "text": "Miloš Mažár\n\nIng. Miloš Mažár (* 18. září 1953) je bývalý slovenský fotbalista, záložník.\n\nV československé lize hrál za Jednotu Trenčín. Gól v lize nedal.\n\nByl komunálním politikem za HZDS.\n\n\n"}
{"id": "1155277", "url": "https://cs.wikipedia.org/wiki?curid=1155277", "title": "Vladimír Poruban", "text": "Vladimír Poruban\n\nVladimír Poruban (* 11. dubna 1957) je bývalý slovenský fotbalista, obránce.\n\nV československé lize hrál za Jednotu Trenčín. Nastoupil v 6 ligových utkáních a dal 1 ligový gól.\n\n\n"}
{"id": "1155285", "url": "https://cs.wikipedia.org/wiki?curid=1155285", "title": "Katedra základů marxismu-leninismu", "text": "Katedra základů marxismu-leninismu\n\nKatedra základů marxismu-leninismu, celým názvem \"Katedra základů marxismu-leninismu pro humanitní fakulty UK\", byla od roku 1957/1958 specifická entita řízená přímo KSČ, která zajišťovala všem posluchačům výuku marxismu-leninismu na Univerzitě Karlově v rozsahu čtyř hodin týdně po dobu čtyř let. Povinnost absolvovat tento předmět existovala již od školního roku 1950 a do roku 1957 ji zajišťovala katedra marxismu-leninismu. Dále zajišťovala výchovu vědeckých aspirantů, neboť výchova se skládala ze studia odborného, studia marxismu-leninismu a studia jazykového. Sídlila nejprve v Pařížské 27, později na náměstí Krasnoarmějců 2 (dnes náměstí Jana Palacha). \n\nV polovině 60. let byly na všech vysokých školách nově zřízeny celoškolské Instituty marxismu-leninismu. Do nich byli přijímáni jen dogmaticky orientovaní, pro totalitní režim spolehliví pracovníci.\n\nPersonální obsazení (1957): Miloš Kaláb, Zdeněk Deyl, Miloš Bárta, Miloslav Čedík, Karel Holý, Stanislav Kučera, Emil Lukeš, Josef Mužík, Rudolf Rejman, René Rohan, Věra Rollová, Miloslav Svoboda, Josef Thér, Miloslav Formánek, Jindřich Fibich.\n\nOd roku 1961 do katedry přišli Theodor Syllaba, Luboš Kohout, Štěpán Kolafa, Dragutin Pelikán, Zdeněk Švamberk a Václav Veber.\n"}
{"id": "1155286", "url": "https://cs.wikipedia.org/wiki?curid=1155286", "title": "Daniel Raus", "text": "Daniel Raus\n\nDaniel Raus (* 1957 Vysoké Mýto) je český novinář, publicista a rozhlasový redaktor. Je autorem několika knížek poezie a rozhovorů. Přebásnil také pět poetických biblických knih (Píseň písní, Jób, Kazatel, Žalmy, Přísloví), jež byly publikovány v knižní podobě a jako audionahrávky - Biblická poezie (audioknihy). Jeho písně vyšly na albech Útočiště a Místo pod sluncem.\n\nNarodil se roku 1957 ve Vysokém Mýtě. Krátce pracoval s neslyšícími dětmi, poté vystudoval obor automatizace na Slovenské vysoké škole technické v Bratislavě. Po roce 1989 byl na Slovensku jedním ze zakladatelů studentské organizace D3. Od roku 1993 byl v médiích. \n\nZačátkem devadesátých let byl ve skupině, jež zakládala časopis Slovensko dnes. Projekt nebyl úspěšný a po několika číslech z finančních důvodů skončil. Daniel Raus pak přešel do českého vysílání stanice Svobodná Evropa jako bratislavský korespondent. Pro týdeník Domino efekt psal profilové rozhovory se zajímavými osobnostmi. Od roku 1995 pracoval v pražské redakci slovenského vysílání, kde se věnoval zahraniční politice. V letech 2004–2015 pracoval v Českém rozhlase, nejprve v zahraniční redakci Českého rozhlasu 6, poté jako vedoucí Redakce náboženského vysílání. Později se stal šéfredaktorem Českého rozhlasu 6 a od roku 2013 šéfredaktorem nově vzniklé stanice Český rozhlas Plus. Od roku 2015 pracuje pro neziskovou organizaci energeia o.p.s. V krátké roli taxikáře se objevil ve filmu Absence blízkosti. Jeho hlas zazněl v komentáři k dokumentu Davida Smoljaka Cimrman dobývá Ameriku.\n\nVydal několik knih rozhovorů a poezie:\n\n"}
{"id": "1155287", "url": "https://cs.wikipedia.org/wiki?curid=1155287", "title": "Skamona", "text": "Skamona\n\nSkamona (\"Secamone\") je rod rostlin z čeledi toješťovité. Jsou to liány a šplhavé keře se vstřícnými jednoduchými listy a drobnými bílými, žlutými nebo zelenavými, pětičetnými květy. Rod zahrnuje asi 80 druhů a je rozšířen v tropech Starého světa. Nejvíce druhů roste na Madagaskaru. Některé druhy mají využití v medicíně.\nSkamony jsou polodřevnaté liány nebo šplhavé a výjimečně i přímé keře. Listy jsou vstřícné (na zkrácených větévkách někdy zdánlivě přeslenité), čárkovité, vejčité až téměř okrouhlé, řapíkaté, na ploše často průsvitně tečkované. Květy jsou drobné, o průměru od 1,5 mm až přes 1 cm, uspořádané v úžlabních nebo vrcholových, přisedlých nebo krátce stopkatých vrcholících. Kališní lístky jsou na okraji brvité. Koruna je bílá, žlutá nebo zelenavá, kolovitá, s krátkou trubkou. Korunní cípy se překrývají směrem doprava. Pakorunka je obvykle zdvojená. Vnější kruh je redukován na příčný val, laloky vnitřního kruhu jsou ze stran zploštělé a připojené ke gynostemiu. Nitky tyčinek jsou volné nebo na bázi srostlé. Semeník je lysý, s hlavatou až krátce kuželovitou bliznovou hlavou. Plodem jsou hladké měchýřky obsahující vejcovitá semena.\n\nRod skamona zahrnuje asi 80 druhů. Je rozšířen v Africe, na Madagaskaru, tropické a subtropické Asii a Austrálii.\nNa Madagaskaru a přilehlých ostrovech roste 69 druhů. Z Africké pevniny je udáváno 19 druhů, areál rozšíření sahá od Senegalu po Kapsko na jihu a severní Somálsko na východě. Jeden druh roste na ostrově Sokotra. Rod je zastoupen i na dalších ostrovech a souostrovích v Indickém oceánu: Mauricius, Réunion, Rodrigues, Seychely, Zanzibar, Pemba (ostrov) a Komory. V Asii sahá areál rozšíření od jižní Indie a Srí Lanky přes jižní Čínu a jihovýchodní Asii po východní Austrálii a Novou Kaledonii.\nV Číně se vyskytuje 6 druhů, které rostou v lesích a keřové vegetaci v nadmořských výškách do 800 m. Na africké pevnině má široké rozšíření zejména druh \"S. africana\".\n\nPáchnoucí květy kapského druhu \"Secamone alpinii\" jsou opylovány zejména mouchami.\nNa listech \"S. elliptica\" (a některých jiných zástupcích toješťovitých) se v Austrálii živí housenky pohledného babočkovitého motýla \"Tirumala hamata\"\n\nKořeny asijského druhu \"S. elliptica\" jsou v Číně používány při léčbě revmatismu a traumatických zranění.\nV botanických zahradách se sekamony téměř nepěstují. Blíže neurčený druh je uváděn pouze ze sbírek Pražské botanické zahrady v Tróji.\n\n\n \n"}
{"id": "1155291", "url": "https://cs.wikipedia.org/wiki?curid=1155291", "title": "Petar Klaić", "text": "Petar Klaić\n\nPetar Klaić (1862 – 9. června 1910 Vídeň) byl rakouský právník a politik chorvatské národnosti z Dalmácie, na přelomu 19. a 20. století poslanec Říšské rady.\n\nJeho otcem byl politik Miho Klaić. Petar vystudoval italské gymnázium v Zadaru, pak studoval práva v Záhřebu a doktorát získal ve Vídni. Působil jako advokát v Zadaru. Byl veřejně a politicky aktivní. V letech 1897–1908 zasedal jako poslanec Dalmatského zemského sněmu a v letech 1900–1901 byl i členem zemského výboru. Byl členem Chorvatské národní strany. V roce 1904 z ní vystoupil a roku 1905 podepsal rezoluci (Riječka rezolucija) podporující sloučení národní strany a Strany práva. V Zadaru zasedal ve výboru chorvatské knihovny a chorvatského Sokola. V období let 1909–1910 byl předsedou Matice dalmatské (Matica dalmatinska). Podle jiného zdroje vystupoval v zemském sněmu jako příslušník Strany práva a prosazoval spojení Dalmácie s Chorvatskem a Bosnou.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1896 za kurii venkovských obcí v Dalmácii, obvod Dubrovník, Korčula atd. Nastoupil 11. května 1896 místo svého otce Miho Klaiće. Mandát obhájil i ve volbách roku 1897, nyní za všeobecnou kurii, 1. volební obvod: Zadar, Pag, Rab atd. Uspěl zde i ve volbách roku 1901. Slib složil 8. února 1901. Ve volebním období 1891–1897 se uvádí jako Dr. Peter Klaić, advokát, bytem Zadar.\n\nVe volbách roku 1897 je řazen mezi chorvatské kandidáty.Po volbách potom na Říšské radě přistoupil k poslaneckému klubu Slovanský křesťansko národní svaz. Do voleb roku 1901 šel coby umírněný chorvatský národní kandidát. Po volbách byl členem poslaneckého Jihoslovanského klubu (též nazýváno Chorvatsko-slovinský nebo Slovinsko-chorvatský klub).\n\nV závětu života byl nemocen a stáhl se z aktivní politiky. Zemřel v červnu 1910 v léčebném ústavu ve Vídni.\n"}
{"id": "1155296", "url": "https://cs.wikipedia.org/wiki?curid=1155296", "title": "Bartoloměj Štěrba (starší)", "text": "Bartoloměj Štěrba (starší)\n\nBartoloměj Štěrba (* 6. července 1957 Karlovy Vary, Československo) je český sochař, restaurátor a štukatér. Člen uměleckého spolku NEFOSIN.\n\nŽije v Kozojedech v okrese Plzeň-sever. Vyučil se zedníkem a štukatérem. Poté pokračoval na střední odborné škole. Od roku 1971 pracuje jako kameník a štukatér na obnově různých památkových objektů (Mariánský sloup v Kolíně, Vinohradské divadlo, Nečtinský zámek, hrad Rabí, Kostel sv. Bartoloměje v Plzni, apod.). Vlastní tvorbě se věnuje od roku 1989. Tvoří z kamene (pískovec, opuka, mramor) a dřeva. Je předsedou Kulturního spoku Kozojedy. Organizuje sochařská symposia. Syn Bartoloměj a manželka Helena se také věnují sochařství.\n\n\n\n"}
{"id": "1155297", "url": "https://cs.wikipedia.org/wiki?curid=1155297", "title": "Radoslav Kvekić", "text": "Radoslav Kvekić\n\nRadoslav Kvekić (6. března 1855 Herceg Novi – 23. ledna 1944 Terst) byl rakouský právník a politik srbské národnosti z Dalmácie, na přelomu 19. a 20. století poslanec Říšské rady.\n\nPůsobil jako advokát a politik. V letech 1895–1901 a 1903–1908 zasedal jako poslanec Dalmatského zemského sněmu, kde zastupoval srbskou stranu. Byl místopředsedou sněmu.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Dalmácii, obvod Kotor, Risan atd. Mandát obhájil i ve volbách roku 1897 a volbách roku 1901. Slib složil 5. února 1901. Ve volebním období 1891–1897 se uvádí jako Dr. Radoslav Kvekić, advokát, bytem Kotor.\n\nV roce 1891 se uvádí jako člen konzervativního a federalistického Hohenwartova klubu. K roku 1893 již byl ale uváděn coby nezařazený poslanec. Do voleb roku 1897 šel jako srbský kandidát. V roce 1901 se uvádí jako srbský národní kandidát.\n"}
{"id": "1155299", "url": "https://cs.wikipedia.org/wiki?curid=1155299", "title": "UNAIDS", "text": "UNAIDS\n\nJoint United Nations Programme on HIV/AIDS, zkráceně UNAIDS (česky \"Program OSN pro boj proti HIV/AIDS\" či doslova \"Společný program OSN pro HIV/AIDS\"), je mezinárodní organizace při Organizaci spojených národů (OSN), která byla zřízena v roce 1996 pro koordinaci celosvětového společného programu boje proti HIV/AIDS. Zaměřuje se na podporu prevence a léčby HIV/AIDS, na podporu osob žijících s virem HIV a na snižování zranitelnosti vybraných osob a komunit k nákaze virem HIV. Vznikla z iniciativy Světové zdravotnické organizace (WHO) a nahradila její vlastní Global Programme on AIDS. Centrála organizace sídlí ve švýcarské Ženevě.\n\n"}
{"id": "1155304", "url": "https://cs.wikipedia.org/wiki?curid=1155304", "title": "Arboretum Habrůvka", "text": "Arboretum Habrůvka\n\nArboretum Habrůvka je nejmenším a nejmladším arboretem v oblasti Školního lesnického podniku Křtiny. Nachází se v Moravském krasu mezi obcemi Habrůvka a Rudice v blízkosti NPR Habrůvecká bučina a jeho rozloha je 2,5 ha. \n\nJako jediné ze zdejších arboret (Křtiny, Řícmanice) se nachází na kyselém stanovišti, obsahuje tedy unikátní, pro tuto oblast neobvyklou skladbu bylin a dřevin. Arboretum zatím není volně přístupné veřejnosti. \n\nhttp://www.slpkrtiny.cz/slp-krtiny/arboreta/arboretum-habruvka/\n"}
{"id": "1155306", "url": "https://cs.wikipedia.org/wiki?curid=1155306", "title": "Arboretum Řícmanice", "text": "Arboretum Řícmanice\n\nArboretum Řícmanice je druhé nejstarší arboretum Školního lesního podniku Masarykův les Křtiny. Rozkládá se na ploše 4,31 ha mezi obcemi Řícmanice a Babice nad Svitavou v oblasti Moravského krasu, v katastru Babic nad Svitavou.\n\nArboretum bylo založeno v 60. letech 20. století úsilím českého dendrologa Jindřicha Chmelaře z Mendelovy univerzity. Na jeho území se nachází jedna z nejhodnotnějších sbírek jehličnatých dřevin v České republice, která představuje více než 100 taxonů, nebo jeden z největších exemplářů blahočetu chilského (\"Araucaria araucana\") na území ČR. \n\nZajímavostí arboreta je rovněž 6 (podle jiných zdrojů 7) metrů vysoký památník Stromy s vypsanými rčeními a lidovými moudrostmi o lese od bezmála 20 národů světa v originálním jazyce i českém překladu, který představuje estetické a myšlenkové vyvrcholení tzv. Lesnického Slavína. Na jeho jižním průčelí je i notová partitura zhudebněné básně Jaroslava Vrchlického „Stromy“. V nedalekém údolí pak lze najít studánku Prosba lesa.\n\nArboretum Řícmanice je veřejnosti přístupné jednou v roce při dnech otevřených dveří nebo po předchozí domluvě. Jeho areálem vede naučná stezka.\n\n\n"}
{"id": "1155309", "url": "https://cs.wikipedia.org/wiki?curid=1155309", "title": "Eklekticismus (architektura)", "text": "Eklekticismus (architektura)\n\nEklektismus nebo eklekticismus (řec. \"Eklegein\" – vybírat, volit si) se v architektuře objevil na přelomu 19. a 20. století, projevuje se používáním a napodobováním prvků z více často i protikladných uměleckých slohů a stylů, ba dokonce i prvků z děl jiných umělců a jejich následným spojováním do nových celků a nových kompozic. Jak v architektuře, tak v i interiérovém designu tyto prvky mohou zahrnovat samotné budovy, nábytek, dekorativní motivy, historické ornamenty, tradiční kulturní prvky nebo styly cizích zemí, obvykle s přihlédnutím k charakteru a celkovému estetickému dojmu výsledného projektu.\n\nRozlišuje se eklektismus simultánní, syntetický a formální. Eklektismus \"simultánní\" je první etapou vývoje od roku 1830, kdy rozdílné stylistické prostředky či stavby existují vedle sebe a jsou ve vzájemné konfrontaci, kontrastují si svými variacemi. Základy simultánního eklekticismu položili němečtí architekti Karl Friedrich Schinkel, Friedrich von Gärtner a Leo von Klenze.\nDruhou fází byl eklektismus \"syntetický\", který usiluje o zmírnění opozičních stylů prostřednictvím jejich spojování v jednom objektu. Nejtypičtějším příkladem byl projekt tzv. syntetické katedrály architekta Augusta Boileaua, kde se autor snažil spojit byzantské, klasické a gotické prvky v kombinaci s kovem. Rozvíjel se zejména v Rakousku a Francii či Německu (např. Kreuzkirche v Berlíně od Johannese Otzen). Cílený syntetický eklekticizmus je možné vnímat jako nedokonalou estetickou kompozici, která nemá jednoznačný charakter a vzájemnou kompoziční provázanost. Vedle těchto tzv. zmetků však existují i zdařilé stavby, zejména tedy postmoderní radikální eklektismus, jehož představitelem byl i Robert Venturi. V těchto případech byl výsledek pozitivní, a to v tom smyslu, že architekti, resp. umělci v postmoderně nezacházeli s těmito prvky jako s historickou hodnotou, ale využívali je jako prostředek svého osobního pohledu na architekturu.\n\nPoslední fází je eklektismus \"formální\" zdůrazňující styl krásných umění. Uplatnil se zejména v USA. V Evropě se eklektismus projevil zejména na přelomu 19. a 20. století pro potřebu vytváření reprezentativních přepychových budov využitím historických slohů.\n\nNa Slovensku historizující neoslohy vyústily do eklekticismu na přelomu 70. a 80. let 19. století. Lze ho chápat jako pozdní historismus, který zdůrazňoval bohaté plastické členění a bohatost architektonických článků. Eklekticismus je často interpretován jako neschopnost doby vytvořit si vlastní sloh či styl, ale dnes už je možné ocenit jeho přínos vystihující atmosféru tehdejší doby. I přes rozvoj stavebních technologií (používání železobetonu) se architekti snažili zakrýt tektoniku stavby a investoři chtěli často reprezentační a ne „holé“ stavby.\n\nPřechod od historismu k eklekticismu byl na Slovensku kontinuální. Nejdříve šlo o kombinaci gotických a románských prvků na sakrálních objektech; v tomto stylu byl postaven bratislavský Blumentálský kostel od architekta Friedricha Rumpelmayera. Později se vyskytovaly kombinace baroka a renesance, jehož příkladem je historická budova Slovenského národního divadla v Bratislavě od vídeňských autorů F. Fellnera a H. Helmera, která není jako zdařilá eklekticistická stavba mezi kulturně-společenskými objekty zdaleka jediná. Do této skupiny staveb patří i reduta a divadlo ve Spišské Nové Vsi podle projektu K. Gerstera a Státní divadlo Košice od architektů Adolfa Lánga a A. Steinhardta. Ještě i na začátku 20. století, kdy byla v plném rozkvětu secese, je možné na Slovensku nalézt eklektické stavby v podobě bratislavské reduty Dezidera Jakaba a Marcela Komora, reálného gymnázia na Zochově ulici v Bratislavě či košické železniční stanice od autora J. Huberta. Uplatnění eklekticismu je zřetelné u mnoha typologicky odlišných objektů, jako je např. administrativní blok radnice v Ružomberku, obytné domy v Bratislavě, župní dům v Rimavské Sobotě nebo léčebný dům Branisko v Bardejovských lázních. Konec eklekticismu je spojen s nástupem nevýrazné secesní architektury, pak se již otevřel prostor pro funkcionalistickou architekturu.\n\n"}
{"id": "1155312", "url": "https://cs.wikipedia.org/wiki?curid=1155312", "title": "Snochačství", "text": "Snochačství\n\nSnochačství () bylo obvyklou praktikou na ruské vsi, při které se muž, hlava početné rolnické rodiny žijící v jedné místnosti, pohlavně stýká s mladšími ženami, obvykle s manželkou svého syna. Slovo pochází od snacha (), odtud \"snochačestvo\", \"snochačství\". Praktika byla rozšířenou zejména v 18. a 19. století, zprvu v souvislosti s odvodem mladých rekrutů a později v souvislosti s rozvojem průmyslu a odchodem mužů za prací do měst, kdy ženy zanechali doma na vesnici.\n"}
{"id": "1155319", "url": "https://cs.wikipedia.org/wiki?curid=1155319", "title": "Konkrece", "text": "Konkrece\n\nKonkrece je specifický minerální agregát, pevný a tvrdý tvar, vzniklý zahuštěním a spojením minerálů kolem určitého jádra v sedimentárních horninách a půdách. \n\nPojmenování konkrece vzniklo spojením latinských slov \"con\" (\"spolu\") a \"crescere\" (\"růsti\"). Takto vytvořený latinský výraz \"concretio\" znamená v českém překladu \"zhuštění\".\n\nKonkrece mívají velmi často kulovitý nebo vejčitý tvar, avšak existují i konkrece nepravidelných tvarů. Základem vzniku konkrece je obvykle jádro, kolem něhož se začnou zhutňovat a zahušťovat minerální látky z okolního prostředí. Tímto jádrem bývá nějaký cizorodý prvek, nezřídka organického původu – například list či jiná část rostliny, zub, malý organismus apod. Jako základ jádra konkrece může posloužit i zrnko písku nebo dokonce tak cizorodý materiál, jako jsou střepiny munice, jak ukazují nálezy sideritových konkrecí, vznikajících kolem těchto pozůstatků bojů z období 2. světové války v slaných pobřežních mokřinách v hrabství Lincolnshire na východě Anglie. Často se konkrece začaly vytvářet také kolem různých fosilií, s čímž souvisel již od 18. století zájem sběratelů o tyto zvláštní útvary. V tvorbě některých druhů konkrecí hraje roli i působení bakterií. \n\nRovněž velikost konkrecí bývá značně rozdílná – od několika milimetrů až po tvary o průměru několika decimetrů a dokonce i několika metrů. \nDruhy konkrecí i jejich složení bývají velmi rozmanité – hlavní složkou může být uhličitan vápenatý, křemičitany, hematit, goethit, pyrit, markazit, dolomit, siderit, baryt a další. S výskytem různých druhů konkrecí se lze setkat nejen na souši všech kontinentů, ale i na mořském dně. Odhaduje se, že ve světovém oceánu by mohlo být nejméně 300 miliard tun zásob manganové rudy, a to převážně v podobě železito-manganových konkrecí, nalézajících se na jeho dně. Nejběžněji se konkrece vyskytují v břidlicích, prachovcích a pískovcích. \n\nJednotlivé druhy konkrecí bývají popisovány z hlediska jejich složení, tvarů, velikostí a vzniku. Specifickým druhem jsou například septárie, což jsou konkrece z jílovitých sedimentů. Pro jejich vzhled je charakteristická síť vnitřních trhlin, které vznikly při diagenezi a nezřídka bývají vyplněny druhotnými minerály. Největší ukázky kulovitých septárii, které měří až 3 metry v průměru, lze spatřit na Novém Zélandě (Moeraki Boulders na pobřeží Jižního ostrova a okolí Hokianga Harbour na Severním ostrově). \nVelké kulovité konkrece bývají obvykle uváděny pod názvem \"dělové koule\", anglicky \"Cannonball\". S tímto pojmenováním souvisí i název řeky Cannonball River v Severní Dakotě (USA), v jejímž okolí se vyskytují koule, které mají až 3 metry v průměru. Obří \"dělové koule\" o velikosti až 6 metrů se vyskytují i na jiných místech USA, například v přírodním parku Rock City (\"Skalní Město\") jižně od Minneapolisu v Kansasu. \n\nVe světě je známa řada dalších lokalit – například Qasr El Sagha u Fajjúmu v severním Egyptě (až 9 metrů velké kulovité konkrece), dále v Kanadě, na Aljašce, v Grónsku, ve fjordu Van Mijenfjorden na Špicberkách, v Bosně a Hercegovině nebo v čínské provincii Chu-nan.\n\nPříklad výskytu obřích kulovitých konkrecí typu \"cannoballs\" je doložen i ze střední Evropy, a to z česko-slovenského pomezí. Jedná se o lokalitu Megonky v okrese Čadca, která je chráněna jako přírodní památka.\n\n\n\n"}
{"id": "1155321", "url": "https://cs.wikipedia.org/wiki?curid=1155321", "title": "Otkrytije Arena", "text": "Otkrytije Arena\n\nOtkrytije Arena () je stadion v Moskvě a zároveň domácí stánek fotbalového klubu Spartak Moskva. Stadion má kapacitu pro 45 000 diváků. Slavnostní otevření stadionu obstaralo utkání mezi Spartakem Moskva a Crvenou zvezdou Bělehrad (1:1), jež se konalo 5. září 2015. Odehrály se na něm \nzápasy Konfederačního poháru v roce 2017 a Mistrovství světa ve fotbale v roce 2018.\n\nPo celou dobu existence moskevského Spartaku neměl klub vlastní stadion. Jeho mužstva proto hrávala svá utkání na cizích stadionech (Lokomotiv, Dynamo, Olympijský stadion, Stadion Eduarda Strelcova, Lužniki).\n\nPo rozpadu Sovětského svazu a přechodu k tržnímu hospodářství si klub zpočátku nemohl z finančních důvodů dovolit výstavbu vlastního stadionu. První kroky vedoucí k jeho realizaci byly učiněny roku 1994. Moskevská radnice vyčlenila pro klub pozemky v oblasti Botanické zahrady, avšak stavba stadionu nebyla kvůli protestům „zelených“ a místních obyvatel zahájena. Předpokládané celkové náklady projekty činily v roce 1998 250 milionů dolarů (přičemž stadion by měl pojmout okolo 65 000 fanoušků). 31. března 1999 byla však výstavba stadionu na tomto místě zakázana na základě usnesení moskevské vlády, načež bylo zvoleno nové stavební místo v té samé oblasti. Od nového stadionu by přitom byly stejně vzdáleny hned čtyři stanice metra (Botanický sad, Sviblovo, Otradnoje, Vladykino). Pro stavbu stadionu bylo vyčleněno 39 hektarů půdy a podle nového projektu by jeho kapacita činila 52 000 diváků. Začátek prací byl stanoven na rok 2001, avšak záhy po dokončení projektových činností vyšlo najevo, že část pozemků patří moskevskému Výstavišti úspěchů národního hospodářství, které požadovalo od klubu nájemné ve výši 30 milionů dolarů. Jelikož nebylo v silách klubu takovou sumu vyplácet, výstavba zahájena nebyla.\n\nV září roku 2001 byla naplánována výstavba stadionu na rozmezí Mičurinského prospektu a Ulice Lobačevského. Předpokládaná kapacita nového stadionu byla ve srovnání s předešlým projektem o 10 000 míst menší, jeho součástí by však byl zábavní park. Mimo jiné z důvodu nedostatku finančních prostředků moskevské vlády i Spartaku ale stadion postaven nebyl.\n\nV listopadu roku 2006 byl učiněn další pokus o stavbu stadionu. V tomto případě už úspěšný. Bylo rozhodnuto, že nový stadion bude postaven v lokalitě moskevského letiště Tušino, přičemž financování stavby bylo garantováno ze strany Leonida Feduna. 2. června 2007 byl slavnostně položen základní kámen. Proces výstavby se však postupně zpomaloval, nejprve kvůli byrokratickým průtahům a specifickému umístění (neboť vedle stavby vede tunel metra – Tagansko-Krasnopresněnskoj linky) a následně příčinou světové finanční a ekonomické krize. V roce 2009 se tak stavba stadionu byla stále a pouze na úrovni projektu, přestože se původně počítalo s jejím dokončením v letech 2009–2010. Kromě toho došlo v roce 2010 k přezkoumání projektu stavby stadionu, neboť původně schválená varianta byla zamítnuta architektonickou radou. Projekt stadionu vytvořila americká společnost AECOM. Jednu z variant názvů objektu představovalo „Nové Koloseum“ (ve skutečnosti v dobách gladiátora Sparta Koloseum ještě nebylo postaveno). Dalším návrhem byl poté název „Stadion bratří Starostinů“. V době stavby stadionu byla znovuotevřena a dobudována nedaleké stanice metra Spartak (dříve Volokolamská) v rámci Tagansko-Krasnopresněnskoj linky, která byla uzavřena v roce 1975.\n\n19. února roku 2013 bylo rozhodnuto, že nový stadion ponese jméno \"Otkrytije Arena\", a to podle názvu sponzora – banky Otkrytije. 1,28 miliardy rublů – přesně za takovou sumu ponese po dobu šesti let stadion název Otkrytije Arena. Banka přitom přistoupila na to, aby logo finanční instituce a její název byly na stadionu provedeny v červeno-bílých barvách, ačkoli firemními barvami je modrá a bílá. Podle požadavků FIFA a UEFA v době konání zápasů evropských pohárů a oficiálních utkání reprezentačních týmů stadion nemůže nést název sponzora, a tak se pro tyto případy bude s největší pravděpodobností jmenovat Spartak.\n21. srpna 2014 byl přímo u fotbalové plochy stadionu vedle tribuny B postaven památník čtyřech bratří Starostinů. Vedle stadionu byla odhalena socha gladiátora o výšce 24,5 m (včetně podstavce). V roce 2013 se mluvilo také o tom, že budou postaveny i památníky legendám Spartaku Moskva – Igoru Nettovi a Niktovi Simoňjanovi. Ve třetím patře Západní tribuny je plánováno otevření klubového muzea FK Spartak o celkové ploše okolo 800 m².\n\n27. srpna 2014 byla otevřena stanice metra Spartak. V ten samý den navštívili stadion ministr sportu Vitalij Mutko, předseda vlády Dmitrij Medvěděv a ruský prezident Vladimir Putin. 30. srpna se konalo utkání veteránů fotbalového klubu Spartak (dva poločasy po 20 minutách). Zápasu přihlíželo přibližně 8000 diváků.\n\nStadion byl slavnostně otevřen 5. září 2014 utkáním mezi Spartakem a srbskou Crvenou zvezdou, který navštívilo 37 734 diváků. První gól na novém stadioně vsítil obránce Spartaku Dmitrij Kombarov, jenž si v 8. minutě zápasu při zahrávání trestného kopu všiml, že brankář vyšel daleko z brány, a bez čekání na hvizd píšťalky rozhodčího trefil roh soupeřovy brány.\n\nV prvním oficiálním zápase konaném v nové aréně porazil Spartak v rámci 7. kola ruské Premier Ligy moskevské Torpedo 3:1 (za Spartak skórovali dvakrát Quincy Promes a jednou Jurado). Do ochozů stadionu si tehdy našlo cestu 36 058 diváků. Premiérovou porážku na novém stadionu utrpěl Spartak 8. března 2015, kdy v rámci domácí ligy podlehl Krasnodaru v poměru 1:3. V prvních dvanácti domácích zápasech Premier Ligy, které byly odehrány již v Otkritie Areně, se hráčům Spartaku podařilo vždy vstřelit gól. Nešťastným se stalo pro Spartak v pořadí 13. domácí utkání konané v rámci 28. kola, které skončilo porážkou 0:4 od CSKA.\n\n12. října 2014 odehrálo na stadionu své první utkání reprezentační mužstvo Ruska, a to v rámci kvalifikace na Mistrovství Evropy 2016. Soupeřem ruské reprezentace byl výběr Moldavska. Zápas skončil výsledkem 1:1, jediný gól Rusů vstřelil z penalty útočník Spartaku Arťom Dzjuba.\n\n\nPůvodní plánované náklady na výstavbu stadionu činily 150 milionů euro, ve spojitosti se světovou ekonomickou a finanční krizí však měly být podle předpokladů Leonida Feduna dvojnásobně nižší. Ve skutečnosti náklady od počátku výstavby rostly a vyšplhaly se až na téměř 500 milionů euro, poté se ale vlivem světové ekonomické a finanční krize začaly postupně snižovat. V září roku 2011 investor oznámil přibližnou cenu za realizaci projektu, která činila 12 miliard rublů, z toho 2 miliardy byly určeny na vybudování kryté arény. V únoru 2013 byl podle odhadů Leonida Feduna stadion dokončen z 80 %, přičemž náklady na výstavbu se v této době rovnaly přibližně 500 milionům amerických dolarů (asi 15 miliard rublů). Po dokončení stavby Leonid Fedun oznámil, že se konečná cena stadionu zastavila na 14,5 miliardách rublů.\n\nStadion představuje sportovní komplex, jehož součástí je fotbalové hřiště s tribunami o kapacitě 45 000 diváků (původně se počítalo s 35 000) s možností jejího rozšíření na 46 000 v době konání Mistrovství světa ve fotbale 2018. Kromě toho je v lokalitě letiště Tušino naplánována výstavba dvou hokejových arén, tenisové akademie, centra vodních sportů, několika škol se sportovním zaměřením a dvě sportovně zaměřené školky.\n\nStadion je dostupný ze stanice metra Spartak, která se nachází v jeho blízkosti.\n\nDle usnesení Vlády města Moskvy č. 194-PP ze 4. května 2012 bylo otevření stanice naplánováno na listopad 2013, poté však bylo její uvedení do provozu odloženo na květen 2014 a posléze na 27. srpen 2014. K otevření stanice došlo 27. srpna 2014 současně s otevřením stadionu. Kromě stanice metra v rámci rekonstrukce Volokolamské silnice od Moskevského dálničního okruhu po Leningradskou silnici byl vybudován dopravní uzel na křižovatce Volokolamské silnice a ulice Stratonavtov. Cílem rekonstrukce bylo zlepšení dopravy ke stadionu a také celkové dopravní situace v oblasti Pokrovskoje – Strešněvo.\n\nK otevření dopravního uzlu došlo 28. září 2015. V nejbližší době budou kvůli možnosti výjezdu na Stroginskou ulici postaveny silniční a pěší most a také říční přístav. Pěší most spojí dvě nábřeží řeky Moskvy a říční most budou moct využívat nejen fanoušci, ale také turisté.\n\nPo celém stadionu bude možné platit pouze platebními kartami (technologie \"cash free\"), přičemž tuto službu bude zajišťovat banka Otkrytie. Jako platební prostředek bude sloužit na všechna utkání Spartaku předplacená dobíjecí platební karta MasterCard Prepaid PayPass, kterou bude možné využívat i jako vstupenku na stadion. Rovněž bude možné používat karty dostupné v prodejních automatech na stadionu.\n\nKvalifikační utkání skupiny G na XV. Mistrovství EvropyKvalifikace na Mistrovství Evropy ve fotbale 2016 – skupina G\n\nKvalifikační utkání skupiny G na XV. Mistrovství Evropy\n\n<br> \n\n<br> \nV Otkrytie Areně se odehrálo 5 zápasů MS 2018 – 4 zápasy základních skupin a jedno osmifinálové utkání.\nStadion je využíván pro konání koncertů a festivalů.\n\n"}
{"id": "1155322", "url": "https://cs.wikipedia.org/wiki?curid=1155322", "title": "Interakční styl učitele", "text": "Interakční styl učitele\n\nInterakce ve výuce probíhá podle předem stanovených pravidel (nemusí však být napsána/řečena). Jsou jasně dány role jednotlivých aktérů (učitel a žáci) výuky. Tito aktéři se setkávají pravidelně a tak jsou v pravidelné interakci. Vytváří se mezi nimi sociální vztah. Jedním z možných faktorů, který tento vztah ovlivňují, je učivo a také interakční styl učitele. \n\n\nUčitelovy osobnostní vlastnosti ovlivňují jeho pojetí výuky a tak si vytváří svůj jedinečný interakční styl. Ten se mění v konfrontaci se třídou, či jednotlivými žáky. Jelikož učitel reaguje na žáky a žáci naopak reagují na učitele. Z toho vyplývá, že interakce je vždy oboustranná. Např. učitel položí otázku, žáci odpovídají; učitel ztiší hlas a žáci postupně zbystří atd.\n\nJedná se o kombinaci záměrného i bezděčného působení na žáka, jeho emoční vztahy a postoje k žákovi/žákům. Také se jedná o učitelem upřednostňované metody výuky a výchovy.\n\nInterakce ve třídě je ovlivněna:\n\nPodle Janíkové\n\nPodle Gavory \n\nI přes tyto vlivy má každý učitel své specifické a relativně trvalé určité prvky nebo vlastnosti interakce, což nazýváme interakční styl. K pochopení a bližšímu poznání interakčního stylu učitele využíváme tzv. dimenze.\n\nModel učitelova interpersonálniho chování v interakci se žáky - rozdělení dimenzí podle Wubbelse, Crétona a Hoomayerse:\n\n\n\nDimenze umístěny v modelu naproti sobě jsou sobě protikladem. Jelikož učitel pomáhající nemůže být zároveň učitelem nespokojeným atd. Konkrétní učitel pak dosahuje různých úrovní, v jednotlivých dimenzích. Některé dimenze můžou u učitele převládat a jiné mohou být velmi slabé. Proto má každý učitel svůj charakteristický interakční styl.\n\nPomocí dotazníku QTI (Questionnaire on Teacher Interaction) se zjišťuje interakční styl učitele. Výsledky dotazníku se poté doplní do osmidimenzního schématu. Každá položka předkládá respondentovi jedno tvrzení a respondent odpovídá pomocí pětistupňové numerické škály; posuzuje frekvenci výskytu určitého chování na stupnici od 0 (nikdy) po 4 (vždy). Dotazník obvykle vyplňují žáci, které daný učitel vyučuje; mohou si ho však vyplnit (formou sebeposouzení) i učitelé sami.\n\nRozdělujeme testy také podle stupně vzdělání. První stupeň ZŠ má pouze tří stupňovou hodnotící škálu a 48 otázek. Tento dotazník označujeme jako QTI-E (elementary). Pro starší žáky je pak klasický dotazník QTI, tedy škála 0-4. Pro vysoké školy je určeno USCLES (University Social Constructivist Learning Environment Survey) a kombinuje řadu dotazníků.\n\nObecná pravidla pro použití QTI dotazníků: \n"}
{"id": "1155327", "url": "https://cs.wikipedia.org/wiki?curid=1155327", "title": "Mistrovství Evropy juniorů ve sportovním lezení", "text": "Mistrovství Evropy juniorů ve sportovním lezení\n\nMistrovství Evropy juniorů ve sportovním lezení patří mezi juniorská kontinentální mistrovství ve sportovním lezení juniorů a mládeže, v Evropě pořádané každoročně od roku 2012 Mezinárodní federací sportovního lezení (IFSC) ve třech věkových kategoriích od 14 do 19 let. V Evropě se pořádá od roku 1996 Evropský pohár juniorů ve sportovním lezení, vrcholným závodem je Mistrovství světa juniorů ve sportovním lezení, Český horolezecký svaz pořádá Mistrovství České republiky mládeže v soutěžním lezení a Český pohár mládeže v soutěžním lezení. Mezi další evropské závody patří Mistrovství Evropy ve sportovním lezení a Akademické mistrovství Evropy ve sportovním lezení, které jsou pořádány jednou za dva roky a střídají se s Mistrovstvím světa ve sportovním lezení a Akademickým mistrovstvím světa ve sportovním lezení.\n\nPrvní Mistrovství Evropy juniorů ve sportovním lezení proběhlo v roce 2012 pouze ve dvou disciplínách v lezení na obtížnost a na rychlost. V roce 2013 přibylo také Mistrovství Evropy juniorů v boulderingu pořádané v samostatném termínu. V roce 2014 a 2015 bylo Mistrovství Evropy juniorů součástí Evropského poháru juniorů (konalo se celkově méně závodů Evropského poháru).\n\nPrvní (zlatou) medaili i vítězství zde získal v roce 2015 Matěj Burian v lezení na rychlost v kategorii B.\nV roce 2016 přidal Jakub Konečný zlatou medaili také v lezení na obtížnost, v kategorii A a v roce 2018 také jako junior.\n\nDo finále se dostali následující závodníci: mezi juniory 6. Jan Kříž v lezení na rychlost. V kategorii A: 10. Tereza Svobodová v lezení na obtížnost; 4. a 7. Jan Kříž a 8. Pavel Krutil v lezení na rychlost. V kategorii B: 6. Vojtěch Trojan, 9. Veronika Peltrámová a 7. Eliška Adamovská.\n\n\n\n\n"}
{"id": "1155331", "url": "https://cs.wikipedia.org/wiki?curid=1155331", "title": "Ojajaje aneb Královna ostrovů", "text": "Ojajaje aneb Královna ostrovů\n\nOjajaje aneb Královna ostrovů (ve francouzském originále ) je krátké hudebně-dramatické dílo – autoři je žánrově označili jako „hudební kanibaliádu“ (), moderní vydavatel jako opéra bouffe, jiná literatura je označuje za operetu nebo burlesku – o jednom dějství francouzského skladatele Jacquese Offenbacha na libreto Julese Moinauxe z roku 1855. Premiéra se konala 26. června 1855 v pařížském divadle Folies-Nouvelles Offenbachova kolegy a konkurenta Hervého (vl. jm. Florimonda Rongera), který hrál i titulní roli.\n\nTato drobná Offenbachova práce byla – po uvedení opéry comique \"Pépito\" v Théâtre des Variétés v říjnu 1853, jež musela být po několika reprízách na nátlak Opéry-Comique stažena – prvním skladatelovým hudebně dramatickým dílem uvedeným na profesionální scéně. Okolnosti jejího vzniku nejsou zcela jasné. Libretistou byl Jules Moinaux, který spolupracoval s Offenbachem již jako autor textu \"Pépita\"; na rozdíl od umírněné romantické komiky \"Pépita\" je však \"Ojajaje\" příkladem hudební grotesky mající kořeny v prostředí pařížského café-concert. To platí i o divadle, kterému byla určena: Folies-Nouvelles (zpočátku Folies-Concertantes) otevřel 3. února 1854 skladatel a herec Hervé a uváděl v něm především vlastní díla vyznačující se specifickým bizarním humorem. V některých případech však otevřel své divadlo i jiným skladatelům, jako byli Léo Delibes nebo právě Offenbach s \"Ojajaje\".\n\nNejednalo se přitom o jednostrannou úsluhu: Offenbach přizval v dubnu roku 1855 Hervého na svůj každoroční koncert, který pořádal v pronajatém koncertním sále zvaném Salle Herz a kde v přechozích letech poprvé provedl své drobné opery \"Mathurinův poklad\" a \"Luc a Lucette\". V roce 1855 zde Offenbach předvedl svou dramatickou kantátu \"Le Décaméron ou la Grotte d'Azur\" na text Josepha Méryho a Hervé zde odehrál své do to doby nejpopulárnější dílo, hudební scénku pro dva herce \"Potrhlý skladatel\" (\"\"), která mu dala doživotní přezdívku. Hervému v ní asistoval známý komik z jeho divadla Joseph Kelm a právě Hervé a Kelm brzy poté hráli protagonisty Offenbachova nového díla.\n\n\"Ojajaje\", celým původním názvem \"Ksmrtivrz a Ojajaje aneb Kontrabas a lidojedství\" (\"\"), je spíše krátký hudební skeč než jednoaktová opéra comique či opereta. Obsahuje jen pět hudebních čísel velmi různorodého charakteru (lamento trosečníka, účet pradleny, horácká píseň, divošská píseň a mirlitonová polka), z nichž přinejmenším mirlitonovou polku napsal Offenbach již dříve jako salonní zábavný kus. Hlavní hrdina může být skladatelovým humorným portrétem, jen Offenbachovo violoncello nahradil kvůli komičtějšímu účinku kontrabas. Libreto ani hudba nebyly vydány, zachovaly se jen libreto předložené cenzuře a rukopis hudebních čísel; vzhledem k improvizačnímu charakteru Hervého divadla lze u jevištního ztvárnění předpokládat nemalé odchylky.\n\nPremiéra díla se konala 26. června 1855 a tato groteska měla nemalý úspěch, hrála se ve Folies-Nouvelles až do dalšího roku, než je musel Hervé opustit. Literatura někdy uvádí úspěch této hříčky jako jeden z popudů pro Offenbacha, aby založil vlastní divadlo. Offenbach však získal licenci pro své divadlo Bouffes-Parisiens již 4. června a otevřel je 5. července, úspěch \"Královny ostrovů\" tedy neměl na skladatelovy vlastní plány vliv. Naopak, jeho dílo pro Folies-Nouvelles tak vstupovalo do přímé konkurence s jeho divadlem, což pro něj nebylo výhodné. Offenbachův životopisec Jean-Claude Yon vyslovuje domněnku, že se jednalo o starší projekt a že byl Hervého divadlem pozdržen a nasazen těsně před otevřením Offenbachova podniku z konkurenčních důvodů.\n\nJevištní život \"Ojajaje aneb Královny ostrovů\" zůstal omezen na Folies-Nouvelles, ale k lidojedské tematice se Offenbach později vrátil v operetě \"Večerní vítr aneb Strašlivá hostina\" (\"\", 1857).\n\nProvozovací edici této hudební grotesky připravil Jean-Christophe Keck. Divadelní společnost Lyric and co ji inscenovala roku 2019 v Calais a Saint-Omeru.\n\n(Divoká příroda na břehu ostrova) Pod stromem sedí trosečník Ksmrtivrz a dokončuje opravu svého kontrabasu; zbývá už jen kalafunou namazat smyčec. Dozvídáme se, že Ksmrtivrz ztroskotal na ostrově lidožroutů a stále mu hrozí sežrání (kuplety \"Pauvre musicien, quel sort sera mien\"). Býval členem orchestru v Ambigu-Comique, ale kapelník ho vyhodil, když Ksmrtivrz usnul v průběhu představení a kontrabasové sólo prochrápal. Vydal se tedy na cestu do zámoří, loď se potopila a on na své base doplaval až k ostrovu, kde narazil na lidojedy vedené královnou Ojajaje. A tu musí stále něčím bavit, jinak se stane její potravou.\n\nA už je tu královna se svými družkami. Ať ji trosečník rozveselí, jinak následuje „kvík“ a „ham“. Hudbu královna nechce, zato sní muzikantovi kalafunu a zahloubá se do papíru, v němž ji měl zabalenu. Je to účet od pradleny paní Durandové, ale basista královně namluví, že je to lyrická báseň, a Ojajaje ji s citem přednáší (recitativ a romance \"Doit Monsieur Râcle-à-mort… Six paires de chausettes\"). Ale to královnu nezabaví na dlouho, vrhá se lačně na hudebníka, až ten na útěku klopýtne a skončí ve své base. To se královně líbí, směje se a tleská, a Ksmrtivrz se ji snaží udržet při dobré náladě svou pastorální písní, byť mu její slova vypadávají z paměti („horácká“ píseň \"Lisbeth, ô bergère chérie\").\n\nSotva dozpívá, vidí, že má namále. Královna si dává přinést kuchařské potřeby a se svými družkami si brousí na nebohého basistu zuby. Tancují a královna zpívá divošskou píseň (\"Rie, mir, voul, zouf nec croc\"). V poslední chvíli se Ksmrtivrz zachrání tím, že zapíská refrén této písně na jeden z mirlitonů, které si vyrobil. Nadšeným divoškám rozdá ostatní a společně hrají „mirlitonovou polku“. Přitom se nepozorovaně vytratí, a když si Ojajaje všimne, že jí večeře zmizela, už je Ksmrtivrz vidět až na obzoru, jak na svém kontrabasu pádluje daleko od nebezpečného ostrova.\n\n"}
{"id": "1155344", "url": "https://cs.wikipedia.org/wiki?curid=1155344", "title": "Richard John Roberts", "text": "Richard John Roberts\n\nRichard John Roberts (6. září 1943, Derby) je anglický molekulární biolog a genetik.\n\nRoku 1993 získal Nobelovu cenu za fyziologii nebo medicínu (spolu s Phillipem Allenem Sharpem), a to za objev členění genů eukaryotních buněk na úseky (introny, které žádný protein nekódují, a exony, které jej kódují) a vystřižení intronů z mRNA.\n\nVystudoval organickou chemii na univerzitě v Sheffieldu. Postgraduální studium absolvoval na Harvardově univerzitě. Poté začal pracovat (1972) v \"Cold Spring Harbor Laboratory\" v New Yorku. V roce 1992 nastoupil do soukromé firmy \"New England Biolabs\".\n\n"}
{"id": "1155347", "url": "https://cs.wikipedia.org/wiki?curid=1155347", "title": "Athos (pes)", "text": "Athos (pes)\n\nAthos (plné jméno Athos 68/10) (* 2009) je německý ovčák a vojenský pes armády České republiky.\n\nByl vycvičen na vyhledávání výbušnin a v Afghánistánu se podílel se svým psovodem rotným Rostislavem Bartončíkem na zajištění bezpečnosti vojáků i místních obyvatel před výbušninami bojovníků Tálibánu. V září 2012 při útoku Tálibánu na spojeneckou základnu v provincii Lógar byl těžce zraněn při výbuchu rakety. Athos měl silné krvácení v oblasti zad, v boku díru o velikosti chlapské pěsti, porušenou močovou trubici a v těle úlomky střepin. V rámci první pomoci, kterou mu poskytli američtí lékaři dostal první transfúze krve od nezraněného belgického ovčáka Joa. Pak byl Athos dopraven zdravotnickým vrtulníkem na americkou základnu do Baghramu. Zde dostal tzv. \"deku hrdinů \", jako symbol amerického válečného hrdiny.\n\nPozději byl transportován do veterinární nemocnice americké základy v německém Ramsteinu. Rekonvalescence probíhala v \"Ústředním veterinárním ústavu AČR v Hlučíně\". Dne 3. ledna 2014 se vrátil na \"Veterinární a výcvikovou základnu Grabštejn\" a zapojil se znovu do výcviku. Zde ho 7. ledna 2014 vyznamenal ministr obrany Vlastimil Picek. Athos obdržel kožený obojek s Pickovým podpisem a plaketu s velkou buvolí kostí. Od libereckého hejtmana Martina Půty dostal věnec klobásek.\n\nV důsledku zranění mu v zádech chybí asi 15 centimetrů kosti a ve stehně mu zůstala také jedna střepina. Tu tam doktoři nechali, aby mu neporušili šlachy a vazy.\n\nDne 2. prosince 2015 uvedla televizní stanice Prima, že armáda ČR umístila Athose na internet mezi vysloužilé psy, které nabízí k prodeji. Po kritice zejména na sociálních sítích inzerát stáhla.\n"}
{"id": "1155349", "url": "https://cs.wikipedia.org/wiki?curid=1155349", "title": "Pomník Aloise Jiráska (Praha)", "text": "Pomník Aloise Jiráska (Praha)\n\nPomník Aloise Jiráska stojí uprostřed travnaté plochy na Jiráskově náměstí v Praze, poblíž domu, kde spisovatel žil v letech 1903–1930.\n\nPo smrti spisovatele pečovala o jeho památku Společnost Aloise Jiráska, založená roku 1930. Nejprve zřídila Jiráskovo muzeum v bytě na rohu Resslovy ulice, kde Jirásek žil, a roku 1933 zde umístila žulovou pamětní desku s nápisem: \"V tomto domě žil a zemřel Alois Jirásek 1903–1930\". \"Zasadila Společnost Al. Jiráska.\" Společnost se také zasloužila o pojmenování náměstí, mostu přes Vltavu a přejmenování reálného gymnázia v Resslově ulici 10/308 na \"Jiráskovo gymnasium\" (označení a prvorepublikový státní znak nad vchodem zůstaly, škola byla po roce 1948 změněna na základní, v ředitelně do roku 1990 visela podobizna celé postavy Aloise Jiráska). \nNa náměstí byla od roku 1933 parková úprava s věncem lip, uprostřed kašna s fontánou. Teprve roku 1960 zde byl postaven pomník. Autorem sochy je Karel Pokorný, pískovcový podstavec pomníku navrhl architekt Jaroslav Fragner. Sochu odlila firma Zukov. Pomník odhalil ministr kultury a školství Zdeněk Nejedlý.\n\nSedící postava spisovatele v nadživotní velikosti je provedena v bronzu. Alois Jirásek je zpodoben s perem v pravé ruce, levou rukou přidržuje rozevřený sešit na koleni předkročené pravé nohy. Na kamenném podstavci je centrálně umístěn kónický sokl s patkou a úzkou římsou na vrcholu. Kameny soklu jsou pravděpodobně osazeny na železobetonovém skeletu. Na jeho přední straně je kolmo vsazena obdélná kamenná deska s nápisem ALOIS / JIRÁSEK / 1851 – 1930, na zadní straně deska s nápisy: POSTAVENO / PÉČÍ VLÁDY / ČESKOSLOVENSKÉ / REPUBLIKY / K PATNÁCTÉMU / VÝROČÍ OSVO- / BOZENÍ VLASTI / ROKU 1960 / PODLE NÁVRHU / SOCHAŘE KARLA / POKORNÉHO / A ARCHITEKTA / JAROSLAVA / FRÁGNERA. Po stranách jsou kamenné reliéfy – na pravé straně palcát s datem 1419, na levé straně reliéf psí hlavy s datem 1695. \n\nPomník je kulturní památka České republiky evidovaná v Ústředním seznamu kulturních památek pod rejstříkovým číslem: 40078/1-1210.\n\n\nČlánek byl sestaven s využitím podkladů NPÚ.\n"}
{"id": "1155353", "url": "https://cs.wikipedia.org/wiki?curid=1155353", "title": "Emil Lupták", "text": "Emil Lupták\n\nEmil Lupták (28. ledna 1951, Bratislava – 22. února 2017, Bratislava) byl slovenský fotbalový brankář.\n\nV československé lize hrál za Inter Bratislava. Gól nedal.\n\n"}
{"id": "1155358", "url": "https://cs.wikipedia.org/wiki?curid=1155358", "title": "Tim Hunt", "text": "Tim Hunt\n\nRichard Timothy Hunt (* 19. února 1943, Neston) je anglický biochemik a molekulární biolog, nositel Nobelovy ceny za objevy v oblasti buněčného cyklu.\n\nTitul Ph.D. získal na univerzitě v Cambridge (1968), vědecky začal pracovat na \"Albert Einstein College of Medicine\" v New Yorku. Později vyučoval v Cambridge (1981–90) a v roce 1991 se stal vedoucím výzkumu v \"Imperial Cancer Research Fund\" (nyní \"Cancer Research UK\"). Roku 2001 získal Nobelovu cenu za fyziologii nebo medicínu (spolu s Lelandem H. Hartwellem a Paulem Nursem) za objev cyklinů – proteinů řídících buněčný cyklus.\n\nRoku 2015 musel opustit univerzitní pozice poté, co byl obviněn ze sexismu.\n\nZabýval se mimo jiné syntézou hemoglobinu v červených krvinkách a zjistil, že některé proteiny ji startují a jiné blokují. Zkoumal biochemické pochody ve vajíčkách ježovek. V roce 1983 našel bílkovinu, která se objevuje před každým buněčným dělením. Nazval ji cyklin. Hunt předpokládal, že jde o klíčový faktor v buněčném dělení a buněčném cyklu, a skutečně se ukázalo, že tuto úlohu hraje ve všech živých organismech (kromě bakterií). Vysvětlení mechanismů, které řídí buněčný cyklus eukaryotických buněk, ukázalo cestu k dalšímu zkoumání vzniku rakovinného bujení. Teorie cyklinu se však neslučovala s objevy Lelanda Hartwella. Oba modely si dlouho konkurovaly, až do objevů Paula Nurse, které umožnily Hartwellův i Huntův model sloučit. Všichni tři pak dostali Nobelovu cenu.\n\nRoku 1978 byl zvolen členem Evropské společnosti pro molekulární biologii (EMBO), roku 1991 členem Královské společnosti, roku 1998 členem britské Akademie lékařských věd, roku 1999 zahraničním členem Americké akademie věd a roku 2001 získal Nobelovu cenu za fyziologii nebo lékařství.\n\n"}
{"id": "1155473", "url": "https://cs.wikipedia.org/wiki?curid=1155473", "title": "Checker", "text": "Checker\n\nChecker je americká značka automobilů, vyráběná firmou Checker Motors Corporation v Kalamazoo (stát Michigan). Nejznámějšími modely jsou sedany Checker Superba (1960) a Checker Marathon (1962), které se uplatnily jako vozy taxislužby v amerických velkoměstech.\n\nVýrobu těchto vozů zahájil roku 1922 Morris Markin, který je dodával chicagské společnosti Checker Taxi (pojmenované podle šachovnicového vzoru na svých vozech). Checkery se prosadily v městském provozu díky spolehlivosti a robustní konstrukci, nízkým nákladům na údržbu, dostatku pohodlí pro pasažéry a velkému zavazadlovému prostoru. Jedním ze symbolů New Yorku se od šedesátých let staly taxíky Checker ve žluté barvě, která se používala pro snadné odlišení od dopravců bez oficiální licence. Tyto vozy se objevily ve filmech \"Taxikář\" a \"Útěk z New Yorku\", poměry v továrně v Kalamazoo popisuje film \"Modré límečky\".\n\nŘada Checkerů jezdí v ulicích dosud, i když jejich výroba byla ukončena v roce 1982. Checker Motors Corporation nadále vyráběla pouze náhradní díly pro větší automobilky, v roce 2010 ukončila činnost úplně.\n\n"}
{"id": "1155668", "url": "https://cs.wikipedia.org/wiki?curid=1155668", "title": "Syhlanskyj", "text": "Syhlanskyj\n\nSyhlanskyj ( , 1563 m n. m.) je hora v centrální části pohoří Krásná v Zakarpatské oblasti na jihozápadní Ukrajině. Leží nad vesnící Německá Mokrá asi 10 km severozápadně od Usť-Čorné a 10 km jihovýchodně od Koločavy. Vrchol je porostlý travou a poskytuje kruhový rozhled. Syhlanskyj je nejvyšší horou pohoří Krásná.\n\nPřes vrchol prochází červeně značená hřebenovka. Výstup je možný z Koločavy, Usť-Čorné i Německé Mokré.\n\n"}
{"id": "1155897", "url": "https://cs.wikipedia.org/wiki?curid=1155897", "title": "Pomník Boženy Němcové (Praha)", "text": "Pomník Boženy Němcové (Praha)\n\nPomník Boženy Němcové je umístěn na travanté ploše proti budově Žofína na Slovanském ostrově v Praze.\n\nSpolečnost Boženy Němcové vypsala veřejnou soutěž na návrh kamenného pomníku při příležitosti 120. výročí narození spisovatelky roku 1940. Původně měl být umístěn v Seminářské zahradě na Petříně a později byl určen pro zahradu Kinských. V porotě pro posouzení návrhů byli: předsedkyně Společnosti A. M. Tilschová, zástupce radnice hl. m. Prahy, členové výtvarného odboru Benda, Matějček, Wirth, Roškotová, Urbanová, sochaři Kafka, Šaloun, malíř Švabinský a architekt Gočár. Žádný z uchazečů neuspěl a roku 1941 byla vypsána nová soutěž, ale opět nebyl přijat žádný ze tří návrhů. \n\nPoslední soutěž se uskutečnila až po roce 1948 a v ní zvítězil návrh sochaře Karla Pokorného a architekta Jaroslava Fragnera. Podle svědectví Jana Koblasy se jednalo o v pořadí několikátou variantu sochy, kterou profesor Pokorný vytvořil. Pojetí dřívějších návrhů se postupně měnilo od alegorie Jitro – Proti větru – Zrazená – až po konečný návrh - Božena Němcová bojující, kde je spisovatelka interpretovaná podle ideologizující představy Julia Fučíka. Konečná varianta sochy plně vyhověla požadavkům režimu poloviny 50. let Pomník byl umístěn na Žofín, kde se pozdější spisovatelka roku 1843 zúčastnila svého prvního plesu a seznámila se zde s básníkem Nebeským. \n\nBronzová socha v lehce nadživotní velikosti zpodobuje Boženu Němcovou jako prostovlasou mladou ženu. Je zachycena v pohybu, s nakročenou levou nohou, rozevlátými dlouhými šaty a vyšívaným šátkem přehozeným přes záda. Spisovatelka drží v levé ruce knihu a v pravé ruce před sebou kytici květin.\n\nPomník je kulturní památka České republiky evidovaná v Ústředním seznamu kulturních památek pod rejstříkovým číslem: 44467/1-1038.\n\nNejznámějším malířským portrétem Boženy Němcové je dílo Vojtěcha Hellicha z roku 1845.\n\nČlánek byl sestaven s využitím podkladů NPÚ.\n"}
{"id": "1155911", "url": "https://cs.wikipedia.org/wiki?curid=1155911", "title": "Gustav Wiedermann", "text": "Gustav Wiedermann\n\nGustav Wiedermann (24. srpna 1850 Františkovy Lázně – 11. února 1914 Františkovy Lázně) byl architekt, syn architekta Karla Wiedermanna.\n\nGustav Wiedermann vystudoval architekturu v Praze, Štýrském Hradci a Mnichově. Po studiích se vrátil do rodných Františkových Lázní, kde se od roku 1873 podílel na zdejších stavbách svého otce. Jejich charakteristický žlutobílý imperiální styl, vtiskl nezaměnitelnou podobu celému středu lázeňského města. Jeho stavební styl lze označit jako romantický historismus, v němž se mísí prvky novorenesance, eklekticismu, později je patrný návrat zpět k novoklasicismu. \n\nWiedermann patří k typickým představitelům tzv. lázeňské architektury.\n\nPozději Gustav projektoval množství vlastních staveb, ve Františkových Lázních to byly například:\n\nPro lázeňské hosty pravoslavného vyznání vyprojektoval kostely také v dalších městech:\n\nVytvořil také množství lázeňských hotelů, penziony a vily, například Vila Imperial ve Františkových Lázních, Metropol v Karlových Varech, budovu Městské spořitelny a Obchodní a živnostenské komory v Chebu. V Olomouci v letech 1877 - 1879 projektoval boční křídlo Ditrichštejnského paláce. \n\nZa svou architektonickou činnost, zejména pak za výstavbu pravoslavných chrámů, byl Gustav Wiedermann oceněn Řádem svaté Anny Ruského impéria a srbským Řádem svatého Sávy přímo z rukou krále Milana I. při jeho návštěvě Františkových Lázní.\n\nV roce 1889 se Gustav Wiedermann stal předsedou místního \"Výsadbového a okrašlovacího spolku\" a v letech 1900-1910 byl císařským radou a starostou Františkových Lázní. Za jeho úřadování lázně vzkvétaly a podoba většiny veřejných prostor Františkových Lázní, kterou Gustav Wiedermann se svým otcem Karlem městu vtiskli v době největšího rozkvětu rakousko-uherské monarchie na přelomu 19. a 20. století, zůstala téměř nezměněna dodnes.\n\nGustav Wiedermann zemřel 11. února 1914\n\n"}
{"id": "1155914", "url": "https://cs.wikipedia.org/wiki?curid=1155914", "title": "Petr Ducháček", "text": "Petr Ducháček\n\nPetr Ducháček (* 26. dubna 1987) je český politik a marketingový konzultant, v letech 2010 až 2018 starosta obce Drnovice na Blanensku, bývalý předseda Klubu starostů TOP 09.\n\nVystudoval obor informační technologie, databáze a programování na střední škole informačních technologií v Brně a posléze v letech 2006 až 2011 pedagogické asistenství, resp. učitelství občanské výchovy a technické a informační výchovy pro základní školy na Pedagogické fakultě Masarykovy univerzity (získal titul Mgr.).\n\nDo politiky vstoupil, když jako nestraník za KDU-ČSL vedl v komunálních volbách v roce 2006 kandidátku této strany v Drnovicích na Blanensku, ale nebyl zvolen. Uspěl až o čtyři roky později ve volbách 2010, kdy kandidoval už jako člen TOP 09. V listopadu 2010 byl zvolen starostou obce, čímž se stal nejmladším starostou v barvách TOP 09. V komunálních volbách v roce 2014 vedl místní kandidátku TOP 09 a mandát zastupitele obce obhájil. V listopadu 2014 byl zvolen starostou pro druhé funkční období.\n\nDvakrát kandidoval do Zastupitelstva Jihomoravského kraje, a to ve volbách v roce 2008 (ještě jako člen KDU-ČSL) a 2012 (už jako člen TOP 09), ale ani jednou neuspěl. Stejně tak nebyl zvolen poslancem Poslanecké sněmovny PČR, když ve volbách v roce 2013 kandidoval za TOP 09 a STAN v Jihomoravském kraji.\n\nV říjnu 2015 stál u zrodu spolku, který se jmenuje \"Klub starostů TOP 09\" a kterému předsedal. O měsíc později se na 4. celostátním sněmu TOP 09 v Praze stal z titulu této funkce součástí předsednictva strany. Objevovaly se názory, že tento spolek má sloužit jako konkurence hnutí STAN, ty však Ducháček odmítal. Členem předsednictva strany byl do listopadu 2018.\n\nV komunálních volbách v roce 2018 obhájil jako člen TOP 09 post zastupitele obce Drnovice, když kandidoval za subjekt \"\"Starostové a nezávislí s podporou TOP 09\"\". Dne 2. listopadu 2018 však byla novou starostkou obce zvolena Lenka Růžičková, Ducháček se pak stal druhým místostarostou obce.\n"}
{"id": "1155915", "url": "https://cs.wikipedia.org/wiki?curid=1155915", "title": "Výběrový soubor", "text": "Výběrový soubor\n\nVýběrový soubor se používá ve statistickém, sociologickém či marketingovém výzkumu v okamžiku, kdy chceme na základě sledování náhodně vybraného vzorku (právě výběrového souboru) usuzovat závěry o celé populaci (základním souboru). Výběrový soubor je ten soubor, pro který získáváme při výzkumu data.\n\nVýběrový soubor je podmnožinou základního souboru, který například sleduje určitou populaci v určeném časovém úseku. Výběrový soubor již nezahrnuje celou populaci, ale jen její část. Tato část by však měla být reprezentativní, tedy odpovídat dané populaci. Pokud jsou například naším základním souborem všichni posluchači nějaké konkrétní rozhlasové stanice, nesmíme opomenout zařadit do výběru jedince různého věku, muže i ženy, obyvatele všech krajů ČR, apod. Omezením výběrového souboru například pouze na jeden kraj ČR by mohlo dojít ke zkreslení výsledků, protože v daném kraji mohou mít posluchači jiné preference, než v ostatních krajích. Pro snížení zkreslení vzorku je vhodné volit variantu výběru náhodných vzorků. Jinými slovy, kdybychom testovali úspěšnost studentů na vysokých školách, museli bychom vybrat vzorky po celé zemi, aniž bychom se jakkoliv limitovali či vzorek specifikovali, přičemž klademe důraz na to, abychom vybírali nahodile, což omezuje právě zkreslení výsledků.\n\nVýběrový soubor má vždy konkrétní počet jednotek (prvků). Počet prvků „n“ se nazývá rozsah výběru. V praxi je často nezbytné provádět výzkum na menším vzorku, nežli je základní soubor. Zahrnutí všech jednotek může být obtížné z různých příčin: nemáme dostatečné finanční prostředky, dostatek času, brání nám etické důvody, nebo není možné všechny jednotky dohledat či kontaktovat. Abychom mohli výsledky získané pomocí výběrového souboru zobecnit na naši cílovou populaci, je třeba volit jednotlivé prvky náhodně: všechny potenciální jednotky výběrového souboru musí mít stejnou šanci, abychom je do výzkumu zahrnuli .\n\nStatistické usuzování neboli indukce, je proces zobecňování z výběrového souboru (n) na celý soubor, resp. populaci (N). Cílem induktivní statistiky je z vypozorovaných dat vyvodit zobecnitelná tvrzení s udáním intervalu spolehlivosti - jde tedy o snahu objektivizovat pozorování a zbavit se subjektivního vlivu pozorovatele. Při dodržení správného postupu lze pomocí náhodného výběru dělat závěry o celém souboru.\n\nNáhodný výběr má za cíl dosáhnout maximální reprezentativnosti výzkumu. To znamená, aby výběr obsahoval celou strukturu zkoumaného souboru. Náhodný výběr musí splňovat dvě základní podmínky: pravděpodobnost výběru je pro všechny jednotky souboru nenulová a zároveň jsou jednotky vybrány nezávisle jedna na druhé.\n\nK chybám v odhadech výběrové statistiky aktuálního parametru dané populace nebo jen určité subpopulace může dojít buď v důsledku výběru, kde řadíme chyby výběrové náhodné a chyby výběrové systematické. Chyby výběrové náhodné jsou zapříčiněné působením náhody při výběru vzorku populace. Příklad na dvou pětičlenných skupinách osob: Osoby v první skupině jsou vegetariáni a pravidelně cvičí, opačně je tomu u osob ve skupině druhé. Pět let sledujeme zdravotní stav osob obou skupin. Závěry se pokaždé mohou lišit. Jednou může být na tom po zdravotní stránce lépe skupina první, podruhé naopak skupina druhá. Platí tedy, že čím větší velikost vzorku populace, tím se variabilita výsledků minimalizuje a předchází se tak náhodné chybě.\n\nVýběrová systematická chyba označuje zkreslení, které vzniklo důsledkem upřednostnění některých hodnot proměnných v plánu výzkumu. Například studujeme-li skupinu zaměstnaných a nezaměstnaných a ptáme se na jejich zkušenosti v období, kdy byly bez práce. Za věrohodnější a přesnější pak považujeme výpovědi aktuálně nezaměstnaných, což vede ke zkreslení výzkumu.\n\nChybné odhady mohou být zapříčiněné i chybami nevýběrovými. K těm může dojít při nedostatečném usuzování výběrového souboru nebo jsou způsobené předem chybným statistickým rozborem dat celé populace, což mohly zavinit chybné měřící instrumenty nebo aritmetické chyby.\n"}
{"id": "1155916", "url": "https://cs.wikipedia.org/wiki?curid=1155916", "title": "Giuseppe Aldrovandini", "text": "Giuseppe Aldrovandini\n\nGiuseppe Antonio Vincenzo Aldrovandini, také Aldovandrini, Aldrovandin, Aldrovandon, Altrobrandino (8. června 1671 Bologna – 8. února nebo 9. února 1707 tamtéž) byl italský hudební skladatel a pedagog.\n\nGiuseppe Aldrovandini se narodil 8. června 1671 v Bologni. Skladbu a kontrapunkt studoval u Giacoma Antonia Perti. V roce bylo v Bologni poprvé veřejně provedeno jeho dílo – oratorium \"La guerra in cielo\". V roce 1695 se stal členem Bolognské filharmonické akademie (\"Accademia Filarmonica di Bologna\"). Jako operní skladatel debutoval v roce 1696 v divadle \"Teatro Formagliari\" operou \"Gl'inganni amorosi scoperti in villa ossia la Zannina\". Až do své předčasné smrti zkomponoval na 35 jevištních děl. V roce 1702 se stal čestným skladatelem vévody z Mantovy a kapelníkem (\"maestro di cappella\") \"Accademie dello Spirito Santo\" ve Ferraře. Kromě skladatelské činnosti proslul zejména jako učitel zpěvu. \n\nZemřel tragicky 8. února 1707 (podle některých pramenů 9. února) ve věku 35 let. Utopil se v kanále \"Naviglio\" na předměstí Bologni.\n\n\n\n\n\n"}
{"id": "1155924", "url": "https://cs.wikipedia.org/wiki?curid=1155924", "title": "Vložka", "text": "Vložka\n\nVložka může být:\n\n"}
{"id": "1155927", "url": "https://cs.wikipedia.org/wiki?curid=1155927", "title": "Gaius Mucius Scaevola", "text": "Gaius Mucius Scaevola\n\nGaius Mucius Scaevola byl legendární hrdina starověkého Říma, známý svým pokusem o atentát na krále Larse Porsennu, k němuž mělo dojít podle různých výpočtů mezi lety 508 až 503 před naším letopočtem.\n\nPodle verze, kterou podává Livius, se po svržení krále Tarquinia Superba a vyhlášení republiky vypravil proti Římu Lars Porsenna, vládce města Clusium. Díky početní převaze se mu podařilo město oblehnout a požadoval na jeho obyvatelích, aby se znovu podřídili Etruskům. Gaius, mladík z patricijského rodu Muciů, se přihlásil, že Porsennu zabije. Podařilo se mu proniknout do králova ležení, omylem však probodl mečem místo krále jeho pobočníka. Byl vzápětí zatčen a postaven před soud. Sdělil Porsennovi, že je pouze jedním ze tří set mladých Římanů, kteří přísahali, že se jeden po druhém pokusí nepřátelského vladaře sprovodit ze světa. Aby dokázal jejich odhodlání, vložil se slovy: „Pohleď, králi, jak bezcenné je tělo pro nás, kdo usilujeme o slávu,“ svoji pravou ruku do ohně a držel ji tam, aniž by dal najevo bolest. To udělalo na Porsennu takový dojem, že zajatce propustil a odtáhl od římských bran. Mucius získal díky svému činu přízvisko \"Scaevola\" (levoruký) a římský senát mu daroval rozsáhlé pozemky, známé jako \"Prata Mucia\".\n\nMucius Scaevola se stal jako vzor mužnosti námětem mnoha literárních i výtvarných děl a opery \"Muzio Scevola\" (libreto Paolo Antonio Rolli, hudba Filippo Amadei, Giovanni Bononcini a Georg Friedrich Händel). Moderní historikové však považují jeho příběh za pouhou mravoučnou smyšlenku z pozdějších dob: mj. Tacitus jasně uvádí, že Porsenna Řím ve skutečnosti dobyl.\n\n"}
{"id": "1155928", "url": "https://cs.wikipedia.org/wiki?curid=1155928", "title": "Emauzy ČR", "text": "Emauzy ČR\n\nEmauzy ČR je česká obecně prospěšná společnost vzniklá roku 2013 přeměnou občanského sdružení, které v roce 1991 založil (pod názvem Křesťanské společenství emauzských domů, který byl změněn v roce 1994) a poté i dlouho vedl tajně vysvěcený ženatý biskup skryté církve Fridolín Zahradník. Provozovaly azylové domy pro bezdomovce a propuštěné vězně v Rychnově nad Kněžnou, v Praze a v Mostě, avšak vnitřní spory, které začaly v roce 2003, vedly na přelomu let 2010 a 2011 k jejich předání jiným provozovatelům. Nyní se Emauzy ČR podílejí na poskytování sociálního bydlení.\n\n\n\n"}
{"id": "1155933", "url": "https://cs.wikipedia.org/wiki?curid=1155933", "title": "Mucius Scaevola", "text": "Mucius Scaevola\n\nMucius Scaevola byl římský patricijský rod. Jméno Scaevola znamená „levoruký“. Jeho nositeli byli:\n\n"}
{"id": "1155941", "url": "https://cs.wikipedia.org/wiki?curid=1155941", "title": "Evropský pohár juniorů ve sportovním lezení", "text": "Evropský pohár juniorů ve sportovním lezení\n\nEvropský pohár juniorů ve sportovním lezení (anglicky \"European Youth Cup\") je série lezeckých závodů, které v Evropě vyhlašuje a organizuje Mezinárodní federace sportovního lezení (IFSC) od roku 1996. Současně se závodníci mohou účastnit již od šestnácti let Světového poháru ve sportovním lezení dospělých.\n\nV České republice pořádá Český horolezecký svaz každoročně seriál závodů Českého poháru v soutěžním lezení a Českého poháru mládeže v soutěžním lezení.\n\nPrvní ročník závodů \"European Youth Cup\" se konal v roce 1996, začal v Dortmundu a končil v Praze. Závodilo se v lezení na obtížnost ve třech kategoriích, z pěti závodů se škrtal nejhorší výsledek. V roce 1997 proběhlo pět závodů na obtížnost a třetí kolo se konalo v Chocni.\nV roce 2010 se konalo pět závodů v lezení na obtížnost pod názvem \"European Youth Series\" a závodilo se také v lezení na rychlost. V roce 2011 se opět pod názvem \"European Youth Cup\" konalo pět závodů na obtížnost, pět na rychlost a dva v boulderingu. Od roku 2014 se do celkového hodnocení započítává také Mistrovství Evropy juniorů.\n\nJiž na prvních závodech v roce 1996 v lezení na obtížnost měla Česká republika tři medailsty. Tři madaile získal Daniel Kadlec, bronzovou, zlatou a stříbrnou v kategorii A, celkově skončil druhý. Šárka Obadalová skončila celkově třetí v kategorii B, získala zlato a bronz, v roce 1997 skončila celkově na druhém místě. Druhou českou medailistkou se stala v roce 1996 Veronika Hunková, získala bronz v kategorii juniorů na závodech v Bernu.\n\nDalšími vítězi byli Tomáš Mrázek v lezení na obtížnost v juniorské kategorii (2000 a 2001), Tereza Kysliková v kategorii B (2001), Silvie Rajfová v kategorii B (2003), v letech 2004-2008 stojí za zmínku pět stříbrných medailí které získal Martin Stráník postupně ve všech kategoriích.\n\nV letech 2007 a 2008 zvítězil Adam Ondra suverénně v lezení na obtížnost v kategorii B a od následujícího roku se drží na špičce nejen ve světovém poháru mezi dospělými v obtížnosti i boulderingu.\n\nV roce 2012 zvítězil Jan Kříž celkově v lezení na rychlost v kategorii A, v roce 2011 a 2013 skončil druhý, v roce 2015 na třetím místě.\n\nV roce 2016 zvítězil Jakub Konečný v lezení na obtížnost v kategorii A.\n\n\n\n"}
{"id": "1155949", "url": "https://cs.wikipedia.org/wiki?curid=1155949", "title": "Pomník J. E. Purkyně", "text": "Pomník J. E. Purkyně\n\nPomník Jana Evangelisty Purkyně stojí v jižní části Karlova náměstí v Praze.\n\nSocha je méně zdařilou obdobou pomníku Josefa Jungmanna, který vytvořil Zdeněk Šimek (dle staršího modelu Václava Levého). Je dílem sochařů Oskara Kozáka a Vladimíra Štrunce z roku 1961. Odlila firma Zukov.\n\nSocha stojí na kónickém obdélníkovém podstavci z leštěné žuly, na kterém je vpředu nápis JAN EV. PURKYNĚ / 1787 – 1869. Vědec, sedící na židli s masivními soustruženými nohami, má přes opěradlo přehozen plášť. Purkyně je oblečen v redingotu, jeho pravá ruka je pozdvižena v nepřirozeném gestu, levá se opírá o opěradlo židle.\n\nPomník je kulturní památka České republiky evidovaná v Ústředním seznamu kulturních památek pod rejstříkovým číslem: 40074/1-1208.\n\nČlánek byl sestaven s využitím podkladů NPÚ.\n"}
{"id": "1155954", "url": "https://cs.wikipedia.org/wiki?curid=1155954", "title": "Regionální muzeum K. A. Polánka v Žatci", "text": "Regionální muzeum K. A. Polánka v Žatci\n\nRegionální muzeum K. A. Polánka v Žatci je muzeum, jehož zřizovatelem je Město Žatec. Zaměřuje se na regionální historii a přírodu Žatecka a Podbořanska v širších souvislostech. Provádí záchranné archeologické výzkumy. Po druhé světové válce až do roku 1960 působilo jako okresní muzeum v rámci okresu Žatec, poté jako městské muzeum. Je pojmenováno po Karlu Aloisi Polánkovi, pedagogovi a vlastivědném pracovníkovi, činnému zejména v meziválečném období.\n\nStávající muzeum je přímým nástupcem dvou muzejních institucí, které až do začátku druhé světové války v Žatci působily. V roce 1896 bylo z iniciativy místního spolku živnostníků založeno městské muzeum. Jeho prvním správcem se stal tehdejší ředitel žateckého gymnázia Josef Hollub. Muzeum ovšem nevyvíjelo žádnou osvětovou činnost. Zaměřilo se na sběr starožitností ze Žatce a okolí se zvláštním důrazem na archeologické artefakty. Veřejnosti až do roku 1930 zpřístupněny nebyly. Ve svých počátcích muzeum nemělo charakter odborné instituce. Ještě v roce 1904 žádal Robert von Weinzierl případné nálezce archeologických předmětů, aby se obraceli na teplické muzeum, kde působil jako konzervátor.\n\nSbírkové předměty žateckého muzea byly nejprve uloženy na radnici, od počátku 20. století do roku 1929 v budově městského sirotčince v Husově ulici čp. 678, které je sídlem muzea i v současnosti. V roce 1930 se muzeum přestěhovalo do budovy bývalého gymnázia čp. 127 na náměstí 5. května. Téhož roku v něm byla otevřena stálá expozice. Ředitelem muzea byl tehdy bývalý gymnaziální profesor Maxmilián Wurdinger, konzervátorem Anton Schmiedl, jako externí poradce působil muzeolog a historik umění Josef Opitz. Žatecké městské muzeum v té době provádělo rozsáhlé archeologické výzkumy a prehistorická sbírka se stále rozrůstala. V roce 1937 se do muzea dostal Žatecký poklad, soubor zlatých a stříbrných šperků, mincí a stříbrných hřiven, který byl toho roku náhodně nalezen poblíž Chmelařského náměstí. Jeho váha činí přes 2,7 kg. Po Wurdingerově úmrtí v roce 1938 se jeho nástupcem stal Hermann Födisch. Za jeho působení se roku 1939 Městské muzeum vrátilo do budovy bývalého sirotčince, kde byla otevřena nová expozice. Muzeum se i nadále orientovalo zejména na archeologii, ale druhá světová válka jeho činnost přerušila. Födisch se angažoval v Sudetoněmecké straně a byl aktivním stoupencem nacistického režimu.\n\nVe 20. letech 20. století vzniklo v Žatci další muzeum. Roku 1925 ho založil Inspektorát českých menšinových škol Žatec a neslo název České menšinové muzeum v Žatci. O dva roky později otevřelo svou stálou expozici v budově české obecné školy v Pražské ulici čp. 808. Založení muzea inicioval Karel Alois Polánek (1887–1953), pedagog a státní inspektor českých menšinových škol. Otevření českého muzea bylo nepřímým podnětem pro místní Němce, aby rovněž o rok později své muzejní sbírky zpřístupnili. Polánek se stal prvním správcem muzea a zároveň šéfredaktorem vlastivědného měsíčníku Krajem Lučanů.\n\nPřes národnostní antagonismus existovala mezi oběma muzei určitá forma spolupráce. Muzea si občas vzájemně zapůjčovala exponáty, Kraj Lučanů uveřejnil článek německého badatele Helmuta Preidela. Návrh německého muzea na sloučení obou institucí však v roce 1930 české menšinové muzeum odmítlo. Žatec se stal na základě Mnichovské dohody součástí nacistického Německa. Čeští vojáci před příchodem wehrmachtu do města odvezli archeologickou sbírku menšinového muzea do jedné ze škol v Plasech. Po dohodě Födische a Polánka byla sbírka převezena zpět do Žatce a zařazena do sbírky německého muzea. Archeologické nálezy ze Žatce a Žatecka tak zůstaly na jednom místě a v úplnosti.\n\n Hned v květnu 1945 zajistil sbírky muzea jednatel Českého muzejního spolku František Kostka. V září téhož roku byl správou muzea pověřen pedagog František Kopecký (1907–1983), který je řídil až do roku 1966. Kopeckému se podařilo vybudovat novou expozici, v květnu 1947 otevřít muzeum veřejnosti a obnovit vydávání Kraje Lučanů. Kopecký však nebyl vystudovaný historik a kromě toho řídil muzeum jen na část úvazku, protože stále učil ruský jazyk na základní škole v Komenského aleji. Byl také kromě uklízečky jediným zaměstnancem muzea. Svou aktivitu zaměřil zejména na popularizaci dějin Žatce formou přednášek, rozhlasových pořadů a článků v místním kulturním měsíčníku.\n\nS nástupem nové ředitelky Radmily Holodňákové a jejího manžela, archeologa Petra Holodňáka v září 1980, se muzejní práce dostala na jinou kvalitativní úroveň. V polovině 80. let byla dokončena základní evidence 1. stupně sbírkového fondu a byla oddělena jeho archeologická a historická část. Muzeum také začalo vyvíjet odbornou archeologickou činnost. Zásadní výsledky pro pravěk a raný středověk severozápadních Čech měl Holodňákův výzkum v prostoru pískovny u Soběsuk, prováděný v letech 1985–1992. Po určitou dobu byli v muzeu zaměstnáni i významní archeologové Jiří Waldhauser a Petr Čech. Pracovníci muzea rovněž zlepšili úroveň ediční činnosti ústavu, když založili řadu Studie Regionálního muzea v Žatci.\n\nZa působení Radmily Holodňákové byly v muzeu postupně vybudovány tyto nové stálé expozice: Žatecké obrázky (ikonografické prameny k dějinám města), Kabinet chmelových známek, Žatecký stroj času a Sbírka olejomaleb, umístěná v Křížově vile. Doplňují je expozice Historický a urbanistický vývoj města Žatce a Pravěk středního Poohří, otevřené už v 70. letech. Muzeum každoročně pořádá několik tematických výstav, a to v centrále a v Křížově vile, jejímž provozovatelem se muzeum stalo v roce 2003. Muzeum je pravidelným spolupořadatelem Dnů evropského dědictví a pořádá různé vzdělávací a popularizační akce zaměřené jak na mládež, tak dospělé. V roce 2015 byla dokončena rekonstrukce části objektu bývalých papíren, kde se nacházejí depozitáře, knihovna a konzervátorské dílny muzea. V budově je rovněž přednáškový sál s expozicí dějin průmyslu v Žatci. Radmila Holodňáková, rovněž archeoložka, řídí muzeum od roku 1980 kontinuálně s výjimkou let 2007–2012, kdy byla v důsledku politicko-mocenských střetů na žatecké radnici nucena pracovat v Oblastním muzeu v Mostě. V mezidobí byl ředitelem Jiří Kopica.\n\nMuzeum mělo dvanáct stálých zaměstnanců. Ti připravili celkem 14 výstav, z toho 9 v Křížově vile. Více než 1000 návštěvníků si prohlédlo výstavu Žatecký poklad, který byl jako celek vystaven vůbec poprvé. Kromě nich si další výstavy prohlédlo 9100 návštěvníků. Muzeum uspořádalo celkem 19 přednášek, tradičně pořádanou akcí byl turistický pochod pro veřejnost, tentokrát na hradiště Výrov. Samostatným programem se instituce zúčastnila celostátních akcí Muzejní noc a Dny evropského dědictví. Proběhlo několik archeologických záchranných výzkumů, největší z nich v pískovně u Chudeříně. Muzeum propaguje svou činnost rovněž na Facebooku.\n\n\n\n\n"}
{"id": "1155960", "url": "https://cs.wikipedia.org/wiki?curid=1155960", "title": "Rosenfeldův palác", "text": "Rosenfeldův palác\n\nRosenfeldův palác (slovensky Rosenfeldov palác) je budova v Žilině na ulici \"J. M Hurbana 28.\" Byla postavena v secesním stylu a dokončena v roce 1907 podle projektu žilinského architekta Mikuláše Rautera (Nicoletti Rauter). Architekturou připomíná vídeňský palác Belvedér. Od roku 2009 je národní kulturní památkou.\n\nDům dal postavit žilinský bankéř a obchodník Ignác Rosenfeld. Sloužil jako jeho sídlo a zároveň jako sídlo Žilinské obchodní banky. Po smrti svých majitelů plnila budova účel kancelářského objektu a sídla bank, později zde byl na počátku 50. let zřízen Pionýrský dům. Od roku 1990 budova sloužila jako centrum volného času. Od roku 2011 byla pro havarijní stav budova uzavřena a chátrala. V roce 2015 byla zahájena rekonstrukce objektu.\n\nBudova má půdorys nepravidelného písmene C. Před vstupem do objektu se nachází malý dvůr s kovanou bránou (brána je samostatně chráněný památkový objekt). Objekt má dále výrazně zdobenou fasádu a členitou střechu s doplňky.\n\n"}
{"id": "1155962", "url": "https://cs.wikipedia.org/wiki?curid=1155962", "title": "Už se ten Tálinskej rybník nahání", "text": "Už se ten Tálinskej rybník nahání\n\nUž se ten Tálinskej rybník nahání (známá též pod názvem Uj se ten Tálinskej rybník nahání) je česká zlidovělá píseň původem z jihočeského kraje.\n\nByla složena dvojicí autorů v druhé polovině 19. století, text napsal \"Martin Bláha\" z Maletic a hudbu složil \"Jan Procházka\" ze Žďáru u Protivína. Píseň byla poprvé veřejně zahrána na zábavě v Selibově v roce 1877. Písnička se vztahuje k Tálínskému rybníku, který se nachází nedaleko jihočeské obce Tálín.\n\nBěhem let byla píseň nazpívána celou řadou interpretů, včetně například i Waldemara Matušky. Byla i zpracována v televizním formátu v rámci Zpívánek, pořadu České televize.\n"}
{"id": "1155964", "url": "https://cs.wikipedia.org/wiki?curid=1155964", "title": "Centipede Hz", "text": "Centipede Hz\n\nCentipede Hz je deváté studiové album americké hudební skupiny Animal Collective. Vydáno bylo v září 2012 společností Domino Records. Na rozdíl od předchozího alba \"Merriweather Post Pavilion\" (2009), na němž chyběl Josh Dibb (Deakin), se na tomto albu opět podíleli všichni čtyři členové kapely. Na obalu alba se podílel David Portner (Avey Tare), jeden z členů skupiny, stejně jako jeho sestra Abigail Portner a výtvarník Rob Carmichael.\n\nAutory všech skladeb jsou členové skupiny Animal Collective.\n\n"}
{"id": "1155966", "url": "https://cs.wikipedia.org/wiki?curid=1155966", "title": "Zoltán Klimo", "text": "Zoltán Klimo\n\nZoltán Klimo (23. prosince 1905, Banská Bystrica, Rakousko-Uhersko – 19. ledna 1974, Košice, ČSSR) byl slovenský lékař, psychiatr a univerzitní profesor, nositel Řádu práce.\n\nKlimo studoval na gymnáziu v Banské Bystrici. Po složení maturitní zkoušky odešel do Prahy, kde v letech 1924-1930 studoval medicínu na Lékařské fakultě Karlovy univerzity v Praze. Roku 1930 dosáhl titulu MUDr. Po skončení druhé světové války se stal docentem a od roku 1967 i profesorem. V letech 1930-36 pracoval jako asistent na psychiatrické klinice v Praze. Později, v letech 1936-38 působil jako pracovník neuropsychiatrické kliniky v Bratislavě. V letech 1938-45 byl přednostou nemocnice v Martině. Jako lékař působil i v řadách slovenských povstání, kde pomáhal léčit zraněné. \n\nV letech 1946-48 pracoval jako přednosta neuropsychického oddělení Státní nemocnice v Košicích. V období let 1948-72 pracoval jako přednosta psychiatrické kliniky a vedoucí katedry psychiatrie na Lékařské fakultě Univerzity Pavla Josefa Šafárika v Košicích. Zaměřoval se na problémy diagnostiky a terapie nervových chorob a na protialkoholní léčbu.\n"}
{"id": "1155968", "url": "https://cs.wikipedia.org/wiki?curid=1155968", "title": "Farcău", "text": "Farcău\n\nFarcău (1961 m n. m.) je hora v pohoří Maramureš v severním Rumunsku. Nachází se 11 km severně od obce Poienile de Sub Munte a 24 km severně od města Vișeu de Sus. Hora leží v rozsoše vybíhající z hraničního hřebene směrem na jih. Travnatý vrchol poskytuje kruhový rozhled. Farcău je nejvyšší horou celého Maramureše.\n\nVrchol je dostupný po značených turistických cestách z vesnic Repedea a Luhi.\n\n"}
{"id": "1155973", "url": "https://cs.wikipedia.org/wiki?curid=1155973", "title": "Potštejn (hrad, okres Plzeň-jih)", "text": "Potštejn (hrad, okres Plzeň-jih)\n\nPotštejn je zřícenina hradu u městyse Žinkovy v okrese okrese Plzeň-jih. Nachází se na ostrožně nad rybníkem \"Labuť\" v nadmořské výšce asi 530 metrů. Od roku 1963 je chráněn jako kulturní památka.\n\nPrvní písemná zmínka o hradu pochází z roku 1259, kdy patřil \"Půtovi z Potštejna,\" který pocházel z rodu Drslaviců a byl purkrabím v Domažlicích. Posledním majitelem, který se po hradu psal, ale již na něm nesídlil, byl Bavor z Potštejna zmiňovaný v roce 1414. Po jeho smrti v roce 1437 pravděpodobně neobydlený hrad zdědil Přibík z Klenové. Při dělení majetku mezi jeho pravnuky je hrad v roce 1525 zmiňován jako pustý.\n\nObdélný hradní areál obtáčel s výjimkou krátkého úseku na severní straně příkop. Na východě bylo předhradí opevněné hradbou. Na západ od něj se za dalším příkopem nacházelo hradní jádro, v jehož čele stál okrouhlý bergfrit. Podsklepený palác stával podél západní strany jádra a menší palácové křídlo stálo také podél jižní strany.\n\nZřícenina hradu je volně přístupná po žlutě značené turistické trase od žinkovského zámku k rozcestí Nový rybník na silnici II/191.\n\n\n"}
{"id": "1155975", "url": "https://cs.wikipedia.org/wiki?curid=1155975", "title": "Amazoňan", "text": "Amazoňan\n\nAmazoňan (\"Amazona\") je rod papouškovitých ptáků střední velikosti. Vyskytují se od Mexika, po Jižní Ameriku a také v Karibiku. Většina druhů je velmi pestrobarevná, ale největší část jejich zbarvení tvoří zelená, jako například u amazoňanů portorických. Mnoho z podřazených druhů jsou oblíbené jako okrasné. Například amazoňan modročelý je velmi populární u chovatelů i v Česku.\n\nAmazoňané mají schopnost napodobovat lidské či jiné zvuky. I to je činí oblíbenými společníky. Právě ale obchod s papoušky je jedním z faktorů, které přispívají ke snižování jejich populace ve volné přírodě. Dva druhy amazoňanů již dokonce vyhynuly a další, jako například amazoňan dominikánský nebo černozobý, již mají před vymřením.\n\n"}
{"id": "1155997", "url": "https://cs.wikipedia.org/wiki?curid=1155997", "title": "Reklama cílená na děti", "text": "Reklama cílená na děti\n\nReklama, která cílí na děti v raném věku, využívá poznatků vývojové psychologie. Psychologové však její praktiky neschvalují a označují za nespravedlivé. Z tohoto i jiných důvodů je proto dětská reklama právně regulována v České republice i jiných vyspělých zemích. Cílovou skupinou této reklamy jsou jak děti v pozici zákazníka (mají vlastní kupní sílu - např. z darovaných peněz od příbuzných) nebo přesvědčují dospělé (nejčastěji rodiče) ke koupi specifického zboží.\n\nSpecialisté na marketing ve svých strategiích pracují s poznatky vývojové psychologie, aby tak docílili co největší efektivity reklamních sdělení. Děti potřebují cítit jistotu a kontinuitu a vytvořit si v životě pevné orientační body. Skrze komerci se dokonce formuje obecné povědomí o jednotlivých vývojových stadiích. Batolecí věk se stal veřejností rozeznávanou kategorií v důsledku nabídky oblečení pro malé děti v amerických obchodních domech 30. let. \n\nReklama cílená na děti staví na jejich přirozených tendencích, které pak přetavuje do nabídky konkrétních výrobků. Jednou z takových potřeb je genderové vymezení – děti chtějí mít oblečení a hračky, které odpovídají jejich pohlaví. Proto v reklamách na chlapecké výrobky vystupují chlapci, objevuje se v nich síla, akce a venkovní prostory. Dívčí reklamy se zakládají na stereotypním dojmu, že děvčátka touží po půvabu, dívky v nich jsou častěji zobrazovány v domácím prostředí a obklopené růžovou barvou. Tím se – i nezdravé a přežité – genderové stereotypy stále udržují. \n\nDalší cílovou oblastí je touha dětí, být co nejdříve dospělejší. Reklamy jim podsouvají dojem, že díky výrobkům budou šťastné, a že dospělý život spočívá v nakupování.\n\nZvláště u menších dětí ve věku do tří let cílí reklamy na jejich potřebu lásky. Tomu odpovídají roztomilé postavičky i výběr hudby. Další potřebou dětí, která se odráží v reklamních spotech, je smyslová stimulace. V reklamách se často vyskytují exploze, záblesky světla, zvukové efekty. To vše pak slouží k přitahování dětské pozornosti. Tyto více extrémní prostředky a tematika by se měly setkávat s úspěchem především u starších dětí na prahu školní docházky. U kojenců a batolat by taková reklama neměla úspěch, protože ještě nedokáží kognitivně zpracovat často se měnící obrazy a příliš jasné barvy.\n\nReklamy také dětem (hlavně pak chlapcům) ukazují prostředky (nejčastěji jde o hračky), kterými mohou dosáhnout úspěchu či mistrovství, nebo překonat strach. To koresponduje s dětským magickým myšlením (přesvědčením o vlastní všemocnosti a vlivu).\n\nBylo experimentálně prokázáno, že již tříleté děti rozeznají v nadpoloviční většině případů (66 %) reklamu od televizních pořadů pomocí percepčních vodítek, a to už po přehrání 10 sekund nahrávky. Pětileté děti byly v rozeznávání ještě úspěšnější, což bylo připisováno zejména rozsáhlejším zkušenostem s okolním světem. Právě na jejich základě pak děti zjišťují, o co v reklamách jde, což pak usnadňuje identifikaci. Děti mezi 3 a 5 lety často znají názvy značek a dokáží si spojit produkt s logem. Např. logo Coca Coly si dítě spojí s pitím - rozezná tvar a barvy loga a činnost nebo výrobek s ním spojený. Že děti reklamy rozeznají, však nutně nemusí znamenat, že chápou jejich smysl. Přesvědčovací funkci reklam je schopna odhalit teprve polovina osmiletých dětí. Věková hranice ale samozřejmě není pevná, v jiném výzkumu dokázaly děti adekvátně definovat smysl reklamy i v 7 letech. \n\nMalé děti reklamy ještě nechápou a jsou pak kvůli nedostatku kritického myšlení náchylnější uvěřit všemu, co v nich vidí a mají k nim i kladnější postoj, který až v pozdějším školním věku (10 – 11 let) střídá skepse. Tento kladný postoj u malých dětí může být způsoben tím, že jsou jim prezentovány v médiích, které jinak poskytují zábavu a ponaučení. Dítě se skrze média učí nová slova, rozvíjí své sociální schopnosti, učí se genderovému rozlišení, stylu oblékání, ale i konzumnímu způsobu života. Děti se podle Bandurovy teorie sociálního učení učí pomocí pozorování chování, ke kterému mohou být reklamou podporovány nebo od něj naopak odrazovány. \n\nInternetové prostředí, ve kterém se na počátku 21. století pohybují čím dál mladší děti , nabízí další prostředky, jakými je možné působit na dětské spotřebitelské chování. Takzvané \"advergames\", reklamní hry, obsahují firemní loga, postavičky a produkty a skrývají reklamní sdělení za interaktivní zábavu. To pak dětem znesnadňuje tyto dvě složky oddělovat. Tři čtvrtiny dětí ve věku 8 a 9 let nebyly bez předchozího poučení o tomto typu reklam schopny jejich rozeznání. Pouze 30 % pětiletých dětí, které hrály hru s cereáliemi Froot Loops bylo schopno poznat, že účelem hry je, aby tyto cereálie konzumovaly. V tomto výzkumu se rovněž ukázalo, že děti preferovaly výrobek, který znaly ze hry, i když věděly o jejím pravém záměru. Reklamy nebývají obsaženy pouze v samotných hrách, ale jsou součástí celých webových stránek pro děti. Rozvolňování hranice mezi zábavou a reklamním sdělením však není pouze doménou internetu. Podobné praktiky lze najít i v dětských časopisech ve formě komiksů a doplňovaček či jiných her s reklamním obsahem. \n\nReklamy mohou dětem nabízet ale i pozitivní poselství - například vhodné potraviny jako je zelenina. Děti se běžně při výběru jídla rozhodují pouze podle chuti. Když ale před volbou jídla dítě zhlédne reklamu zaměřenou na nějaké jídlo, jeho volba je ovlivněna a zkreslena. Výzkumy experimentálně potvrdily zvýšení preference zeleniny (brokolice, mrkev) u dětí, které zhlédly reklamu podporující konzumaci zeleniny.\nNejen děti samotné, ale i jejich rodiče jsou vystaveni speciální reklamě, která rodiče vystavuje tlaku ke koupi výrobku, který umožní jejich dítěti, aby nebylo pozadu před vrstevníky. Zvláště přesvědčivá se ukazují tvrzení o vzdělávací hodnotě předkládaného zboží. Jedná se zejména o „výuková“ DVD pro kojence a batolata do 2 let. Nejsou dostupné žádné empirické důkazy, že sledování těchto programů dětem pomáhá v učení. Americká asociace pro pediatrii dokonce vydala prohlášení, že takové pořady nemají pro děti mladší dvou let žádný vzdělávací benefit, protože tomu ještě neodpovídá jejich kognitivní úroveň. Součástí jejich vyjádření bylo i doporučení, aby rodiče takto malým dětem televizi vůbec nepouštěli. \n\nVyjádření o pozitivních účincích na vzdělávání dětí, která jsou součástí propagace batolecích DVD, jsou tedy klamavou reklamou. Na základě stížností vznesených proti produktům Baby Einstein a Brainy Baby byly tyto dvě společnosti donuceny změnit své propagační texty. Jejich obsah však stále vágně naznačoval tutéž zprávu (například, že DVD „inspiruje proces učení“). Jak bylo zjištěno, i to je pro mnohé rodiče podnětem, aby se zajímali o tento druh dětských DVD a jejich koupi. \n\nVýznamným faktorem je též schopnost dětí stále opakovat svým rodičům žádost o koupi výrobku dokola, kdy rodičům často dojde trpělivost a výrobek koupí, než aby je jejich potomek dál svou neústupností otravoval.\nZástupci Americké psychologické asociace (APA) vydali v roce 2004 zprávu o dětské reklamě, ve které čerpali z mnoha studií zabývajících se touto problematikou, jež se v průběhu 20. století ukazovala jako stále závažnější. V ní upozornili například na to, že dětské reklamy neobsahují žádné opravdové informace o produktech a pouze vytvářejí atmosféru radosti a veselí, která má děti upoutat a vyvolat u nich žádoucí dojem ze značky. Poukázali také na to, že děti rozumějí, co znamená „kupovat“ dříve, než konceptu prodávání. Do 6 let děti nejsou schopny porozumět některým mentálním dějům, které umožňují pochopit přesvědčovací účel reklamy – jde zejména o motivy, víru a touhy. Spíše než o zkušenosti se sledováním reklam zde tedy jde o kognitivní vývoj (výzkum ukázal, že děti, které sledují reklamy častěji, jim nerozumí lépe než ty, které je sledují méně).\n\nDěti si reklamy a produkty, které jsou v nich nabízeny, pamatují. Preference výrobků u nich přetrvává i týdny a je posilována opakovaným vystavením reklamě. Zvláště efektivní jsou reklamy nebo produkty, v nichž se vyskytují dětem známé filmové postavičky. Takové výrobky jsou pak dětmi vyžadovány, což může způsobovat konflikty s rodiči. Dalším z rizik je vznik materialistických postojů (odvozování vlastní hodnoty od vlastnictví předmětů). Jedním z nejvíce zkoumaných problémů, které souvisí s reklamou, je negativní vliv na dětské stravovací návyky. \n\nJak je patrné, dětská schopnost chápat reklamu je omezená, a proto byly reklamy cílící přímo na děti označeny za nespravedlivé a hodné regulace. Bylo také navrženo, aby v oblasti dětí a reklamy probíhal další výzkum.\nProtože reklama cílená na děti je vnímána jako ohrožující pro jejich psychický i fyzický vývoj, v 60. a 70. letech 20. století začaly snahy o její regulaci v masových médiích, zejména v televizi. V USA tyto snahy nebyly kvůli lobby firem úspěšné a došlo k opaku - reklama se ocitla zcela v rukou obchodníků. Naproti tomu ve Švédsku je zakázáno vysílat v televizi reklamu zaměřenou na děti do 12 let. Při svém předsednictví Evropské unii v roce 2001 se Švédsko pokusilo prosadit podobné regulace v celounijním měřítku. \n\nV České republice je podle aktuálně platného zákona o regulaci reklamy zakázáno v rámci reklamy pro osoby mladší 18 let \nDalší ustanovení o regulaci reklamy zaměřené na děti jsou obsažena v českém právním řádu v Zákoně o ochraně spotřebitele.\n"}
{"id": "1156003", "url": "https://cs.wikipedia.org/wiki?curid=1156003", "title": "Barvínkovec", "text": "Barvínkovec\n\nBarvínkovec (\"Catharanthus\"), česky též katarantus, je rod rostlin z čeledi toješťovité. Jsou to vytrvalé byliny s jednoduchými vstřícnými listy a bíle, růžově nebo červeně zbarvenými květy. Rod zahrnuje 8 druhů a s výjimkou jednoho indického druhu pochází výhradně z Madagaskaru. Nejznámějším a nejvýznamnějším druhem je barvínkovec růžový, který je zdrojem alkaloidů používaných v chemoterapii při léčbě některých druhů rakoviny. Je pěstován i jako okrasná rostlina.\n\nBarvínkovce jsou vytrvalé, vzpřímené byliny, ronící při poranění mléčnou latexovou šťávu. Lodyha je často na bázi dřevnatá. Listy jsou jednoduché, vstřícné, celokrajné, krátce řapíkaté, bylinné až poněkud kožovité. Květy jsou nejčastěji jednotlivé, vrcholové a úžlabní, řidčeji uspořádané ve dvou nebo trojkvětých vrcholících. Kališní lístky jsou úzce podlouhlé, šídlovité, drobné, bez žlázek. Koruna je purpurová, červená, růžová nebo bílá, nálevkovitá, korunní trubka je v ústí stažená a vlnatá až sametová, uvnitř lysá nebo řídce chlupatá. Korunní cípy jsou rozestálé a překrývají se směrem doleva. Tyčinky jsou umístěny v rozšířené části korunní trubky. Prašníky jsou volné. Gyneceum je tvořeno 2 volnými semeníky obsahujícími mnoho vajíček. Čnělka je nitkovitá, čnělková hlava má válcovitou bázi a průsvitný zahnutý lem. Plodem je souplodí 2 válcovitých měchýřků. Semena jsou černá, podlouhlá.\n\nRod barvínkovec zahrnuje 8 druhů a pochází z tropů Starého světa. Celkem 7 z nich jsou endemity Madagaskaru, druh \"Catharanthus pusillus\" roste v Indii a na Srí Lance. Barvínkovec růžový je v tropech a subtropech téměř celého světa pěstován jako okrasná a léčivá rostlina.\n\nBarvínkovec růžový (\"Catharanthus roseus\") je zdrojem některých důležitých alkaloidů používaných v chemoterapii. Celkem z něj bylo izolováno asi 130 různých indolových alkaloidů odvozených zejména od sekologaninu, známých jako vinka alkaloidy (\"vinca alkaloids\"), dále monoterpenoidní glukosidy a jiné terpenoidy, steroidy, fenolické látky, flavanoidy a antokyany. Obsah účinných alkaloidů je v barvínkovci růžovém velmi nízký (vinblastin asi 2 ppm). Rostlina je někdy používána v bylinném léčení, užívání se nedoporučuje těhotným ženám.\n\nOtrava barvínkovcem zasahuje zejména trávicí trakt. Projevy trvají několik hodin, začínají bolestmi hltanu, později se dostavují bolesti břicha a vytrvalý, řídký průjem.\n\nRod \"Catharanthus\" je v rámci čeledi \"Apocynaceae\" řazen do podčeledi \"Rauvolfioideae\" a tribu \"Vinceae\". Mezi blízce příbuzné rody náleží např. \"Vinca\" a \"Rauvolfia\". V minulosti byl rod \"Catharanthus\" slučován s rodem \"Vinca\".\n\n\nBarvínkovec růžový (\"Catharanthus roseus\") je tradičně využíván v mnoha oblastech Madagaskaru při léčbě cukrovky, leukémie, nádorů, průjmu a malárie. V 60. létech 20. století bylo prokázáno cytostatické působení obsažených alkaloidů, z nichž některé se staly součástí komerčních preparátů sloužících k chemoterapeutické léčbě rakoviny. V současné době jsou klinicky využívány 3: vinblastin, vinkristin a navelbin. Vinblastin je používán ve formě sulfátu zejména při léčbě rakoviny mízních uzlin známé jako Hodgkinův lymfom a různých forem leukémie, vinkristin při akutní leukémii u dětí. Jiné alkaloidy, zejména ajmalicin, serpentin a reserpin, jsou využívány pro spasmolytické působení a jako látky snižující krevní tlak.\n\nBarvínkovec růžový je pěstován v různých kultivarech jako okrasná rostlina v tropech a subtropech celého světa. V chladnějších oblastech se pěstuje jako letnička. Semena jsou běžně v prodeji i v České republice.\n\n"}
{"id": "1156005", "url": "https://cs.wikipedia.org/wiki?curid=1156005", "title": "Internační tábor Westerbork", "text": "Internační tábor Westerbork\n\nInternační tábor Westerbork se za druhé světové války nacházel asi deset kilometrů severně od stejnojmenné obce v nizozemské provincii Drenthe. Prošlo jím 107 tisíc zejména nizozemských Židů, konce války se přitom dočkalo asi pět tisíc z nich.\n\nPamátku těch, kteří zahynuli v koncentračních táborech, připomíná 102 tisíc hranolů s Davidovou hvězdou.\n\nTábor postavilo v roce 1939 Nizozemsko pro německé Židy prchající před nacismem. Když si však nacisté Nizozemsko podrobili, přebudovali v roce 1942 tábor na internační. Od července 1942 do září 1944 odtud odjelo 93 vlaků, které rozvezly internované Židy do Osvětimi, Sobiboru, Bergen-Belsenu nebo Terezína.\n\nV dubnu 1945 osvobodili tábor kanadští vojáci. Později sloužil jako tábor pro uprchlíky. V 70. letech byl však zbořen.\n\n"}
{"id": "1156006", "url": "https://cs.wikipedia.org/wiki?curid=1156006", "title": "Paimpol a Perinetta", "text": "Paimpol a Perinetta\n\nPaimpol a Perinetta (ve francouzském originále nebo jen ) je krátké hudebně-dramatické dílo – autoři je žánrově označili jako „“, tedy lyrická scénka či skeč o jednom dějství francouzského skladatele Jacquese Offenbacha na libreto Augusta Pittauda de Forges z roku 1855. Premiéra se konala 29. října 1855 v Offenbachově pařížském divadle Théâtre des Bouffes-Parisiens ještě v jeho prvním působišti, Salle Lacaze na Avenue des Champs-Elysées.\n\nOffenbachovo divadlo Bouffes-Parisiens uvedlo od svého otevření v létě 1855 řadu komických hudebně-dramatických děl. \"Paimpol a Perinetta\" následovali na programu Bouffes-Parisiens pikantní buffonérii \"Paní Motýlek aneb Mladý muž odnaproti\" (premiéra 3. října 1855) a reprezentovala zase opačnou, romantičtější stranu repertoáru tohoto divadla; byla to zároveň poslední premiéra za trvání světové výstavy v Paříži. Toto drobné dílo bylo zřejmě napsáno narychlo proto, aby uvedlo novou členku souboru Marii Dalmontovou; partnerem jí byla v první sezóně opora divadla Jean Berthelier. Libretista Auguste Pittaud de Forges – mj. spoluautor Offenbachovy první opery s názvem \"Přístěnek\" (\"L'Alcôve\", 1847), poskytnul nepříliš originální a poněkud hrubé libreto (slovy pozdějšího vídeňského kritika „hloupá selská historka, kterou nestojí za to popisovat“). Zato hudba se dočkala velmi příznivého přijetí: \"Revue et Gazette musicale\" chválila „velmi duchaplnou a jemnou hudbu“ a „lehký a skutečně komický styl“ a Offenbacha, který se snažil navazovat na kořeny žánru opéra comique, muselo potěšit přirovnání ke klasikům žánru Dunimu, Dauvergnovi a Philidorovi.\n\n\"Paimpol a Perinetta\" – přes osobní úspěch debutantky – se na repertoáru Bouffes-Parisiens neudržela dlouho. Jedinou další inscenací byla vídeňská. Vídeňský divadelník a nadšený Offenbachův propagátor Friedrich Strampfer otevřel v roce 1871 ve Vídni vlastní divadlo (Vaudeville-Theater neboli Strampfer-Theater), kde chtěl uvádět zejména francouzský operetní repertoár. Jeho malému divadlu se však podařilo od Offenbacha získat provozovací práva jen na některé starší drobné kusy, které do Vídně dosud nedorazily – první z nich byla 12. září 1871 \"Jacqueline\" (pod názvem \"Dorothea\") a za měsíc, 11. října 1871, následoval \"Paimpol a Perinetta\" (\"Paimpol und Perinette\"). Představitelka Perinetty Julia Kochová se po působení v Berlíně v této roli poprvé představila vídeňskému publiku. Vedle ní hrál oblíbený komik Felix Schweighofer a v malé roli neohrabaného mlynářského pomocníka debutoval jednadvacetiletý, později slavný Alexander Girardi. Obecenstvo i kritika přijali novinku poměrně příznivě: „Tytéž přednosti, tytéž chyby tohoto populárního skladatele, ale to první převažuje,“ psaly \"Blätter für Musik, Theater und Kunst\". „Operetka měla zcela jistý úspěch. Píseň o mlýně a kuplet, ve kterém se Paimpol nutí do smíchu, jsou velmi pěkně a vkusně napsané a tvoří vrcholná čísla. Instrumentace je velmi jemná a účinná a upomíná na nejlepšího Offenbacha.“\n\nOpereta měla předehru a sedm hudebních čísel. Podle J.-C. Yona se z ní nic nezachovalo.\n\n(Světnice ve mlýně) Mlynářka Perinetta právě dostala neočekávaný dopis. Nejprve se domnívá, že je od jejího muže Paimpola. který před čtyřmi lety odešel jen na skok vyprovodit kamaráda námořníka Landuriana a od té doby po něm nebylo ani vidu, ani slechu. Mýlí se jen trochu – psaní není od manžela, ale právě od Landuriana. Ten Perinettu varuje, že se Paimpol vrací domů a že se chce při návratu do mlýna nejprve vydávat za něho – totiž za Landuriana – aby se přesvědčil, zda mu Perinetta zůstala věrná.\n\nPerinetta se dopálí. Její manžel se na čtyři roky beze slova zmizí, nechá jí na starosti mlýn a všechno, a teď se ještě opovažuje zkoušet její věrnost? Ji, která za tu dobu odmítla tucty pohledných mladíků ze vsi, kteří se jí nabízeli utěšit v jejím slaměném vdovství? \"(č. 1 árie Perinetty)\" A už svému muži chystá pomstu.\n\nBrzy je slyšet hlas, ve kterém Perinetta poznává Paimpola a vytratí se ze světnice. Paimpol je nejen přestrojen za námořníka, je také ozdoben falešnými licousy a parukou a i na jeho obličeji zanechaly čtyři roky toulání po celém světě stopy, takže věří, že ho Perinetta nepozná. Za tu dobu se dvořil kráskám z „pěti zemských polokoulí“ a tančil s nimi domorodé tance, které předvádí, ale přece jen nejkrásnější ze všech je jeho Perinetta. \"(č. 2 árie Paimpola)\" Protože je místnost prázdná, vyvolává paní Paimpolovou – a je překvapen, když slyší neomylně mužský hlas. A vzápětí vstupuje do světnice jeho majitel. Je to Perinetta převlečená do manželova mlynářského oděvu se zamoučenou tváří a předstírá, že je mlynářem Paimpolem. Skutečného Paimpola pak zdraví jako svého starého známého Landuriana a vyptává se, jak se mu od jejich rozloučení před čtyřmi roky vedlo. Připomíná mu, jak ho (rozumí se Landurian Paimpola) přemlouval, aby spolu odjeli na lodi do dalekých krajů, a jak on (rozumí se Paimpol) zůstal doma, protože tady měl svůj mlýn a svou milovanou ženu. \"(č. 3 árie Perinetty)\" Skutečný Paimpol alias Landurian se nestačí divit. Neví, jak zpochybnit hostitelovu totožnost a současně zachovat své inkognito. Dožaduje se, aby viděl Perinettu, ale „Paimpol“ ho krotí – jeho žena je prý ještě v nedbalkách, musí počkat, on mu pro ni dojde.\n\nSkutečný Paimpol je úplně zmaten, začíná pochybovat o své vlastní existenci. Rychle odkládá své přestrojení a obléká si mlynářskou halenu, zamoučí si tváře, a hned se cítí ve své kůži. Ale Perinetta, která přichází ve své pravé podobě, se mu směje a předstírá, že v něm poznává starého šibala Landuriana. Paimpol se rozzlobí a tvrdí, že je její manžel, ba snaží se jí nařídit, aby vše vysvětlila, ale Perinetta se nedá. Chová se, jako by šlo o špatný námořnický žert, odmítá jeho vyprávění, a když ji chce Paimpol chytit, hraje uraženou počestnost a utíká. \"(č. 4 duet)\"\n\nPaimpol se snaží si namluvit, jak je to všechno jen směšné, ale jeho smích se mísí se slzami zoufalství. \"(č. 5 arieta Paimpola)\" Perinetta se vrací opět v mužském převleku a Paimpol i „Paimpol“ se dávají do prudké hádky. Když skutečný Paimpol zjistí, že falešný Paimpol zná i milostnou písničku, kterou on své Perinettě zpívával, propadá zoufalství. \"(č. 6 duet)\" Napadne ho přivolat na pomoc mlynářského pomocníka, který sice mnoho rozumu nepoznal, ale alespoň svého mistra poznává. S ním se snaží dobýt se k Perinettě tím, že vyrazí dveře jejího pokoje. Tam ale nikoho nenalezne. Manželka mu stojí náhle za zády, směje se mu a konečně prozrazuje, jak se věci mají. Paimpol přiznává, že zkoušet její věrnost byl nemístný nápad, a slibuje, že ji už nikdy neopustí. Manželé se konečně mohou těšit ze shledání. \"(č. 7 finále)\"\n\n"}
{"id": "1156008", "url": "https://cs.wikipedia.org/wiki?curid=1156008", "title": "Alkor", "text": "Alkor\n\nAlkor nebo Alcor (g Uma / g Ursa Majoris) je pouhým okem rozlišitelný průvodce Mizaru (ζ UMa) v souhvězdí Velké medvědice. Alkor je dvojhvězdou. Jelikož Mizar je čtyřhvězdou, tvoří Alkor s Mizarem dohromady šestihvězdný systém.\n\nNebylo dosud definitivně potvrzeno, že Alkor skutečně obíhá kolem Mizaru. Pokud by tomu tak bylo, doba oběhu by činila zhruba 750 000 – 800 000 let.\n\nJméno hvězdy pochází z arabštiny a znamená „odvržený“ či „zavržený“.\n\nAlkor byl starými civilizacemi používán jako test ostrosti zraku. Pouze osoba s velmi dobrým zrakem dokáže rozlišit Alkor a Mizar jako optickou dvojhvězdu.\n\n"}
{"id": "1156010", "url": "https://cs.wikipedia.org/wiki?curid=1156010", "title": "Římskokatolická farnost Velká nad Veličkou", "text": "Římskokatolická farnost Velká nad Veličkou\n\nŘímskokatolická farnost Velká nad Veličkou je územní společenství římských katolíků s farním kostelem svaté Máří Magdaleny v děkanátu Veselí nad Moravou. Součástí farnosti je kromě Velké nad Veličkou obec Javorník.\n\nPůvodně gotický kostel svaté Máří Magdaleny byl postaven ve 14. století. Ten byl pobořen při nájezdu Tatarů v roce 1663. Z původní stavby zůstal jen závěr zaklenutý gotickou křížovou klenbou. V roce 1756 byla ke kostelu přistavěna barokní loď. Roku 1951 byl kostel rozšířen. \n\nOd července 2014 je farářem R. D. ThDr. Josef Vysloužil, PhD.\nAktuální program bohoslužeb včetně intencí najdete na oficiálním webu farnosti: http://farnostvelka.cz/bohosluzby/\nVe farnosti se pravidelně koná tříkrálová sbírka.\n\nV červnu 2014 ve farnosti uděloval svátost biřmování generální vikář Josef Nuzík. \n\n"}
{"id": "1156012", "url": "https://cs.wikipedia.org/wiki?curid=1156012", "title": "Pomník Jana Svatopluka Presla", "text": "Pomník Jana Svatopluka Presla\n\nPomník Jana Svatopluka Presla ve Vrchlického sadech v Praze byl slavnostně odhalen 1. 7. 1910.\n\nAutory pomníku jsou sochař Bohumil Kafka a architekt Josef Gočár. Jan Svatopluk Presl byl jedním ze zakladatelů Národního muzea a proto byl jeho pomník instalován v blízkosti budovy. Původně se zde nacházel tzv. Městský velký park, kde byl rybník s ostrůvkem, květinové partery a skály s umělým vodopádem. Roku 1884 byl park rozšířen o další plochu dle návrhu zahradního architekta Františka Thomayera a byl zde vysázen květinový záhon v podobě městského znaku. V čele tohoto květinového vzoru byl roku 1916 umístěn pomník botanika Presla. Po výstavbě metra a nové budovy Hlavního nádraží se pomník ocitl v ústraní. Roku 2012 byl restaurován a Galerie hlavního města Prahy uvažuje o jeho přemístění na viditelnější místo.\n\nPomník tvoří secesní bronzový reliéf se sedící alegorickou ženskou postavou. Za jejími zády je had a sova, vpravo nahoře otevřený svitek. Reliéfní panneau, rámované tmavými svislými kamennými deskami, je osazeno v obdélníkové architektuře ze světlé žuly na třístupňové kamenné podezdívce a je ohraničené tmavou neprofilovanou římsou. Pod reliéfem je tmavá deska s tesaným nápisem: JANU SVATOPLUKU PRESLOVI / NÁRODNÍMU BUDITELI A ZAKLADATELI / ČESKÉ LITERATURY PŘÍRODOVĚDECKÉ / 4. IX. 1791 - 6. IV. 1849.\n\nNa zadní straně pomníku je deska s nápisem: POSTAVENO PÉČÍ / ČESKÉ CHEMICKÉ / SPOLEČNOSTI / SPOLKU ČESKÝCH / LÉKAŔŮ A SVATOBORA / 1. VII. 1910\n\nPomník je kulturní památka České republiky evidovaná v Ústředním seznamu kulturních památek pod rejstříkovým číslem: 44553/1-1039.\n\nČlánek byl sestaven s využitím podkladů NPÚ.\n"}
{"id": "1156013", "url": "https://cs.wikipedia.org/wiki?curid=1156013", "title": "Adam Danch", "text": "Adam Danch\n\nAdam Mateusz Danch (* 15. prosince 1987, Ruda Śląska, Polsko) je polský fotbalový obránce a reprezentant, od roku 2017 hráč klubu Arka Gdynia. Hraje převážně na postu stopera (středního obránce).\n\n\nAdam Danch se zúčastnil s polskou reprezentací U20 Mistrovství světa do 20 let 2007 v Kanadě.\n\nV polském národním A-mužstvu debutoval 14. 12. 2008 v přátelském utkání v Aksu proti reprezentaci Srbska (výhra 1:0).\n\n"}
{"id": "1156017", "url": "https://cs.wikipedia.org/wiki?curid=1156017", "title": "Římskokatolická farnost Vacov", "text": "Římskokatolická farnost Vacov\n\nŘímskokatolická farnost Vacov je územním společenstvím římských katolíků v rámci prachatického vikariátu českobudějovické diecéze.\n\nPlebánie byla ve Vacově zřízena v roce 1359 při původně románském kostelíku. Tento kostel byl roku 1888 zbořen a na jeho místě postaven nový v pseudogotickém stylu. Ve 20. století přestal být do farnosti ustanovován sídelní duchovní správce. Vacovská farnost je součástí kollatury farnosti Čkyně, odkud je vykonávána její duchovní správa, současným administrátorem excurrendo je R. D. Jan Janoušek. Dříve byla farnost spravována z Dobrš, dlouholetým administrátorem zde byl R. D.Martin František Vích.\n\n"}
{"id": "1156019", "url": "https://cs.wikipedia.org/wiki?curid=1156019", "title": "Zdeněk Pupp", "text": "Zdeněk Pupp\n\nZdeněk Pupp (28. října 1952 – 2005) byl český fotbalista, obránce. Byl ženatý a měl 2 děti.\n\nV československé lize hrál za Škodu Plzeň. Dal 2 ligové góly. Začínal v TJ Sokol Nespeky, v 17 letech přestoupil do Spartaku BSS Vlašim, za který v roce 1970 nastoupil v přátelském utkání proti československé reprezentaci připravující se na Mistrovství světa ve fotbale 1970 v Mexiku. V sezóne 1974/75 skončil s Vlašimí ve 2. lize na 3. místě. Do Plzně přestoupil koncem roku 1976 a hrál zde mj. s Janem Bergerem, Jiřím Sloupem a Josefem Čalounem. V roce 1982 ukončil ligovou kariéru pro četná zranění a vrátil se do TJ Sokol Nespeky.\n\n\n"}
{"id": "1156028", "url": "https://cs.wikipedia.org/wiki?curid=1156028", "title": "Římskokatolická farnost Tábor-Klokoty", "text": "Římskokatolická farnost Tábor-Klokoty\n\nŘímskokatolická farnost Tábor-Klokoty je územním společenstvím římských katolíků v rámci táborského vikariátu českobudějovické diecéze.\n\nVe vsi Klokoty existovala plebánie od poloviny 14. století. Za husitských válek zanikla. V okolí vesnice tehdy působila sekta adamitů, kteří byli nakonec husity rozprášeni, jejich představitelé odvlečeni na klokotskou faru a zde upáleni. V první polovině 18. století byl postaven klokotský poutní areál a od roku 1743 začali být do Klokot ustanovováni lokální kaplani. Od roku 1934 působili v místní duchovní správě kněží kongregace Těšitelů. Ti zde (s přestávkou mezi lety 1950–1990) působili do roku 1991. V roce 1994 byla duchovní správa svěřena kongregaci Misionářů oblátů Panny Marie Neposkvrněné. K 1. listopadu 1995 pak zde byla zřízena samostatná farnost.\n\nKlokotská farnost je centrem kollatury, zahrnující ex currendo spravované farnosti Dražice, Hartvíkov, Hroby, Chýnov, Pohnání a Ratibořské Hory.\n\n"}
{"id": "1156045", "url": "https://cs.wikipedia.org/wiki?curid=1156045", "title": "Pět dnů v Milánu", "text": "Pět dnů v Milánu\n\nPět dnů v Milánu neboli pět dní milánských (italsky ) bylo úspěšné lidové povstání proti rakouské vládě v Milánu ve dnech 18.–22. března 1848. Šlo o jeden z prvních velkých projevů „jara národů“ na Apeninském poloostrově a povstáním začala první italská válka za nezávislost. Povstání bylo iniciováno sympatizanty italského sjednocení (risorgimento), mělo za cíl osvobodit Itálii od rakouského vlivu a v jeho čele stáli Gabrio Casati a Carlo Cattaneo. Povstalcům se podařilo dočasně osvobodit Milán od Rakušanů a ustavit prozatímní vládu. Ta kapitulovala 5. srpna téhož roku, kdy se Rakušané do Milána vrátili.\n\nProtirakouské nálady se v Milánu začaly projevovat již od samého počátku roku 1848, kdy italské obyvatelstvo začalo bojkotovat loterii a tabákové výrobky, což tehdy byly rakouské státní monopoly. Již v lednu také došlo ke krvavému střetu mezi vojáky maršála Radeckého, který byl vojenským velitelem Milána, a demonstranty, při němž zahynulo pět lidí. Situaci se úřadům podařilo uklidnit, v březnu však lidový odpor vzplál znovu poté, co do Milána přišly zprávy o nepokojích ve Vídni a pádu kancléře Metternicha, k němuž došlo 13. března. Ve stejné době se začali Italové bouřit i v Království lombardsko-benátském.\n\nItalští obyvatelé Milána se 18. března vydali do ulic, stavěli barikády a snažili se získat posily z milánského venkova. I když bylo Radeckého vojsko dobře vybaveno, maršál se obával zůstat obležen ve městě, kde by povstalce mohli posílit další bojovníci přivolaní zvenčí, a proto 22. března večer odtáhl se svými vojáky a s rukojmími z města směrem ke „Quadrilateru“, pevnostnímu systému kolem Mantovy. Během bojů „pěti dnů v Milánu“ zahynulo 181 rakouských vojáků a více než 400 rebelujících Italů.\n"}
{"id": "1156050", "url": "https://cs.wikipedia.org/wiki?curid=1156050", "title": "Emil Miskolczy", "text": "Emil Miskolczy\n\nEmil von Miskolczy (17. července 1843 Siret – 11. února 1906 Rădăuți) byl rakouský soudce a politik německé národnosti z Bukoviny, na konci 19. století poslanec Říšské rady.\n\nProfesí byl radou zemského soudu v Suceavě. Zasedal jako poslanec Bukovinského zemského sněmu, kde zastupoval město Rădăuți. Po delší dobu zastával i post náměstka starosty Rădăuți.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii městskou v Bukovině, obvod Suceava, Siret atd. Ve volebním období 1891–1897 se uvádí jako Emil Miskolczy, c. k. zemský soudní rada, bytem Suceava. V roce 1891 se uvádí jako kandidát klubu Sjednocené německé levice, do kterého se spojilo několik ústavověrných proudů.\n\nZemřel v únoru 1906 po krátké nemoci.\n"}
{"id": "1156057", "url": "https://cs.wikipedia.org/wiki?curid=1156057", "title": "Josef Rott", "text": "Josef Rott\n\nJosef Rott (1830 Vídeň – 28. května 1900 Černovice) byl rakouský právník a politik německé národnosti z Bukoviny, na konci 19. století poslanec Říšské rady, náměstek zemského hejtmana Bukoviny.\n\nNarodil se ve Vídni. Tam vystudoval gymnázium a Vídeňskou univerzitu. Během revolučního roku 1848 byl členem studentské legie. Nastoupil na praxi jako soudní adjunkt. Pak byl advokátem v Sibini. Od roku 1863 byl advokátem v Černovicích. Od roku 1875 zastával post prezidenta černovické advokátní komory. Byl veřejně a politicky aktivní. V roce 1864 byl zvolen do městské rady v Černovicích a zasedal v ní nepřetržitě až do své smrti. V letech 1884–1898 působil jako náměstek vrchního kurátora zemské spořitelny a pak od roku 1898 úřadujícím ředitelem tohoto finančního ústavu. V prosinci 1898 mu byl udělen Řád železné koruny.\n\nOd roku 1878 až do své smrti zasedal nepřetržitě jako poslanec Bukovinského zemského sněmu za město Černovice. Od roku 1881 byl náměstkem zemského hejtmana Bukoviny (místopředsedou sněmu). Tuto funkci zastával do své smrti. Od roku 1892 byl členem zemského výboru.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1894 za kurii městskou v Bukovině, obvod Černovice. Nastoupil 10. listopadu 1894 místo Heinricha Wagnera. Ve volebním období 1891–1897 se uvádí jako Dr. Josef Rott, náměstek zemského hejtmana a prezident advokátní komory, bytem Černovice.\n\nPatřil mezi předáky německých liberálů v Bukovině. Byl předsedou německé liberální strany v Černovicích.\n\nZemřel v květnu 1900.\n"}
{"id": "1156061", "url": "https://cs.wikipedia.org/wiki?curid=1156061", "title": "Jitka Navrátilová", "text": "Jitka Navrátilová\n\nMgA. Jitka Řenčová - Navrátilová (* 19. září 1976 Jablonec nad Nisou, Československo) je výtvarnice, věnující se malbě, fotografii a prostorovým objektům. Vystudovala Střední umělecko-průmyslovou školu sklářskou v Železném Brodě (obor hutní tvarování skla) a v letech 1996–2003 pokračovala na Vysoké škole uměleckoprůmyslové v Praze v alteriéru sochařství Kurta Gebauera. V roce 2002 se zúčastnila stáže v ateliéru fresky Gustava Giuliettiho na Akademii umění ve Florencii.\n\n\n\n\n"}
{"id": "1156063", "url": "https://cs.wikipedia.org/wiki?curid=1156063", "title": "Země nikoho (film, 2001)", "text": "Země nikoho (film, 2001)\n\nZemě nikoho (bosensky Ničija zemlja) je koprodukční film z prostředí balkánské války v Bosně a Hercegovině v 90. letech 20. století. Film získal cenu Oscara za nejlepší cizojazyčný film roku 2001.\nJedná se o satirický příběh dvou vojáků, bosenského a srbského uprostřed války v Bosně roku 1993. Bosenský voják Čiki a jeho těžce zraněný kamarád se ocitnou se srbským vojákem Ninem v zákopu mezi nepřátelskými liniemi na území nazývaném \"země nikoho\". Vznikne hádka o to, který z národů rozpoutal válku. K celé situaci se dostanou mezinárodní jednotky i americká televizní reportérka a v průběhu celého filmu Čikiho raněný kamarád leží na nevybuchlé odskočné mině. Tomu je věnována i závěrečná scéna filmu.\n"}
{"id": "1156065", "url": "https://cs.wikipedia.org/wiki?curid=1156065", "title": "Mistrovství Evropy v basketbalu mužů 1997", "text": "Mistrovství Evropy v basketbalu mužů 1997\n\n30. mistrovství Evropy v basketbale proběhlo ve dnech 25. června – 6. července ve Španělsku.\n\nTurnaje se zúčastnilo 16 týmů, rozdělených do čtyř čtyřčlenných skupin. První tři družstva postoupila do dvou osmifinálových skupin z nichž nejlepší čtyři družstva se kvalifikovala do Play off. Titul mistra Evropy získal tým Jugoslávie.\n\n\n\n1. Jugoslávie \n\n\n2. Itálie \n\n\n3. Rusko \n\n\n4. Řecko \n\n\n5. Španělsko \n\n\n6. Litva \n\n\n7. Polsko \n\n\n8. Turecko \n\n\n9. Izrael \n\n\n10. Francie \n\n\n11. Chorvatsko \n\n\n12. Německo \n\n\n13. Ukrajina \n\n\n14. Slovinsko \n\n\n15. Bosna a Hercegovina \n\n\n16. Lotyšsko \n\n\n"}
{"id": "1156066", "url": "https://cs.wikipedia.org/wiki?curid=1156066", "title": "Střední Austrálie", "text": "Střední Austrálie\n\nStřední Austrálie ( nebo zkráceně a neoficiálně ) bylo teritorium existující krátkodobě v rámci Austrálie. Mělo rozlohu 546 046 km² a žilo v něm okolo 60 000 obyvatel, z nichž více než polovinu tvořili Austrálci. Jeho zřízení prosadil ministr George Pearce v rámci plánu na lepší hospodářské využití Severního teritoria. Za účelem snazší správy tohoto řídce obydleného území byl 1. února 1927 přijat zákon \"North Australia Act\", který je rozdělil podle 20. rovnoběžky jižní šířky na Severní Austrálii a Střední Austrálii. Hlavním městem Střední Austrálie se stalo Alice Springs, kde byla postavena pro nové úřady budova \"The Residence\" (později přebudovaná na muzeum). Systém se však neosvědčil a 12. června 1931 rozhodl premiér James Scullin o návratu k původnímu stavu. Většina území bývalé Střední Austrálie od té doby tvoří \"Alice Springs Region\", jednu z pěti nižších administrativních jednotek Severního teritoria.\n\n \n"}
{"id": "1156068", "url": "https://cs.wikipedia.org/wiki?curid=1156068", "title": "Jitka Stoklasová", "text": "Jitka Stoklasová\n\nJitka Stoklasová (* 15. června 1982 Plzeň, Československo) je česká sochařka. V letech 1993–2000 studovala na Masarykově gymnáziu v Plzni. Poté nastoupila na Vyšší odbornou školu zdravotnickou, obor Diplomovaná dětská sestra. Ukončila v roce 2003. Od roku 2002 se díky manželovi věnuje sochařství. Jejím manželem je sochař Marcel Stoklasa.\n\n\n"}
{"id": "1156078", "url": "https://cs.wikipedia.org/wiki?curid=1156078", "title": "Reliant Regal", "text": "Reliant Regal\n\nReliant Regal je britské lehké tříkolové vozidlo vyráběné v letech 1953–1973 společností Reliant Motor Company. Jeho hmotnost je 355 kg. K jeho řízení postačoval ve Velké Británii řidičský průkaz na motocykl.\n\nV průběhu let vznikla různá provedení označená \"Mark I\", \"Mark II\", \"Mark III\", \"Mark IV\", \"Mark V\", \"Mark VI\", \"21/E\", \"3/25\" a \"3/30\".\n\nTento automobil je znám hlavně ze série o Mr. Beanovi, kdy mu vjede nečekaně do cesty nebo zablokuje jím vyhlédnuté místo na parkovišti. \n\n"}
{"id": "1156082", "url": "https://cs.wikipedia.org/wiki?curid=1156082", "title": "Pavel Karafiát", "text": "Pavel Karafiát\n\nPavel Karafiát (* 26. června 1953) je bývalý český fotbalový záložník.\n\nV československé lize hrál za Slavii Praha a Škodu Plzeň. Nastoupil v 71 prvoligových utkáních a dal v nich 6 gólů. Do Slavie přišel ze Sokolova. Začínal v TJ Mariánské Lázně.\n\n"}
{"id": "1156083", "url": "https://cs.wikipedia.org/wiki?curid=1156083", "title": "Politická sociologie", "text": "Politická sociologie\n\nPolitická sociologie je obor, který se zabývá vztahem politiky a společnosti, tj. jednak společenskými faktory, které ovlivňují politiku a zároveň působením politiky na společnost. Je zároveň oborem, který na základě vztažení jednotlivých problémů k širšímu společenskému kontextu pomáhá porozumět politickým procesům. Mezi hlavní témata sociologie politiky nepochybně patří funkce a formy občanské společnosti a její mocenské struktury (vůdci elit, politické systémy a režimy, instituce, ústavy), celostátní politika, její procesy a působení jejích aktérů (politické strany, parlament, vláda), politická kultura, vztah sociálních nerovností a moci. Naopak do tematického okruhu politické sociologie nepatří zabývání se státovědní problematikou nebo politickou filosofií.\nPolitická sociologie jako disciplinární odvětví sociologie vzniká ve 20. a 30. letech 20. století, kdy jejími hlavními představiteli byli zejména Gaetano Mosca a Vilfredo Pareto. Avšak oficiálně se politická sociologie jako disciplína institucionalizuje až v roce 1959, kdy byl na IV. světovém sociologickém kongresu založen Výbor politické sociologie. Během sedmdesátých a osmdesátých let zájem o politickou sociologii významně rostl zejména v Německu, díky teorii o materialistickém pojetí společnosti Wilfrieda Röhricha a knize Soziologie der Politik Richarda Müncha, ve které se sociolog zabývá politickým jednáním. V Čechách se politická sociologie významně opětovně rozvíjí v devadesátých letech (J. Fibich, L. Brokl, E. Pecka, J. Kabele), v předchozím období byla českými sociology (Z. Suda, Z. Strmiska, I. Bayer) udržována v zahraničí.\nÚstředním tématem politické sociologie je moc a to zejména ta politická, i veškerý politický život se točí kolem moci. Podle Maxe Webera má moc ten, kdo dokáže prosadit svou i proti vůli ostatních. Můžeme ji rozdělit podle rozsahu.\nDalším pojmem, který automaticky přichází s mocí, je autorita. Rozdíl mezi autoritou a mocí je v tom, že autorita uplatňuje svůj vliv na základě nějakého nároku a uznané kompetence a převahy. Autorita se může odehrávat ve dvou prostředích, a to v malých skupinách (jinak také osobních či primárních) a velkých organizacích. Velmi často také bývá vázána na určitou pozici.\nMocí a autoritou se zabývalo mnoho autorů, ale co do činění s politickou sociologií jsou nejdůležitější Max Weber a Michel Foucault, podle kterého je moc úzce spojena s věděním a každý by k ní měl mít přístup. Podle Maxe Webera rozdělujeme autoritu na tři skupiny:\nJinými slovy, politická sociologie se tradičně zabývala tím, jak sociální trendy, dynamiky a struktury nadvlády ovlivňují formální politický proces, stejně tak zkoumá, jak různé sociální síly spolupracují na změně politických zásad. Z tohoto pohledu můžeme vyhodnotit 3 hlavní teoretické vzorce – pluralismus, teorie elit a třídní analýza, která přesahuje marxistické analýzy.\nPro současné politické sociology je nejdůležitější význam, povaha a rozdělení moci. Zabývají se také rozdělením politických systémů, zejména na takzvaně (vnějškově/formálně se zdající jako víceméně) demokratické a autoritářské.\n\n"}
{"id": "1156084", "url": "https://cs.wikipedia.org/wiki?curid=1156084", "title": "Kamil Pajer", "text": "Kamil Pajer\n\nKamil Pajer (* 20. srpna 1954) je bývalý slovenský fotbalista, útočník.\n\nV československé lize hrál za Inter Bratislava.Nastoupil v 8 ligových utkáních. Gól v lize nedal.\n\n\n"}
{"id": "1156087", "url": "https://cs.wikipedia.org/wiki?curid=1156087", "title": "Korán o židech a křesťanech", "text": "Korán o židech a křesťanech\n\nKorán o židech a křesťanech hovoří v mnoha súrách, kde kodifikuje islámská pravidla ohledně chování k těmto menšinám v islámských zemích. Mohamed nazýval v Koránu židy a křesťany jako \"Lidé Knihy\" \"(ahl al-Kitab)\", neboť obě náboženské skupiny získaly od Boha knihy s náboženskými předpisy. Podle Koránu tyto knihy (Tóra, Žalmy, Evangelia; dále jen bible) jsou slovem Božím a pokud někdo pochybuje o pravdivosti Koránu, má si v bibli ověřit, zda slova Koránu jsou pravdivá.\n\nCitace uvedené v tomto článku mohou čtenáře uvést v mylný dojem, že Korán vybízí k násilí na křesťanech a židech. Je třeba uvést tyto tři odkazy, neboť Korán se opírá o pravdivost bible. Mohamed nevyzýval přímo k násilí na židech a křesťanech, ale pouze na těch, kteří nenásledují své vlastní učení a proto už nejsou počítáni k pravověrným stoupencům toho náboženství.\n\nBůh potvrzuje pravdivost bible:\n\nBůh odkazuje na bibli:\n\nBůh ztotožnil svoje Slovo s osobou Mesiáše (tj. Krista):\nVerš 45. je obzvlášť významný, protože poskytuje velmi přesný průnik mezi Koránem a evangeliem Jana. Korán zde tvrdí, že Mesiáš, čili Kristus, přišel od Boha jako Slovo Boží. Korán tedy správně tvrdí, že kdo následuje učení židů a křesťanů, ten je věrný Bohu. Z dalších veršů v tomto článku pak vyplývá, že trest má přijít pouze na ty, kdo se neřídí svým vlastním náboženstvím.\n\nVztah Muhammada k židům a křesťanům prošel poměrně dramatickým vývojem, jehož odrazem je koránský text. Ze začátku se Mohamed považuje za hlasatele názorů těchto monoteistických systémů jako protikladu k realitě předislámské polyteistické Mekky. Po odchodu do Medíny, ve které žilo několik židovských kmenů, očekával, že se podrobí jeho autoritě. To se však nestalo – židé jeho proroctví zpochybňovali a dokonce se spojili s jeho nepřáteli. Proti těmto židovským kmenům Mohamed později nařídil vojenské expedice (viz Seznam Mohamedových vojenských expedicí). Rozchod se židy je završen změnou kultovních předpisů i rozpracováním představy o původním monoteismu Abraháma (16:120, 3:60), který je nazván hanífou. I spojenectví s křesťany nakonec padá, když se v koránu se objevují útoky na křesťanské učení o Trojici.\n\nPřes to všechno je obecně tón Koránu k „národům Knihy“ vcelku příznivý; nepatří mezi zásadní nepřátelé jako modloslužebníci a nevěřící, ačkoliv některé skutky a činy je do této kategorie mohou uvrhnout. Ke konverzi nemají být donucováni (na rozdíl od nevěřících či polyteistů), ale musí se podrobit pravidlům islámské společnosti.\n\nSúra Kráva je první medínskou súrou a obsahuje některé základní verše o vztahu muslimů k lidem knihy.\n\nVerš 2:59/62 naznačuje, že židé, křesťané a sabejci si jsou rovnocenní a nemusejí se obávat setkání s Bohem.\n\n2:137 obsahuje tezi, že se všichni nemusejí stát muslimy; stačí, aby uvěřili v „něco podobného“.\nVerš 2:136/142 potom ohlašuje změnu qibly - tedy směr, kterým věřící obracejí svou tvář při modlitbě.\n\nPodle tradice se Muhammad po příchodu do Medíny modlil tváří k Jeruzalému stejně jako židé. Tato qibla zůstala v platnosti asi jeden a půl roku až do doby, kdy došlo k rozchodu s židy. Muhammad provedl změnu velmi rázně, jednoho se začal modlit směrem ke Ka´bě a krátce nato recitoval tyto verše. Možno říci, že tímto okamžikem se islám oddělil definitivně od židovského kultu a stal se naprosto nezávislým náboženským systémem.\n\nSúra Rod Imránův pochází asi z 2.-3. roku Hidžry a obsahuje některé polemiky s židy ohledně Ježíšovy podstaty (zvláště verše 3:30/33-56/63). Také jasněji formuluje učení o Abrahámovi jako \"Božím hanífovi\".\n\nSúra Pokání je jednou z nejradikálnějších koránských súr (viz verš 9:5 o zabíjení modloslužebníků). Obsahuje kromě jiného také příkaz, aby židé a křesťané platili speciální poplatek (džizju) za to, že jim nebude ublíženo, a výzvy k tomu, aby Bůh proti židům a křesťanům bojoval za to, do jakých lží upadli.\n\nSúra 9:29 je částečně podobná úryvku z Janova evangelia 12:47-49, kde ale Ježíš říká, že nepřišel, aby soudil ty, kdo ho neposlouchají, ale že tito lidé budou souzeni teprve až nastane poslední den. Soud však nebude konat člověk, ale Boží Slovo, které promluvil Mesiáš (Kristus). Vztahuje se to tedy zejména na židy, ale i na křesťany.\n\nSúra Prostřený stůl je jednou z posledních Mohamedových súr. Většina textu pochází z období po dobytí Mekky a obsahuje finální pravidla pro muslimy, které Mohamed před svou smrtí zjevil. Verše 8/6-29/26 ukazují na dobu, kdy se Muhammad již nemusel obávat opozice medínských židů. Súra obsahuje dosti ostré útoky proti křesťanům a učení o Trojici.\n\nVerše 5:52–53 jsou základem budoucí praxe, že každá náboženské skupina by měla žít podle pravidel vlastního Písma.\n\nVerš 5:56 však muslimy varuje, aby si nebrali křesťany ani židy za své přátele.\n\nVerš 5:76/72 označuje křesťany, věřící v božskou podstatu Ježíše Krista, za nevěřící.\n\nSúra 116 s názvem včely kodifikuje některá podstatná pravidla, týkající se stravování. Verš 16:118 (v některých verzích 119) vysvětluje rozdíly v tabuizovaných jídlech muslimů a židů. V tóře prý původně byly předpisy stejné, jako jsou ty muslimské, ale židé jejich význam pokřivili – ke své vlastní škodě. Později se k tomuto přidává myšlenka, že více zakázaných jídel je postihem Božím za zbloudění židů.\n"}
{"id": "1156088", "url": "https://cs.wikipedia.org/wiki?curid=1156088", "title": "Tibor Kövesi", "text": "Tibor Kövesi\n\nTibor Kövesi (* 1933) je bývalý slovenský fotbalový trenér. Působil také jako fotbalový funkcionář.\n\nV československé lize trénoval v sezóně 1979–1980 Duklu Banská Bystrica.\n\n\n"}
{"id": "1156090", "url": "https://cs.wikipedia.org/wiki?curid=1156090", "title": "Karel Skála", "text": "Karel Skála\n\nKarel Skála (* 3. ledna 1956) je bývalý český fotbalista.\n\nV československé lize hrál za Zbrojovku Brno. Nastoupil ve 4 ligových utkáních. Gól v lize nedal. V Poháru UEFA nastoupil v 1 utkání.\n\n"}
{"id": "1156092", "url": "https://cs.wikipedia.org/wiki?curid=1156092", "title": "Obchod s chudobou", "text": "Obchod s chudobou\n\nObchod či byznys s chudobou jsou podnikatelské aktivity směřující k vydělávání peněz na chudobě lidí.\n\nV Česku se na začátku 21. století stalo dobrým a výnosným byznysem zneužívání sociálních dávek na ubytovnách. Doplatek na bydlení, který je dávkou pomoci v hmotné nouzi, stát proplácel bez řečí, přitom nájmy byly vysoké, nepřiměřené stavu objektu ani situaci nájemníků. Po několika letech této hojné praxe to zarazila až novela zákona o pomoci v hmotné nouzi, která vešla v platnost v květnu 2015. Ubytovnám nastavil alespoň základní hygienické a kvalitativní standardy a nájemné stáhl na místně obvyklou úroveň. Dávky se začaly vyplácet na místnost, nikoliv na jednotlivce. Skončila tak praxe, kdy byla například v malém pokoji i bez sociálního zařízení umístěna početná rodina, jejíž každý člen platil předražené nájemné.\n\nNa rozdíl od doplatku na bydlení zůstala ale jiná dávka, dávka státní sociální podpory, tzv. \"příspěvek na bydlení\", dostupnější a stále vyplácený na jednotlivce. Někteří podnikatelé se tak přeorientovali a začali využívat právě jej. Stěhují tak chudé z ubytoven do bytů, kde jej mohou využít. Státní správou zatím nebyl nalezen způsob, jak tyto dávky také omezit a vyplácet je stejně jako v druhém případě na místnost místo na jednotlivce. Pro byty totiž na rozdíl od ubytoven neexistují hygienické normy. Pro podnikatele to otvírá možnost legálně ubytovat třeba ve špatném dvoupokojovém bytě ve špatné lokalitě čtyřčlennou rodinu a pomocí příspěvku na bydlení od ní vyinkasovat 13 tisíc korun.\n\n"}
{"id": "1156093", "url": "https://cs.wikipedia.org/wiki?curid=1156093", "title": "Paveway IV", "text": "Paveway IV\n\nPaveway IV je přesně naváděná puma typu vzduch-země od společnosti Raytheon. Jde o nejnovější přírůstek ze série bomb Paveway a její vývoj začal v roce 2003. \n\nPaveway IV vznikla přidáním systému navádění a řídících ploch k tělu tzv. \"hloupé\" (neřízené) pumy typu Mark 82. Hlavní zdokonalení oproti předchozím Paveway II/III představuje duální systém navádění. Spočívá v kombinaci GPS/INS (Inerciální navigační systém) a laserového navedení. V závislosti na konkrétních podmínkách může pilot na navedení použít buď jeden z těchto systémů nebo oba současně.\n\nPaveway IV byla zařazena do výzbroje RAF v roce 2008 a ještě v témže roce byla bojové nasazení v Afghánistánu na letadlech Tornado GR4. V roce 2011 použili Britové tuto munici v Libyi během operace Ellamy. Formace britských stíhaček bombardovaly strategické budovy libyjské vlády a obrněnou techniku jednotek Muammara Kaddáfího. V září 2014 použila britská Tornáda pumy Paveway IV k bombardování těžkého dělostřelectva Islámského státu v severozápadním Iráku. Pozice Islámského státu v Sýrii byly bombardovány pumami Paveway IV prostřednictvím britských Eurofighter Typhoon.\n\n Spojené království \n"}
{"id": "1156099", "url": "https://cs.wikipedia.org/wiki?curid=1156099", "title": "F.T.Prim", "text": "F.T.Prim\n\nF.T.Prim je česká hudební skupina z Brna. Vznikla na konci roku 1988 ze dvou brněnských skupin Flažolet a Tuláci. Za dobu svojí existence vydala 6 profilových alb, dvakrát vyhrála celostátní Portu a získala přední ocenění v mnoha hudebních soutěžích. Její písničky lze najít na mnoha výběrech folkové hudby.\n\n\n\n\n\n\n"}
{"id": "1156101", "url": "https://cs.wikipedia.org/wiki?curid=1156101", "title": "Ministerstvo spravedlnosti Slovenské republiky", "text": "Ministerstvo spravedlnosti Slovenské republiky\n\nMinisterstvo spravedlnosti Slovenské republiky je ústředním orgánem státní správy Slovenska pro soudy a vězeňství.\n\n\nMinisterstvo spravedlnosti řídí a za jeho činnost odpovídá ministr spravedlnosti, kterého jmenuje prezident Slovenska na návrh předsedy vlády Slovenska.\n\nSoučasným ministrem spravedlnosti je od 22. března 2018 Gábor Gál.\n\nMinistra spravedlnosti v době jeho nepřítomnosti zastupuje v rozsahu jeho práv a povinností státní tajemník. Ministr ho může pověřit i v jiných případech, aby ho zastupoval v rozsahu jeho práv a povinností. Státní tajemník má při zastupování ministra na jednání vlády poradní hlas. Státního tajemníka jmenuje a odvolává vláda na návrh ministra spravedlnosti. \n\n"}
{"id": "1156103", "url": "https://cs.wikipedia.org/wiki?curid=1156103", "title": "Dvojí život Veroniky", "text": "Dvojí život Veroniky\n\nDvojí život Veroniky (francouzsky \"La Double Vie de Véronique\", polsky \"Podwójne życie Weroniki\") je lyrický psychologický film, který natočil v roce 1991 v polsko-francouzské koprodukci režisér Krzysztof Kieślowski. Ústřední dvojroli ztvárnila švýcarská herečka Irène Jacobová.\n\nFilm vypráví příběh dvou dívek a jejich podivuhodného skrytého propojení. Weronika žije v Krakově, Véronique v Clermont-Ferrandu. Narodily se ve stejný den, také stejně vypadají (obě hrála Irène Jacobová), obě mají mimořádný hudební talent, trpí srdeční vadou, sdílejí obdobná gesta a zvyky, obě žijí pouze s otcem. Setkají se však pouze jednou a letmo, když Weronika zahlédne na krakovském náměstí Véronique mezi francouzskými turisty nastupujícími do autobusu. Teprve poté, co Weronika při svém pěveckém vystoupení zemře na zástavu srdce, se Véronique seznámí se spisovatelem a loutkohercem Alexandrem, který jí vypráví o osudu její dvojnice. Film je metafyzickou úvahou o skrytých silách řídících lidské životy, o komplikovanosti mezilidských vztahů a o síle umění. \nTempo vyprávění je volné, s minimem dialogů, důležitou roli hrají detailní záběry vyjadřující vnitřní život hlavních hrdinek. Melancholickou atmosféru dokresluje použití tlumených zlatavých a okrových odstínů. Důležitou roli hraje zvukový doprovod, inspirovaný klasickou hudbou. Weronika zpívá zhudebněnou \"Božskou komedii\": ve filmu se říká, že melodii složil Van den Budenmeyer, skutečným autorem je ale Kieślowského dvorní skladatel Zbigniew Preisner. Part Weroniky zpívá Elżbieta Towarnicka.\nSlavoj Žižek ve své analýze filmu poukazuje na souvislosti děje s osudy samotného Kieślowského: také žil ve východní i západní Evropě a také musel řešit dilema, zda obětovat svému uměleckému poslání zdraví a spokojený osobní život.\n\nFilm obdržel na Filmovém festivalu v Cannes cenu FIPRESCI, cenu ekumenické poroty a cenu pro nejlepší herečku (Irène Jacobová). Dále získal cenu diváků na Varšavském mezinárodním filmovém festivalu, cenu Francouzského syndikátu filmových kritiků a cenu Národní společnosti filmových kritiků pro nejlepší neamerický film. Byl rovněž nominován na Zlatý glóbus za nejlepší cizojazyčný film, cenu však nakonec získal snímek \"Evropa, Evropa\".\n\n\n"}
{"id": "1156105", "url": "https://cs.wikipedia.org/wiki?curid=1156105", "title": "Stephan Stephanowicz", "text": "Stephan Stephanowicz\n\nStephan Stephanowicz, též Stefan Stefanowicz (1853 Bojany – 28. září 1900 Merano), byl rakouský politik arménského původu z Bukoviny, na konci 19. století poslanec Říšské rady.\n\nNarodil se v Bojanech, kde jeho rodina vlastnila statek. Absolvoval reálnou školu v Černovicích. Vysokou školu studoval v Heidelbergu a v Curychu. Získal titul doktora chemie. Od roku 1884 zasedal jako poslanec Bukovinského zemského sněmu a byl členem zemského výboru.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Bukovině, II. volič. sbor. Mandát zde obhájil ve volbách roku 1897. Ve volebním období 1891–1897 se uvádí jako Stephan Stephanowicz, velkostatkář, bytem Černovice. V prosinci 1897 se v parlamentu ostře střetl s tehdejším ministrem zemědělství Johannem Ledebur-Wicheln, na základě čehož ministr odešel z funkce.\n\nPoliticky byl orientován jako konzervativec. V roce 1891 se uvádí jako kandidát konzervativního Hohenwartova klubu.\n\nByl arménského původu. Podle jiného zdroje byl arménským Polákem. Byl členem arménské katolické církve. Papež mu udělil Řád svatého Řehoře Velikého. Získal též Řád Františka Josefa.\n\nZemřel v září 1900. Zemřel v jihotyrolském Meranu, kde se léčil. Už předtím pobýval v lázních Bad Reichenhall, kde onemocněl a proto se přesunul do Merana. Bylo mu 48 let. Tělo zesnulého bylo pro pohřeb převezeno do Bukoviny.\n"}
{"id": "1156107", "url": "https://cs.wikipedia.org/wiki?curid=1156107", "title": "Miss České republiky 1994", "text": "Miss České republiky 1994\n\nMiss České republiky 1994 je 6. ročník soutěže krásy Miss České republiky. Finálový večer, kde se o držitelce titulu Miss České republiky pro rok 1994 rozhodlo, se konal v sobotu 9. dubna 1994 v Hale Rondo v Brně.\n\nSlavnostním večerem provázel moderátor Jan Rosák.\n\nNa začátku bylo šest krajských kol. Z každého postoupily první tři dívky do celostátního finále. Finalistek tak bylo poprvé 18. Poprvé soutěž přenášela televizní stanice Nova .\nPřenos byl rozdělen na dvě hodinové části se zhruba půlhodinovou přestávkou. Tento dramaturgicky napínavý vysílací model se poté zachoval až do roku 1998. Po prvních dvou disciplínách, módní přehlídce a společné polce, postoupilo do dalších kol 12 soutěžících. Následovala volná disciplína a promenáda v plavkách. Moderátor nevěděl, které dívky postoupí a měl tudíž ztížené podmínky, nemohl se detailně připravit, protože nevěděl, které dívky se objeví na podiu. Finále bylo nezapomenutelné právě volnými disciplínami. Jedna finalistka předvedla vystoupení s živým hadem škrtičem, další předváděla na molu kouzla nebo se šermovalo. Do závěrečného superfinále, kterým bylo defilé ve velkých večerních róbách a rozhovor s porotci, postoupilo 6 nejúspěšnějších dívek. V dalších ročnících se od tohoto postupového způsobu volby upustilo, znovu byl zopakován až v letech 1999, 2000, 2001 a 2002. O titulu Miss Sympatie, který tento rok změnil název na Miss Press, aby se k původnímu názvu o dva roky později vrátil, tentokrát nerozhodovali novináři, ale poprvé čtenáři periodik, kde byly zveřejněny fotografie finalistek. Nejvíce hlasů získala Dagmar Vránová ze Zlína. Samotnou vítězkou celé soutěže se nakonec stala domácí Eva Kotulánová následovaná Kateřinou Vondrovou a Lenkou Beličkovou. Nutno dodat, že ani jedna nepatřila k favoritkám, protože všechny tři do finále postoupily až z druhého místa v krajských kolech.\n\nNějaký muž v den finále intenzivně rozšiřoval fámu, že Miloš Zapletal už znal výsledky několik hodin před oficiálním vyhlášením. \n\nFinále soutěže se zúčastnilo celkem 18 dívek:\n\n\n"}
{"id": "1156108", "url": "https://cs.wikipedia.org/wiki?curid=1156108", "title": "Karuselový podvod", "text": "Karuselový podvod\n\nKaruselové podvody, nazývaný též jako kolotočové podvody, kruhové podvody nebo nepřesně jako podvody chybějícího obchodníka (\"Carousel Frauds, Missing Trader Frauds\") jsou druhem podvodu dani z přidané hodnoty a představují významnou část úniků DPH. Organizované skupiny obvykle využívají přeshraničního obchodu v Evropské unii, při kterém je dodání zboží mezi státy osvobozené od DPH. Karuselové podvody jsou podmnožinou podvodů na DPH založených na podvodu chybějícího obchodníka v intrakomunitárním měřítku (\"missing trader intra-community fraud\", neboli \"MTIC fraud\"). Rozdíl spočívá v tom, že u karuselového podvodu jedno a totéž zboží koluje mezi stejnými účastníky. Podvodu na DPH však může být za využití stejného principu uskutečněn také tam, kde se zboží či účastníci mění. Společným znakem je však vždy existence „chybějícího obchodníka“.\n\nTermín „chybějící obchodník“ (\"missing trader\") odkazuje na skutečnost, že obchodník zmizí a s ním zmizí i DPH, které měl odvést státu. Kvůli tomu jsou chybějící obchodníci označováni také jako bílí koně. má vyjádřit specifičtější typ podvodu, kdy se zboží řetězovitě obchoduje, přičemž v jednom místě řetězce plátců DPH není daň přiznána ani odvedena a příslušný ekonomický subjekt přestane existovat či tuto firmu není možné dopátrat.\n\nV základním schématu karuselu jsou minimálně tři subjekty:\n\n\nPovinnost odvést DPH vzniká u obchodníka, který zboží získá z jiného státu a chce ho prodat ve svém státu. Bílý kůň prodává zboží s DPH. Firma, která zboží koupí, zaplatí DPH bílému koni a následně prodá zboží do EU (bez DPH). Firma si poté uplatní nárok na nadměrný odpočet. V tu chvíli bílý kůň zmizí z trhu (skryje se před finančním úřadem), aniž by zaplatil DPH. Pokud finanční úřad neprokáže firmě účast na výše uvedeném podvodu, musí uznat nárok na nadměrný odpočet.\nV případě tří subjektů by byly karuselové podvody jednoduše odhalitelné. Organizované skupiny proto nasazují mnoho bílých koní, aby struktura podvodu zůstala skryta. Karusel poté může mít desítky až stovky účastníků. Jednotlivé subjekty podvodu mizí a nové se objevují, rozkrytí celého řetězce proto může trvat i několik let.\n\n\n\nFinanční správa získá využitelné informace. Data od dodavatele a odběratele zboží se budou automaticky vzájemně párovat. Problémové plátce tedy bude relativně snadné identifikovat v krátkém čase. Rozkrytí těchto podvodů má být možné v řádu měsíců namísto let.\n\nV české právním řádu bylo počínaje 1. dubna 2011 zavedeno tzv. ručení příjemce zdanitelného plnění. To lze nalézt v ustanovení § 109 zákona o DPH, které bylo za dobu své účinnost již několikrát novelizováno (rozšiřováno). Předobrazem tohoto ručení byla judikatura Soudního dvora EU, dle které lze finanční ztráty karuselového podvodu přenést na jakékoliv účastníky tohoto obchodu, pakliže o podvodu věděli či vědět mohli. Těmto v takovém případě bude odepřeno daňové zvýhodnění zpravidla spočívající v nároku na odpočet (nákup) či v nároku na osvobození od daně (prodej do jiného členského státu).\n\nFinanční správě tak může finanční ztrátu z daňového podvodu přenést na dalšího účastníka když prokáže, že tento věděl či vědět měl, že transakce byla či bude zasažena podvodem. K interpretaci pojmu věděl či vědět měl Lichnovský uvádí, \"\"že nárok na odpočet daně nelze odepřít v případě, kdy existuje pouze více či méně pravděpodobná možnost, že je obchodní transakce zasažena podvodem na DPH. Otázka racionálního vysvětlení transakce je tak pro účely prokazování podvodů klíčová.\"\" Ohledně prokazování vědomí účastníka transakce o podvodu nese důkazní břemeno Finanční správa. Unese-li jej, je oprávněna finanční ztráty na takovýto daňový subjekt přenést skrze doměření daně. \n\nPřenášení finančních ztrát daňových podvodů na ostatní účastníky obchodního vztahu zatíženého podvodem má vést k tomu, aby tito věnovali pozornost svým obchodním partnerům. Vhodným výběrem totiž mohou zamezit tomu, aby se stali součástí podvodného jednání. Dle Soudního dvora EU ledabylý přístup podnikatelů podvod umožňuje, v důsledku čehož je nutno na tyto nahlížet jako na spolupachatele a daňové zvýhodnění jim nepřiznat.\n\nDoměření daně z titulu účasti na podvodu dnes patří mezi velice časté a je předmětem mnoha sporů, jakož i rozsudků soudů nejenom českých, leč také zahraničních, Soudní dvůr EU nevyjímaje. Jak však uvádí Lichnovský, do dnešního dne se finanční správa dopouští mnoha chyb, což ohrožuje úspěšný výsledek doměření. Poukázat je třeba zejména na skutečnost, že k 1. dubnu 2011 došlo právě pro účely potírání podvodů k zavedení institutu ručení do zákona (viz ustanovení § 109 zákona o DPH). Tím bylo odstraněno zákonné vakuum, které zde do té doby existovalo a které po přechodnou dobu opravňovalo finanční správu doměřovat s pouhým odkazem na judikaturu Soudního dvora EU. Jak však ve své zprávě ze dne 30. 3. 2015 upozornil i Nejvyšší kontrolní úřad, tak předpokládaný dopad zavedení institutu ručení příjemce zdanitelného plnění v období 2011–2013 měl být ve výši 1,5 mld. Kč. Naproti tomu v praxi byl tento režim použit jen v 16 případech, ve kterých byla uhrazena daň ve výši 15,3 mil. Kč. Finanční správa tak na místo doměření daně zákonem předpokládaným způsobem postupuje vedle zákona a své doměření daně toliko opírá o jen stěží uchopitelnou judikaturu Soudního dvora EU. V právním státě by se však mělo jednat o nepřípustný výkon veřejné moci. Dle Lichnovského se jedná o ryze účelový krok finanční správy, jelikož tento způsob, byť jej zákon nezná, je \"\"pro ni příznivější (méně ohraničený, a tudíž benevolentnější, nadto spojovaný s ukládáním penále a požadavkem na nadstandardní úrok z prodlení)\"\".\n\n\n"}
{"id": "1156109", "url": "https://cs.wikipedia.org/wiki?curid=1156109", "title": "Otisk zařízení", "text": "Otisk zařízení\n\nOtisk zařízení (anglicky \"device fingerprint\") je informace o technickém zařízení, která slouží k jeho identifikaci. Jde o obdobu otisku prstu v daktyloskopii. V tomto případě však slouží k identifikaci informace o nastavení zařízení, která je (byť pouze neeticky) tajně využívána. Zdrojem je například zranitelnost internetového prohlížeče. Samotné vykreslování (HTML5 canvas) totiž umožňuje získat takovou informaci a umožnit sledování.\n"}
{"id": "1156118", "url": "https://cs.wikipedia.org/wiki?curid=1156118", "title": "KAB-500KR", "text": "KAB-500KR\n\nKAB-500KR je opticky naváděná puma typu „vystřel a zapomeň“ vyvinutá pro sovětské letectvo v roce 1980. Je určena k ničení stacionárních pozemních cílů malé velikosti, jako jsou železobetonové bunkry, přistávací dráhy, železniční a dálniční mosty nebo vojensko-průmyslová zařízení. Puma byla vyvinuta a je dodnes vyráběna státním výzkumně-výrobním podnikem \"Region\".\n\nKAB-500Kr je obdobou americké pumy GBU-15. Vznikla z 500kg pumy FAB-500, ke které bylo přidáno elektrooptické navádění. Puma není poháněna žádným motorem a trajektorie letu je regulována pouze přídavnými řídicími křidélky. Průbojná hlavice je schopna proniknout železobetonem o síle až 1,5 m. Cíl může být uzamčen na vzdálenost do 15 až 17 km v závislosti na viditelnosti.\n\nPřestože ruské letectvo používalo během této války hlavně neřízené rakety (S-5, S-8, S-24) a tzv. „hloupé bomby“ (FAB-250 a FAB-5000), 2,3 % cílů bylo bombardováno přesně naváděnou municí. Kromě KAB-500KR byly použity také laserem naváděné pumy KAB-500L a rakety Ch-25ML.\n\nPři náletech na pozice Islámského státu, resp. proti odpůrcům režimu Bašára al-Asada, byly použity kromě nenaváděné munice také přesně naváděné pumy, včetně KAB-500KR.\n\n\n"}
{"id": "1156123", "url": "https://cs.wikipedia.org/wiki?curid=1156123", "title": "Chrám svaté kněžny Olgy (Františkovy Lázně)", "text": "Chrám svaté kněžny Olgy (Františkovy Lázně)\n\nChrám svaté kněžny Olgy ( \"Це́рковь Свято́й равноапо́стольной княги́ни О́льги\") je pravoslavný kostel ve Františkových Lázních zasvěcený svaté kněžně Olze Kyjevské. Byl vystavěn v letech 1887–1889 a jedná se o nejstarší původně pravoslavný kostel na českém území.\n\nChrám náleží do jurisdikce chebského presbyterátu, Karlovarského okružního protopresbyterátu, pražské eparchie Pravoslavné církve v českých zemích a na Slovensku. Dlouholetým duchovním správcem byl protojerej (arcikněz) ThDr. Jan Křivka († 2013). Po něm se jeho úřadu ujal otec Vít Metoděj Kout.\n\nV roce 1880 byl ve Františkových Lázních vystavěn svatostánek pro pravoslavné lázeňské hosty ze zahraničí, zejména pak z Ruska. Bohoslužby se konaly pouze v letní sezóně. Chrám byl zpočátku v pronajaté části kolonády zvané \"Salzquelle\" (Solný pramen), poté byl roku 1881 přemístěn do vestibulu hotelu „Giselle“.\n\nSoučasný kostelík byl vybudován v eklekticistním rusko-byzantském slohu podle návrhu významného františkolázeňského architekta a pozdějšího starosty (v letech 1900-1910) Gustava Wiedermanna z výnosů dobrovolných příspěvků ruských lázeňských hostí. Gustav Wiedermann je rovněž autorem dvou dalších pravoslavných chrámů v západních Čechách, chrámu svatých Petra a Pavla v Karlových Varech (1897) a chrámu svatého Vladimíra v Mariánských Lázních (1900).\n\nKostel byl založen františkolázeňským výborem roku 1881 bez přizvání protojereje Vladimira Semjonoviče Ladinského, jenž provedl svěcení základního kamene 25. (13.) července 1888. Obřad se na radu K. P. Pobědonosceva konal bez ohlášení až u prakticky dokončeného kostela, aby nedráždili místní katolickou církev. Vysvěcení chrámu proběhlo 7. (resp. 25.) června 1889.\n\nKostel a pozemek (asi 13,66 aru) byly zapsány jménem výboru, který kostel i pozemek považoval za své vlastnictví a na svých zasedáních nepodával výkazy obci.\n\nRoku 1899 doznal kostel spíše kosmetických úprav a roku 1901 byl obehnán kamennou zídkou se železným plotem.\n\nV roce 2018 bylo provedeno zkoumání a zahájena restaurace vrcholků chrámových věží. Při nich bylo zjištěno vážné poškození dřevěných částí krovu, které hrozilo vychýlením celých věží a narušení statiky. Hlavní středové věži dokonce hrozí úplná zkáza. Odborníci doporučili urychlené záchranné práce. Zároveň je plánována oprava fasád chámu. Celkové odhadované náklady přesahují částku jednoho milionu korun. I přes příspěvky od státu i od města nemá dosud pravoslavná církev na realizaci dostatek prostředků.\n\n"}
{"id": "1156140", "url": "https://cs.wikipedia.org/wiki?curid=1156140", "title": "Aero A-23", "text": "Aero A-23\n\nAero A-23 byl jednomotorový československý dopravní letoun smíšené konstrukce, řešený jako dvouplošník s pevným záďovým podvozkem a kapacitou 5–6 pasažérů.\n\nMinisterstvo veřejných prací v roce 1925 vypsalo veřejnou soutěž na vývoj domácího dopravního letounu, jejímž hlavním cílem byla nezávislost na zahraničních dodávkách a zaměstnanost v leteckém průmyslu. Specifikace požadoala použití třířadého motoru Lorraine-Dietrich 12Cc vyráběného v licenci v závodech Škoda a kapacitu 5–6 cestujících s dvoučlennou posádkou. V tomto období zakoupila společnost Walter licenční práva na devítiválcový hvězdicový motor Gnome-Rhône Jupiter, který byl se stejným výkonem 330 kW jako specifikacemi požadovaná pohonná jednotka podstatně lehčí (380 kg oproti 713 kg suché váhy). Továrna Aero na tuto skutečnost a výhody upozornila MVP, které proti instalaci Jupiteru nemělo námitek. Mimo to měl Walter Jupiter snazší instalaci a obsluhu.\n\nFirma Aero tedy do draku prototypu A-23 zabudovala nekrytý motor Walter Jupiter IV, jehož instalaci konstruktéři navrhli s na bok odklopnými kryty za motorem a jeho ložem pro dokonalý přístup. Dvoumístný nekrytý pilotní prostor byl umístěn za křídla, která měla dřevěnou kostru potaženou plátnem. Letové testy prototypu A-23 (L-BAAA) proběhly v roce 1926 společně s přejímacími zkouškami ČSA, protože A-23 v soutěži porazil konkurenční typ Avia BH-25.\n\nSériová výroba se v Aeru rozbíhala pomalu, proto bylo šest sériových strojů A-23 (L-BAAB až -BAAG) předáno ČSA až v roce 1928. Sériový letoun byl smíšené konstrukce s dřevěnými křídly potaženými plátnem a trupem z ocelových trubek. Trubky byly v místě kabiny pro cestující snýtovány, v zadní části svařeny. Trup se směrem kupředu zužoval. Na každé straně kabiny byla 3 okna o rozměrech 450x700 mm, vlastní kabina s využitelným objemem téměř 10 m³ měla rozměry 3,65x1,5x1,8 m. Kapacita byla 6-9 osob v závislosti na úpravě vnitřku kabiny. \n\nLetoun byl vybaven dvojím řízením, dvoumístný nekrytý pilotní prostor zůstal vně za křídly, mimo kabinu letadla. Letoun se díky výkonnému motoru Walter Jupiter IV vyznačoval velmi krátkou délkou startu (80 m) i délkou doběhu při přistání (60 m). \n\nDopravní letouny Aero A-23 byly nasazeny na spoj Praha-Užhorod, na sklonku své činnosti přešly na lázeňské linky Praha-Karlovy Vary a Mariánské Lázně. V roce 1934 byly po nalétání 868 149 km od ČSA vyřazeny. Trojice A-23 s novou imatrikulací OK-AAB až -AAD zůstala v letuschopném stavu do roku 1936. OK-AAB působil ve službách aeroklubu Masarykovy letecké ligy v Praze a Piešťanech zejména při vyhlídkových letech.\n\nÚdaje podle\n\n\n"}
{"id": "1156148", "url": "https://cs.wikipedia.org/wiki?curid=1156148", "title": "206 (číslo)", "text": "206 (číslo)\n\nDvě stě šest je přirozené číslo, které následuje po čísle dvě stě pět a předchází číslu dvě stě sedm. Římskými číslicemi se zapisuje CCVI.\n\n\n\n\nSilnice II/206 je česká silnice II. třídy vedoucí na trase Stvolny – Žihle – Podbořánky\n\n\n\n"}
{"id": "1156149", "url": "https://cs.wikipedia.org/wiki?curid=1156149", "title": "Petr Pelikán", "text": "Petr Pelikán\n\nPetr Pelikán (* 22. listopadu 1964) je český orientalista, arabista, překladatel a analytik. Je honorárním konzulem Súdánu v České republice.\n\nAbsolvent orientalistiky na Filozofické fakultě Univerzity Karlovy. Prezenční vojenskou službu absolvoval v pozici styčného důstojníka u československého protichemického praporu ve válce v Perském zálivu. Pracuje jako překladatel, tlumočník, univerzitní pedagog (FF ZČU v Plzni), konzultant a průvodce s kontakty se zeměmi Středního východu. Věnuje se problematice islámu. Studoval jazyky na univerzitách v Tunisku a v Afghánistánu. Islám studoval v Egyptě, Libanonu, Súdánu a Íránu. Je muslim.\n\n\n"}
{"id": "1156151", "url": "https://cs.wikipedia.org/wiki?curid=1156151", "title": "Makak formozský", "text": "Makak formozský\n\nMakak formozský (\"Macaca cyclopis\"), jinak také makak formoský je úzkonosá opice z čeledi kočkodanovití (\"Cercopithecidae\") a rodu makak (\"Macaca\"). Druh popsal Robert Swinhoe roku 1863. Dle Mezinárodního svazu ochrany přírody (IUCN) málo dotčený druh.\nMakak formozský se vyskytuje v severovýchodním a jihozápadním Tchaj-wanu. Obývají především hornatý terén se smíšenými nebo bambusovými lesy, případně ho lze najít i na pobřeží, díky zásahům člověka do krajiny je zde však jeho populace omezená. Druh byl také introdukován na některé ostrůvky v Japonsku, kde se kříží s místními populacemi makaka červenolícího (\"M. fuscata\"). Žije ve výškách od 100−3600 m n. m.\nMakak formozský měří 36−45 cm, hmotnost se odhaduje na 5−18 kg, ocas je středně dlouhý a měří 26−46 cm. Srst má tmavošedé až hnědé zbarvení. Pohybuje se chůzí po všech čtyřech končetinách. Makakové formozští se živí různorodou potravou, například listy, ale také hmyzem nebo drobnými obratlovci, někdy také vnikají do polí, kde kradou plodiny, jako jsou batáty. Potravu si mohou ukládat do lícních toreb v tlamě a sežrat ji později. Skupinu tvoří zhruba 45 jedinců, ale vzhledem k úbytku populace bývají menší, území různých tlup se mohou překrývat. Makakové se mezi sebou dorozumívají škálou různých gest a zvuků. Například pozice s otevřenýma očima a vyceněnými zuby je znakem agrese, strach naznačují ohrnuté rty a zatnuté zuby. Rozmnožování probíhá od listopadu do ledna, přičemž samice na připravenost k páření upozorňuje zduřelými sedacími mozoly. Po 165 dnech gravidity se samici narodí jediné mládě vážící zhruba 400 g, jenž se stane nezávislým na matce asi po dvou letech věku, ale jsou známy i případy zachování celoživotních vztahů se svou matkou. V případě, že jde o samce, po dosažení 5 let opouští tlupu. Makakové formozští se mohou dožít až 30 let v zajetí, délka života ve volné přírodě je pravděpodobně kratší. Mezi přirozeného nepřítele tohoto druhu mimo člověka patří levhart obláčkový (\"Neofelis nebulosa\").\nDle Mezinárodního svazu ochrany přírody byl makak formozský ještě v roce 2000 brán jako zranitelný, od roku 2008 však patří mezi málo dotčené druhy, především kvůli tomu, že je jeho populace stabilní, někde dokonce vzrůstající a rozsah druhu se odhaduje na 20 000 km. Taktéž ochranná opatření úspěšně probíhají, druh je zapsán například na seznam CITES II a vyskytuje se v množství národních parků a chráněných oblastí. Jediné možné nebezpečí představuje ztráta přirozeného prostředí následkem zemědělství v nižších polohách, někde také lov.\n\n"}
{"id": "1156156", "url": "https://cs.wikipedia.org/wiki?curid=1156156", "title": "Manuela (seriál)", "text": "Manuela (seriál)\n\nManuela je italsko-argentinská telenovela z roku 1991 s Grecií Colmenaresovou a Jorgem Martinezem v hlavích rolích. Seriál má 228 dílů v argentinské a 193 v italské verzi, námět byl inspirován románem \"Mrtvá a živá\" (\"Rebecca\") od Daphne du Maurier. Titulní píseň \"Manuela\" nazpíval pro argentinskou verzi Julio Iglesias, pro verzi italskou Pablo Olvidas.\n\nÚstřední příběh se týká vztahu Fernanda, Isabely a Manuely, které jsou po otci sestry. Isabela byla první manželkou Fernanda, po nehodě byla prohlášena za mrtvou, ale se zohavenou tváří stále žije. Fernando se později ožení s mladší Manuelou, která se své sestře velmi podobá. Manuela je pak nucena žít v domě, kde vše připomíná Isabelu, a Isabela je ochotná udělat vše, aby její sestra v manželství nebyla šťastná.\n"}
{"id": "1156157", "url": "https://cs.wikipedia.org/wiki?curid=1156157", "title": "Republika svatého Marka", "text": "Republika svatého Marka\n\nRepublika svatého Marka (italsky ), označovaná také jako Benátská republika, byl mezinárodně neuznaný politický útvar, existující v zásadě na území historického benátského pevninského území \"terraferma\" od 22. března 1848 do 22. srpna 1849. Vznikl v rámci revolucí „jara národů“ povstáním proti rakouské nadvládě. Zanikl po delším obléhání Benátek poté, co rakouské síly pod vedením maršála Radeckého zvítězily v první italské válce za nezávislost a opět ovládly severní Itálii. Vůdci Republiky svatého Marka byli Daniele Manin a Niccolò Tommaseo. Název republiky vyjadřoval návaznost na starobylou Benátskou republiku, zničenou Napoleonem, ústava ovšem nekopírovala oligarchický charakter staré „Serenissimy“.\n"}
{"id": "1156158", "url": "https://cs.wikipedia.org/wiki?curid=1156158", "title": "Přátelská palba", "text": "Přátelská palba\n\nPřátelská palba (anglicky \"\") je vojenský útok na spřátelené jednotky, původně zamýšlený jako útok na nepřítele, buď kvůli mylné identifikaci cíle jako nepřátelského, nebo kvůli poruše či nepřesnosti zbraní. Palba, která nebyla zamýšlena proti nepřátelům, například výstřel kvůli nedbalému zacházení se zbraní nebo cílená střelba do vlastního vojska z disciplinárních důvodů není považována za „friendly fire“. Ani nechtěné poškození civilních osob nebo objektů není nazýváno „friendly fire“, místo toho se někdy používá pojem „collateral damage“\" (vedlejší škody)\".\n\n"}
{"id": "1156162", "url": "https://cs.wikipedia.org/wiki?curid=1156162", "title": "Kim Leine", "text": "Kim Leine\n\nKim Leine (* 28. srpna 1961 Bø) je norský spisovatel žijící v Dánsku a píšící v dánštině.\n\nNarodil se v Norsku, jeho rodiče byli Dánové. Vyrůstal s matkou, která byla jehovistka, prožil proto dětství v této komunitě. V sedmnácti letech se víry své matky zřekl a odešel do Kodaně, kde žil u svého otce a jeho přítele. V roce 1989 odešel se svou vlastní rodinou do Grónska, kde patnáct let pracoval jako zdravotník. Tento pobyt se odrazil i v jeho tvorbě. Svoji prvotinu \"Kalak\" vydal v roce 2007.\n\n\nZa román \"Proroci z fjordu Věčnosti\" Leine získal Literární cenu Severské rady za rok 2013.\n\n"}
{"id": "1156164", "url": "https://cs.wikipedia.org/wiki?curid=1156164", "title": "David Tittinger", "text": "David Tittinger\n\nDavid Tittinger (3. února 1839 Suceava – 29. května 1900 Černovice) byl rakouský podnikatel a politik židovského původu hlásící se k německé národnosti z Bukoviny, na konci 19. století poslanec Říšské rady.\n\nProfesí byl obchodníkem. Vystudoval obchodní akademii. Byl židovského původu. Narodil se v roce 1839 v Suceavě, kde vystudoval tamní státní vyšší gymnázium a pak absolvoval obchodní akademii v Lipsku. Pak převzal obchod svého otce Chajima Tittingera. Angažoval se v černovické židovské náboženské obci. Od jejího ustavení v roce 1871 zasedal v jejím výboru, od roku 1884 až do své smrti byl členem jejího předsednictva. V 80. letech byl též zvolen do obecní rady v Černovicích. Působil na postu viceprezidenta obchodní a živnostenské komory v Černovicích a prezidenta černovické plodinové burzy. Prezidentem burzy byl od roku 1878, přičemž už při jejím založení roku 1877 usedl na post jejího viceprezidenta. V roce 1898 mu byl udělen titul císařského rady. V letech 1898–1900 působil u obchodního soudu.\n\nZasedal jako poslanec Bukovinského zemského sněmu. Byl sem zvolen v roce 1886 a dlouhodobě předsedal jeho finančnímu výboru.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1896 za kurii obchodních a živnostenských komor v Bukovině, obvod Černovice. Nastoupil 5. března 1896 místo Heinricha Poppera. Mandát zde obhájil ve volbách roku 1897. Ve volebním období 1891–1897 se uvádí jako David Tittinger, kupec, viceprezident obchodní a živnostenské komory v Černovicích, prezident černovické plodinové burzy a obecní radní, bytem Černovice.\n\nPo svém nástupu do parlamentu byl v březnu 1896 přijat za člena klubu Sjednocené německé levice, do kterého se spojilo několik ústavověrných proudů. Ve volbách roku 1897 se uvádí jako kandidát Německé pokrokové strany. Patřil mezi předáky německých liberálů v Bukovině. Podle informací z dubna 1897 nevyloučil vstup do poslaneckého klubu Německé pokrokové strany. Nakonec je ale již během roku 1897 uváděn jako člen poslaneckého klubu Freie Deutsche Vereinigung, který sdružoval staroliberální (staroněmecký) politický proud německého liberalismu, zatímco Německá pokroková strana měla svůj samostatný poslanecký klub.\n\nZemřel v květnu 1900 po dlouhé nemoci. Po několik let trpěl žaludeční nemocí.\n"}
{"id": "1156172", "url": "https://cs.wikipedia.org/wiki?curid=1156172", "title": "Tim Harden", "text": "Tim Harden\n\nTim Harden (* 27. ledna 1974 Kansas City, Missouri) je bývalý americký atlet, sprinter, halový mistr světa v běhu na 60 metrů z roku 2001.\n\nNa olympiádě v Atlantě v roce 1996 byl členem stříbrné americké štafety na 4x100 metrů. Stříbrnou medaili vybojoval také v roce 1999 v běhu na 60 metrů na světovém halovém šampionátu v Seville. O dva roky později na halovém mistrovství světa v Lisabonu získal zlatou medaili v běhu na 60 metrů. Jeho osobní rekordy na 60 metrů v hale (6,43 s.) i 100 metrů (9,92 s.) pocházejí z roku 1999.\n"}
{"id": "1156175", "url": "https://cs.wikipedia.org/wiki?curid=1156175", "title": "Georg Wassilko von Serecki", "text": "Georg Wassilko von Serecki\n\nGeorg Wassilko von Serecki, rumunsky Gheorghe Wassilko de Serecki (17. února 1863 Berehomet – 24. března 1940 Berehomet), byl rakouský šlechtic a politik rumunské národnosti z Bukoviny, na přelomu 19. a 20. století poslanec Říšské rady, zemský hejtman Bukoviny.\n\nPocházel z šlechtického rodu. Jeho otec Alexander Wassilko von Serecki byl zemským hejtmanem. Po smrti otce roku 1893 převzal Georg správu rodového fideikomisního velkostatku.\n\nGeorg se narodil roku 1863 v Berehometu. Studoval na gymnáziu v Černovicích a na Tereziánské akademii ve Vídni. Navštěvoval pak vysokou školu v Černovicích a ve Vídni. Na vysoké škole ve Vídni patřil do studentského spolku Danubia a měl blízko k liberálnímu rumunskému spolku România Jună. V národnostních otázkách ale odmítal nacionalismus.\n\nOd roku 1898 byl poslancem Bukovinského zemského sněmu za kurii velkostatkářskou. Na sněmu patřil do rumunského poslaneckého klubu. Po rozkolu v tomto klubu patřil mezi umírněné, provládní Rumuny, kteří byli označováni jako Paktisté. Následně ovšem i z tohoto uskupení odešel, přičemž kritizoval údajné rozdmýchávání národnostních vášní. Jeho rivalem byl rumunský politik Tudor de Flondor.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1895 za kurii velkostatkářskou v Bukovině, II. voličský sbor. Nastoupil 8. března 1895 místo místo Viktora Styrczey. Mandát zde obhájil ve volbách roku 1897 a volbách roku 1901. V poslanecké sněmovně setrval do roku 1904, kdy rezignoval po jmenování do Říšské rady. Ve volebním období 1891–1897 se uvádí jako svobodný pán Georg Wassilko, velkostatkář, bytem Berehomet.\n\nDo Říšské rady ho v roce 1895 podpořili rumunští a židovští statkářští voliči. Po nástupu do parlamentu se připojil ke konzervativnímu a federalistickému Hohenwartově klubu. Po rozpadu tohoto klubu zasedal v samostatném Rumunském klubu a byl jeho místopředsedou. V roce 1901 se uvádí jako rumunský kandidát. Zasedal pak v poslaneckém Rumunském klubu.\n\n10. června 1904 byl povolán za člena Panské sněmovny (nevolená horní komora Říšské rady). Od září 1904 byl také zemským hejtmanem (předsedou zemského sněmu) Bukoviny. Současně s povoláním za dědičného člena Panské sněmovny byl povýšen do hraběcího stavu.\n\nPo připojení Bukoviny k Rumunsku byl v roce 1919 a znovu roku 1922 zvolen za člena Rumunského senátu.\n"}
{"id": "1156177", "url": "https://cs.wikipedia.org/wiki?curid=1156177", "title": "Catopuma", "text": "Catopuma\n\nCatopuma je rod koček se dvěma druhy, kterými jsou kočka bornejská (\"Catopuma badia\") a kočka Temminckova (\"Catopuma temminckii\").\n\nJedná se o malé až středně velké kočky z jihovýchodní Asie.\n\nJohnson et al. (2006) and Eizirik et al. navrhli na základě genetických výzkumů zahrnout oba zástupce tohoto rodu spolu s kočkou mramorovanou do rodu \"Pardofelis\", Mezinárodní svaz ochrany přírody (IUCN) však na základě vlastních výzkumů tento návrh neakceptoval.\n"}
