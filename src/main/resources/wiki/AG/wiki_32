{"id": "1024462", "url": "https://cs.wikipedia.org/wiki?curid=1024462", "title": "Vítání občánků", "text": "Vítání občánků\n\nVítání občánků je profánní společenský obřad, při němž je novorozeně zpravidla na obecním úřadě slavnostně uvedeno do života obce. Tato událost bývá spojena se slibem, který rodiče novorozených občánků svými podpisy stvrzují do pamětní knihy, a s předáním pamětního listu rodičům. „Vítání občánků do života” začal ÚV KSČ podle sovětského vzoru programově zavádět v 50. letech 20. století v rámci ateizace společnosti jako občanskou alternativu, která by postupně nahradila tradiční církevní křest. Za tímto účelem vláda zřídila při národních výborech sbory pro občanské záležitosti. Uspořádání obřadu na obecním úřadě zároveň umožňovalo do programu začlenit i nejrůznější prvky komunistické ideologie. Vítání občánků se komunistům zpočátku nedařilo úspěšně prosadit. Značná část obyvatelstva byla nějakým způsobem na osobní nebo společenské úrovni spojena s církvemi. Vítání občánků na národních výborech se stalo společenskou rutinou až během normalizace po roce 1970, stejně jako předávání občanských průkazů nebo občanské svatební obřady. Některé obecní úřady pak v pořádání obřadu vítání občánků pokračovaly i po roce 1989.\n\nVedle snahy o sekularizaci křesťanských svátků se němečtí národní socialisté snažili nahradit občanským ceremoniálem (Namensweihe, též Namensgebung nebo Namensgebungsfeier) také křest.\n\nHeinrich Himmler, říšský vůdce SS, stanovil pro „SS-Namensweihe” přesné pokyny. Obřad se měl konat ve speciálních místnostech «Weiheräumen», kde se nacházel oltář pokrytý vlajkou se svastikou, vyobrazení Adolfa Hitlera, za oltářem měli stát tři příslušníci SS. Roli kněze přebíral «der Weihende», roli kmotra «Treumund». Dítě se pokládalo před „oltář”. Bohoslužbu slova suplovalo zpívané nebo mluvené slovo (Chorlied nebo Sprechchor) z Mein Kampf. Zasvěcující (Weihende) přečetl pro všechny přítomné slib víry (Glaubensbekenntnis). Obdobné hromadné obřady, nahrazující křest, pořádal Lebensborn.\n\nOrganizování občanských slavnostních obřadů rodinných svátků (svatba, narození, pojmenování dětí, dosažení plnoletosti, „stříbrné“, „zlaté“ svatby aj.) přikládali značnou váhu také komunisté v Sovětském svazu, zejména pro jejich vliv na „\"překonávání náboženských přežitků\"” a na formování „\"socialistického stylu života\"” sovětských občanů. Stranicky organizované rodinné svátky se měly stát všeobecně uznávanou formou důležitých rodinných i osobních událostí a v myslích sovětských občanů fixovat odpovědnost vůči sovětské společnosti. V roce 1961 byl v Moskvě otevřen první «Svatební palác». Komunistická strana SSSR propracovala rituál sňatků, vítání občánků do života, předávání občanských průkazů mládeži, výročí svateb atd. Sovětský občan měl obřad chápat nejen jako úřední akt pozornosti sovětské moci vůči rodinným výročím, ale také jako „umělecký žánr”. Na přípravě slavnostních obřadů rodinných svátků se podíleli angažováni režiséři (pro natáčení instruktážních filmů), herci, hudebníci, návrháři kostýmů atd.\n\nV 50. letech začala československá komunistická strana podle sovětského vzoru zavádět také vítání občánků v obřadních síních národních výborů, popřípadě na závodech. V roce 1953 vznikaly při národních výborech první sbory pro občanské záležitosti (SPOZ) (např. v Českých Budějovicích 28. února 1953, v r. 1965 vítal nové občánky na MěNV každou sobotu), jejichž zřizování (sborů, komisí a aktivů) pak upravilo vládní nařízení ze dne 7. května 1954 o organisaci výkonných orgánů národních výborů.\n\nSbory pro občanské záležitosti čerpaly z publikací: „Sborům pro občanské záležitosti” (vyd. 1960) nebo „O práci sborů pro občanské záležitosti” (vyd. 1964), v kterých vyšly i vzory pro sestavení programu, proslovu či doprovodných básní.\n\nKřestní listy nahrazovaly pamětní listy (diplomy) a jejich umělecké ztvárnění strana zadávala předním angažovaným umělcům; např. v 80. letech je graficky upravila Karla Ryvolová. Zcela v sovětských intencích nechyběl ani doprovázející kulturní program, často za přispění dětí, žáků lidové školy umění či pionýrů. Účast na obřadu „vítání občánků” byla dobrovolná a ještě před normalizačním obdobím se účastnila slabá polovina pozvaných, někteří praktikovali křest v kostele i obřad na národním výboru. V Jihomoravském kraji pracovalo v roce 1969 377 Sborů pro občanské záležitosti v matričních obvodech a 279 v obcích mimo matriční obvody (kolem 6 000 občanů, většinou žen). Podle sborníku Český lid nebylo vítání občánků v tomto roce (1969) ještě vžitou samozřejmostí (například na Ostravsku):\n\nDne 13. února 1974 se konalo v Praze ustavující zasedání „Ústředního sboru pro občanské záležitosti”. ÚV KSČ zadal pracovníkům z oboru etnografie, folkloristiky, teorie kultury a pracovníkům Ústavu pro kulturně výchovnou činnost zpracování projektu «Lidová kultura v současném lidovém životě» (popisující socialistickou „inovaci” rodinných zvyků, obyčejů, svatebních obřadů, loučení se zemřelými, vítání občánků do života v „nových společenských podmínkách”), který ministerstvo kultury České socialistické republiky přijalo jako oficiální dokument a vláda ČSR následně vydala usnesení č. 206/74 o práci sborů pro občanské záležitosti. Předsednictvo České odborové rady přijalo 13. 10. 1977 usnesení k účasti odborových orgánů a organizací v ČSR při zabezpečování vládního usnesení č. 206/74, čímž se oficiálně začalo podílet na vítání občánků také ROH. V roce 1979 schválilo ministerstva kultury „Metodické pokyny pro organizování občanských obřadů a slavností - rozloučení se zesnulým” (schváleno MK ČSR čj. 20 965/79), které pak formou interních zpráv obdržely všechny orgány a instituce, které se na organizování občanských obřadů podílely (Český svaz žen, PO SSM, atd.)\n\nCírkevní křty nebyly v letech 1948–1989 zakázány, ale konaly se soukromě a veřejně se svým pokřtěním nikdo nechlubil. Během období normalizace se stalo vítání občánků společenskou rutinou a začalo být považováno za stejně samozřejmý a „povinný” obřad, jako bylo třeba předávání občanských průkazů, občanské svatební obřady apod.\n\nPokusy nahradit církevní křest probíhaly také v době totalitního režimu v NDR. Nacistický název občanského obřadu obdržel pouze přívlastek \"socialistický\" - „sozialistische Namensweihe” (socialistický obřad pokřtění) či „sozialistische Namensgebung” (socialistický obřad pojmenování). Nedosáhly ale velké popularity a ke konci režimu už nebyly téměř praktikovány.\n\nObřad z 50. let 20. století, kdy komunisté začali v ČSSR křest nahrazovat občanskými rituály, přejaly v České republice jen některé obce, zpravidla i se sborem (komisí) pro občanské záležitosti. Tento obřad je spojen s přijetím dítěte do občanské společnost. S křtem je spojen jen z části, jelikož během rituálu neprobíhá přechod z jedné společnosti do druhé. Dítě se členem občanské společnosti a státním příslušníkem daného státu stává aktem narození. Při obřadu vítání občánků jsou přítomni oba rodiče, svědci, pozvaní příbuzní. Pro některé rodiče má civilní obřad «vítání občánků» stejnou hodnotu jako křest, proto někdy uvádí, že mají dítě \"pokřtěné na radnici\".\n\nObřad není spojen s žádnými administrativními poplatky. Většinou probíhá na radnici či jiném sídle územně správního celku. Součástí obřadu je uvítání rodičů ceremoniářem, uvítání nových občánků, složení slibu a podpis rodičů do pamětní knihy narozených, kde je uvedeno i jméno a datum narození jejich dítěte. Poté je předán rodičům dar (závisí na místních zvyklostech – někde i finanční dar, jinde se může jednat jen o pamětní list). Na závěr se rodiče fotí u kolébky.\n\nV Přibyslavicích obnovili vítání občánků po 25 letech. První slavnostní obřad proběhl 14. června 2015 a rodiče novorozených občánků svými podpisy stvrdili slavnostní slib do Pamětní knihy, vedené od roku 1959:\n\nSlavnostní civilní obřad pojmenování dítěte (Namensgebungsfeier nebo Namensweihe) je alternativním obřadem ke křesťanskému křtu dítěte. V obřadu dítě obdrží své jméno, ale nepřísluší k žádné církvi a náboženství. K obřadu pojmenování jsou zváni rodiče, rodina a přátelé. Rodiče a kmotři se tradičně aktivně podílejí na rituálu pojmenování. Aby jméno dítěte bylo právně platné, musí být ohlášeno na matrice.\n\n"}
{"id": "1024497", "url": "https://cs.wikipedia.org/wiki?curid=1024497", "title": "Mallika Sherawat", "text": "Mallika Sherawat\n\nMallika Sherawat (hindsky मल्लिका शेरावत * 24. října 1976, Rohtak, Harijána jako \"Reema Lambha\") je indická herečka a bývalá modelka.\n\nZnámá pro své odvážné scény ve filmu Khwahish (2003) a Murder (2004). Sherawat často vystupovala v mediích jako sex symbol. Poté se objevila v úspěšné romantické komedii Pyaar Ke Side Effects (2006).\n\nOd té doby se objevila v úspěšných filmech jako Aap Ka Suroor - The Real Love Story, Welcome (oba 2007) - její největší komerční úspěch byl Double Dhamaal (2011). Je jednou z mála hvězd Bollywoodu, která se snaží dostat do Hollywoodu, s filmy jako Hisss (2010) a Politics Of Love (2011).\n\n"}
{"id": "1024519", "url": "https://cs.wikipedia.org/wiki?curid=1024519", "title": "US Open 2014 – dvouhra juniorek", "text": "US Open 2014 – dvouhra juniorek\n\nObhájkyní titulu soutěže dvouhry juniorek na newyorském US Open 2014 byla Chorvatka Ana Konjuhová, která dala přednost seniorským soutěžím před juniorkou.\n\nPremiérový grandslamový titul dobyla 16letá nenasazená Marie Bouzková z Česka, která ve finále zdolala ukrajinskou turnajovou devítkou Anhelinu Kalininovou po dvousetovém průběhu 6–4 a 7–6 a oplatila jí tak porážku z minulého roku z 1. kola. Poté, co díky jednomu brejku vyhrála Bouzková první sadu 6–4, byl druhý set mnohem vyrovnanější. Za stavu 5–5 totiž Češka vzala podání své ukrajinské sokyni a šla podávat na vítězství v turnaji. V následném gemu pak vedla už 40:15 a měla 2 mečboly, avšak Ukrajinka oba odvrátila a hru v následné shodě získala na svoji stranu. Češku ale tenhle gem nerozhodil a v následném tie-breaku dokázala triumfovat poměrem 7–5, díky čemuž vyhrála celý turnaj.\n\nPři svém pátém startu v grandslamové juniorce navíc prošla celým turnajem bez ztráty setu. Navíc si poradila se čtyřmi nasazenými hráčkami, mezi nimiž byla i poslední vítězka juniorského Wimbledonu Lotyška Jeļena Ostapenková. K tomu všemu se ještě stala první českou vítězkou dívčího US Open.\n\nPři ceremoniálu pak Bouzková řekla: „\"Jsem šokovaná, že jsem vyhrála. Od prvního zápasu jsem byla soustředěná a z každé výhry jsem měla radost, ale teď jsem úplně nadšená\".“ Na otázku, zda se o jejím vítězství dozví někdo ze špičkových českých tenistů se Bouzková začervenala a řekla: „\"Já si to nemyslím\",“ ale ke svému překvapení jí jeden z jejích tenisových idolů Petra Kvitová prostřednictvím Twitteru pogratulovala k triumfu.\n\nVítězka si do juniorského kombinovaného žebříčku připsala 375 bodů.\n\n Catherine Bellisová \"(2. kolo)\n"}
{"id": "1024525", "url": "https://cs.wikipedia.org/wiki?curid=1024525", "title": "Moše Perec", "text": "Moše Perec\n\nMoše Perec (: ,‎* 10. května 1983 Tiberias, Izrael) je izraelský zpěvák-skladatel a komponista. Se zpěvem začal ve třinácti letech v tiberiadské synagoze a začal též skládat vlastní písně. V osmnácti letech byl povolán k povinné vojenské službě v Izraelských obranných silách, během níž se přidal k vojenskému hudebnímu souboru.\n\nPo uvolnění z IDF vydal své první hudební album s názvem \"Mabit el ha-meromim\" (, „\"Vzhlížím k nebesům\"“), jehož se jen v Izraeli prodalo přes dest tisíc kopií. Jeho další album \"Eš\" (, „\"Oheň\"“) z roku 2007 se dočkalo ještě většího úspěchu v podobě dvaceti tisíc prodaných desek, za což Perec obdržel ocenění zlatá deska. Roku 2008 se jeho singl s názvem Elajich (, „\"Ty\"“) umístil na předních příčkách izraelských hitparád a v témže roce se objevil jako titulní píseň stejnojmenného alba \"Elajich\". Alba se prodalo na 40 000 kopií a stalo se díky tomu platinovým. Největšího úspěchu však dosáhlo Perecovo v pořadí čtvrté album s názvem \"Me-ha-šamajim\" (), „\"Z nebes\"“), které přesáhlo v prodejnosti 110 000 kusů a stalo se dvojitě-platinovým. Jeho pátý singl a zároveň i album z roku 2011 nesly název \"Zikukim\" (, „\"Ohňostroje\"“) a zaznamenaly 80 000 prodaných kopií. Zatím poslední Perecovo album z roku 2013 nese název \"Kol ha-milim ha-smechot\" (, „\"Všechna ta radostná slova\"“).\n\nMoše Perec si většinu skladeb píše sám, napsal již také několik skladeb pro interprety jako např. Sarit Chadad (שרית חדד) nebo Šlomiho Šabata (שלומי שבת).\n"}
{"id": "1024542", "url": "https://cs.wikipedia.org/wiki?curid=1024542", "title": "Southern Poverty Law Center", "text": "Southern Poverty Law Center\n\nSouthern Poverty Law Center (zkráceně SPLC, volně přeloženo \"„Právní centrum pro chudé amerického Jihu“\") je americká nestátní nezisková organizace zabývající se bojem za občanská práva. Organizaci založili v roce 1971 Morris Dees a Joseph R. Levin, Jr. Současným ředitelem je J. Richard Cohen. Sídlí v Montgomery ve státě Alabama.\n\nChrání především práva minoritních skupin amerického jihu jako jsou Afroameričané a homosexuálové, naopak silně vystupuje proti rasismu a je známá žalobami na bělošské supremacistické organizace, např. Ku-klux-klan a White Aryan Resistance. SPLC také sestavuje seznamy tzv. nenávistných skupin (\"hate groups\"). To je předmětem jistých kontroverzí, v roce 2010 někteří konzervativní a republikánští politici protestovali proti zařazení pro-rodinné konzervativní organizace Family Research Council (FRC) na seznam nenávistných skupin.\n\nV roce 2012 osmadvacetiletý Floyd Corkins, který v té době pracoval jako dobrovolník v komunitním LGBT centru, vešel do sídla FRC ve snaze postřílet tolik zaměstnanců, kolik jen bude možné. Zranil ale jen hlídače, který ho přemohl. Corkins řekl FBI, že využil webu SPLC, aby si ověřil, že FRC patří mezi skupiny vymezující se vůči gayům. Ředitel FRC Tony Perkins následně připsal SLPC spoluvinu za útok. Řekl, že organizace jako SLPC \"daly\" Corkinsovi \"oprávnění střílet\" tak, že \"unáhleně nálepkovaly skupiny, kteří s snimi nesouhlasí v politických záležitostech, jako nenávistné.\" SLPC odpovědělo, že označilo FRC jako nenávistnou skupinu \"ne kvůli nějakému tvrzení\" typu že by FRC \"oponovalo stejnopohlavním manželstvím, ale protože FRC vědomě šířila mylnou a pošpiňující propagandu o lidech LGBT.\" Perkins ve stejný den CCN řekl, že \"umožnit gayům vstup do skautu vydává děti všanc riziku sexuálního napadení\". Střelec Corkins o rok později dostal trest 25 let ve vězení.\n"}
{"id": "1024548", "url": "https://cs.wikipedia.org/wiki?curid=1024548", "title": "Suchar", "text": "Suchar\n\nSuchar je druh jednoduché sušenky vyráběné z mouky, vody a někdy soli. V minulosti se suchary brávaly na dlouhé námořní a vojenské výpravy vzhledem k jejich dlouhé trvanlivosti. Jejich hlavním účelem tedy bylo hlavně zasytit, jejich chuť byla často nevalná. Navíc byly velmi tvrdé a často prožrané červy.\n\n\n"}
{"id": "1024549", "url": "https://cs.wikipedia.org/wiki?curid=1024549", "title": "Parlatorium", "text": "Parlatorium\n\nParlatorium neboli hovorna je prostor v klášteře určený k rozhovorům.\n\nParlatorium bylo v klášterní architektuře obvykle situováno do východního křídla konventu vedle kapitulní síně. Jeho vznik souvisel s požadavkem mlčenlivosti, který začal být uplatňován v celém klášterním areálu. Nejčastěji byla parlatoria využívána nadřízenými, kteří potřebovali vést s jednotlivými členy konventu rozsáhlejší rozhovory. Mnichům zde mohly být například podrobněji vysvětleny jejich nové úkoly nebo zde také mohli být mezi čtyřma očima pokáráni.\n\nZvláště v ženských klášterech mohla hovorna sloužit k setkáním a rozhovorům řeholnic s návštěvami, zejm. s jejich příbuznými.\n"}
{"id": "1024554", "url": "https://cs.wikipedia.org/wiki?curid=1024554", "title": "Karel Šmíd", "text": "Karel Šmíd\n\nKarel Šmíd (23. prosince 1914, Vídeň – 29. března 1985, Praha) byl český malíř, kreslíř, karikaturista a výtvarný pedagog a také textař a hudební skladatel.\n\nKarel Šmíd (podle křestního listu Karl Schmied) pocházel z české podnikatelské rodiny, která po vzniku Československa přesídlila do Čech. Roku 1932 maturoval na malostranské reálce v Praze- Roku 1938 ukončil studium na Českém vysokém učení technickém v Praze (profesoři Cyril Bouda, Oldřich Blažíček, Karel Pokorný, Josef Sejpka atd.).\nRoku 1945 byl přijat do Syndikátu výtvarných umělců, roku 1946 do Jednoty umělců výtvarných v Praze, roku 1950 se stal členem SČSVU. Roku 1946 vstoupil do komunistické strany a zůstal jejím angažovaným členem až do smrti.\nDo roku 1955 vyučoval kreslení na různých středních školách ve Spišské Nové Vsi a v Praze.\n\nRoku 1959 se stal odborným asistentem Pedagogického institutu v Praze, Od roku 1964 se na pozvání Cyrila Boudy stal členem katedry výtvarné výchovy Pedagogické fakulty Univerzity Karlovy a předsedou komise SČSVU pro výtvarnou výchovu. Roku 1968 byl na pedagogické fakultě jmenován docentem kresby a vyučoval kreslení v Praze a v Brandýse nad Labem.\nRoku 1973 se stal komisařem galerie Čs. spisovatel v Praze, vedl dramaturgii výstav současných umělců, psal úvody do jejich katalogů a výstavy také uváděl. Zemřel v Praze, pohřben je ve Čkyni.\n\nKarel Šmíd byl bystrý pozorovatel a vždy angažovaný glosátor současnosti. Ve výtvarné sféře se projevoval především jako bytostný kreslíř, ilustrátor a karikaturista s lapidární lineární kresbou. Stylově zůstal poněkud závislý na svých vzorech Františku Bidlovi, Antonínu Pelcovi a především na Adolfu Hoffmeisterovi.\n\nPo 2. světové válce začal ilustracemi do týdeníku My, pak do časopisu Těsnopisné rozhledy (od r. 1954), do Čtení pod lavici (1969), angažované karikatury publikoval občas v týdeníku Tvorba (od roku 1976) a od roku 1978 až do smrti pravidelně v týdeníku Svět v obrazech.\n\nZúčastnil se mnoha kolektivních výstav a měl i řadu výstav samostatných v pražských i mimopražských galeriích (J.R. Vilímek Praha 1953, Galerie Čs. spisovatel Praha 1973, 1979 a 1985 (posmrtná), Galerie bratří Čapků Praha 1982).\nJeho dílo je zastoupeno ve sbírce kresby v Národní galerii v Praze a v soukromých sbírkách doma i v zahraničí (USA, Francie, Polsko, Slovenská republika).\n\n\nKarel Šmíd v mládí také komponoval a psal texty ke svým písňovým skladbám nebo na hudbu Slavoje Procházky. Některé vyšly na gramodeskách (\"Za naší malou vesničkou\", \"Zas kohout kokrhal\" aj.).\n\n\n\n"}
{"id": "1024555", "url": "https://cs.wikipedia.org/wiki?curid=1024555", "title": "Kameňák 2", "text": "Kameňák 2\n\nKameňák 2 je česká filmová komedie Zdeňka Trošky z roku 2004. Jde o druhý film z filmové tetralogie z let 2003 až 2013. Hlavní hrdinové seriálu Kameňák jsou Josef „Pepa“ Novák, Vilma Nováková, Josef „Pepíček“ Novák mladší, stará Kropáčková a děda Uzlíček. Děj se odehrává ve smyšleném městečku, kde na každém kroku číhá jiná vtipná situace. V každém díle proběhne jeden týden - film je rozdělen na dny.\n\n"}
{"id": "1024567", "url": "https://cs.wikipedia.org/wiki?curid=1024567", "title": "Koračův pohár", "text": "Koračův pohár\n\nKoračův pohár FIBA (anglicky Korac Cup) byla v letech 1972 až 2002 třetí nejvýznamnější evropská soutěž basketbalových klubů mužů organizovaná FIBA Europe pro kluby, které nebyly účastníky Poháru evropských mistrů (později Euroliga), resp. Poháru vítězů pohárů (později Evropského poháru FIBA, Eurocupu nebo Saportova poháru). Pohár byl nazván podle jugoslávského hráče Radivoje Korače, který tragicky zahynul v roce 1969.\n\nV roce 2002 došlo ke sloučení Saportova poháru a Koračova poháru do nové soutěže ULEB Cup, jejíž řízení a organizaci od roku 2002 převzal ULEB (Unie evropských basketbalových lig), která v roce 2008 změnila název soutěže na ULEB Eurocup.\n\nNejvíce finálových účastí v poháru (pět) má italský klub Pallacanestro Cantu, který v poháru zvítězil čtyřikrát (1973–1975, 1991) a byl na 2. místě v roce 1989. Čtyřikrát hrál ve finále jugoslávský klub KK Partizan Bělehrad (vítěz: 1978, 1979, 1989, 2. místo: 1974) a francouzský Limoges CSP (vítěz: 1982, 1983, 2000, 2. místo: 1987).\n\nZ celkového počtu 55 finálových zápasů čeští a slovenští rozhodčí byli jedním ze dvou rozhodčích 6 finálových utkání, a to: Vladimír Novotný (1973), Ľubomír Kotleba (1978, 1987), Viliam Koller (1990, 1996), Peter Sudek (2001).\n\nČeské a slovenské basketbalové kluby hrály v 21 z 31 ročníků Koračova poháru, nezúčastnily se 10 ročníků (prvních šesti 1972 až 1977, dále 1980, 1984 až 1986).\n\n\n\n\n\n\n\n\n\n\nSlávia TU Košice - 1 ročník - 1× v osmifinále (1993-94)\n\n\n\n\n\n"}
{"id": "1024568", "url": "https://cs.wikipedia.org/wiki?curid=1024568", "title": "Hymna Ugandy", "text": "Hymna Ugandy\n\nHymna Ugandy je píseň Oh Uganda, Land of Beauty (\"Oh Uganda, may God uphold thee\"). Text i hudbu složil George Wilberforce Kakoma. Hymna byla přijata roku 1962 k příležitosti vyhlášení nezávislosti Ugandy na Spojeném království. Hymna Ugandy je nejkratší hymna na světě (má pouhých 9 taktů), proto se příležitostně hraje dvakrát.\n\n"}
{"id": "1024569", "url": "https://cs.wikipedia.org/wiki?curid=1024569", "title": "Dům U Mouřenína (Opava)", "text": "Dům U Mouřenína (Opava)\n\nDům U Mouřenína je barokní stavba v centru Opavy. Je chráněn jako kulturní památka České republiky.\n\nNejstarší části domu pochází z 13. – 14. století a jedná se tak o jednu z nejstarších budov na území města. Dům byl v roce 1717 přestavěn v barokním stylu a v roce 1730 dostal novou fasádu. Tento řadový dům stojí v ulici \"Mezi trhy\", spojující obě největší opavská náměstí. Z přední strany domu se nachází čtyři busty, z nichž dvě zobrazují antické bohy Pallas Athénu a Arése a ostatní dvě mouřeníny. Právě podle nich dostal dům a lékárna, která se zde odedávna nacházela, své jméno. Lékárna v tomto domě fungovala od počátku 18. století až do roku 1945. Dům přežil bombardování Opavy během druhé světové války a v novodobé historii byl využíván také jako úřadovna pro některé odbory magistrátu. Od roku 2010 probíhala celková rekonstrukce domu, která byla doprovázena žalobou na majitele ze strany památkářů . V roce 2011 se dům dostal mezi tři nominované na cenu \"Fasáda roku\" v kategorii \"Historická budova\" . Dnes se ve sklepních prostorách domu nachází restaurace, v přízemí pak vinárna a ve vyšších patrech nájemní byty.\n\n"}
{"id": "1024573", "url": "https://cs.wikipedia.org/wiki?curid=1024573", "title": "Oches", "text": "Oches\n\nOches je francouzská obec v departementu Ardensko v regionu Grand Est.\n\nV roce 2011 měla obec 42 obyvatel, rozloha činí 6,76 km². Obec leží v nadmořské výšce 182 – 270 m n. m.\n\nSousední obce jsou Saint-Pierremont, Verrières, Sy, La Berlière a Sommauthe.\n\n"}
{"id": "1024577", "url": "https://cs.wikipedia.org/wiki?curid=1024577", "title": "Dům U Mouřenína", "text": "Dům U Mouřenína\n\nDům u Mouřenína může být:\n\n"}
{"id": "1024580", "url": "https://cs.wikipedia.org/wiki?curid=1024580", "title": "Marie Bouzková", "text": "Marie Bouzková\n\nMarie Bouzková (21. července 1998 Praha) je česká profesionální tenistka, vítězka juniorské dvouhry na US Open 2014. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do srpna 2019 dvanáct titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v srpnu 2019 na 53. místě a ve čtyřhře pak v červenci téhož roku na 248. místě. Ve světovém kombinovaném žebříčku ITF juniorek byla nejvýše postavená v prosinci 2014 na 7. místě. Trénuje ve floridském Bradentonu a v Česku na dvorcích Sparty Praha.\n\nDo českého fedcupového týmu byla poprvé nominována v roce 2019 na dubnovou baráž Světové skupiny proti Kanadě.\n\nV rámci hlavních soutěží událostí okruhu ITF debutovala v červnu 2013, když na zlínský turnaj s dotací 25 tisíc dolarů obdržela divokou kartu. V úvodním kole skrečovala po jednom odehraném gamu Slovince Nastje Kolarové. Premiérový titul v této úrovni tenisu vybojovala v říjnu 2014 na turnaji s rozpočtem deset tisíc dolarů v jihokarolínském Hilton Head Island. Ve finále přehrála Rusku Natalju Vichljancevovou.\n\nNa okruhu WTA Tour debutovala únorovým Abierto Mexicano Telcel 2015 v Acapulku, do něhož získala divokou kartu. V prvním kole podlehla bulharské tenistce Sesil Karatančevové. Premiérového vítězného utkání dosáhla na zářijovém Coupe Banque Nationale 2018 v Québecu, kde oplatila porážku Karatančevové. Ve druhé fázi ji však zastavila Američanka Varvara Lepčenková. \n\nDebut v kvalifikaci nejvyšší grandslamové kategorie zaznamenala ve Wimbledonu 2017, kde ve druhém kole podlehla čtvrté nasazené čínské hráčce Ču Lin. Premiéra v hlavní soutěži následovala v ženském singlu US Open 2018 po zvládnuté tříkolové kvalifikaci, v níž na její raketě postupně dohrály Valentyna Ivachněnková, Marta Kosťuková a Georgina Garcíaová Pérezová. V úvodním kole dvouhry však nenašla recept na rumunskou hráčku Anu Bogdanovou po dvousetovém průběhu.\n\nSezónu 2019 otevřela na Brisbane International postupem přes Australanku Sam Stosurovou, figurující na sedmdesáté čtvrté příčce, a následným vyřazením od světové osmičky Karolíny Plíškové. Do finále postoupila na březnovém Abierto Zapopan ze série WTA 125K v mexické Guadalajaře, v němž nenašla recept na Rusku Veroniku Kuděrmetovovou. V úvodním kole skončila na antukovém J&T Banka Prague Open, kde ji přehrála Němka Antonia Lottnerová. Shodný scénář měla účast na French Open a časné vyřazení od Biancy Andreescuové. Premiérový vyhraný zápas na grandslamu přišel v úvodním kole Wimbledonu. Po vítězství nad devadesátou šestou hráčkou žebříčku Monou Barthelovou, však ukončila její cestu pavoukem třicátá první nasazená Řekyně Maria Sakkariová. Double si odvezla z kazašského Nur-Sultanu, kde v červenci ovládla dvouhru i čtyřhru turnaje ITF s dotací 80 tisíc dolarů. Bodový zisk znamenal průlom do elitní světové stovky žebříčku WTA. V jeho vydání z 22. července 2019 se posunula ze 104. na 92. místo. \n\nSvou první US Open Series rozehrála na Silicon Valley Classic 2019 v kalifornském San José. V úvodní fázi vypadla s Američankou Coco Vandewegheovou, postavenou až v sedmé světové stovce. Na kanadský Rogers Cup 2019 přijížděla jako devadesátá první hráčka žebříčku. V předchozí kariéře nikdy nezvítězila ve dvou utkáních WTA za sebou ani nevyhrála nad členkou první světové padesátky, od nichž utržila sedm porážek. Po zvládnuté dvoukolové kvalifikaci v průběhu hlavní části turnaje však vyřadila tři grandslamové šampionky v řadě. Ve druhém kole poprvé zdolala členku elitní světové desítky, osmou v pořadí Sloane Stephensovou. Následně si poradila s Lotyškou Jeļenou Ostapenkovou a ve čtvrtfinále zdolala čerstvou wimbledonskou vítězku Simonu Halepovou. Do utkání s Rumunkou vstoupila vedením gamů 4–0. Po ztrátě úvodní sady rumunská světová čtyřka skrečovala pro bolest Achillovy šlachy.. V premiérovém semifinále na okruhu se utkala se světovou desítkou Serenou Williamsovou, proti níž ztratila v úvodním setu jedinou hru. Američanka poté dovedla utkání do třetí sady, kde si Češka vypracovala tři brejkboly za stavu gemů 1–1. Žádný z nich však nevyužila. V zápětí přišla sama o servis a následně prohrála i celý zápas. Bodový zisk z turnaje kategorie Premier 5 jí zajistil žebříčkový posun téměř o čtyřicet příček na 53. místo. V prvním kole US Open 2019 proti Australance Ajle Tomljanovićové si vypracovala náskok v poměru gemů 6–1 a 5–2. Utkání však nedovedla k vítězství, když od daného stavu uhrála jen jednu ze zbylých dvanácti her.\n\n"}
{"id": "1024584", "url": "https://cs.wikipedia.org/wiki?curid=1024584", "title": "Jim Kjelgaard", "text": "Jim Kjelgaard\n\nJim Kjelgaard, plným jménem James Arthur Kjelgaard (6. prosince 1910, New York – 12. července 1959, Phoenix, Arizona) byl americký spisovatel, autor především knih pro mládež.\n\nJim Kjelgaard se narodil roku 1922 v New Yorku jako čtvrtý ze šesti dětí a vyrůstal na rodinné farmě v Allegheny Mountains v Pensylvánii, Poté, co farma zkrachovala, přestěhoval se s rodinnou do Galetonu, kde navštěvoval střední školu. Již jako chlapec hodně četl a pokoušel se o vlastní tvorbu. Projevila se u něho ale epilepsie a byl mu diagnostikován nádor, bohužel rodina neměla dost peněz na operaci.\n\nPo stření škole studoval při práci dva roky na Syracuse University, přičemž vykonával různá povolání. Stal se vášnivým lovcem a rybářem a rozhodl se, že se stane spisovatelem. Od roku 1938 publikoval své práce v různých časopisech a roku 1941 vydal svůj první román \"Forest Patrol\" (Lesní hlídka).\n\nKjelgaard miloval přírodu a byl jejím ochráncem. Měl velmi rád zvířata, což je zřejmé ze všech jeho knih, kterých vydal více než čtyřicet. Obzvláště miloval psy a napsal o nich jeden ze svých nejlepších románů \"Big Red\" (1945), který popisuje přátelství mezi člověkem a jeho psem a který byl úspěšně zfilmován.\n\nRoku 1959 spáchal Kjelgaard, sužovaný po několik let chronickými bolestmi a depresemi, sebevraždu ve svém domě v Phoenixu.\n\n\n"}
{"id": "1024587", "url": "https://cs.wikipedia.org/wiki?curid=1024587", "title": "Uprchlický tábor Jarmúk", "text": "Uprchlický tábor Jarmúk\n\nJarmúk (arabsky \"Mukhajam al-Jarmúk\", مخيم اليرموك‎) je tábor pro palestinské utečence. Tábor leží v Sýrii nedaleko Damašku. Byl založen v roce 1957 a má rozlohu 2,11 km². Před začátkem války v něm žilo okolo 150 000 lidí a byl největším palestinským uprchlickým táborem. Úřad OSN pro palestinské uprchlíky na Blízkém východě ho přesto neřadí mezi oficiální tábory, protože v něm jsou stálá zděná obydlí, fungují zde čtyři nemocnice a více než dvě desítky škol.\n\nOd července 2013 probíhají v táboře a okolí intenzivní boje, v nichž se Lidová fronta pro osvobození Palestiny - Hlavní velení postavila na stranu prezidenta Asada proti povstalcům. Většina civilistů tábor opustila, zbytek žije v podmínkách akutního nedostatku základních životních potřeb. V dubnu 2015 ovládla tábor skupina Islámský stát.\n\n"}
{"id": "1024589", "url": "https://cs.wikipedia.org/wiki?curid=1024589", "title": "František Cyprich", "text": "František Cyprich\n\nFrantišek Cyprich (1. října 1917, Svrčinovec, Rakousko-Uhersko – 31. ledna 2009, Trenčín, Slovensko) byl stíhací pilot Slovenských vzdušných zbraní ve druhé světové válce a čtvrté nejúspěšnější slovenské letecké eso. Dosáhl 15 potvrzených sestřelů. \n\nFrantišek Cyprich vstoupil do armády v den svých devatenáctých narozenin 1. října 1936. V roce 1939 bojoval v Malé válce, zúčastnil se přepadení Polska. Od února 1942 byl společně s dalšími slovenskými piloty přeškolován v Dánsku na letouny Messerschmitt Bf 109 E. Od 3. července 1942 působil v Piešťanech, odkud byl s Letkou 13 převelen 4. října 1942 do ruského Majkopu. První úspěch zaznamenal 31. ledna 1943, když na letišti Kropotkin sestřelil přistávající stroj Il-2. Na východní frontě celkem sestřelil nejméně 12 letadel. \n\nPo vypuknutí SNP se připojil na stranu povstalců. Zde jako první povstalecký pilot dosáhl úspěchu, když 2. září 1944 se svým strojem Avia B-534 sestřelil neozbrojený maďarský dopravní Ju 52/3m. Zároveň se tím stal posledním stíhacím pilotem ve druhé světové válce, který sestřelil jiné letadlo na dvouplošníku s pevným podvozkem. Dne 7. října 1944 přeletěl dopravním letadlem do Sovětského svazu. Zde byl přeškolen na sovětská letadla a zařazen k 1. československé smíšené letecké divizi.\n\nPo válce sloužil v československém letectvu. V roce 1958 byl propuštěn do zálohy s hodností podplukovník, v roce 1991 byl rehabilitován a byla mu udělena hodnost plukovníka ve výslužbě. Žil v Trenčíně, kde také 31. ledna 2009 zemřel.\n\n\n\n\n\n"}
{"id": "1024593", "url": "https://cs.wikipedia.org/wiki?curid=1024593", "title": "Wall (Unix)", "text": "Wall (Unix)\n\ncodice_1 (zkrátka zápisu write to all) je unixový nástroj příkazové řádky, který zobrazuje obsah souboru nebo standardního vstupu všem přihlášeným uživatelům. To obvykle využívá root k zaslání zprávy o  ypnutí všem uživatelům těsně před vypnutím počítače.\n\ncodice_1 přečte ve standardním nastavení (je vynecháno název souboru) zprávu ze standardního vstupu. Může být spojen s příkazem echo:\n\nZprávu lze zadat podobným postupem pomocí unixového příkazu codice_3; vyvoláním příkazu wall stisknutím klávesy Enter poté následuje zpráva která se ukončí codice_4 + codice_5:\n\nPoužití řetězce:\n\nPříkaz podporuje také čtení ze souboru:\n\nVšechny uvedené příklady by měly zobrazit následující výstup na terminály:\n"}
{"id": "1024596", "url": "https://cs.wikipedia.org/wiki?curid=1024596", "title": "Emilie Třísková", "text": "Emilie Třísková\n\nEmilie Třísková (* 14. srpna 1962) je česká politička a pracovnice v oblasti sociálních služeb, od října 2014 senátorka za obvod č. 42 – Kolín, od roku 2012 zastupitelka Středočeského kraje (z toho v letech 2014 až 2016 také radní kraje), v letech 2002 až 2018 zastupitelka města Poděbrady (v letech 2007 až 2010 místostarostka města), členka ČSSD.\n\nVystudovala střední odbornou školu s maturitou. Následně pokračovala v postgraduálním studiu v oblasti domácí zdravotní péče, konkrétně geriatrie v Brně.\n\nV roce 1981 začala pracovat jako zdravotní sestra, byla zaměstnaná v několika zdravotnických a sociálních zařízeních (mimo jiné jako vrchní sestra v pečovatelské službě či později jako ředitelka pečovatelské služby okresu Nymburk).\n\nJe ředitelkou obecně prospěšné společnosti Centrum sociálních a zdravotních služeb Poděbrady. Angažuje se v Asociaci poskytovatelů sociálních služeb ČR (sociální oblast, zdravotní oblast – terénní sociální a zdravotní služby).\n\nV roce 2005 obdržela Zvláštní ocenění za mimořádný přínos v oboru gerontologie, v roce 2011 jí pak byla udělena Cena sympatie, která je předávána v rámci Ceny kvality v sociálních službách. Obdržel rovněž „Křišťálový štít“ města Poděbrady za dlouholetou a obětavou práci v sociální oblasti.\n\nEmilie Třísková je vdaná a má dvě děti, žije v Poděbradech.\n\nJe členkou ČSSD.\n\nDo politiky vstoupila, když byla v komunálních volbách v roce 2002 zvolena za ČSSD do Zastupitelstva města Poděbrady na Nymbursku. Mandát zastupitelky města pak obhájila jak ve volbách v roce 2006, tak v roce 2010. Na konci října 2007 byla navíc zvolena 2. místostarostkou města, funkci vykonávala do roku 2010. Od roku 2010 pak působí jako předsedkyně Sociálně zdravotní komise města Poděbrady. V komunálních volbách v roce 2014 opět kandidovala do poděbradského zastupitelstva za ČSSD a uspěla. Ve volbách v roce 2018 již nekandidovala.\n\nV krajských volbách v roce 2008 kandidovala za ČSSD do Zastupitelstva Středočeského kraje, ale neuspěla. Členkou středočeského krajského zastupitelstva se tak stala až po volbách v roce 2012. Od roku 2008 vykonává také pozici místopředsedkyně Výboru pro sociální věci Středočeského kraje a od roku 2014 radní kraje pro oblast sociálních věcí. Ve volbách v roce 2016 mandát krajské zastupitelky obhájila, skončila však v pozici radní kraje.\n\nVe volbách do Poslanecké sněmovny PČR v roce 2010 kandidovala za ČSSD ve Středočeském kraji, ale neuspěla.\n\nVe volbách do Senátu PČR v roce 2014 kandidovala za ČSSD v obvodu č. 42 – Kolín. Se ziskem 26,11 % hlasů vyhrála první kolo a postoupila tak do kola druhého. V něm poměrem hlasů 56,24 % : 43,75 % porazila člena ODS Milana Raka a stala se senátorkou.\n"}
{"id": "1024602", "url": "https://cs.wikipedia.org/wiki?curid=1024602", "title": "Borová (okres Trnava)", "text": "Borová (okres Trnava)\n\nBorová je obec na Slovensku v okrese Trnava. Žije zde  obyvatel. První písemná zmínka o obci pochází z roku 1589.\n\nV obci stojí římskokatolický kostel sv. Štěpána krále z roku 1675.\n\n"}
{"id": "1024604", "url": "https://cs.wikipedia.org/wiki?curid=1024604", "title": "Ruben Ligeon", "text": "Ruben Ligeon\n\nRuben Ewald Ligeon (* 24. května 1992, Amsterdam) je nizozemský fotbalový obránce či záložník a bývalý mládežnický reprezentant, od září 2017 bez angažmá. Může nastoupit na pravém kraji obrany či zálohy, případně na postu levého obránce.\n\nSvoji fotbalovou kariéru zahájil v mužstvu SV De Meteoor, v mládeži dále nastupoval za týmy OSV a AFC Ajax, ve kterém prošel proslulou mládežnickou akademií. V průběhu sezony 2010/11 se propracoval do seniorské kategorie. S Ajaxem vyhrál třikrát po sobě ligovou soutěž Eredivisie (2011/12, 2012/13, 2013/14), ačkoli nastřádal v těchto sezonách vždy pouze několik málo startů. Od jara 2015 působil na hostováních, postupně hrál za týmy NAC Breda, Willem II Tilburg a FC Utrecht.\n\nV červnu 2016 mu v Ajaxu skončila smlouva a dohodl se jako volný hráč se slovenským mužstvem ŠK Slovan Bratislava. S vicemistrem sezóny 2015/16 Fortuna ligy uzavřel čtyřletý kontrakt.\n\nS mužstvem se představil v prvním předkole Evropské ligy UEFA 2016/17 proti albánskému klubu KF Partizani. První zápas skončil bezbrankovou remízou, ale odveta v Senici se neuskutečnila. Partizani bylo přesunuto do druhého předkola Ligy mistrů UEFA 2016/17 na místo tehdejšího albánského mistra KF Skënderbeu Korçë vyloučeného kvůli podezření z ovlivňování zápasů a Slovan postoupil automaticky do dalšího předkola. Ve druhém předkole Slovan remizoval 0:0 a prohrál 0:3 s týmem FK Jelgava z Lotyšska a vypadl. V lize debutoval za Slovanu v utkání 1. kola hraného 17. července 2016 proti klubu FK Senica, na hrací plochu přišel do druhého poločasu a pomohl k výhře 1:0. V sezoně 2016/17 se podílel na zisku domácího poháru, přestože ve finále hraném 1. května 2017 proti tehdy druholigovému týmu MFK Skalica nenastoupil. Jeho spoluhráči porazili soupeře v poměru 3:0. Svůj první ligový gól za mužstvo vsítil ve 31. kole proti Tatranu Prešov a podílel se na domácí výhře 3:1. Celkem v ročníku odehrál 19 ligových zápasů.\n\nSe Slovanem postoupil přes arménský klub FC Pjunik Jerevan (výhry 4:1 a 5:0) do druhého předkola Evropské ligy UEFA 2017/18. V něm Ligeon nehrál a bratislavský tým vypadl po prohrách 0:1 a 1:2 s mužstvem Lyngby BK z Dánska. 12. srpna 2017 jej vedení z důvodu dlouhodobě neuspokojivých výkonů přeřadilo stejně jako jeho krajana Leslyho de Sa do juniorky, Ligeon zároveň dostal svolení hledat si nové působiště. Na konci srpna 2017 se dohodl s vedením Slovanu na ukončení smlouvy.\n\nAktuální k 2. září 2017\n\nRuben Ligeon byl členem nizozemských mládežnických výběrů od kategorie U17. Zúčastnil se Mistrovství Evropy hráčů do 17 let 2009 v Německu, kde Nizozemsko podlehlo ve finále domácímu Německu 1:2. Zúčastnil se i Mistrovství světa hráčů do 17 let 2009 v Nigérii, kde Nizozemci nepostoupili ze základní skupiny C. S Jong Oranje (nizozemská jedenadvacítka) se zúčastnil bojů v 3. kvalifikační skupině o Mistrovství Evropy hráčů do 21 let 2015 v České republice.\n\n"}
{"id": "1024606", "url": "https://cs.wikipedia.org/wiki?curid=1024606", "title": "US Open 2014 – dvouhra juniorů", "text": "US Open 2014 – dvouhra juniorů\n\nDo soutěže dvouhry juniorů na newyorském grandslamu US Open 2014 nastoupilo šedesát čtyři hráčů. Obhájcem titulu byl Chorvat Borna Ćorić, který na turnaji nestartoval.\n\nSoutěž dvouhry vyhrál nenasazený Australan Omar Jasika, který ve finále porazil francouzskou turnajovou pětku Quentina Halyse po třísetovém průběhu 2–6, 7–5 a 6–1. Sedmnáctiletý junior tak získal premiérový grandslamový titul. Na US Open vybojoval „double“, když s japonským tenistou Naokim Nakagawou ovládli i deblovou soutěž.\n\n"}
{"id": "1024607", "url": "https://cs.wikipedia.org/wiki?curid=1024607", "title": "ULEB Eurocup", "text": "ULEB Eurocup\n\nULEB Eurocup byl založen v roce 2002 Unií evropských basketbalových lig (ULEB), jako následník dvou soutěží FIBA - Pohár Saporta a Pohár Korač, jako v Evropě druhá nejvýznamnější soutěž klubů basketbalu. V letech 2002-2008 byl hrán pod názvem ULEB Cup, od roku 2008 pod názvem ULEB Eurocup.\n\nNejvíce finálových účastí v poháru (čtyři) má španělský klub Valencia BC, který v poháru zvítězil třikrát (2003, 2010, 2014) a byl na 2. místě v roce 2012. Litevský klub Lietuvos Rytas získal dvě vítězství (2005, 2009) a druhé místo v roce 2007.\n\nOd sezóny 2007-2008 se poháru zúčastňuje český mistr ČEZ Basketball Nymburk. Kvalifikace do poháru se v sezóně 2011-2012 zúčastnil BK Prostějov.\n\nZ českých klubů se sedmi ročníků poháru zúčastnil ČEZ Basketball Nymburk, dvakrát (2010, 2012) se probojoval do čtvrtfinále. BK Prostějov se zúčastnil kvalifikace o účast v poháru v ročníku 2011-12. \n\n\n\n\n\n\n\n\n\n\n\n"}
{"id": "1024608", "url": "https://cs.wikipedia.org/wiki?curid=1024608", "title": "Daley Sinkgraven", "text": "Daley Sinkgraven\n\nDaley Sinkgraven (* 4. července 1995, Assen, Nizozemsko) je nizozemský fotbalový záložník, který v současnosti působí v klubu AFC Ajax. Hraje na křídle.\nJeho otcem je bývalý fotbalista Harry Sinkgraven.\n\nProfesionální fotbalovou kariéru zahájil v SC Heerenveen. V lednu 2015 přestoupil do AFC Ajax.\n\nDaley Sinkgraven byl členem nizozemských mládežnických výběrů od kategorie U17 (U17, U18, U19, U21).\n\n\n"}
{"id": "1024609", "url": "https://cs.wikipedia.org/wiki?curid=1024609", "title": "US Open 2014 – čtyřhra juniorů", "text": "US Open 2014 – čtyřhra juniorů\n\nDo soutěže čtyřhry juniorů na newyorském grandslamu US Open 2014 nastoupilo třicet dva párů. Obhájcem titulu byl polský pár Kamil Majchrzak a Martin Redlicki, který do turnaje nezasáhl. Majchrzak se rozhodl nezúčastnit a Redlicki již nemohl startovat pro věkové omezení.\n\nJuniorku čtyřhry vyhrála šestá nasazená australsko-japonská dvojice Omar Jasika a Naoki Nakagawa, když ve finále zdolala Brazilce Rafaela Matose s Joãem Menezesem po dvousetovém průběhu 6–3 a 7–6. Pro oba vítěze to byla premiérová grandslamová trofej. Jasika dosáhl na US Open „double“ poté, co triumfoval i v singlové soutěži.\n\n"}
{"id": "1024610", "url": "https://cs.wikipedia.org/wiki?curid=1024610", "title": "US Open 2014 – čtyřhra juniorek", "text": "US Open 2014 – čtyřhra juniorek\n\nDo soutěže čtyřhry juniorek na newyorském grandslamu US Open 2014 nastoupilo třicet dva párů.\nObhájcem titulu byl český pár Barbora Krejčíková a Kateřina Siniaková, jehož členky namísto juniorky preferovaly seniorskou část grandslamu.\n\nSoutěž vyhrála šestá nasazená dvojice, tvořená 18letou Turkyní İpek Soyluovou a 17letou Švýcarkou Jil Teichmannovou, které ve finále přehrály bělorusko-slovenský pár Věra Lapková a Tereza Mihalíková výsledkem 5–7, 6–2 a [10–7]. Obě vítězky si tak připsaly premiérovou grandslamovou trofej.\n\n"}
{"id": "1024611", "url": "https://cs.wikipedia.org/wiki?curid=1024611", "title": "US Open 2014 – dvouhra vozíčkářů", "text": "US Open 2014 – dvouhra vozíčkářů\n\nObhájcem titulu soutěže dvouhry vozíčkářů na newyorském grandslamu US Open 2014 byl francouzský hráč a druhý nasazený Stéphane Houdet, který skončil v semifinále.\n\nFinále vyhrál nejvýše nasazený Japonec Šingo Kunieda, který v něm porazil nenasazeného Argentince Gustava Fernándeze po dvousetovém průběhu 7–6 a 6–4. Vítězství znamenalo jeho pátý titul z Flushing Meadows, když soutěž již vyhrál v letech 2007, 2009, 2010 a 2011. Kunieda tak ovládl všechny tři grandslamové dvouhry hrané v sezóně 2014, když triumfoval i na předcházejících Australian Open 2014 a French Open 2014. Do žebříčku okruhu NEC Tour si připsal 800 bodů.\n\n"}
{"id": "1024612", "url": "https://cs.wikipedia.org/wiki?curid=1024612", "title": "US Open 2014 – dvouhra vozíčkářek", "text": "US Open 2014 – dvouhra vozíčkářek\n\nObhájkyní titulu soutěže dvouhry vozíčkářek na newyorském grandslamu US Open 2014 byla druhá nasazená Nizozemka Aniek van Kootová, která skonřila jako poražená finalistka.\n\nSoutěž vyhrála 20letá nejvýše nasazená Jui Kamidžiová z Japonska, která ve finále porazila Anieku van Kootovou po dvousetovém průběhu 6–3 a 6–3. Získala tak premiérový titul z Flushing Meadows. Ze tří odehraných grandslamů ve dvouhře během roku 2014 vybojovala dvě trofeje, když po finálové prohře na Australian Open 2014 triumfovala i na French Open 2014. Celkově tak dosáhla na druhý singlový titul z Grand Slamu. Do žebříčku okruhu NEC Tour si připsala 800 bodů.\n\n"}
{"id": "1024613", "url": "https://cs.wikipedia.org/wiki?curid=1024613", "title": "US Open 2014 – čtyřhra vozíčkářů", "text": "US Open 2014 – čtyřhra vozíčkářů\n\nObhájcem titulu soutěže čtyřhry vozíčkářů na newoyorském grandslamu US Open 2014 byl francouzsko-nizozemský pár Michael Jeremiasz a Maikel Scheffers, jehož členové nestartovali společně. Jeremiasz nastoupil do turnaje po boku Nicolase Peifera, s nímž v semifinále nestačili na Schefferse s Reidem.\n\nSoutěž vyhrála nejvýše nasazená francouzsko-japonská dvojice Stéphane Houdet a Šingo Kunieda, která ve finále zdolala britsko-nizozemský pár Gordon Reid a Maikel Scheffers po těsném třísetovém průběhu 6–2, 2–6 a 7–6.\n\nPro 43letého Houdeta se jednalo o třetí deblovou trofej z Flushing Meadows, když turnaj opanoval již v letech 2009 a 2011, a celkově dvanáctý grandslamový triumf z této soutěže. 30letý Kunieda získal svůj druhý deblový titul na US Open s celkově šestnáctý grandslam ve čtyřhře. V sezóně 2014 již společně vyhráli Australian Open. Do žebříčku okruhu NEC Tour si každý z vítězů připsal 800 bodů.\n\n"}
{"id": "1024615", "url": "https://cs.wikipedia.org/wiki?curid=1024615", "title": "US Open 2014 – čtyřhra vozíčkářek", "text": "US Open 2014 – čtyřhra vozíčkářek\n\nObhájcem titulu soutěže čtyřhry vozíčkářek na newyorském US Open 2014 byla druhá nasazená dvojice Jiske Griffioenová a Aniek van Kootová z Nizozemska.\n\nSoutěž vyhrál nejvýše nasazený japonsko-britský pár složený z 20leté Jui Kamidžiové a 22leté Jordanne Whileyové, které ve finále porazily Nizozemky Griffioenovou a van Kootovou po třísetovém průběhu 6–4, 3–6 a 6–3.\n\nObě šampiónky tak ve čtyřhře získaly premiérový titul z Flushing Meadows a celkově čtvrtý grandslamový. Zkompletovaly tím čistý grandslam, když v předchozí části sezóny 2014 triumfovaly i na zbylých třech majorech – Australian Open, French Open a ve Wimbledonu. Do žebříčku okruhu NEC Tour si každá z nich připsala 800 bodů.\n\n"}
{"id": "1024616", "url": "https://cs.wikipedia.org/wiki?curid=1024616", "title": "US Open 2014 – dvouhra kvadruplegiků", "text": "US Open 2014 – dvouhra kvadruplegiků\n\nObhájcem titulu dvouhry kvadruplegiků na newyorském grandslamu US Open 2014 byl Jihoafričan Lucas Sithole, který nepostoupil ze základní skupiny.\n\nSoutěž vyhrál Brit Andrew Lapthorne, který ve finále oplatil prohru ze základní fáze Američanovi Davidu Wagnerovi výsledkem 7–5 a 6–2. Na Grand Slamu si tak připsal premiérovou singlovou trofej.\n"}
{"id": "1024617", "url": "https://cs.wikipedia.org/wiki?curid=1024617", "title": "US Open 2014 – čtyřhra kvadruplegiků", "text": "US Open 2014 – čtyřhra kvadruplegiků\n\nObhájcem titulu ve čtyřhře kvadruplegiků na newyorském grandslamu US Open 2014 byl americký pár David Wagner a Nicholas Taylor, jehož členové soutěž opět vyhráli. Ve finálovém duelu si po dvousetovém průběhu 6–3 a 7–5 poradili s britsko-jihoafrickou dvojicí Andrew Lapthorne a Lucas Sithole.\n\nWagner tak získal čtvrtou deblovou trofej z Flushing Meadows, když zde již triumfoval v letech 2007, 2009 a 2010. Pro Taylora to byl šestý newyorský vavřín po titulech z let 2007, 2009, 2010, 2011 a 2013.\n"}
{"id": "1024618", "url": "https://cs.wikipedia.org/wiki?curid=1024618", "title": "Subnetwork Access Protocol", "text": "Subnetwork Access Protocol\n\nSubnetwork Access Protocol (SNAP) je rozšíření IEEE 802.2 LLC umožňující rozlišovat větší počet protokolů, než dovolují osmibitová pole Service Access Point (SAP) přítomná jako LSAP v hlavičce IEEE 802.2.\n\nPole SNAP a LSAP přidává odesilatel k paketům, aby příjemce mohl rozdělovat přijaté rámce odpovídajícím ovladačům, které zpracovávají příslušný komunikační protokol.\n\nPodsíťový bod připojení ( ) je linková adresa používaná protokolem ISIS pro dosažení souseda na broadcast médiu, jejíž účel je podobný jako MAC adresa na fyzické vrstvě\n\nReferenční model ISO/OSI používá při definování komunikace mezi vrstvami přístupový bod služby pro identifikaci, jaký protokol má zpracovávat přijatou zprávu. Na úrovni jedné vrstvy si mohou programy vyměňovat data na základě vzájemně odsouhlaseného mechanismu protokolů. Programy, které nepodporují stejný protokol, spolu nemohou komunikovat. Aby v jedné vrstvě mohlo koexistovat několik protokolů, je nezbytné určit, který protokol se má použít pro zpracování služebních datových jednotek doručených nižší vrstvou.\n\nO přístupovém bodu služby se nejčastěji mluví na rozhraní mezi linkovou vrstvou a síťovou vrstvou, kde se používá cílový přístupový bod služby ( ) a zdrojový přístupový bod služby ( ) definované ve standardu IEEE 802.2, které umožňují MAC stanici komunikovat s horními vrstvami pomocí různých protokolů.\n\nStandardním protokolům síťové vrstvy byly přiřazeny rezervované LLC adresy uvedené v ISO/IEC TR 11802-1. Pro toto přiřazení je rezervována polovina adresního prostoru LLC (hodnoty, které mají druhý nejméně významný bit roven 1). Ostatní protokoly lze rozlišovat dvěma způsoby. Jedním způsobem použití lokálního přiřazení hodnot LSAP, pro které je dostupná druhá polovina LLC adresního prostoru.\n\nDruhým způsobem je použití SNAP rozšíření, které používá rezervovanou hodnotu LSAP a umožňuje identifikaci protokolů pomocí pole EtherType; také umožňuje definovat jednotlivým výrobcům soukromé prostory identifikátorů protokol. SNAP je používán s IEEE 802.3, IEEE 802.4, IEEE 802.5, IEEE 802.11 a dalšími síťovými standardy IEEE 802 fyzické vrstvy i s některými standardy nevyvinutými IEEE 802, které používají 802.2 LLC, jako např. FDDI.\n\nSNAP je rozšíření hlavičky IEEE 802.2 LLC definované v dokument IEEE 802 Overview and Architecture. Paket s LLC hlavičkou s cílovým SAP s hodnotou AA nebo AB šestnáctkově a zdrojovým SAP s hodnotou AA nebo AB šestnáctkově je SNAP paket. Pětibytová SNAP hlavička následuje za 802.2 hlavičkou; skládá se ze 3 oktetů IEEE Organizationally Unique Identifier (OUI) následovaných 2 oktety Protocol ID. Jestliže OUI je šestnáctkově 000000, Protokol ID obsahuje hodnotu EtherType protokolu nad SNAP; jinak pole OUI identifikuje určitou organizaci a Protokol ID je hodnota přiřazená touto organizací pro rozlišení protokolu vyšší vrstvy.\n\nSNAP se obvykle používá s rámci typu UI ( ) 802.2 Protokolová datová jednotka (PDUs), s hodnotou řídicího pole 3 a s LSAP hodnotami šestnáctkově AA, takže 802.2 LLC hlavička pro SNAP paket je obvykle AA AA 03; SNAP však může být použito i s jinými PDU typy.\n\nLLC hlavička má délku 3 oktety, SNAP hlavička 5, takže hlavičky LLC+SNAP mají délku celkem 8 oktetů. Těchto 8 oktetů zkracuje maximální délku dat (například pro Internet Protocol) přenášených jedním rámcem v síti Ethernet na 1492 bytů, oproti 1500 bytům při použití rámců Ethernet II; proto se v sítích Ethernet pro protokoly, které mají vlastní hodnotu EtherType, většinou používá formát rámců Ethernet II místo použití hlaviček LLC a SNAP. V jiných typech sítí se kvůli multiplexování různých protokolů na linkové vrstvě používají hlavičky LLC a SNAP, protože MAC vrstva neobsahuje EtherType pole, takže neexistuje jiná možnost vytváření rámců, které by měly větší dostupnou délku přenášených dat.\n\nMůžeme se ptát „k čemu je potřeba zvláštní podsíťová hlavička?“. Odpovědí je, že účelem bylo rozšířit rozhodnutí provedené při návrhu LLC hlavičky, kdy se předpokládalo, že pro rozlišení všech protokolů, které by si výrobci mohli chtít registrovat, bude stačit jeden oktet (s 256 možnými hodnotami) v hlavičce. Když začala rezervace hodnot, brzy se ukázalo, že je hodnot nedostatek. Proto byla navržena rozšiřující hlavička SNAP, pro kterou byly rezervovány šestnáctkové hodnoty AA a AB; s tímto rozšířením lze rozlišovat protokoly pomocí pole EtherType a umožnit jednotlivým dodavatelům používat vlastní číslování protokolů.\n\nIETF dokument uvádí, že IP a ARP datagramy se mají přenášet sítěmi standardu IEEE 802 v rámcích obsahujících hlavičku LLC a SNAP; výjimkou jsou sítě Ethernet/IEEE 802.3, kde se používá formát rámce Ethernet II, jak je definováno v .\n\n\n"}
{"id": "1024619", "url": "https://cs.wikipedia.org/wiki?curid=1024619", "title": "Pavol Jakubko", "text": "Pavol Jakubko\n\nPavol Jakubko (* 7. dubna 1960) je bývalý slovenský fotbalista.\n\nV československé lize hrál za Tatran Prešov. Nastoupil ve 2 ligových utkáních. Ve druhé nejvyšší soutěži hrál za Slavoj Poľnohospodár Trebišov.\n\n"}
{"id": "1024620", "url": "https://cs.wikipedia.org/wiki?curid=1024620", "title": "Ľubomír Zvoda", "text": "Ľubomír Zvoda\n\nĽubomír Zvoda (* 30. října 1955) je bývalý slovenský fotbalista, útočník.\n\nV československé lize hrál za Duklu Banská Bystrica a Slavii Praha. Dal 4 ligové góly. Ve druhé nejvyšší soutěži hrál za Vagónku Poprad, nastoupil v 76 utkáních a dal 3 góly.\n\n"}
{"id": "1024631", "url": "https://cs.wikipedia.org/wiki?curid=1024631", "title": "Shatter Me (album)", "text": "Shatter Me (album)\n\nShatter Me je druhé studiové album americké houslistky, zpěvačky a skladatelky Lindsey Stirling, vydané v roce 2014. Album produkovali SILAS, Marko G, Kill Paris, Scott Gold a RobertDeLong.\n\nV USA se album v hitparádě \"Billboard 200\" umístilo na 2.pozici. V kategoriích Dance/Electronic, TOP Classical a Independent bylo toto album dokonce nejprodávanější.\n\n\n\n"}
{"id": "1024632", "url": "https://cs.wikipedia.org/wiki?curid=1024632", "title": "Itemiada", "text": "Itemiada\n\nItemiada je česká hra z roku 1985. Jedná se o plošinovku vycházející ze hry Jet Set Willy. Jedná se, spolu s Maglaxians, o jednu z prvních her, kterou vytvořil Miroslav Fídler ( Cybexlab Software).\n\nHráč ovládá postavičku, která musí v herním světě o 30 obrazovkách najít 11 blikajících předmětů. Poté se musí dostat do místa označeného jako finish. V každé místnosti jsou pohybující předměty, které hráče při dotyku zabíjí.\n\n"}
{"id": "1024633", "url": "https://cs.wikipedia.org/wiki?curid=1024633", "title": "Mlýnský rybník (Běleč nad Orlicí)", "text": "Mlýnský rybník (Běleč nad Orlicí)\n\nMlýnský rybník (někdy též Bělečský rybník) je vodní plocha nacházející se ve vzdálenosti asi jeden kilometr jihovýchodním směrem od Bělče nad Orlicí. Na jeho břehu zbudoval roku 1807 Jan Hájek svůj mlýn. Stavba byla ovšem později přesunuta do Podorlického skanzenu Krňovice. Po severním a západním břehu nádrže se rozkládá Tábor J. A. Komenského patřící Českobratrské církvi evangelické. V letech 2006 až 2008 proběhla rekonstrukce rybníka spočívající v úpravách koruny hráze, bezpečnostního přelivu a výpustného zařízení celé nádrže.\n"}
{"id": "1024635", "url": "https://cs.wikipedia.org/wiki?curid=1024635", "title": "Six: Pieces for Orchestra", "text": "Six: Pieces for Orchestra\n\nSix: Pieces for Orchestra je druhé album klasické hudby anglického skladatele a klávesisty britské hudební skupiny Genesis Tonyho Bankse. Vydáno bylo v Naxos Records v roce 2012, nahráno bylo v Praze ve Studiu Smečky orchestrem City of Prague Philharmonic Orchestra (Filharmonici města Prahy) pod vedením dirigenta Paula Englishbyho. Sólové party nahráli Martin Robertson na altsaxofon ve skladbě Siren a Charlie Siem na housle ve skladbě Blade.\n\nAutorem všech skladeb je Tony Banks.\n"}
{"id": "1024642", "url": "https://cs.wikipedia.org/wiki?curid=1024642", "title": "FIBA EuroChallenge", "text": "FIBA EuroChallenge\n\nFIBA EuroChallenge, s názvy FIBA Europská liga (2003–2005) a EuroCup (2005–08) je třetí úroveň klubových soutěží basketbalu v Evropě. Soutěž organizuje FIBA Europe. Další 4. úroveň klubových soutěží FIBA EuroCup Challenge existovala v období 2002-2007.\n\nPo vytvoření nových basketbalových soutěží klubů v Evropě, organizovaých Unií evropských basketbalových lig (ULEB) - ([Euroliga|Euroliga v basketbale]] v roce 2000, ([ULEB Eurocup]] v roce 2002 a ukončení soutěží FIBA - SuproLiga, Pohár Saporta a Pohár Korač rozhodla Evropská basketbalová federace (FIBA Europe) vytvořit nové soutěže pro kluby, které mají sportovní a ekonomický potenciál a zájem soutěžit na mezinárodní úrovni. Byla vytvořena FIBA Evropská liga, která byla přejmenovaná na FIBA EuroCup (2005-2008). V létě roku 2008 došlo mezi ULEB a FIBA Europe k dohodě o sloučení soutěží ULEB Cup a FIBA EuroCup do soutěže Eurocup, zatímco bývalá soutěž FIBA EuroCup byl přejmenována na FIBA EuroChallenge.\n\nZ dosavadních 11 ročníků FIBA EuroChallenge (2003-2014) nejvíce (sedm) finálových účastí mají kluby z Ruska, které získaly tři vítězství a čtyři druhá místa, z toho KK Samara má jedno vítězství a jedno druhé místo.\nMezi předchůdce soutěže FIBA EuroChallenge (od 2008) patří soutěže organizované Mezinárodní basketbalovou federací FIBA: Pohár Korač (1971-2002), FIBA Europe league (2003-2005) a FIBA EuroCup (2005-2008).\n\nČeské basketbalové kluby hrály v 8 z 11 ročníků FIBA EuroChallenge, nezúčastnily se 3 ročníků (2010, 2013, 2014). Nejvíce účastí (čtyři) mají ČEZ Basketball Nymburk a BK Prostějov. \n\n\n\n\n\n"}
{"id": "1024645", "url": "https://cs.wikipedia.org/wiki?curid=1024645", "title": "Satanic Warmaster", "text": "Satanic Warmaster\n\nSatanic Warmaster (česky znamená \"Satanský válečník\") je finská black metalová kapela založená v roce 1998 Laurim Penttiläem (alias Satanic Tyrant Werwolf) ve městě Lappeenranta v jižním Finsku. Název pochází z dema polské black metalové kapely Lord of Evil. Satanic Warmaster je jednočlenná skupina, Lauri Penttilä zpívá a nahrává všechny nástroje sám, pouze pro koncerty přibírá bubeníka. Hraje syrový black metal (tzv. raw black metal). Ve svých textech se zaobírá satanismem a válečnou tematikou.\n\nObvyklou mylnou představou o Satanic Warmaster je, že jde o národní socialistický black metalový akt (NSBM). Werwolf v roce 2014 uvedl, že texty v jeho hudbě se nikdy netýkají rasismu nebo bílé nadřazenosti jako ohniskové téma v jakékoliv jeho písni.\n\nV roce 2000 vyšlo první demo \"Bloody Ritual\" a v roce 2001 první studiové album s názvem \"Strength and Honour\".\n\n\n\n\n\n\n\n\n"}
{"id": "1024651", "url": "https://cs.wikipedia.org/wiki?curid=1024651", "title": "Still (album, Tony Banks)", "text": "Still (album, Tony Banks)\n\nStill je třetí studiové rockové album anglického skladatele a klávesisty britské hudební skupiny Genesis Tonyho Bankse. Vydáno bylo v roce 1991 vydavatelstvím Virgin Records ve Velké Británii a Giant Records v USA. Album se původně mělo jmenovat po jedné ze skladeb alba \"Still It Takes Me By Surprise\", ale následně byl název zkrácen. Bylo nahráno ve studiu The Farm v Surrey.\n\nAutorem všech skladeb je Tony Banks, pokud není uvedeno jinak.\n"}
{"id": "1024652", "url": "https://cs.wikipedia.org/wiki?curid=1024652", "title": "FIBA EuroCup Challenge", "text": "FIBA EuroCup Challenge\n\nPo vytvoření nových basketbalových soutěží klubů v Evropě, organizovaých Unií evropských basketbalových lig (ULEB) - Euroliga v roce 2000 a Eurocup v roce 2002 a ukončení soutěží FIBA - SuproLiga, Pohár Saporta a Pohár Korač, Evropská basketbalová federace FIBA Europe rozhodla vytvořit nové soutěže pro kluby, které mají sportovní a ekonomický potenciál a zájem soutěžit na mezinárodní úrovni a to FIBA Evropskou ligu, která byla přejmenovaná na FIBA EuroCup (2005–2008). V létě roku 2008 došlo mezi ULEB a FIBA Europe k dohodě o sloučení soutěží ULEB Cup a FIBA EuroCup do soutěže Eurocup, zatímco bývalá soutěž FIBA EuroCup byl přejmenována na FIBA EuroChallenge.\n\nFIBA EuroChallenge (s názvem FIBA Europská liga v letech 2003–2005 a EuroCup v letech 2005–08) je 3. úroveň klubových soutěží basketbalu v Evropě. Soutěž organizuje FIBA Europe.\n\nDalší 4. úroveň klubových soutěží FIBA EuroCup Challenge existovala v obddobí 2002–2007 - FIBA Champions Cup (2002-03), FIBA Europe Regional Challenge Cup (2002-03), FIBA Europe Cup (2003–2005), FIBA EuroCup Challenge (2005-07).\n\n\n\n\n\n\n\n\n\n"}
{"id": "1024653", "url": "https://cs.wikipedia.org/wiki?curid=1024653", "title": "Kvalifikace na Mistrovství Evropy ve fotbale 2016 – skupina B", "text": "Kvalifikace na Mistrovství Evropy ve fotbale 2016 – skupina B\n\nSkupina B kvalifikace na Mistrovství Evropy ve fotbale 2016 byla jednou z 9 kvalifikačních skupin na tento šampionát. Postup na závěrečný turnaj si zajistily první dva týmy skupiny a to Belgie a Wales. Týmy ze třetích míst všech skupin byly seřazeny do žebříčku a nejlepší tým tohoto žebříčku postoupil také přímo. Zbylých osm týmů na třetích místech hrálo baráž, z této skupiny to byla Bosna a Hercegovina.\n\n\"Všechny časy zápasů jsou v SEČ nebo SELČ.\"\n\nNásledující hráči nemohli v důsledku trestu nastoupit v některém z utkání kvalifikace.\n\n"}
{"id": "1024661", "url": "https://cs.wikipedia.org/wiki?curid=1024661", "title": "Dům U Bílého koníčka (Opava)", "text": "Dům U Bílého koníčka (Opava)\n\nDům U Bílého koníčka je barokní stavba v centru Opavy na dnešním Dolním náměstí. Je chráněn jako kulturní památka České republiky.\n\nNa místě dnešního domu \"U Bílého koníčka\" stávaly původně dřevěné domy. Koncem 16. století byly nahrazeny dnešní renesanční dvoupodlažní stavbou. Součástí stavby je takzvaný mázhaus zdobený štukovými žebry a zrcadly a dům je tak typickým příkladem tehdejšího měšťanského stavitelství. Ve středověku bývalo přízemí domu využíváno k řemeslné a obchodní činnosti – majitel zde již v té době provozoval vinný šenk. V patře se pak nacházely byty, které obvykle využívala venkovská šlechta při svých pobytech ve městě.\n\nRoku 1770 přešla budova do majetku plátenické rodiny Demelů, ze které pocházel i pozdější starosta Těšína Johann Demel (* 1825). V majetku rodiny zůstal dům až do 30. let 20. století. Po druhé světové válce získal dům i s vinárnou a pivnicí do správy Antonín Střílka. Vinárna v domě U Bílého koníčka fungovala až do 70. let, kdy byly prostory přebudovány na „starobylou pivnici“.\n\nBěhem přestaveb v 19. století byly mázhausy zrušeny a obnovy se dočkaly až při památkových rekonstrukcích ve 20. století. Na fasádě domu je umístěno domovní znamení v podobě bílého koně, které dalo jméno stavbě i restauraci, která se dnes v jejích prostorách nachází. Dům \"U Bílého koníčka\" je jediným domem v Opavě, na kterém se domovní znamení dochovalo do současnosti.\n\nV roce 2005 prošel dům rekonstrukcí, za kterou stavební firma obdržela cenu \"Fasáda roku 2005\" v kategorii \"Rekonstrukce\".\n\n\n"}
{"id": "1024662", "url": "https://cs.wikipedia.org/wiki?curid=1024662", "title": "Cryptopsy", "text": "Cryptopsy\n\nCryptopsy je kanadská death metalová hudební skupina založená v roce 1992 v Montrealu, předchůdcem byla kapela Necrosis. Společně s kapelami Kataklysm a Gorguts patří mezi nejznámější kanadské death metalové kapely. Hraje technický death metal/deathcore.\n\nV roce 1993 vyšlo první demo \"Ungentle Exhumation\" a v roce 1994 první studiové album s názvem \"Blasphemy Made Flesh\".\n\n\n\n\n\n\n"}
{"id": "1024664", "url": "https://cs.wikipedia.org/wiki?curid=1024664", "title": "Auflance", "text": "Auflance\n\nAuflance je francouzská obec v departementu Ardennes v oblasti Grand Est. V roce 2011 v obci žilo jen 83 obyvatelů. Přitom před 170 lety - v roce 1841 jich zde bylo 4 x více, tj. 331.\n\nZeměpisné souřadnice místa jsou 49° 37′ 11″ N, 5° 17′ 31″ E.\n\nObec je ohraničena na východě belgickými hranicemi a na jihovýchodě řekou Marche, přítokem řeky Chiers.\n\nRozloha obce je jen 6,16 km². Nadmořská výška je v rozmezí 176 - 281 m n. m.\n\nPuilly-et-Charbeaux, Linay, Fromy, Moiry, Sapogne-sur-Marche a v Belgii obec Villers-devant-Orval.\n\nAuflance je malá francouzská pohraniční vesnička, jejíž obyvatelé se věnují především zemědělství.\n\n"}
{"id": "1024667", "url": "https://cs.wikipedia.org/wiki?curid=1024667", "title": "Hamed Haddadi", "text": "Hamed Haddadi\n\nHamed Haddadi (* 19. května 1985 Ahváz, Írán) je íránský profesionální basketbalista, hrající na postu pivota. Momentálně působí v íránské superlize v týmu vicemistra Mahram Teherán. Několik let hrál v zahraničí, včetně NBA. Je členem kádru reprezentace své země. Nosí číslo 15. Je prvním hráčem perské národnosti, který hrál v NBA.\n\nHamed se narodil 19. května 1985 ve městě Ahváz v jižním Íránu. Prvním jeho sportem byl řecko-římský zápas, protože ke své výšce měl i patřičná kila. Později, zhruba ve 12 letech přesedlal na basketbal. V roce 1999, jako čtrnáctiletý podepsal první smlouvu a dva roky nato debutoval v nejvyšší soutěži. Vyhrál s týmem Asijské mistrovství klubů v roce 2008. Předtím odmítnul nabídku Partizanu Bělehrad a zůstal doma. V roce 2008 odešel, aniž by byl někdy draftován do NBA, do týmu Memphis Grizzlies jako back-up za prvního centra Paua Gasola.\n\nPo olympiádě v Pekingu dostal nabídku jako volný hráč a tak přešel do Memphisu. Ačkoliv jeho minutáž v NBA nikdy nebyla velká a nedával hodně bodů, byl cenný zejména v obraně a své si odehrál. Načerpal zkušenosti a stal se za mořem dobrým pivotem. Během pětiletého působení u Grizzlies byl také odeslán do NBA D-League do celku Dakota Wizards. Na Silvestra roku 2011 podepsal smlouvu na 1,3 milionu dolarů na jeden rok. Poslední smlouvu ale nedodržel, jelikož byl 30. ledna 2013 vytrejdován do Toronta Raptors jako součást trejdu, jehož součástí byli také Rudy Gay, José Calderón, Ed Davis, Tayshaun Prince a Austin Daye. Za kanadský klub, ale neodehrál jediné utkání. Ihned po výměně do Toronta přestoupil jako chráněný volný hráč do Phoenixu Suns. V dresu Suns zaznamenal rekordní triple-double za 24 bodů, 10 doskoků a 10 bloků. Přesto byl 29. června 2013 propuštěn z jejích služeb a rozhodl se pro návrat do Asie.\n\nBěhem své kariéry hrál za několik klubů v rodné zemi. Působil v roce 2003 také ve Spojených arabských emirátech a po odchodu z NBA podepsal krátký kontrakt v Číně, s týmem tamější CBA Sichuan Blue Whales, kde se setkal s bývalým spoluhráčem z Grizzlies Stromilem Swiftem. Poté se znovu vrátil do Íránu a podepsal smlouvu na 4 roky s vicemistrem tamní superligy Mahramem Teherán. V jednom ze zápasů finálové série sezony 2013/2014 zaznamenal 50 bodů, 14 doskoků, 6 asistencí a 3 bloky. Byl to rekord historie nejvyšší soutěže.\n\nVlastní stříbrnou medaili z mistrovství Asie do 18 let a zlatou z kategorie do 20 let. V roce 2006 vybojoval na Asijských hrách bronz. V letech 2007, 2009 a 2013 vyhrál třikrát šampionát Asie dospělých a na všech třech turnajích byl jmenován MVP (Nejužitečnější hráč). V roce 2013 také vyhrál pohár Williama Jonese a na turnaji o něj byl opět jmenován MVP. Na olympiádě v Pekingu vedl turnajovou statistiku v průměrném počtu bloků na zápas. Haddadi je klíčovým mužem Íránu. Na MS 2014 ve Španělsku hrál ve skvělé formě. Hrál také na MS 2010 v Turecku.\n\nV roce 2009 uspořádal víkendový basketbalový kemp v Kalifornii pro íránské sportovce žijící v Americe. Perskou komunitu nadále podporuje. Kempu se účastnil osobně, dále jeho manažer, íránský hráč Behdad Sami a křídlo Los Angeles Lakers Ron Artest (dnes známý jako Metta World Peace = ochránce světového míru).\n"}
{"id": "1024668", "url": "https://cs.wikipedia.org/wiki?curid=1024668", "title": "The Fugitive", "text": "The Fugitive\n\nThe Fugitive je druhé studiové album anglického skladatele a klávesisty britské hudební skupiny Genesis Tonyho Bankse. Vydáno bylo v roce 1983 vydavatelstvím Charisma Records. Jde o jediné album, které bylo celé nazpíváno autorem.\n\nAutorem všech skladeb je Tony Banks.\n"}
{"id": "1024676", "url": "https://cs.wikipedia.org/wiki?curid=1024676", "title": "Vlastimil Smolík", "text": "Vlastimil Smolík\n\nVlastimil Smolík (8. března 1945 – 4. července 1994) byl český dostihový jezdec. \n\nSmolík se vyučil u trenéra Františka Pucka v Praze. Své první vítězství získal v sedle koně Fíka ještě jako učeň 20. května 1962. Za svoji kariéru se patnáckrát stal rovinovým šampionem a šestkrát zvítězil tehdy ještě v Československém derby. Ještě den před svou smrtí odjezdil tři dostihy na závodišti v Karlových Varech. \n\nZa svoji kariéru se vystřídal u několika trenérů, mezi kterými byl i František Vítek, se kterým ukončil spolupráci v roce 1991. Poté z Lysé nad Labem odešel do Prahy k Vladislavu Fedorowiczovi.\n\nVe svém posledním roce stihl Smolík odjet ještě 42 dostihů a z toho pětkrát zvítězit. Naposledy proběhl vítězně cílem v sedle koně Folk 5. června 1994 ve Velké červnové ceně ve Velké Chuchli. \n\nNejúspěšnější český žokej v historii zemřel 4. července 1994 při autonehodě.\n\n\n"}
{"id": "1024680", "url": "https://cs.wikipedia.org/wiki?curid=1024680", "title": "Sanctimony", "text": "Sanctimony\n\nSanctimony (česky znamená \"svatouškovství\") je lotyšská death metalová hudební skupina založená v roce 1994 v Rize. Zpočátku hrála klasický death metal, později se dopracovala ke zvuku ve stylu novějších Entombed (tzv. death 'n' roll). Švédská kapela Entombed a také Ozzy Osbourne jsou inspiracemi kapely.\n\nSanctimony koncertovali s různými kapelami, např. s Dementor (Slovensko), Tortharry (ČR), Neglected Fields (Lotyšsko), Ruination (Litva). Coververzí \"Expendable Youth\" přispěli na tribute album \"A Tribute to Slayer: 25 Years\" americké kapely Slayer.\n\nV roce 1996 vyšlo první demo \"When the Sun Was God\" a v roce 1999 první studiové album s názvem \"Eternal Suffering\". \n\nPůvodní logo korespondovalo s hudebním stylem (death metal), písmena byla trnitá a T bylo vyvedeno jako obrácený kříž, za nímž se skrýval obrácený pentagram. Modernější logo už žádné symboly neobsahuje.\n\n\n\n\n"}
{"id": "1024685", "url": "https://cs.wikipedia.org/wiki?curid=1024685", "title": "Triumph Sprint ST 1050", "text": "Triumph Sprint ST 1050\n\nTriumph Sprint ST 1050 je sportovně cestovní motocykl, vyvinutý firmou Triumph, vyráběný od roku 2005.\n\nPrvním modelem řady Sprint byl v roce 1993 Triumph Sprint 900, v roce 1998 pak následoval přímý předchůdce Triumph Sprint 955 ST. V roce 2010 byl představen cestovnější model Trimph Sprint GT 1050.\n\nDesign je charakterizovaný trojicí předních reflektorů, trojicí koncovek výfuků pod sedlem a jednostrannou zadní kyvnou vidlicí.\n\n\n\n"}
{"id": "1024693", "url": "https://cs.wikipedia.org/wiki?curid=1024693", "title": "Massacre (americká hudební skupina)", "text": "Massacre (americká hudební skupina)\n\nMassacre je americká death metalová kapela, která se zformovala v roce 1984 ve floridské Tampě. Zakládajícími členy byli Allen West, Bill Andrews, Rick Rozz a Terry Butler, posléze se přidal zpěvák Kam Lee.\n\nČlenové kapely jistou dobu spolupracovali s Chuckem Schuldinerem, frontmanem kultovní skupiny Death.\n\nV roce 1986 vyšlo první demo \"Aggressive Tyrant\", debutní studiové album s názvem \"From Beyond\" vyšlo až v roce 1991 (kapela byla chvíli neaktivní kvůli spolupráci s Death).\n\n\n\n\n\n\n"}
{"id": "1024694", "url": "https://cs.wikipedia.org/wiki?curid=1024694", "title": "Malajská abeceda", "text": "Malajská abeceda\n\nModerní malajská abeceda (malajsky, \"Tulisan Rumi\", \"písmo Rumi\") se skládá z 26 písmen základní abecedy \"ISO Latin\" bez diakritiky. Je výsledkem reformy z roku 1972 a společně ji užívá řada malajsko-indonéských jazyků. Je již častěji užívaným písmem pro malajštinu (vedle Džáví, modifikovaného arabského písma). Latinková malajská abeceda je úředním písmem v Indonésii, Malajsii a Singapuru a vedle džáví i v Bruneji.\n\nHistoricky se používala různá písma pro zápis staromalajštiny (Pallava, Kawi, Rencong) a byla nahrazena džávím s šířením islámu. Příchod evropských kolonizátorů přinesl na Malajské souostroví latinku.\nProtože země mluvící malajsky si rozdělily dvě koloniální mocnosti (Nizozemsko a Británie), hláskování malaského písma má dvě odlišné verze: nizozemskou v Indonésii a britskou v Malajzii. Převážná většina zvuků se zapisuje shodně, ale několik rozdílů ve čtení znaků se zachovalo.\n\nReforma v roce 1972 sjednotila malajskou a indonéskou verzi a odstranila jediné diakritické (a navzájem protichůdné) rozlišování hlásek a vyznačované v indonéštině a malajštině a sjednotila je na jeden znak \"e\". Před reformou se psala indonéská hláska znakem \"é\" a hláska jako písmeno \"e\" a malajská hláska naopak jako znak \"e\", kdežto hláska jako písmeno \"ĕ\".\n\nPřestože písmena zapisují shodné znaky ve všech zemích užívajících malajské jazyky, názvy písmen (hláskování) se užívají jiné v Indonésii, která se drží holandského vzoru, a v ostatních zemích s malajštinou, které navazují na anglickou abecední tradici. Malajská abeceda má fonémický pravopis (jako čeština) s několika výjimkami. Písmena Q, V a X se používají zřídka, ve výpůjčkách z jazyků, kde se vyskytují.\n\nNěkteré samohlásky se vyslovují trochu jinak v Malajsii a na Sumatře a hláskující podle toho i hláskovali: \"tujuh\" se vyslovuje jako \"tujoh\", \"rambut\" jako \"rambot\", \"kain\" jako \"kaen\" apod. Podobné nečetné odlišnosti se vyskytují i jinde.\n\nTaké jsou ale spřežky (dvojznaky), které nejsou zvukově totožné jako spojení jednotlivých písmen:\n\n"}
{"id": "1024699", "url": "https://cs.wikipedia.org/wiki?curid=1024699", "title": "Evropa, Evropa", "text": "Evropa, Evropa\n\nEvropa, Evropa je válečné drama polské režisérky Agnieszky Hollandové natočené v německo-francouzsko-polské koprodukci roku 1990. Film byl natočen podle životopisu Solomona Perela, židovského mladíka, který utíká z Německa do Polska po Křišťálové noci v roce 1938. Film vyhrál prestižní Zlatý glóbus a získal druhou Oscarovou nominaci pro A. Holland za nejlepší zahraniční film.\nPo začátku druhé světové války a německé invazi do Polska Perel utíká dále na východ, do části Polska okupované Sověty. Ani tam však nenajde klid, německá armáda útočí v roce 1941 na SSSR a Solomon je zajat. Přesvědčí však německého důstojníka, že je německý sirotek Josef Peters, a nakonec skončí v elitní vojenské akademii Hitlerjugend (Hitlerova mládež).\n"}
{"id": "1024705", "url": "https://cs.wikipedia.org/wiki?curid=1024705", "title": "Četníci z Luhačovic", "text": "Četníci z Luhačovic\n\nČetníci z Luhačovic je český historický kriminální seriál, natáčený a vysílaný Českou televizí. Jeho kreativním producentem byl Jan Maxa, autorem projektu a hlavním scenáristou Petr Bok, na scénářích se podílel také Tomáš Feřtek. Režie se ujali Biser A. Arichtev, Peter Bebjak a Dan Wlodarczyk. Děj seriálu se odehrává v roce 1919. Ústřední dvojici mladých prvorepublikových četníků ztvárnili Robert Hájek a Martin Donutil. Premiéra prvního dílu proběhla 6. ledna 2017.\n\n \n\nSeriál volně navázal na úspěšnou sérii \"Četnických humoresek\". Podle kreativního producenta České televize Davida Ziegelbauera se však jedná o samostatný projekt, který s humoreskami souvisí pouze zasazením do prvorepublikového četnického prostředí, děj se však odvíjí zcela nezávisle.\n\nNatáčení seriálu v produkci brněnského studia České televize začalo 9. září 2014 v Lesním Hlubokém u Velké Bíteše, kde vznikla policejní stanice, dějově umístěná do vesnice u Luhačovic. Výkonná producentka Darina Levová tehdy uvedla, že je natáčení plánováno do konce listopadu 2014 a v následujícím roce na období března až května. Další natáčecí lokace byly v Jimramově, Prostějově, Luhačovicích, Lomnici u Tišnova, Lednici, Hošticích a Mrákotíně. Točilo se např. i v Třebíči a okolí – Boňově, Častohosticích a v Jasenici.\n\nV trojici režisérů bylo původně místo Arichteva oznámeno angažmá Pavla Jandourka. Každý ze tří režisérů Dan Wlodarczyk, Petr Bebjak, Pavel Jandourek se ujal natáčení vždy čtyř dílů po cca 90 minutách. Původně se také mělo jednat jen o šest dílů a natáčení mělo skončit v květnu 2015, tak aby byl seriál odvysílán v září 2015. Místo toho však došlo k obměně v produkčním (změna kreativního i výkonného producenta) i tvůrčím týmu a z původně šesti dílů se seriál rozšířil na celkových dvanáct. Tehdy již natočené tři díly měly ještě během roku 2015 doplnit další čtyři a posledních pět pak na jaře 2016. Druhá natáčecí etapa začala v srpnu 2015 a nakonec bylo natáčení uzavřeno počátkem srpna 2016. Celkově se seriál točil 200 dnů na čtyřiceti místech s využitím 160 herců a téměř 1 600 kostýmů.\n\nNázev seriálu se v průběhu produkce změnil z původně ohlášených \"Četnických trampot\" na \"Četníky z Luhačovic\".\n\n"}
{"id": "1024710", "url": "https://cs.wikipedia.org/wiki?curid=1024710", "title": "Strictly Inc.", "text": "Strictly Inc.\n\nStrictly Inc. je studiové album anglického skladatele a klávesisty britské hudební skupiny Genesis Tonyho Bankse ve spolupráci se zpěvákem skupiny Wang Chung Jackem Huesem. Vydáno bylo v roce 1995 vydavatelstvím Virgin. Album bylo nahráno ve studiu The Farm, Surrey. Závěrečná píseň \"An Island In The Darkness\" je nejdelší skladba sólové kariéry Tony Bankse, má přes 17 minut.\nAutorem všech skladeb je Tony Banks.\n"}
{"id": "1024712", "url": "https://cs.wikipedia.org/wiki?curid=1024712", "title": "Radovan Schaufler", "text": "Radovan Schaufler\n\nRadovan Schaufler (* 9. ledna 1959 Ústí nad Labem) je český architekt.\n\nMezi roky 1974 a 1978 studoval na střední průmyslové škole stavební v Děčíně. Následně byl postupně zaměstnán ve společnostech Severočeská Konstruktiva, Pozemní stavby Ústí nad Labem a ve Svazu českých výtvarných umělců, až roku 1986 začal studovat Fakultu architektury pražského Českého vysokého učení technického (FA ČVUT). Během studia absolvoval v letech 1990 a 1991 praxi na Technische Universität Dortmund. Vysokou školu úspěšně ukončil roku 1993. Téhož roku (dle jiných zdrojů však již o rok dříve) započal spolupráci se svým spolužákem, architektem Jakubem Roskovcem, s nímž v roce 2001 založil kancelář \"Schaufler–Roskovec\".\n\nMezi Schauflerovy realizace se řadí:\n\n"}
{"id": "1024724", "url": "https://cs.wikipedia.org/wiki?curid=1024724", "title": "Olizy-sur-Chiers", "text": "Olizy-sur-Chiers\n\nOlizy-sur-Chiers je francouzská obec v departementu Meuse v regionu Grand Est. V roce 2011 zde žilo 196 obyvatel.\n\nLa Ferté-sur-Chiers (Ardensko), Inor, Lamouilly, Malandry (Ardensko), Martincourt-sur-Meuse, Nepvant, Stenay\n\n\"Počet obyvatel\" \n\n"}
{"id": "1024737", "url": "https://cs.wikipedia.org/wiki?curid=1024737", "title": "Sundština", "text": "Sundština\n\nSundština (sundsky \"basa Sunda\") je austronéský jazyk, kterým mluví asi 42 milionů lidí na západní třetině Jávy, která se nachází na skupině ostrovů Velké Sundy v Indonésii. Je také třetím nejmluvenějším jazykem v Indonésii. Sundština se používá při výuce na základních a nižších středních školách.\n\nSundština má tyto čtyři dialekty:\n\nPriangan je nejrozšířenější a nejčastěji vyučovaný dialekt sundštiny na základních školách.\n\nPro zápis se obvykle používá latinka, ale existuje i speciální sundské písmo, které se stále do jisté míry používá.\nSundské písmo se vyvinulo ze starého sundského skriptu (\"akṣara Sunda Kuna\"), které se používalo mezi 14. a 18. stoletím a bylo standardizováno v průběhu devadesátých let 20. století. Sundština se zapisovala i arabským písmem.\n\nPravopis je velmi fonologický. V sundštině je 5 čistých samohlásek: a, é, i, o, u; 2 neutrální samohlásky: e, eu. Původně má sundština 15 souhlásek: b, c, d, g, h, k, l, m, n, p, r, s, t, ng, ny. 3 souhlásky se vyskytují v převzatých slovech (f, v, z). Souhlásky, které se vyskytují v indonéských slovních výpůjčkách se často přepisují: f → p, v → p, sy → s, sh → s, z → j, kh → h.\n\nSundština má dvě polosouhlásky (w, j), které se vyslovují mezi dvěma samohláskami:\n\nKueh - [ku w eh]\nMuih - [mu w ih]\nMiang - [Mi j an]\n\nV prehistorické době se sundštinou mluvilo na celé západní polovině Jávy, ale postupně byla vytlačována javánštinou, takže dnes se používá pouze na západní třetině ostrova (viz mapa).\n"}
{"id": "1024739", "url": "https://cs.wikipedia.org/wiki?curid=1024739", "title": "Seven: A Suite for Orchestra", "text": "Seven: A Suite for Orchestra\n\nSeven: A Suite for Orchestra je první album klasické hudby anglického skladatele a klávesisty britské hudební skupiny Genesis Tonyho Bankse, a šesté v pořadí jeho studiových alb. Vydáno bylo v roce 2004 vydavatelstvím Naxos Records. Od 3. do 9. července 2002 album nahrál soubor London Philharmonic Orchestra, dirigentem byl Mike Dixon. Tony Banks nahrál klavírní part u skladeb \"Spring Tide\", \"The Ram\" a \"The Spirit of Gravity\".\n\nAutorem všech skladeb je Tony Banks.\n"}
{"id": "1024754", "url": "https://cs.wikipedia.org/wiki?curid=1024754", "title": "Guus Hupperts", "text": "Guus Hupperts\n\nGuus Hupperts [chýs huperc] (* 25. dubna 1992, Heerlen, Nizozemsko) je nizozemský fotbalový záložník či útočník, který v současnosti působí v klubu AZ Alkmaar. Hraje na křídle.\n\nProfesionální fotbalovou kariéru zahájil v Roda JC Kerkrade. V červenci 2014 přestoupil do AZ Alkmaar.\n\nGuus Hupperts byl členem nizozemských mládežnických výběrů U20 a U21. S Jong Oranje (nizozemská jedenadvacítka) se zúčastnil bojů v 3. kvalifikační skupině o Mistrovství Evropy hráčů do 21 let 2015 v České republice.\n\n\n"}
{"id": "1024756", "url": "https://cs.wikipedia.org/wiki?curid=1024756", "title": "Irská příčná flétna", "text": "Irská příčná flétna\n\nIrská flétna ( ) je dřevěná příčná flétna s kónusovým vrtáním a prstokladem typu simple-system, kterou používala většina flétnistů v začátcích 19. století nebo flétna moderní výroby z ní vycházející (často s úpravami pro lepší použití v irské hudbě). Naprostá většina flétnistů hrající irskou tradiční hudbu používá tento typ flétny.\n\nAčkoliv se na irskou flétnu hrálo, a stále hraje, po celém Irsku, její silné zázemí je zejména ve středozápadních hrabstvích Sligo, Leitrim a Roscommon. Je tím známa také jižní část hrabství Fermanagh, východní část Galway, hrabství Clare a západní část hrabství Limerick.\n\nIrská flétna je příčná flétna se \"simple-system\" prstokladem, která hraje diatonickou durovou stupnici postupným odkrýváním otvorů. Většina fléten z období klasicismu, stejně jako některé nově vyrobené flétny, obsahují kovové klapky a další otvory pro dosažení částečné nebo úplné chromatiky. Vzhledem k dřevěné konstrukci, charakteristickému nátisku a přímému (bezklapkovému) prstokladu, mají tyto flétny výrazně odlišnou barvu zvuku oproti moderní příčné flétně. Hráči na irskou flétnu se, na rozdíl od klasických flétnistů, snaží dosáhnout temného a řezavého tónu. Přestože nejběžnější ladění je D, tyto flétny jsou k dispozici i v jiných laděních a v irské hudbě se často vyskytují také v ladění Es, B a C. Ačkoliv se flétna označuje jako D, jde o netransponující nástroj, tedy pokud stisknete C, zazní skutečně tón C. Označení D flétna vychází z faktu, že nejjednodušší šestidírková flétna má tón D jako nejnižší tón a že hraje stupnici D dur bez zvláštního prstokladu. Flétny Es, B a C jsou transponující nástroje.\n\nFlétna má šest hlavních otvorů pro prsty. Pro D flétnu (nejběžnější typ), s X představujícím zakrytý otvor a O představujícím odkrytý otvor, všechny zakryté otvory (třemi prsty na každé ruce) mohou být znázorněny jako XXX-XXX = tón D. Celá stupnice D dur pak pokračuje XXX-XXO = E, XXX-XOO = F#, XXX-OOO = G, XXO-OOO = A, XOO-OOO = H, OOO-OOO = C# až k XXX-XXX nebo OXX-XXX představující D v horní oktávě.\n\nFlétnistu hrajícího na moderní Böhmovu příčnou flétnu to může trochu mást, protože moderní flétny jsou obvykle laděny v C. To je způsobeno tím, ze mají přidané klapky díky kterým dosáhnou až ke spodnímu C, ale pokud na moderní kovové příčné flétně zakryjí základních šest otvorů (spolu se zavřenou palcovou klapkou) tedy (XXX-XXX) pak tón který získají, je D. Z mnoha technických důvodů se dřevěná D flétna typu \"simple-system\" podobá koncertní C flétně s Böhmovým systémem, co do tónů získaných stejným prstokladem, na rozdíl od C flétny typu \"simple-system\". Theobald Böhm zcela přepracoval flétnu aby snáze získal chromatické ladění.\n\nDřevěné flétny mají v hlavici válcové vrtání, tělo má kónusové vrtání. To je největší u hlavice a zužuje se směrem k patce, což umožňuje kratší flétnu daného ladění.\n\nBöhmova flétna má válcové vrtání těla (spolu s parabolickým vrtáním v hlavici) a používá klapky k tomu, aby otvory mohly být ideální velikosti a na ideálním místě.\n\nI přes běžně užívaný název, irská flétna není hudebním nástrojem pocházející z Irska. Flétna s kónickým vrtáním a prstokladem typu \"simple-system\" je typ flétny na kterou hráli všichni lidé předtím, než v polovině 19. století přišla moderní příčná flétna s Böhmovým systémem. \"Simple-system\" flétny jsou obvykle vyrobeny ze dřeva (grenadill, palisandr, různé druhy ebenu atd.). Existovalo několik výrobců tohoto typu flétny, mezi nimiž se pohyboval i anglický vynálezce a flétnista Charles Nicholson ml., který vyvinul radikálně vylepšenou verzi dřevěné příčné flétny.\nOd druhé poloviny 19. století existovaly dva hlavní typy fléten s velkými prstovými otvory, a to od dvou firem se sídlem v Londýně: Rudall & Rose a později Boosey & Co., vyrábějící Pratten flétny, navržené Robertem Sidney Prattenem, významným flétnistou čtyřicátých a padesátých let 19. století. George Rudall byl amatérský hráč, který studoval hru na flétnu nějakou dobu pod Nicholsonem (později pak jako samouk), se v roce 1820 seznámil s Johnem Mitchell Rosem a jejich dlouhodobá spolupráce započala. Pratten flétny měly větší průměr vrtání a poskytovaly silnější zvuk. Flétny od Rudall & Rose, vyráběné převážně z jamajského (nepravého) ebenu a zimostrázu, byly známé svým temnějším, čistším a mírně tišším tónem než flétny Prattenova typu, ale firma vyráběla mnoho druhů fléten. Většina těchto původních fléten mělo patku s tóny Cis a C, ovládaných pomocí klapek vyrobených obvykle z anglického cínu. Někteří současní výrobci ponechávají delší patku s otvory pro tyto tóny, ale bez jejich klapek. Cílem má být zachování ladění a barvy tónu tak, jako to mají původní flétny z 19. století.\n\nFlétny typu \"simple-system\" nebyly vyráběny s ohledem na lidové hudebníky, ale byly přijaty amatérskými flétnisty poté, co je vyřadili koncertní hudebníci. Belfastský výrobce fléten Samuel Colin Hamilton je toho názoru, že vojenské kapely s flétnami a pikolami, které byly v 19. století rozšířeny po Irsku, hrály roli při seznamování irské společnosti s flétnou jako nástrojem, který by mohl být použit v taneční hudbě. Také zlepšení ekonomické situace v Irsku od poloviny 19. století znamenalo, že si mohlo více lidí obstarat hudební nástroj.\n\nDnes jsou \"irské\" flétny se simple-system prstokladem vyráběny pro hraní různých tradičních stylů. Nejpoužívanější materiál v irské tradici je dřevo, i když se používají i jiné materiály, jako je Delrin, PVC nebo i bambus - avšak dřevo je stále nejoblíbenější materiál. Moderní irské flétny se liší v množství přidaných kovových klapek nebo naopak, nemusí mít klapky žádné. Většina těchto fléten je laděná moderními způsoby a obvykle jsou sladěné lépe se současnými hudebními nástroji. Všechny mají základní šestidírkovou konstrukci, stejně jako má Irská whistle.\n\nSoučasní výrobci napodobují vzhled starých fléten, často se zaměřují na konkrétní typ flétny nebo konkrétní flétny podle sériového čísla, přičemž se drží dnes používaného rovnoměrně temperovaného ladění a komorního A. Původní flétny Rudall & Rose a Pratten byly vyráběny v středotónovém ladění, ačkoliv některé byly vyrobeny i v rovnoměrně temperovaném ladění.\n\nMezi nejznámější současné výrobce patří například:\n\nDobře známí výrobci fléten z jiných materiálů jsou např. Doug Tipple (PVC), Des Seery (Delrin) a William (Billy) Miller (bambus). V České republice je poměrně dobře znám belgický výrobce Geert Lejeune\n\nSoučasná technika hry na flétnu v irské tradiční hudbě má mnoho společného s technikou hry na irskou whistle. To zahrnuje používání ornamentů k ozdobení hudby. Mezi běžné patří \"cut\"\"[kat]\", \"tap\" a \"roll\": \n\n\n\nHra na irskou flétnu má v Irsku několik regionálních stylů.\n\nSligský styl, označovaný také jako Sligsko-Roscommonský, je poměrně rychlý, plynulý a bohatě zdobený. Dobrým představitelem sligského stylu je Matt Molloy. Dalšími hráči jsou například Eddie Cahill (narozen v roce 1929 v Ballyglassu u Tobercurry), Kevin Henry, Peter Horan, Paddy Hunt, Mick Loftus, June McCormack, Josie McDermott, bratři McDonaghovi z Ballinafadu, Sonny McDonagh, James Murray (jižní Sligo), Colm O'Donnell (z Kilmactigue), Seamus O'Donnell, Michael J Ryan, Roger Sherlock, Séamus Tansey.\n\nRoscommonští hráči: John P. Carty, Bernard Flaherty (z Boyle, autor \"Trip to Sligo\", knihy o regionální hudbě), John Wynne, Catherine McEvoy, Frank Jordan, Tommy Guihan, Patsy McNamara, John Kelly, John Carlos, Pat Finn, Brian Duke, Patsy Hanly.\n\nI když je do jisté míry zastíněno bohatou hudební tradicí v hrabství Sligo, Leitrim si zachovává svou identitu a tradici hry na flétnu. Leitrimský styl je velmi rytmický, méně zdobený, používající často přerušování tónu dechem nebo dokonce jazykem jako je tomu například v hudbě Johna McKenny. McKenna, z Tarmonu (mezi Drumkeeranem a Drumshanbem), byl považován za jednoho z nejpřínosnějších flétnistů v historii irské hudby. Hráči, o kterých je známo že se McKenna od nich učil, byli Hughie Byrne a Jamesy McManus. Dalšími Drumkeeranštími hráči byli John Frank Doherty a Francie Rourke.\n\nSoučasní hráči spojení s tímto stylem jsou: Desy Adams (ze skupiny Na Dórsa), Harry Bradley, Michael Clarkson, Packie Duignan, Gary Hastings, Deidre Havlin (ze skupiny Déanta), Conal Ó Gráda a Desi Wilkinson.\n\nTento styl je na pomezí mezi prostším a jednotvárnějším stylem severovýchodního Ulsteru a květnatější charakteristikou zdobení hrabství Sligo a Leitrim. Je ilustrován pozdní hrou Eddie Duffyho, který byl ovlivněn Williamem Carrollem a Laurencem Nugentem z Lack, hrabství Fermanagh. Cathel McConnell, flétnista ze skupiny Boys of the Lough, ukázal tento regionální styl celosvětovému publiku.\n\nStyl z východní Galway má uvolněnější tempo a poměrně plynulé. Paddy Carty hraje v tomto stylu, dalšími jsou například Mike Rafferty, Jim Conroy, Jack Coen, The Moloney family (Seán Moloney, jeho otec Eddie a jeho syn Stephen) a Tom Morrison (1889-1958).\n\nV hrabství Clare je několik podstylů. Micho Queally (praděd Micheala Hynese) z Kilfenory byl v 19. století velmi známý hráč na flétnu. Mezi významné flétnisty v tomto hrabství se řadili bratři Russellovi, Kevin Crawford, Jim Ward a Paddy McMahon (dlouhodobý člen Kilfenora Céilí Band), Peadar O’Loughlin, Paddy O'Donoghue, Eamonn Cotter, PJ Crotty, Michael a P J Hynesovi (styl západního Clare) a Garry Shannon. Flétnisté z Tulla Céilí Band, mezi které se řadili J.J. Conway, Seamus Cooley, Jim Donoghue, Paddy Donoghue, Michael Falsey, Jenifer Lenihan, Peter O'Loughlin, Jack Murphy, Michael Preston, J.C. Talty a Martin Talty.\n\nNěkteří další flétnisté, hrající irskou tradiční hudbu:\n"}
{"id": "1024757", "url": "https://cs.wikipedia.org/wiki?curid=1024757", "title": "Artvin z Brionne", "text": "Artvin z Brionne\n\nArduino z Brionne, řečený Holý, italsky \"Arduino Glabrione\" či jen \"Arduino il Glabro\", první panovník markrabství turínského\n\nArtvin byl syn Ruggera, franského šlechtice, který panoval v hrabství auriatském a od Huga I. získal titul hrabě turínský.\n\nPozději vstoupil do služeb Berengara II., který jej jmenoval pánem nově vytvořeného Markrabství turínského.\n\nArtvinova dcera, Adléta ze Susy, jež se vdala za Ottu, prvorozeného syna hraběte savojského, Huberta, měla podíl na vytvoření pozdějšího vlivu Savojských v Piemontsku.\n"}
{"id": "1024761", "url": "https://cs.wikipedia.org/wiki?curid=1024761", "title": "Charline Van Snicková", "text": "Charline Van Snicková\n\nCharline Van Snicková ( ), (* 2. září 1990 v Lutychu, Belgie) je belgická zápasnice – judistka valonského původu. Je majitelkou bronzové olympijské medaile z roku 2012.\n\nS judem začal v 6 letech v Saive nedaleko Lutychu pod vedením svého otce. Následně vystřídala několik trenéru, kde nejznámějším byl Cédric Taymans. Jako úspěšná juniorka měla v seniorském věku na co navazovat, belgické ženské judo patřilo na konci 20. století k nejlepšímu na světě. Její vstup mezi seniorku byl nadmíru povedený a vyústil v bronzovou olympijskou medaili na olympijských hrách v Londýně. V roce 2016 se kvalifikovala přímo na olympijské hry v Riu, ale olympijský los k ní nebyl nakloněný. V prvním kole si poradila submisí (škrcení) se silnou Rumunkou Monicu Ungureanuovou, ale ve druhém kole jí vystavila stopku domácí Brazilka Sarah Menezesová.\n\nV roce 2013 svoji pozici potvrzovala, ale koncem sezony přišla studená sprcha v podobě pozitivního dopingového nálezu na kokain. Pozitivní test měla po mistrovství světa 2013, kde brala bronzovou medaili. Své pochybení však rezoletně popřela a obrátila se na soud. Po půlroce soudních tahanic soud uznal její obhajobu na základě analýzy jejich vlasů a dvouletý trest zrušil. Z vlasové analýzy vyplynulo, že v období mezi srpnem a říjnem sice měla pozitivní nález, ale ten byl 200x nižší dovolené množství. Navíc v období od roku 2011 do srpna 2013 pozitivní hodnoty neměla. Soud vzal v potaz neúmyslnost užití, kterou sama vysvětlovala jako snahu třetí osoby jí uškodit. Soud potvrdil odebrání bronzové medaile.\n\n\n"}
{"id": "1024765", "url": "https://cs.wikipedia.org/wiki?curid=1024765", "title": "Nikos Dimou", "text": "Nikos Dimou\n\nNikos Dimou (novoř. Νίκος Δήμου, čti Nikos Dimu, Athény * 1935) je řecký spisovatel, básník, filozof a kritik. Je řazen mezi nejvýznamnější moderní řecké a evropské spisovatele. Je známý hlavně kvůli své knize Neštěstí být Řekem (ř.\"Η Δυστυχία του να είσαι Έλληνας\", \"I Dystychia tu na ise Ellinas\"), která byla přeložena do mnoha jazyků, ale i jako básník, podnikatel, kritik církve, chovatel a znalec koček a také znalec technologie.\n\nNarodil se v Aténách do významné rodiny, neb z matčiny strany pocházel ze starého a významného obchodnického rodu Kalvokoresis z ostrova Syros, který byl známý ještě během Byzantské říše. \n\nV Athénách vystudoval francouzskou filologii, následně pokračoval ve studiích v Mnichově, kde studoval filozofii a anglickou filologii. Během studií se věnoval i psaní poezie, své první básně vydal v roce 1953. \n\nV roce 1962 začal podnikat, vybudoval nejúspěšnější reklamní agenturu v Řecku. V roce 1983 se přestal věnovat podnikání, protože se chtěl naplno věnovat pouze psaní. \n\nOd 70. let přispíval články do mnoha známých novin a vystupoval v televizi. Věnoval se především společnosti, její problémům a literatuře. Dobře se znal s významnými řeckými spisovateli té doby, jakými byli Odysseas Elytis či Giorgos Seferis. \n\nV roce 2009 se stal členem mimoparlamentní strany DRASI a v roce 2014 vstoupil do nové úspěšné politické strany Stavrose Theodorakise, POTAMI, z níž však následně odešel, protože nechtěl svými názory poškodit stranu (šlo zejména o jeho tvrdou kritiku k církvi). Stranu POTAMI však nadále podporuje. Dimou je také známý svou ostrou kritikou namířenou proti řecké ortodoxní církvi, ale i proti církvi obecně. \n\nDimou je ženatý, děti nemá.\n\nVydal přes 90 knih, přispívá také mnohými články a televizními diskusemi. Ve knize \"Neštěstí být Řekem\", kterou napsal po vojenské diktatuře 60. letech, kritizuje řeckou společnost a její problémy výstižným a humorným způsobem. Tato kniha byla přeložena do osmi jazyků a stale se oblíbená nejen v Řecku, ale i v (např. v Německu, Anglii, Itálii, Španělsku a Francii, Turecku). \n\nZnámá je i jeho básnická sbírka o kočkách, \"Kniha koček\" (\"Το Βιβλίο των Γάτων\", \"To Vivlio ton Gaton\"), která byla přeložena do italštiny pod názvem \"La Gatta di Corfu\" (Kočka z Korfu). \n\nZnámé jsou i jeho filozoficko-etické rozhovory s názvem \"Nikodémovy rozhovory\" (\"Νικόδημου άπαντα\", \"Nikodimu Apanda\"), kde sám píše v první osobě jako Nikodimos (spojení Nikos a Dimou), Sokratův žák, jak se sám Dimou vyjádřil, jde o jeho antické alter ego . \n\nJiné jeho knihy jsou \"Satirický novořecký slovník\" (\"Νεοελληνικό Σατιρικό Λεξικό\", \"Neoelliniko satiriko lexiko\"), kde satiricky vysvětluje jednotlivá slova z pohledu typického Řeka. V díle \"Ztracená třída\" (Χαμένη Τάξη, Chameni Taxi), kritizuje postupné vymírání staré řecké obchodnické městské společenské třídy (do níž patří i Dimou) a nástup nové společenské třídy, která nemá starou tradici a morálku. \n\nDimou ovládá plynule francouzštinu, němčinu, angličtinu, latinu a starou řečtinu.\n\n"}
{"id": "1024768", "url": "https://cs.wikipedia.org/wiki?curid=1024768", "title": "Islámské umění", "text": "Islámské umění\n\nIslámské umění je soubor uměleckých předmětů a hodnot v islámské kultuře, či šířeji v kultuře islámských zemí. Ve výtvarném umění se zpravidla nezobrazují živé bytosti, ale jsou známa například zobrazení proroka Muhammada.\nSpecificky islámským druhem umění je například kaligrafie, která se zabývá psaním Koránu, zhotovováním umných ornamentů s jednotlivými koránskými verši, výzdobou Koránu a podobně.\nV ší'itském islámu jsou známa dramatická ztvárnění života Proroka nebo některých dalších postav z islámských dějin. Rovněž se vyskytují dramatická ztvárnění života mučedníků, zejména Hasana a Husajna; tato dramata bývají obrazně nazývána \"islámské pašije\".\n\nMezi ceněné dovednosti patří recitace Koránu, v mnohých zemích již v průběhu školní docházky se Korán učí žáci zpaměti.\n\n"}
{"id": "1024769", "url": "https://cs.wikipedia.org/wiki?curid=1024769", "title": "Windows 9x", "text": "Windows 9x\n\nWindows 9x je obecný pojem, který odkazuje na operační systémy Microsoft Windows, které jsou založeny na rozšířeném jádru operačního systému Windows 95. Tento pojem zahrnuje verze Windows 95, Windows 98 a Windows Me.\n\nWindows 9x je převážně známý pro své použití na stolních počítačích. V roce 1998 Windows tvořily 82% podílu operačních systémů na trhu.\n"}
{"id": "1024770", "url": "https://cs.wikipedia.org/wiki?curid=1024770", "title": "Jan Laský (primas)", "text": "Jan Laský (primas)\n\nJan Laský (polsky \"Jan Łaski\", 1456, Lask - 19. května 1531, Kališ) byl polský katolický duchovní a poliltik. \n\nJan Laský Pocházel z rodu Korábů, jeho mladším bratrancem byl jeho jmenovec Jan Laský, evropský protestantský reformátor.\n\nV letech 1510-1531 byl hnězdenským arcibiskupem a primasem Polského království, od roku 1503 velkým kancléřem Polského království, od roku 1501 královským sekretářem.\n\nByl jeden z nejskvělejších politiků a státníků, kodifikátor zakonů společného státu Polska a Litvy (1454–1795).\n"}
{"id": "1024771", "url": "https://cs.wikipedia.org/wiki?curid=1024771", "title": "Týdeník Rozhlas", "text": "Týdeník Rozhlas\n\nTýdeník Rozhlas je periodikum, obsahující program vysílání stanic Českého (dříve Československého) rozhlasu. \n\nJeho první číslo vyšlo v září roku 1923, tři měsíce po zahájení pravidelného rozhlasového vysílání na území Československa (18. května 1923). Tehdy se jmenoval „Radio-journal“ (dle jiných zdrojů „Radio-Journal“) a vycházel jako měsíčník. Za dva roky se jeho periodicita zvýšila na týdeník. Jeho prvním šéfredaktorem byl Miloš Čtrnáctý, jenž zastával funkci programového ředitele rozhlasu. S jedinou přestávkou během druhé světové války (v letech 1941 až 1945) vychází nepřetržitě až dodnes (2020). \n\nOd roku 1990 je jeho vydavatelem Český rozhlas, jenž periodikum vydává pod svou dceřinou společností Radioservis. Od 12. října 1998 mají jeho vydání barevnou obálku a v roce 2006 se změnilo logo Týdeníku. Od 1. října 2007 se změnila jeho podoba z novinového papíru na celobarevný magazín ve formátu A4 tištěný na lesklém papíře.\n\nTýdeník pravidelně vyhlašuje anketu Neviditelný herec hledající nejoblíbenější rozhlasové herce a herečky.\n\n"}
{"id": "1024778", "url": "https://cs.wikipedia.org/wiki?curid=1024778", "title": "Franklinův ostrov", "text": "Franklinův ostrov\n\nFranklinův ostrov, anglicky Franklin Island, může označovat jeden ze dvou ostrovů pojmenovaných po Johnu Franklinovi:\n\n"}
{"id": "1024779", "url": "https://cs.wikipedia.org/wiki?curid=1024779", "title": "Milada Gampeová", "text": "Milada Gampeová\n\nMilada Gampeová, rodným příjmením Švagrovská (9. dubna 1884 Praha – 6. května 1956 Praha) byla česká divadelní a filmová herečka. Do dnešní doby je známa jako Alžběta z Rispaldiců ve veselohře \"Ducháček to zařídí\".\n\nNarodila se v rodině pražského řezníka Kamila Švagrovského (1856–??) a manželky Kateřiny, rozené Markové (1865–??). Měla starší sestru Kamilu (1883–1951). Manželství rodičů bylo roku 1892 rozloučeno a roku 1897 byla tato rozluka zrušena.\n\nHerectví studovala soukromě u Karla Šimanovského. V roce 1900 poprvé vystoupila pohostinsky v Národním divadle, kde byla poté v letech 1901–1902 angažována. \n\nV roce 1902 divadelní kariéru přerušila a tehdy osmnáctiletá se dne 30. září 1902 provdala za sedmadvacetiletého pražského obchodníka s vínem Julia Gampeho (1875–1926).Krátce po svatbě, se jí narodil syn Kamil Gampe (1903–1968). Na scénu se vrátila v roce 1906 a působila v divadlech: Uranie, Pištěkovo divadlo a hlavně Švandovo divadlo, později přejmenované na Intimní divadlo. Po rozpuštění divadelního souboru v roce 1928 hrála pohostinsky v různých divadlech, např. v Divadle Vlasty Buriana.\n\nJejí repertoár sahal od dramatických rolí až po role komické.\n\nOd roku 1919 hrála i ve filmu. Z několika němých filmů se dochoval pouze film \"Řina\" z roku 1926. V éře zvukového filmu hrála role hospodyní, tet či matek (např. \"Ať žije nebožtík\", \"Jedenácté přikázání\" (1935), \"Mravnost nade vše\" (1937), \"Ducháček to zařídí\", \"Neporažená armáda\" (1938), \"Ulice zpívá\" (1939), \"Valentin Dobrotivý\" (1942), \"Jestřáb kontra Hrdlička\" (1953)).\n\nJe pohřbena s rodiči, manželem, a synem na hřbitově Malvazinky, hrob UIII, 18.\n\n\n\n\n"}
{"id": "1024780", "url": "https://cs.wikipedia.org/wiki?curid=1024780", "title": "Filosofem", "text": "Filosofem\n\nFilosofem je čtvrté studiové album norské dark ambient/black metalového jednočlenného tělesa Burzum hudebníka Varga Vikernese. Bylo nahráno v březnu 1993 ve studiu Breidablik a vydáno v lednu roku 1996. Je poslední nahrávkou před uvězněním Varga Vikernese za vypálení kostela v Bergenu.\n\n\n\n\n"}
{"id": "1024782", "url": "https://cs.wikipedia.org/wiki?curid=1024782", "title": "Franklinův ostrov (Grónsko)", "text": "Franklinův ostrov (Grónsko)\n\nFranklinův ostrov ( \"Franklin Ø\") je neobydlený ostrov náležící Grónsku. Pojmenován je po britském námořníkovi Johnu Franklinovi (1786–1847).\n\nOstrov je největším ze tří ostrovů ležících v Kennedyho průlivu, části průlivu Naresova, který odděluje kanadský ostrov Ellesmere od Grónska. Sousedními ostrovy v průlivu jsou Crozierův ostrov a ostrov Hansův.\n\nFranklinův ostrov leží přibližně 5 kilometrů severně od grónského mysu \"Constitution\". Relativně plochý ostrov má strmé pobřeží, na jihovýchodní straně se zvedá až do výše 215 metrů.\n\n"}
{"id": "1024785", "url": "https://cs.wikipedia.org/wiki?curid=1024785", "title": "Éva Csernoviczká", "text": "Éva Csernoviczká\n\nÉva Csernoviczká (* 16. října 1986 Tatabánya) je maďarská zápasnice – judistka, bronzová olympijská medailistka z roku 2012.\n\nS judem začínala v rodné Tatabáni v útlém dětství po vzoru svého otce Csaby, bývalého reprezentanta Maďarska v judu. V maďarské reprezentaci se pohybuje od svých 17 let od roku 2003 v superlehké váze do 48 kg. V roce 2004 se však na olympijské hry v Athénách nekvalifikovala. Mezi světovou špičku v superlehké váze pronikla v roce 2007 a v roce 2008 startovala na olympijských hrách v Pekingu. Nestačila ve druhém kole na svou velkou soupeřku Rumunku Alinu Dumitruovou a obsadila konečné 7. místo. V roce 2012 se kvalifikovala na olympijské hry v Londýně. Ve čtvrtfinále se utkala s Belgičankou Charline Van Snickovou a ke konci jí podlehla v boji na zemi po nasazeném škrcení. Chvilková ztráta vědomí jí však neomezila v opravách, v boji o třetí místo porazila Japonku Tomoko Fukumiovou na ippon a vybojovala bronzovou olympijskou medaili. V roce 2016 se kvalifikovala na olympijské hry v Riu. Po relativně příjemném losu postoupila jako jediná Evropanka do čtvrtfinále, kde nestačila na pozdější vítězku na Argentinku Paulu Paretovou a obsadila 7. místo.\n\n\n\n"}
{"id": "1024788", "url": "https://cs.wikipedia.org/wiki?curid=1024788", "title": "Expand", "text": "Expand\n\nexpand je program, který konvertuje tabulátory do skupin mezer. Je k dispozici pro unixové operační systémy.\n\n $ echo -e \"foo\\tbar\" | expand | xxd -g 1 -u\n\nVe výše uvedeném příkladu příkaz echo vytiskne řetězec textu, který obsahuje znak tabulátoru a potom je směrován do vstupu příkazu codice_1. Výsledný výstup se zobrazí v šestnáctkové soustavě jako znak xxd výpisového příkazu. V druhém případu je stejný echo výstup poslán přímo na vstup příkazu codice_2. Porovnáním těchto dvou výpisů můžeme vypozorovat, že expand příkaz konvertuje tabulátory (zobrazené jako codice_3 v echo příkazu) do mezer.\n\n"}
{"id": "1024789", "url": "https://cs.wikipedia.org/wiki?curid=1024789", "title": "Protokolový zásobník", "text": "Protokolový zásobník\n\nProtokolový zásobník je implementace sady protokolů pro počítačové sítě. Oba termíny se často používají jako synonyma, ale přesně řečeno, sada protokolů je definice protokolů, zatímco protokolový zásobník je jejich softwarová implementace.\n\nJednotlivé protokoly v sadě bývají navrženy s určitou jednotící myšlenkou, což usnadňuje návrh a implementaci. Modularizace usnadňuje návrh a implementaci. Protože protokolový modul typicky komunikuje se dvěma dalšími moduly, celá sada je obvykle strukturována do \"vrstev\", odkud pochází název zásobník protokolů. Nejnižší protokol je vždy „nízkoúrovňový“ a pracuje s fyzickým hardwarem. Každá vyšší vrstva přidává další vlastnosti. Uživatelské aplikace obvykle pracují pouze s nejvyšší vrstvou (viz také Referenční model ISO/OSI).\n\nV praktické implementaci jsou protokolové zásobníky často rozděleny na tři hlavní části: část pro přístup k mediu, transportní část a aplikační část. Určitý operační systém nebo platforma má obvykle dvě dobře definovaná softwarová rozhraní: jedno mezi vrstvou pro přístup k médiu a transportní vrstvou a druhé mezi transportní a aplikační vrstvou.\n\nRozhraní mezi vrstvou pro přístup k médiu a transportní vrstvou definuje, jak software transportního protokolu používá určité typy médií a hardwaru („ovladače karet“). Tato úroveň rozhraní například definuje, jak transportní software TCP/IP využívá hardwarových služeb sítě Ethernet. V prostředí Microsoft Windows a DOS patří k těmto rozhraním ODI a NDIS.\n\nRozhraní mezi aplikační a transportní vrstvou definuje, jak aplikační programy využívají transportní vrstvu. Tato úroveň rozhraní například definuje, jak WWW prohlížeč komunikuje s transportním softwarem TCP/IP. K těmto rozhraním patří Berkeley sockets a Systém V STREAMS ve světě Unixu a Winsock v operačních systémech firmy Microsoft.\n\n T ~ ~ ~ T\n\nBudeme uvažovat tři počítače: \"A\", \"B\" a \"C\". Počítače \"A\" a \"B\" jsou vybaveny rádiovou komunikační kartou a mohou spolu komunikovat pomocí rádiových vln s použitím vhodného síťového protokolu (například IEEE 802.11). Počítače \"B\" a \"C\" jsou propojený kabelem, pomocí něhož si mohou vyměňovat data (opět s použitím vhodného protokolu například Ethernet). Ale žádný z těchto protokolů nebude schopen dopravit informace z \"A\" na \"C\", protože tyto počítače nejsou připojeny do téže sítě. Pro jejich „propojení“ je potřeba mezisíťový protokol.\n\nBylo by možné zkombinovat oba protokoly a vytvořit výkonný třetí, použitelný pro komunikaci po kabelu i pro bezdrátové přenosy, ale různé super-protokoly by byly potřebné pro všechny možné kombinace protokolů. Snazší je ponechat základní protokoly nezměněné a navrhnout protokol, které bude využívat služby obou z nich (jako například Internet Protocol), tak že bude patřit do protokolového zásobníku obou protokolů. Mezisíťový protokol bude komunikovat s každým ze základních protokolů jejich jednodušším jazykem; základní protokoly spolu komunikovat přímo nebudou.\n\nPokud aplikace na počítači \"A\" chce poslat data na počítač \"C\", požadavek převezme protokol nejvyšší vrstvy, který ví, že počítač \"C\" je dosažitelný přes počítač \"B\". Proto použije bezdrátový protokol pro vyslání datového paketu na počítač \"B\". Na počítači \"B\" obsluha nižších vrstev předávají paket nahoru až dorazí do obsluhy mezisíťového protokolu, který zjistí, že \"B\" není konečný cíl, a použije funkce nižších vrstev ve druhém zásobníku pro přenos dat kabelem na počítač \"C\". Na počítači \"C\" je přijatý paket opět předán protokolu vyšší vrstvy, který zjistí, že adresát je \"C\", a předá paket protokolu vyšší vrstvy nebo příslušné aplikaci. I na nejvyšší úrovni může být protokol, který předá přijatá data k dalšímu zpracování.\n\nPříklad protokolového zásobníku a odpovídajících vrstev:\n\n"}
{"id": "1024792", "url": "https://cs.wikipedia.org/wiki?curid=1024792", "title": "Jaxa (stát)", "text": "Jaxa (stát)\n\nJaxa je fiktivní státní útvar v dnešní Amurské oblasti s hlavním městem Albazino ( Албазино), který podle tradice polských historiků údajně existoval v 17. století.\n\nNázev státu se odvozuje z názvu daurského městečka Jaxa náčelníka Albazy, zničeného roku 1650 ruskou výpravou pod vedením Jerofeje Chabarova. Podle čínských pramenů se toto místo, jmenovalo Ja-kche-sa (), podle mandžuského výrazu, jenž označoval „půlkruhovou zátoku na odplaveném břehu řeky“.\n\nPo odchodu Chabarovova oddílu sídlo, Rusy nazvané Albazin, zůstalo opuštěné, dokud se zde roku 1665 neusadili ruští kozáci, lovci a rolníci v čele s Nikiforem Černigovským, kteří odešli na Amur po vraždě ilimského vojevody Lavrentije Obuchova. Albazinští se i nadále pokládali za ruské poddané, a už roku 1666 byli v kontaktu s nejbližším představitelem ruského státu – Larionem Tolbuzinem, který z něrčinského ostrohu spravoval Zabajkalsko, přičemž Tolbuzin je uznal za řádné představitele ruského státu na Amuru. V Albazinu ruští kozáci zavedli administrativu obvyklou v pohraničních ostrozích, vybírali od domorodců jasak a odesílali jej do Moskvy, podřizovali se něrčinským správcům. \n\nČernigovský stál v čele Albazinu jako \"prikazčik\" (ruský nižší úřední titul) do roku 1670, kdy byl Albazinci zatčen a uvězněn v Něrčinsku pro pokus o útěk do Číny; a poté znova v letech 1673–1674 a krátce před smrtí roku 1675. Roku 1675 car Albazince omilostnil za vraždu Obuchova. Roku 1682 bylo založeno Albazinské vojevodství, které zahrnovalo Poamuří na obou březích řeky od soutoku Šilky a Arguni po Zeju. Správu vojevodství převzal Alexej Larionovič Tolbuzin. \n\nRoku 1685 vytáhla na Albazin čchingská armáda. Albazin se udržel pouze několik dní, pak byl dobyt a zničen. Rusové ovšem v létě 1686 Albazin obnovili. Čchingský císař Kchang-si nařídil nový útok. V květnu 1586 čchingská armáda dorazila k Albazinu, Rusové se úporně bránili, neúspěšné obléhání trvalo do poloviny roku 1687.\n\nPo podepsání Něrčinské mírové smlouvy roku 1689, podle které oblast připadla říši Čching, Rusové Albazin vyklidili.\n\nZakladatelem a jediným panovníkem v historii tohoto státního útvaru byl Nicefor Czernichowski, polský vyhnanec údajně narozený na Volyni. V roce 1665 Czernichowski spolu se sibiřskými kozáky zavraždil ilimského vojvodu Vavřince Obuchova. Vrahové se ukryli u řeky Amur na pomezí teritorií Evenků a Daurů, kde opravili opuštěnou pevnost Albazino. Založili zde státní útvar, který udržoval diplomatické styky s Čínou, jejíž se stala Jaxa v roce 1685 součástí.\n\nHistorii Jaxy údajně popsal uniatský mnich, opat Hermogenes. Dodnes se v Albazině nachází obraz Matky Boží Albazinské, který sem Hermogenes přivezl. Potomky Nicefora Czernichowského potkal na Sibiři ještě Marian Dubiecki, autor biografie Romualda Traugutta.\n\n\n"}
{"id": "1024793", "url": "https://cs.wikipedia.org/wiki?curid=1024793", "title": "Ex (textový editor)", "text": "Ex (textový editor)\n\ncodice_1 (zkratka pro \"EXtended\") je řádkový editor pro unixové systémy, který napsal Bill Joy v roce 1976. Původní program napsal Charles Haley.\n\nPůvodní editor codice_1 byl pokročilou verzí standardního unixového editoru ed, obsaženého v Berkley Software Distribution. Editor codice_1 je velice podobný editoru codice_4 s výjimkou toho, že některé přepínače a možnosti jsou více uživatelsky přívětivé.\n\nEx nakonec dostal vizuálně orientované rozhraní (přidáním příkazů pro orientované operace), čímž se stal předchůdce textového editoru vi. Často je ex implementován jako součást programu Vi. Spousta variant Vi má stále „Ex mode“, který vyvolá možnost použití některých příkazů ex. I přes překrývání funkcionality ex a vi, mohou být některé věci uskutečněny pouze ex příkazy, takže tento mód zůstává nadále užitečným.\n\nJádro ex příkazů, které slouží pro překrývání a nahrazování, je nezbytné pro vi. Například ex příkaz obsažený ve vi: %s/XXX/YYY/g nahradí všechny instance XXX instancemi YYY. Znak ‚%‘ znamená každý řádek v souboru. Znak ‚G‘ značí globální a pracuje se všemi instancemi na všech řádcích (pokud není uveden, nahrazuje se pouze první instance na každém řádku).\n\nEx má v prostředí HP-UX ekvivalentní nástroj codice_5.\n\nEx rozpoznává následující přepínače:\n\n"}
{"id": "1024795", "url": "https://cs.wikipedia.org/wiki?curid=1024795", "title": "Env", "text": "Env\n\ncodice_1 je shellový příkaz pro Unix a unixové operační systémy. Používá se pro vypsání seznamu proměnných prostředí nebo pro spuštění jiného nástroje ve změněném prostředí bez modifikace existujícího. Pomocí env můžeme odstraňovat a přidávat proměnné nebo stávajícím proměnným přiřazovat nové hodnoty.\n\nV praxi má env obvykle jiné použití. Často je používán v shell skriptech pro spuštění správného interpretu příkazů. V případě tohoto použití se prostředí obvykle nemění.\n\nVyčištění prostředí (vytvoření nového prostředí bez jakýchkoliv stávajících proměnných) pro nový shell:\n\nSpuštění X aplikace xcalc na jiném displeji:\n\nVelice jednoduchý skript v Pythonu:\n\nV tomto příkladu je ‚/usr/bin/env‘ úplnou cestou k příkazu codice_1. Prostředí se nemění.\n\nVšimněte si, že je možné určit interpreta bez použití env příkazu tím, že zadáme úplnou cestu k interpretu Pythonu. Problém tohoto přístupu tkví v tom, že v různých operačních systémech se může přesná cesta lišit. Namísto toho se používá env jako v příkladu a interpret je hledán a nalezen až v době spuštění skriptu. To dělá skript lépe přenosným, ale zvyšuje se tím riziko, že bude interpret špatně vybrán, protože se hledá shoda ve všech složkách ve vyhledávací cestě. Často také bývá problémem různá cesta env binárního souboru na různých strojích.\n"}
{"id": "1024800", "url": "https://cs.wikipedia.org/wiki?curid=1024800", "title": "Franklinův ostrov (Antarktida)", "text": "Franklinův ostrov (Antarktida)\n\nFranklinův ostrov je neobydlený ostrov v antarktickém Rossově moři. Je 11 kilometrů dlouhý. Nachází se asi 130 kilometrů východně od mysu Hickey ve Viktoriině zemi a asi 80 kilometrů severně od Beaufortova ostrova a Rossova ostrova. Na jih od něj se rozkládá McMurdův průliv.\n\nJames Clark Ross přistál na ostrově 27. ledna 1841 a pojmenoval jej po námořníkovi Johnu Franklinovi, guvernérovi Tasmánie.\n\nNa ostrově hnízdí velká kolonie tučňáka kroužkového (\"P. adeliae\").\n"}
{"id": "1024809", "url": "https://cs.wikipedia.org/wiki?curid=1024809", "title": "WAP brána", "text": "WAP brána\n\nWAP brána ( ) je brána mezi mobilním zařízením používajícím protokol WAP a World Wide Web serverem, které převádí WWW stránky do formy vhodné pro mobilní telefon, například s použitím Wireless Markup Language (WML). Tento proces je před telefonem skrytý, takže telefon může přistupovat ke stránkám stejným způsobem, jako WWW prohlížeč přistupuje k HTML, pomocí URL (například <nowiki>http://firma.com/stranka.wml</nowiki>), za podmínky, že mobilní operátor použití WAP brány nezabránil.\n\n"}
{"id": "1024811", "url": "https://cs.wikipedia.org/wiki?curid=1024811", "title": "Jan Adolf Lobkowicz", "text": "Jan Adolf Lobkowicz\n\nJan Adolf z Lobkowicz (6. listopadu 1885 Praha – 11. ledna 1952 Wolfegg), celým jménem \"Maria Jan Adolf Leonard Gottfried Batazar\" pocházel z knížecí mělnicko-hořínské větve šlechtického rodu Lobkoviců a byl nejmladší syn Jiřího Kristiána z Lobkowicz a a Anny z Liechtensteinu.\n\nByl c. k. komoří a nadporučík v záloze. Vlastnil zámek v Drahenicích a v letech 1911–1918 působil v diplomatických službách Rakousko-Uherska. Byl posledním předsedou Svazu českoslovanských velkostatkářů. V letech 1938 a 1939 podepsal prohlášení české šlechty. V roce 1948 opustil Československo a žil v Německu u Bodamského jezera. Později bydlel s manželkou v penzionu u Grundlsee. Po autonehodě zemřel. Pohřben byl v Lobkovické hrobce v Hoříně.\n\nOženil se 13. ledna 1921 v Grundlsee s Marií Annou Czerninovou z Chudenic (2. prosince 1899 Paříž – 28. srpna 1965 Bad Aussee), dcerou Otakara Czernina (1872–1932) a Marie Kinské (1878–1945). Jejich děti:\n\n\n\n"}
{"id": "1024814", "url": "https://cs.wikipedia.org/wiki?curid=1024814", "title": "Finger (protokol)", "text": "Finger (protokol)\n\nFinger protokol (též \"Name protocol\", \"Finger user information protocol\") je v počítačových sítích název pro jednoduchý síťový protokol pro získání člověkem čitelné informace o stavu uživatele (tzv. \"status\") a dalších informacích o daném uživateli.\n\nName/Finger protokol napsal David Zimmerman a je založený na RFC dokumentu (prosinec 1977) pro programy codice_1 a codice_2, které poskytují informace o stavu určitého počítačového systému nebo určité osoby v počítačové síti. Program Finger napsal v roce 1971 programátor Les Earnest, který ho vytvořil pro uživatele, kteří chtěli zjistit informace o ostatních uživatelích téhož počítačového systému nebo o uživatelích jiných počítačů v síti. Informace o tom, kdo je právě přihlášen (nebo kdy byl naposledy přihlášen), byla velmi užitečná pro zjištění dostupnosti uživatelů. Program finger býval svého času nejčastější formou zjišťovaní stavu účastníka pro vzdálené uživatele sítě.\n\nPřed Finger programem existoval jediný způsob, jak tyto informace získat. Používal se program who, který zobrazil id a čísla řádků terminálu (interní číslo serveru na komunikační lince, přes který je terminál uživatele připojen) přihlášených uživatelů.\n\nPojmenování tohoto programu vzniklo díky myšlence, že lidé při hledání určité informace ukazují svým prstem (anglicky finger) směrem na seznam. \nFinger démon beží na TCP portu 79. Klient (v případě vzdálených hostitelů) otevírá připojení k portu 79. RUIP (Remote User Information Program) je spuštěn na vzdáleném konci připojení a slouží pro zpracování žádosti. Místní hostitel odešle RUIP jeden řádek dotazu, založený na specifikacích Finger, a čeká na reakci. RUIP přijme a zpracuje dotaz, vrátí hostiteli odpověď a naváže připojení. Když místní hostitel obdrží odpověď o připojení, musí pokračovat uzavřením konce spojení.\n\nFinger user information protokol je založen na (The Finger User Informacion Protocol, prosinec 1991). Typicky serverová strana protokolu je implementována v programu fingerd (pro finger démona), zatímco strana klienta je implementována pomocí name a finger programů, které mají za úkol vrátit uživatelsky přátelský (tzv. user friendly) report o systému nebo o konkrétním uživateli. Neexistuje žádný požadovaný formát a protokol většinou obsahuje jediný specifický příkazový řádek.\n\nProgram, by měl, poskytnou informace například o tom, zda je uživatel aktuálně přihlášený, emailovou adresu nebo plné jméno. Stejně tak, jako základní uživatelské informace, obsahuje finger .project a .plan soubory v uživatelském domácím adresáři. Tyto soubory (udržované samotným uživatelem) obsahují ostatní užitečné informace o současných aktivitách uživatele, jako je například micro-blogging nebo různé druhy humoru.\n\nNíže je ukázka výstupu použití příkazu codice_2 na linuxovém systému (tučně zvýrazněný text zadal uživatel):\n\nDodávání detailních informací o emailových adresách a celých jménech bylo považováno za přijatelné a vhodné pouze v prvotních dnech sítí. Později to bylo považováno za sporné především z důvodu ochrany osobních údajů a bezpečnosti. Finger informace byly často zneužívány hackery pomocí útoků typu sociální inženýrství na firemní počítačové systémy. Pomocí finger klienta získal cracker firemní jména zaměstnanců, jejich telefonní čísla, mailové adresy a mohl žádat informace po jiném zaměstnanci a vydávat se za jeho kolegu. Finger démon měl několik bezpečnostních děr, které crackeři používali pro vniknutí do systému. Morrisův červ v roce 1988 využíval náchylnost přetékání fingerd programu k jeho samovolnému šíření. Finger protokol je také nekompatibilní s Network Address Translation (NAT) v některých privátních síťových adresách (např. 192.168.0.0/16), které jsou používány u většiny domácích a kancelářských stanic, a které se připojují k internetu pomocí směrovače nebo brány firewall.\n\nZ těchto důvodů byl finger používán převážně v počátcích internetu, později (1990) však většina stránek na internetu začala nabízet jiné služby.\n\nJe implementovaný v Unixu, Unixových systémemech a současná verze i ve Windows (finger.exe příkaz). Ostatní software má finger podporu jako např.:\n\n"}
{"id": "1024815", "url": "https://cs.wikipedia.org/wiki?curid=1024815", "title": "Beaufortův ostrov", "text": "Beaufortův ostrov\n\nBeaufortův ostrov je z větší části ledem pokrytý vulkanický ostrov, ležící asi 20 kilometrů severně od Rossova ostrova a jižně od Franklinova ostrova v Rossově moři v Antarktidě. Ostrov je 7 km dlouhý a 3,2 km široký. Nejvyšším bodem je s 771 metry Paton Peak.\n\nObjevil a zakreslil jej v roce 1841 James Clark Ross a pojmenoval jej podle námořníka Britské královského námořnictva a hydrografa Francise Beauforta.\n\nNa Beaufortově ostrově hnízdí chaluhy antarktické a dva druhy tučňáků — tučňáci kroužkoví a tučňáci císařští. Z tohoto důvodu je ostrov zapsán jako Zvláště chráněné antarktické území číslo 105 (\"Antarctic Specially Protected Area No 105\") a vstup sem je možný jen s úředním povolením.\n"}
{"id": "1024817", "url": "https://cs.wikipedia.org/wiki?curid=1024817", "title": "Ngawa", "text": "Ngawa\n\nNgawa, plným názvem Tibetská a Čchiangská autonomní prefektura Ngawa (tibetsky རྔ་བ་བོད་རིགས་ཆའང་རིགས་རང་སྐྱོང་ཁུལ་, Wylie: rnga ba bod rigs cha'ang rigs rang skyong khul; , známá taky jako Ngaba) je autonomní prefektura v provincii S’-čchuan v Čínské lidové republice. Má rozlohu 84 200 km² a její hlavní město je Barkham (འབར་ཁམས་) ležící ve stejnojmenném okrese.\n\nNgawa tradičně spadá do tibetské části Amdo. Od roku 1953 byla součástí čínské Tibetské autonomní oblasti S’-čchuanu, v roce 1955 přejmenované na Tibetskou autonomní prefekturu Ngawa. Od roku 1987 pak má současný název.\n\nV roce 2008 se v prefektuře nacházelo epicentrum zemětřesení o síle 8,0 Richterovy stupnice.\n\nOd roku 2009 (k 2015) se zde na protest proti čínské politice vůči Tibetu upálilo přes 50 osob, z toho více než 13 bylo mnichy v místním klášteře Kirti.\n\nPrefektura se nachází na severu provincie S’-čchuan, na severu sousedí s provincií Čching-chaj a Kan-su, západně s prefekturou Kardze, jižně s prefekturou Ja-an a městem Čcheng-tu a východně s prefekturami Te-jang a Mien-jang. Nadmořská výška prefektury se pohybuje od 2500 do 4100 metrů. Prefektura je lesnatá, žije zde množství divokých a chráněných živočichů, přes 24% prefektury dnes tvoří chráněné oblasti.\n\nV prefektuře se nachází známé krajinné oblasti Ťiou-čaj-kou, Chuang-lung a přírodní rezervace Wolong.\n\nV roce 2013 zde trvale žilo 919 987 obyvatel. Z toho 57,3 % tvoří Tibeťané, 20,6 % Číňané, 18,6 % Čchiangové a 3,3 % Chuejové.\n\nNejpoužívanějším jazykem je tibetština, především khamské dialekty. Ve východní části prefektury se mluví gjälrongskými a čchiangskými jazyky, které jsou příbuzné s tibetštinou, ale liší se v několika ohledech (např. jsou polysyntetické). Rodilých mluvčí však poslední dobou ubývá.\nV roce 2003 začalo operovat letiště Jiuzhai Huanglong (IATA: JZH, ICAO: ZUJZ) ležící v okrese Sung-pchan. Letiště bylo postaveno v tomtomístě především za účelem posílení turistického ruchu v regionu, leží v blízkosti oblastí Chuang-lung a Ťiou-čaj-kou.\nV okrese Chung-jüan bylo v roce 2014 uvedeno do provozu letiště Hongyuan (IATA: AHJ, ICAO: ZUHY).\n\nV roce 2008 započala výstavba nového úseku železnice z města Čcheng-tu do města Lan-čou vedoucí skrz turistickou oblast Ťiou-čaj-kou.\n\nPrefektura se skládá z 13 okresů.\n\n"}
{"id": "1024818", "url": "https://cs.wikipedia.org/wiki?curid=1024818", "title": "Alice (italská zpěvačka)", "text": "Alice (italská zpěvačka)\n\nAlice (čti \"alíče\", nar. 26. září 1954 Forlì, Itálie), známá též jako Alice Visconti, vlastním jménem Carla Bissi, je italská zpěvačka, textařka a pianistka. Věnuje se širokému rozpětí žánrů – pop, rock, jazz, klasická hudba, elektronická hudba či experimentální styly. Při zpěvu využívá velký rozsah svého hlasu, často střídá různé hlasové polohy, výšky i barvu.\n\nV roce 1981 vyhrála hudební soutěž na festivalu v Sanremu s písní \"Per Elisa\". Následovaly mezinárodní hity jako \"Una notte speciale, Messaggio, Chan-son Egocentrique, Prospettiva Nevski\" a \"Nomadi\". V roce 1984 reprezentovala Itálii spolu se svým častým spolupracovníkem Frankem Battiatem v soutěži Eurovize s písní \"I treni di Tozeur\". Své poslední album s názvem \"Sansara\" vydala v roce 2012.\n"}
{"id": "1024819", "url": "https://cs.wikipedia.org/wiki?curid=1024819", "title": "Lovec kuguárů", "text": "Lovec kuguárů\n\nLovec kuguárů (1955, Lion Hound) je dobrodružý román pro mládež od amerického spisovatele Jima Kjelgaarda.\n\nHlavním hrdinou románu je mladík Johnny Torrington, který žije se svým dědečkem Allisem Torringtonem v drsných horách na americko-kanadském pomezí. Johnny touží stát se lovcem, jako byl jeho dědeček a jako je jejich soused Jake Kane, ví však, že postupující civilizace dělá z tohoto způsobu obživy anachronismus. Chystá se proto vystudovat lesnickou školu, aby se jeho budoucí povolání týkalo přírody.\n\nJednoho dne se ale kraji objeví divoký kuguár, horský lev (lidové označení pro americkou pumu), který ohrožuje okolo žijící lidi a napadá skot, ovce, koně a psy. Zabijáka je tedy nutno za každou cenu zneškodnit. Úkolu se ujímá zkušený Jake Kane a Johnny, který sní o lovu divokých zvířat, se k němu s nadšením připojí. Jejich úsilí je však marné.\n\nKonečně se Jakeovi podaří dostat kočku do pasti, selže mu ale puška a kuguár jej zabije. Johnny s ním tentokrát není, protože musí být ve škole. Když se vrátí domů, rozhodne se, že se za Jakeem vydá, ale nenajde ho. Pak se vrátí psi z Jakeovy smečky, ale po Jakeovi není ani stopy. Do hor se vydá dokonce záchranná výprava, ale vše je marné.\n\nPak kuguár přepadne jeden ranč a zabije tam všechny ovce a psi. Johnny s dědečkem se vydají po jeho stopě a Johhymu se podaří kuguára zastřelit. Poblíž pak najdou Jakeovo mrtvé tělo.\n\n"}
{"id": "1024821", "url": "https://cs.wikipedia.org/wiki?curid=1024821", "title": "Survarium", "text": "Survarium\n\nSurvarium je počítačová hra. Jedná se o online, free to play akční střílečku ve stylu first-person hry s post-apokaliptyckým tématem. Hru vyvíjí ukrajinský tým Vostok Games, který vznikl z členů bývalého GSC Game World. Původní studio GSC Game World pracující na pokračování černobylské akce S.T.A.L.K.E.R. oznámilo v prosinci 2011 ukončení své činnosti, rozpuštění celého týmu a prací na S.T.A.L.K.E.R. 2. Hlavní šéf GSC Sergej Grigorovič údajně vyjádřil zklamání nad vývojem hry S.T.A.L.K.E.R. 2 během setkání se zaměstnanci.\n\nV březnu 2012 bývalí zaměstnanci GSC Game World založili Vostok Games s kapitálem od Vostok Ventures Ltd. a následně oznámili vývoj nového projektu s názvem Survarium (25. dubna 2012).\n\n\n\n\n\n\n"}
{"id": "1024822", "url": "https://cs.wikipedia.org/wiki?curid=1024822", "title": "Johann Kliebert", "text": "Johann Kliebert\n\nJohann Kliebert, též Jan Kliebert (\"1809\" (???) – 13. května 1858 Praha), byl český a rakouský právník a politik německé národnosti, během revolučního roku 1848 člen Národního výboru a krátce i poslanec Říšského sněmu; stoupenec českého národního hnutí.\n\nProfesí byl právník a c. k. notář.\n\nBěhem revolučního roku 1848 se zapojil do veřejného dění. Když se z Vídně do Prahy v počáteční fázi revoluce vrátila první pražská deputace, patřil na veřejném shromáždění mezi nejhlasitější hlasy nespokojené s jejími výsledky. Byl potom členem druhé deputace vypravené krátce nato, na jaře 1848 z Prahy k císaři do Vídně. V delegaci zastupoval \"doktor Kliebert, majitel domu\", české Němce.\n\nOd 2. dubna 1848 byl členem Národního výboru a na jeho schůzi 4. května 1848 informoval o jednání s delegací z celoněmeckého Frankfurtského parlamentu, přičemž uvedl, že představy emisarů z Frankfurtu jsou pro Čechy nepřijatelné, protože jdou nad rámec volné demokratické aliance a prosazují centralizovaný německý stát, který by vznikl roztržením Rakouského císařství. Odmítl pak připojení Čech k německému sjednocovacímu procesu („...\"je naše nejpřednější a nejsvětější povinnost, abychom doma\nna našem sněmu své vlastní domácí a zvláštní záležitosti zemské spořádali, a potom na sněmu říšském ve Vídni pořádati pomáhali zevnitřní a obecné záležitosti říše Rakouské. My že nemůžeme než dvojího zákonodárství nad sebou uznávati, totiž sněmu zemského v Praze a stavů říšských ve Vídni ; nač potřeba potom ještě nad námi zákony dávajícího parlamentu ve Frankfurtě\"?“). Prosazoval spolupráci s českým národním hnutím a národnostní smír.\n\nV doplňovacích volbách počátkem února roku 1849 byl zvolen na ústavodárný Říšský sněm. Zastupoval volební obvod Bělá pod Bezdězem (původně zde poslancem byl Václav Frost). Profesně se uvádí jako právník. Jeho zvolení v tomto národnostně smíšeném (převážně německém) obvodu doporučil voličům František Ladislav Rieger a dodal o něm: „\"Rodem Němec ze Žatecka vyznamenal se již ode dávna v Praze, zvláště činností svou v Národním Výboru, spravedlností k Cechům a láskou k národu našemu. Jsa přítel soustavy foederativní pro mocnářství rakouské a zastávatel nerozdílnosti království českého, při tom řečník jasný a obratný, posloužil by zajisté dobře věci národu našeho i vlasti naší\".“ Volba byla oznámena na poslední 88. schůzi sněmu 13. března 1849. Do činnosti parlamentu již se fakticky nezapojil, protože následně byl vládou sněm rozpuštěn. Spolu s dalšími českými poslanci zrušeného sněmu (Národní strana) pak podepsal veřejné \"osvědčení\".\n\nJosef Václav Frič o něm ve svých pamětech napsal: „\"Měli jsme v tomto šlechetném a naskrze k nám spravedlivém muži, beze lsti a falše, znamenitého spojence, jenž troufal si pak co zemský komisař k řízení voleb odebrati se osobně do Žatce v pevné víře, že nám tamější občany získá a nakloní.…Naopak zachovali jsme si na statečného toho krajana, třeba rozeného Němce, avšak upřímného vlastimila, nejvděčnější upomínku\".“\n\nZemřel v květnu 1858 na \"mrtvici\", \"ve věku 49 let\".\n\nJohann Kliebert byl dvakrát ženat, poprvé s Julianou, rozenou Brunovou (1819-??). Když ovdověl, oženil se znovu s Johannou von Dittersteinovou z Hradce Králové (1825-??). S první manželkou měl syny Heinricha (1844-??) a Carla (1847-??) a dcery Annu (1840-??) a Marii (1843-??). Dalším synem byl Johann (1858-??), matka neurčena.\n"}
{"id": "1024824", "url": "https://cs.wikipedia.org/wiki?curid=1024824", "title": "Rok nula", "text": "Rok nula\n\nRok nula předcházející roku jedna používají některé letopočty, např. letopočet hinduistického kalendáře, a také se objevuje v astronomickém systému a ISO 8601. Neexistuje v našem (křesťanském) letopočtu, který se používá souběžně s gregoriánským kalendářem (dříve s juliánským kalendářem). V tomto systému je rok 1 př. n. l. přímo následován rokem 1. \n\nV astronomii je rok 0 používán od 18. století, kdy jej zavedl Jacques Cassini.\n\nSystém našeho letopočtu počítaného od domnělého data narození Ježíše byl vyvinut mnichem jménem Dionysius Exiguus. O několik generací později anglosaský dějepisec Beda Ctihodný, který znal Dionysiovy práce, používal toto datování ve své \"Církevní historii anglického lidu\", dokončené roku 731. Ve stejném díle poprvé použil latinský ekvivalent pro výraz \"před Kristem\" a tím zavedl počítání letopočtu bez roku nula, přestože nulu znal a používal ve svém computu.\n\n"}
{"id": "1024827", "url": "https://cs.wikipedia.org/wiki?curid=1024827", "title": "Songs of Innocence (album)", "text": "Songs of Innocence (album)\n\nSongs of Innocence je třinácté studiové album irské rockové skupiny U2. Vydáno bylo 9. září 2014 vydavatelstvím Island Records pouze v digitální formě na iTunes Store, kde je k dispozici volně ke stažení. Fyzického vydání se dočkalo 13. října 2014.\n\n\n\n"}
{"id": "1024831", "url": "https://cs.wikipedia.org/wiki?curid=1024831", "title": "Apple Watch", "text": "Apple Watch\n\nApple Watch je pojmenování chytrých hodinek vyvinutých, navržených a prodávaných společností Apple Inc. První série byla uvedena na trh 24. dubna 2015, aktuální série 4 byl představena 12. září 2018. \n\nS Apple Watch je možné telefonovat, přijímat nebo posílat SMS zprávy, podporuje nový systém bezkontaktního placení \"Apple Pay\". Mohou sledovat vaši fyzickou aktivitu, spouštět aplikace třetích stran nebo používat Handoff - funkci pro dokončení práce i přes střídání zařízení. Mohou také sloužit jako dálkový ovladač pro Apple TV, hledáček pro kameru na iPhonu, navigovat s mapovou aplikací, lze do nich ukládat slevové a klubové karty. V Apple Watch je také Siri - osobní asistentka. Apple u hodinek používá technologii \"force touch\", díky které nositel ví, jak silně se dotkl displeje.\n\nApple Watch v sobě sdružují monitor fyzické aktivity a snaží se o sledování zdraví nositele s iOS a dalšími produkty a službami společnosti Apple. Hodinky využívají vlastní systém \"watchOS\", díky tomu je možné do nich instalovat aplikace z \"App Store\". Původní generace přístroje byla k dispozici ve čtyřech variantách: Apple Watch Sport, Apple Watch, Apple Watch Hermès a Apple Watch Edition; dostupné v hliníkovém, ocelovém nebo zlatém (pouze u Apple Watch Edition) provedení. \n\nApple Watch spoléhá na bezdrátově připojený iPhone, aby mohl provádět mnoho svých výchozích funkcí, jako je volání, čtení a psaní textových zpráv, zobrazování notifikací, používání Siri nebo poslouchání hudby. Je kompatibilní s modely iPhone 5 nebo novějšími, se systémem iOS 8.2 nebo novějším, pomocí Wi-Fi nebo Bluetooth. První generaci oznámil generální ředitel Apple Tim Cook v září 2014, zařízení bylo propuštěno v 24. dubna 2015. Druhá generace Apple Watch, která byla vydána v září 2016, obsahuje dvě úrovně: Apple Watch Series 2 a Apple Watch Series 1; dostupné v hliníkovém, ocelovém nebo keramickém provedení. Všechny generace nabízejí velikosti 38 a 42 mm s vyměnitelným řemínky.\n\nPro přenos dat mezi hodinkami a telefonem se stará Bluetooth nebo Wi-Fi. Veřejnosti byly představeny Timem Cookem 9. září 2014, hodinky bylo možné zakoupit v USA a dalších vybraných státech od dubna 2015. V České republice začal prodej hodinek Apple Watch 29. ledna 2016. Další dvě generace Apple Watch byly představeny v září 2016 - jedná se o Apple Watch Series 1 a Apple Watch Series 2.\n\nS Apple Watch je možné telefonovat, přijímat nebo posílat SMS zprávy, podporuje nový systém bezkontaktního placení \"Apple Pay\". Mohou sledovat vaši fyzickou aktivitu, spouštět aplikace třetích stran nebo používat Handoff - funkci pro dokončení práce i přes střídání zařízení. Mohou také sloužit jako dálkový ovladač pro Apple TV, hledáček pro kameru na iPhonu, navigovat s mapovou aplikací, lze do nich ukládat slevové a klubové karty. V Apple Watch je také Siri - osobní asistentka. Apple u hodinek používá technologii \"force touch\", díky které nositel ví, jak silně se dotkl displeje.\n\nPokud baterie hodinek klesne pod 1 %, aktivuje se speciální režim ve kterém uživatel může sledovat čas dalších 72 hodin. Hodinky přejdou do standardního režimu po nabití. Tento režim se dá vynutit i uživatelem použitím Battery glance.\n\nApple Watch se vyrábějí s několika aplikacemi vyvinutými přímo Applem. Aplikace je možné tvořit ve vývojářském prostředí WatchKit který je součástí iOS SDK. Aplikace WatchKit také běží neustále na pozadí iPhonu zatímco samotné uživatelské rozhraní hodin je v hodinkách.\n\nWatchKit SDK se dá rozdělit do tří částí - WatchKit Apps pro tvorbu samotných aplikací, Glances pro tvorbu rychle přístupných obrazovek a App notifications pro tvorbu různých upozornění.\n\nObchod s aplikacemi App store není, na rozdíl od ostatních zařízení, umístěn přímo v hodinkách, ale na bezdrátově připojeném iPhone. Uživatel musí mít nainstalovanou aplikaci Apple Watch v iPhonu a tato zařízení musí být spárována. Obchod poté funguje obdobě jako na ostatních zařízeních Apple, po kliknutí a potvrzení se obsah hned začne stahovat do hodinek. Většina aplikací jsou zjednodušenou verzí mobilní nebo PC verze.\n\nApple Watch používají jako operační systém watchOS, který vychází z iOS. Je založen na domovské obrazovce (tzv. \"Watch Face\"), kde se zobrazuje čas (+ uživatelsky měnitelné \"watch complications\"), odkud se stiskem \"Digital Crown\" přepne do hlavní nabídky s kulatými ikonami aplikací. Systém se dá ovládat přes více dotykový displej nebo přes korunku \"Digital Crown\" a druhé tlačítko. Systém přenáší SMS, emaily a telefonní hovory z připojeného iPhonu do hodinek. \n\nNa WWDC 2015 oznámil Tim Cook systém WatchOS 2.0. Dne 8. prosince 2015 Apple vydal aktualizaci WatchOS 2.1, ve které se objevila poprvé i čeština.\n\nAktuální verze (květen 2017) je watchOS 3.2.2, který podporují všechny dosud vydané Apple Watch.\n\nApple Watch se prodávají ve třech \"kolekcích\" a dvou velikostech - 38 mm a 42 mm. Celkově je k dispozici 38 modelů hodinek. Uchycení řemínku je uděláno tak, že řemínek se dá měnit a má standardizovanou velikost. Hodinky mají na své hraně výrazný a pro ně velmi typický prvek - tzv. Digital crown (digitální koruna) se kterou je možno otáčet pro pohyb v nabídce, otáčet pro přiblížení nebo jí stisknout pro navrácení do menu. Vedle tohoto otáčivého prvku je zde i jedno tlačítko pro zobrazení kontaktů nebo pro přístup do Apple Pay. Hodinky jsou nabíjeny bezdrátově, pomocí induktivního nabíjení.\n\nApple pro tyto hodinky navrhl nový typ písma \"San Francisco\" který byl vyvinut pro lepší čitelnost na menším displeji hodinek.\n\nApple Watch používají procesor S1 (Apple's S1 processor) o kterém bylo řečeno že \"je to celý počítač na architektuře jednoho čipu\". Je zde také použit lineární pohybový motorek nazývaný \"Taptic Engine\" který slouží pro haptickou odezvu k nositeli při upozornění nebo oznámení a také senzor pro snímání tepu srdce nositele, který používá jak infračervené (neviditelné) tak i normální viditelné světlo ze speciálních diod umístěných na spodku. Hodinky také plní normu odolnosti proti vodě IPX7, jsou tedy odolné proti určitému působení vody (teoreticky dle normy 30 minut do hloubky 1 m, Apple ovšem nedoporučuje hodinky nikdy ponořovat - nosit je v dešti a mýt si ruce je však bezproblémové). Všechny modely mají jednotnou paměť 8 GB přičemž z toho je uživateli přístupných 75 MB na fotografie a 2 GB na hudbu. Pokud jsou ovšem hodinky připojené k iPhonu, je na nich k dispozici veškerý obsah, který je v iPhonu uložen. Jako displej je použit flexibilní Retina OLED zobrazovač. Apple Watch se tak stávají prvním produktem kde Apple použil OLED displej.\nKompatibilita je zaručena se zařízeními iPhone 5 a výše která musí mít nainstalován iOS 8.2 nebo novější. Připojení je realizováno přes Wi-Fi a Bluetooth.\n\nPrvní generace Apple Watch byla vydána spolu s druhou generací. Jedná se o Watch 2015 s vylepšeným procesorem (S1P).\n\nDruhá generace nabízí nový procesor S2, plnou voděodolnost, přítomnost GPS a 2x jasnější displej. Design zůstal stejný jako u předchozí generace. \n\nWatch jsou nabízeny ve třech provedeních; hliníkové, ocelové (Apple Watch) a keramické (Apple Watch Edition). Vedle nich nabízí Apple také Watch Nike +, které jsou totožné s hliníkovým modelem, nabízejí ale unikátní ciferníky a řemínky. Podobně i Watch Hermes nabízí vlastní ciferníky a řemínky. Všechny řemínky jsou nabízeny i samostatně. Hliníkový model generace Watch 2015 měl označení Sport. \n\nPo samotném ohlášení Apple Watch byly názory pozorovatelů z oblasti technologie a hodinářství rozporuplné; hodinky byly některými vychvalovány pro jejich design a pro jejich potenciální možnosti využití, zatímco jiní je odsuzovali ze stejných důvodů. Tvůrce životopisu Steva Jobse, Walter Isaacson, o Apple Watch řekl, že jsou \"extrémně cool\" a že jsou příkladem budoucích technologií které \"Jsou stále více vložené do našich životů.\" Evan Dashevsky z PC Magazinu řekl, že nenabízí nic nového v porovnání s hodinkami Moto 360 až na přizpůsobitelné vibrování při upozornění.\n\nV listopadu 2014 byly Apple Watch časopisem Time označeny za jeden z 25 nejlepších vynálezů 2014.\nPrvotní recenze byly až na několik výhrad pozitivní. Recenzenti oceňovali hlavně potenciální schopnost hodinek stát se součástí běžného života a celkového designu produktu. Výhrady měly hlavně k ceně a rychlosti. Mnozí popsali hodinky jako praktické ovšem zklamaly v poskytnutí stejné potenciální funkčnosti a využitelnosti jaká je u chytrých telefonů. Fahrad Manjoo z New York Times si zase stěžoval na těžkou navyknutelnost na hodinky a na to jak fungují a jak se ovládají - nechal se slyšet že strávil 3 dlouhé, frustrující a zmatené dny než si na filozofii ovládání zvykl. Někteří recenzenti přirovnávaly hodinky k některým konkurenčním produktům, například Android Wear, přičemž říkají \"Chytré hodinky konečně dávají smysl\". Různé názory byly na výdrž baterie, například Geoffrey Fowler z The Wall Street Journal řekl \"Baterie vydrží jen tak tak do dalšího, každodenního cyklu nabití.\". Jiní je zase přirovnávají k Samsung Gear 2 které vydrží 3 dny mírného používání.\n\nPokud na hodinkách není aktivní žádná funkce, displej je vypnutý. To připomíná první digitální hodinky PULSAR které ukazovaly čas pomocí diod a to pouze po dobu několika sekund po zmáčknutí tlačítka.\n\nTim Bradshaw z The Financial Times po používání několika aplikací po dobu několika dní dospěl k závěru že na hodinkách není zatím žádná \"killer\" aplikace bez které by nemohl být, kromě ukazování času, což je ovšem základní funkce jakýchkoli hodinek.\n\n"}
{"id": "1024833", "url": "https://cs.wikipedia.org/wiki?curid=1024833", "title": "Antonín Emanuel Komers", "text": "Antonín Emanuel Komers\n\nAntonín Emanuel Komers (12. června 1814 Humpolec – 18. prosince 1893 Jihlava), byl český a rakouský agronom, pedagog a politik, během revolučního roku 1848 poslanec Říšského sněmu.\n\nPocházel ze starousedlé živnostenské rodiny z Humpolce. Bratr Karel Komers von Lindenbach byl ministerským úředníkem, později povýšeným do šlechtického stavu, další bratr Emanuel Heinrich Komers byl v 60. letech 19. století rakouským ministrem spravedlnosti. Antonín Emanuel vystudoval v letech 1824–1830 gymnázium v Jihlavě. Pro nedostatek peněz nemohl studoval na vysoké škole. Ve věku sedmnácti let proto nastoupil jako zemědělský praktikant na statcích na rodné Vysočině. Byl také zaměstnán jako soudní aktuár ve\nZbraslavicích. Od roku 1832 pracoval na panství hraběte Franze Antona Thuna staršího v Děčíně. Když rodové panství převzal syn Franz Anton II. von Thun und Hohenstein, byl mu roku 1836 přidělen Komers jako tajemník. Po dva roky pak mohl studovat na rolnické akademii v Hohenheimu u Stuttgartu, kterou dokončil roku 1838 s výbornými výsledky. Působil pak dlouhodobě jako hraběcí sekretář u Franze Antona Thuna. Zároveň byl roku 1839 pověřen vedením správy dvora ve Slavětíně u Loun. V roce 1840 byl jmenován ředitelem thunovského panství Peruc a funkci zastával do roku 1844. Provedl úspěšné reformy hospodaření velkostatku.\n\n1. dubna 1844 byl jmenován ředitelem centrální správy thunovských velkostatků a zároveň hospodářským radou. Přestěhoval se z Peruce natrvalo do Děčína, respektive do Podmokel. V této významné funkci prováděl reformy hospodaření, budoval silnice a cesty, nechal vysazovat ovocné sady a budovat potravinářské závody.\n\nBěhem revolučního roku 1848 se zapojil do politiky. V doplňovacích volbách roku 1849 byl zvolen na ústavodárný Říšský sněm. Zastupoval volební obvod Humpolec (původně zde poslancem byl Karel Havlíček Borovský). Profesně se uvádí jako thunovsko-hohensteinský ústřední ředitel. V seznamu poslanců z ledna 1849 se ještě neuvádí. Patřil k českému politickému táboru, Národní strana (staročeši). V reakci na své zvolení napsal Karlu Havlíčkovu Borovskému doppis, ve kterém uvedl: „\"Rád bych s Vámi pohovořil o důležitých věcech. Že se co Váš nástupce (ačkoliv bez Vaší výtečné schopnosti) – též k naší straně připojím, co udatný federalista, Čech tělem i duší a jako takový vlast a národ milující – není zapotřebí dnes vykládat\".“Do sídla sněmu v Kroměříži dorazil Komers v únoru 1849, ale výrazněji do jeho činnosti nezasáhl, protože parlament byl již v březnu rozpuštěn.\n\nV roce 1849 se přestěhoval do Prahy, kam přesídlila ústřední thunovská kancelář, nyní, po zrušení poddanství, již bez správních funkcí, výlučně jako vedení hospodářského provozu rozsáhlých thunovských zemědělských držav. Roku 1850 byl zvolen členem výboru a prezídia Vlastenecko-hospodářské společnosti. Podílel se na založení zemědělské školy v Libverdě. Už v roce 1844 navrhl na schůzi Vlastenecko-hospodářské společnosti, jejímž byl členem, aby došlo ke zřízení vyšší školy rolnické. Škola vznikla roku 1850. Patřil mezi specialisty na agronomii a publikoval odborné studie. Podnikl studijní cesty po západní Evropě, monitoroval zahraniční odbornou literaturu. Byl taktéž členem Zemědělské rady v Praze. Založil a vydával sborník a zemědělský časopis, napsal učebnice zemědělské ekonomie. Propagoval využití strojů a mechanizace v zemědělské výrobě. Byl ředitelem hospodářské školy.\n\nPodnikal i mimo thunovské velkostatky. V roce 1856 založil společně s Jindřichem Chotkem cukrovar ve Veltrusech. Chotek pak roku 1859 předal Komersovi řízení celého svého velkostatku. 1. ledna 1869 byl jmenován hospodářským radou a šéfem centrálního ředitelství panství Maximiliana Egona I. Fürstenberga. Komers sám vlastnil statek v Mostově u Kynšperka. Roku 1861 koupil a následně přestavěl Lžín v jižních Čechách.\n\nDo politiky se ještě vrátil po obnovení ústavního systému vlády v 60. letech. V zemských volbách v lednu 1867 byl zvolen do Českého zemského sněmu v kurii velkostatkářské (nesvěřenecké velkostatky). Byl členem Strany konzervativního velkostatku, která spolupracovala se staročechy a která tehdy ovládla volby ve velkostatkářské kurii.\n\nRoku 1871 mu byl udělen Řád železné koruny a tudíž byl povýšen do rytířského stavu (\"Anton Emanuel Ritter von Komers\"). Do penze odešel k 1. lednu 1875, kdy opustil funkci hospodářského rady a ředitele ústřední správy thunovského panství. Nechal si ale funkci vrchního ředitele vyššího zemského hospodářského ústavu v Libverdě. Roku 1885 zcela odešel z veřejného života a přestěhoval se z Prahy do Jihlavy k neteři. Jeho zdravotní stav se zhoršoval.\n\n"}
{"id": "1024836", "url": "https://cs.wikipedia.org/wiki?curid=1024836", "title": "Jón Daði Böðvarsson", "text": "Jón Daði Böðvarsson\n\nJón Daði Böðvarsson (* 25. května 1992) je islandský fotbalový útočník, který v současnosti působí v klubu 1. FC Kaiserslautern. Je také islandským reprezentantem.\n\nNa Islandu hrál za UMF Selfoss. V lednu 2013 odešel do Norska do týmu Viking FK.\n\nJón Daði hrál za islandské mládežnické reprezentační výběry U19 a U21.\n\nV A-mužstvu Islandu debutoval 14. 11. 2012 v přátelském utkání proti reprezentaci Andorry (výhra Islandu 2:0). Premiérový gól v národním dresu seniorské reprezentace vstřelil v úvodním kvalifikačním zápase o EURO 2016 9. září 2014 doma proti Turecku (výhra 3:0), šlo o vítězný gól.\n\nDvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii, kam se Island probojoval z kvalifikační skupiny A (byl to zároveň premiérový postup Islandu na Mistrovství Evropy). Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo. Böðvarsson vstřelil na šampionátu jeden gól (v základní skupině proti Rakousku).\n\n"}
{"id": "1024838", "url": "https://cs.wikipedia.org/wiki?curid=1024838", "title": "Rattle and Hum", "text": "Rattle and Hum\n\nRattle and Hum je šesté studiové album irské rockové skupiny U2. Vydáno bylo 10. října 1988 ve vydavatelství Island Records. Deska obsahuje také několik písní nahraných živě v průběhu roku 1987 během koncertního turné The Joshua Tree Tour.\n\nU2\n\nHosté\n\nHudebníci ze záznamů\n"}
{"id": "1024840", "url": "https://cs.wikipedia.org/wiki?curid=1024840", "title": "Chocholka", "text": "Chocholka\n\nChocholka je pernatý útvar na hlavě některých druhů ptáků a dinosaurů. Mezi známé české ptáky s chocholkou patří chocholouš obecný a dudek chocholatý. Chocholkou se dále mohou chlubit některé odrůdy slepic a mnoho druhů papoušků, např. kakaduovití jako korela chocholatá.\n"}
{"id": "1024841", "url": "https://cs.wikipedia.org/wiki?curid=1024841", "title": "Chochol", "text": "Chochol\n\nChochol je ozdoba na hlavě nebo na pokrývce hlavy z per, vlasů nebo žíní.\n\nChochol může také znamenat:\n\n\n"}
{"id": "1024843", "url": "https://cs.wikipedia.org/wiki?curid=1024843", "title": "Galea (přilba)", "text": "Galea (přilba)\n\nGalea (Galská helma) byla římská vojenská přilba a součást římské uniformy v 1. až 3. století našeho letopočtu.\n\nŘímané už od nejstarších dob používali vedle řeckých přileb i přilby převzaté od Galů, kteří přilby používali jen zřídka a byla to spíš výsada náčelníků. V 1. století př. n. l. galské přilby postupně vytlačily ty řecké. Byly to hlavně typy Montefortino a Coolus, přičemž Coolus byl první železnou římskou přilbou. Právě z něj se vyvinula slavná císařská galská přilba (Galea).\n\nGalea začátkem 1. století n. l. postupně vytlačila všechny ostatní legionářské přilby. Na rozdíl od přilby Coolus měla Galea delší chránič krku, zaoblenější lícnice a později i měděné dekorace a ornamenty. Vedle železných Galeí se vyskytovaly i měděné typy, přičemž se předpokládá, že je nosili někteří centurioni a praporčíci, aby tak vynikli nad ostatními vojáky.\n\nZnáme více druhů přilby Galea, přičemž je označujeme písmeny A - I. Tyto přilby jsou však skoro stejné, jde pouze o malé detaily, které přilbu rozdělují mezi následující typy. Vzhled přilby se postupem času měnil, ale k větší změně došlo až počátkem 2. století n. l. Rané typy přileb Galea byly podobné Coolusům a ještě neměly svou charakteristickou výzdobu a dlouhý chránič krku. Chrániče lící byli na pantech a zavazovaly se šňůrkou odspodu. Koncem Augustovy doby se přilba stala více ozdobenou, když přibylo měděné lemování a měděné klíny. Přilba obsahovala i kšilt, nad kterým se nacházely dekorace ve tvaru listů a měděné chrániče uší. Na vrcholu přilby se nacházel držák na pevný chochol, který se nosil při slavnostních příležitostech, výjimkou byli pouze centurion a option, kteří chochol nosili i během boje. Přilba měla dále v čelní části háček na zavěšení. Kolem poloviny 1 století se ze zatím nevysvětlitelných příčin stal chránič krku skoro horizontální. Existují určité důkazy, že přilba měla zespodu i výstelku.\n\nKromě pěchotních typů existovaly i jezdecké Galey, které měly v 1. století charakteristické znaky, jako například dekorace ve tvaru vlasů, nebo lícnice, které pokrývaly i uši. Existovala i tzv. Galea italica, která se od standardní Galey odlišovala bohatými měděnými vzory na přilbě, lícnicí a odlišným držákem. Italica byla pravděpodobně oblíbenou u praetoriánské gardy.\n\nAuxiliární (pomocné) sbory nosily měděné, nezdobené přilby Galea. Začátkem 2. století přibylo tzv. Traianovo křížové zesílení na vrchu helmy, jako odezva na legendární dácký obouruční meč, falx (srp). Tyto srpovitě meče byly pro Římany velmi nebezpečné, protože jim s nimi Dákové sekali do hlavy a helma tento nápor nevydržela. Kromě křížového zesílení se změnila i dekorace přilby. Kšilt se stal hrubší, lícnice neměly po bocích výstupky a namísto listového ornamentu se používal motiv luny. V takové podobě přilby vydržely po celé 2. století Není známý žádný držák na chochol, což značí, že se od slavnostního chocholu upustilo. Není známo, jak si připínali chocholy centurioni a optioni.\n\nTaké se vyvinula nová jezdecká přilba, která měla mohutné lícnice (stále zakrývaly i uši), výrazný, vpředu zašpičatělý kšilt s velkým křížovým zesílením, které obsahovalo toulce na volný chochol. Auxiliární Galey neprošly žádnou významnou změnou, pouze k nim přibylo křížové zesílení.\n\nZa dob Marca Aurelia (161 - 180) se vyvinul nový typ Galea italica-Niedermormter, která nahradila předchozí výše popisovaný typ. Překvapující je, že tento typ neobsahoval křížové zesílení. Od klasické italicy se lišil svou mohutností, velkou hlavovou částí, výrazným kšiltem, hranatějšími lícnicemi a neuvěřitelně dlouhým chráničem krku. Rovněž obsahoval měděné vzory. Tento typ se používal i ve 3. století, ačkoli se nevylučuje, že se v pěchotě používaly i výše zmíněné jezdecké typy.\n\nVe 3. století se objevily hlavně nezdobené typy s dlouhým chráničem krku a výrazným křížovým zesílením. Toto byl poslední typ přilby Galea. Koncem 3. století přilbu Galea vystřídaly nové, hřebenové přilby perského typu, které byly jednodušší na výrobu a určitě i levnější. Také se upustilo od tradiční legionářské uniformy; koncem 4. století se začaly používat zcela odlišné. Galea se považuje za nejimpozantnější římskou přilbu.\n"}
{"id": "1024847", "url": "https://cs.wikipedia.org/wiki?curid=1024847", "title": "Igor Kavúlek", "text": "Igor Kavúlek\n\nIgor Kavúlek (* 1. června 1963) je bývalý slovenský fotbalista. Po skončení aktivní kariéry působí na místní úrovni jako trenér.\n\nV československé lize hrál za Slovan Bratislava. Nastoupil ve 2 ligových utkáních.\n\n"}
{"id": "1024849", "url": "https://cs.wikipedia.org/wiki?curid=1024849", "title": "František Skyva", "text": "František Skyva\n\nFrantišek Skyva (19. února 1929, Smižany – 12. února 2010) byl slovenský fotbalista a fotbalový trenér. Působil jako pedagog na univerzitě v Nitře. Jeho starším bratrem byl fotbalista a trenér Vojtech Skyva.\n\nV československé lize hrál za Sokol NV Bratislava. Dal 14 ligových gólů. Se Sokolem NV Bratislava získal v letech 1950 a 1951 mistrovský titul.\n\n\n"}
{"id": "1024851", "url": "https://cs.wikipedia.org/wiki?curid=1024851", "title": "Stenay", "text": "Stenay\n\nStenay je francouzská obec v departementu Meuse v regionu Grand Est. V roce 2011 zde žilo 2 755 obyvatel. Je centrem kantonu Stenay.\n\nBaâlon, Brouennes, Cesse, Laneuville-sur-Meuse, Martincourt-sur-Meuse, Mouzay, Nepvant, Olizy-sur-Chiers, Saulmory-et-Villefranche, Wiseppe\n\n\"Počet obyvatel\" \n\n\n"}
{"id": "1024853", "url": "https://cs.wikipedia.org/wiki?curid=1024853", "title": "Saulmory-et-Villefranche", "text": "Saulmory-et-Villefranche\n\nSaulmory-et-Villefranche je francouzská obec v departementu Meuse v regionu Grand Est. V roce 2011 zde žilo 106 obyvatel.\n\nMont-devant-Sassey, Montigny-devant-Sassey, Mouzay, Stenay, Wiseppe\n\n\"Počet obyvatel\" \n\n"}
{"id": "1024855", "url": "https://cs.wikipedia.org/wiki?curid=1024855", "title": "Okresní soud v Plzni", "text": "Okresní soud v Plzni\n\nOkresní soud v Plzni existoval v letech 1850–1960. Od té doby může jít o nepřesné označení některého ze tří okresních soudů, které sídlí v Plzni:\n"}
{"id": "1024860", "url": "https://cs.wikipedia.org/wiki?curid=1024860", "title": "Chůvička japonská", "text": "Chůvička japonská\n\nChůvička japonská neboli chůvka (\"Lonchura striata\" f. \"domestica\") je domestikovaný zpěvný pták z čledi astrildovitých. Pro svou nenáročnost a krotkost se velmi dobře hodí pro začínající chovatele.\n\nChůvička je drobný pták velikosti vrabce s nápadně silným zobákem. Měří 12-14 cm, délka křídla je asi 5 cm. Zbarvení chůviček je značně rozmanité, neboť byla vyšlechtěna řada barevných variet, včetně bílého, žlutého a strakatého zbarvení, nejběžnější je ale hnědé zbarvení s bílým bříškem. Zobák mají chůvičky nápadně silný, světle zbarvený. Pohlaví lze rozlišit podle hlasu (sameček se ozývá tichým, bublavým zpěvem) a někdy i podle postoje, jaký ptáci zaujímají na bidélku. Samičky totiž sedí obvykle vzpřímeněji.\n\nChůvičky se v přírodě nevyskytují. Byly vyšlechtěny v 17.-18. stol. v Japonsku a Číně z několika volně žijících druhů amadin rodu \"Lonchura\". Výchozím druhem byla zřejmě hlavně amadina bronzová (\"Lonchura striata\") a druhy \"Lonchura leucogastroides\", \"Lonchura acuticauda\" či \"Lonchura malabarica\". Byly chovány nejen jako domácí mazlíčci, ale také jako pomocníci při chovu jiných ptáků. Pokud jim při hnízdění podložíme vejce jiných ptáků nebo opuštěná mláďata, chůvičky se jich ujmou a odchovají je. Odtud také název.\n\nChov chůviček je velmi snadný. Spolu se zebřičkou a kanárem patří k nejméně náročným druhům zpěvných ptáků, které může úspěšně chovat i začátečník. K chovu postačí klec s několika bidélky, miskami na vodu, krmením a budkou, v níž chůvičky společně přespávají i hnízdí. Nejlépe je chovat v páru. Nedoporučuje se chovat chůvičky s jinými ptáky, protože jsou příliš mírné, nechají se ostatními ptáky odhánět od krmení a neumí se před útoky bránit.\nChůvky se krmí hlavně drobnými semeny, zvláště prosem a lesknicí, zeleným krmením (např salát, ptačinec žabinec), někdy i kouskem jablka či jiného ovoce. V době hnízdění je vhodné podávat i vaječnou míchanici.\nChůvičky kladou 3-6 vajec, z nichž se za 12 dnů líhnou mláďata. Ta opouštějí hnízdo po 27 dnech, ale rodiče je poté ještě asi týden krmí mimo hnízdo. Poté se mladí ptáci osamostatní a je třeba je od rodičů oddělit. Mohou se dožít až 12 let.\n"}
{"id": "1024866", "url": "https://cs.wikipedia.org/wiki?curid=1024866", "title": "Postsovětské války", "text": "Postsovětské války\n\nJako postsovětské války je označována série konfliktů, které probíhaly nebo probíhají na území bývalého Sovětského svazu po jeho rozpadu v roce 1991, tedy na území post-sovětských republik.\n\n\nJe konflikt mezi Armény a Ázerbájdžánci o území na západě Ázerbájdžánu, které je obýváno převážně Arménským etnikem\n\nJe konflikt o úzký pruh území podél východní hranice Moldavska, východně od řeky Dněstr. Po rozpadu SSSR vyhlásila tato Rusifikovaná oblast nezávislost, která nebyla uznána.\n\nStátní převrat proevropského hnutí Euromajdan, vyvolal po celém Jihovýchodě Ukrajiny proruské protesty. Nejsilnější byly na Krymu, Oděské, Luhanské, Charkovské a Doněcké oblasti. Po obsazení Krymu neoznačenou armádou, vyhlásil Krym nezávislost na Ukrajině a o Několik dní později jej na žádost Krymské vlády a Rady města Sevastopol anektovala Ruská federace. Po Anexi krymu došlo v Donbasu k ozbrojenému Povstání a povstalci zpočátku ovládaly prakticky celý Donbas. Ukrajinská armáda během ofenzivy proti separatistům dostala zpět pod kontrolu západní část Donbasu a důležitý přístav Mariupol.\n"}
{"id": "1024867", "url": "https://cs.wikipedia.org/wiki?curid=1024867", "title": "Jan Pravoslav Koubek", "text": "Jan Pravoslav Koubek\n\nJan Pravoslav Koubek (4. června 1805 Blatná – 29. prosince 1854 Blatná) byl český a rakouský pedagog, básník a politik, během revolučního roku 1848 poslanec Říšského sněmu.\n\nPatřil mezi české obrozence. Působil jako pedagog.\n\nNarodil se v domě čp. 12 v dnešní Koubkově třídě v Blatné. Pocházel ze zámožné rodiny, která mu poskytla kvalitní vzdělání. Docházel na soukromé hodiny za kaplanem Bezděkou, který ho připravil na studium gymnázia. Od roku 1819 studoval po čtyři roky na gymnáziu v Písku, kde Bezděka působil jako katecheta. Další ročníky střední školy absolvoval na akademickém gymnáziu v Praze, kde jeho učitelem byl Josef Jungmann. V letech 1825–1826 studoval filozofii v Plzni, kde jeho učitelem byl Vojtěch Sedláček. V roce 1827 se vrátil do Prahy a měl nastoupit ke studiu práv na Karlo-Ferdinandově univerzitě v Praze. Zajímalo ho ovšem více studium jazyků a literatury, především slovanských, zejména polštiny a ruštiny. V roce 1831 odešel na Halič. Václav Hanka mu tam opatřil místo vychovatele v rodině Romerů v Pustkově. O rok později přijal místo učitele hudby a zpěvu u pánů Rosnowských ve Hřejovicích a v letech 1833–1837 vyučoval latinu a řečtinu jako suplující profesor na gymnáziu ve Lvově.\n\nV roce 1837 se na přání rodičů vrátil do Čech. Krátce působil jako knihovník a předčítatel u hraběte Kašpara Šternberka a roku 1839 byl jmenován mimořádným profesorem českého jazyka a literatury na Karlo-Ferdinandově univerzitě v Praze. V roce 1847 se stal řádným profesorem, od roku 1849 měl též aprobaci pro polský jazyk a literaturu. Kromě toho privátně vyučoval češtinu v šlechtických rodinách. Psal básně (\"Krotké znělky\") a překládal. Už během haličského pobytu začal překládat polské a ruské literáty. V jeho díle jsou silné vlivy Jana Kollára, Františka Ladislava Čelakovského i dobové atmosféry vyvolané nálezem rukopisů královédvorského a zelenohorského. Většina jeho díla byla naplno publikována až po jeho smrti.\n\nBěhem revolučního roku 1848 se zapojil do politiky. Byl předákem akademické legie na pražské univerzitě. Ve volbách roku 1848 byl zvolen na ústavodárný Říšský sněm. Zastupoval volební obvod Písek. Uvádí se jako profesor. Patřil ke sněmovnímu bloku pravice, do kterého náležel český politický tábor, Národní strana (staročeši).\n\nPo porážce revoluce pokračoval v pedagogickém působení, ale začala ho sužovat choroba. Zemřel v prosinci 1854.\n\n\n\n\n"}
{"id": "1024869", "url": "https://cs.wikipedia.org/wiki?curid=1024869", "title": "Panství Hohnstein-Wildenstein", "text": "Panství Hohnstein-Wildenstein\n\nPanství Hohnstein-Wildenstein, \"německy Herrschaft Hohnstein-Wildenstein\" byl vrcholně středověký polonezávislý státní útvar nacházející se na území dnešního Saského Švýcarska a náležející rodu Berků z Dubé. Stál v lenní podřízenosti české Koruně a vznikl roku 1353 jako léno Hohnstein udělené králem Karlem IV. Po oddělení Hohnsteinu od Wildensteinu r. 1409/1410 přetrvávalo jako oddělená panství Hohnstein a panství Wildenstein až do konečného prodeje Míšeňsku roku 1443, resp. 1451.\n\nRoku 1353 udělil král Karel IV. Hohnstein i s panstvím Hynku Berkovi z Dubé, který roku 1361 zemřel a panství získal jeho stejnojmenný syn. K panství tenkrát nenáleželo jen území Saského Švýcarska, ale i téměř celý Šluknovský výběžek s tzv. Zadním Českým Švýcarskem. Hynek Berka mladší odděluje roku 1409 či 1410 hrad Hohnstein se západní částí panství a r. 1410 dělí wildensteinský úděl mezi svých pět synů. \n\nHohnstein (\"česky Hohnštejn\"), spolu se saským hradem Rathen (\"česky Ratno\") a dnes českými městy a hrady Kamenicí, Fredevaldem, Šarfenštajnem, Falkenštejnem a Tolštejnem zdědil nejst. syn Hynek, který postoupil roku 1408 nejstaršímu synovi Jindřichovi Berkovi Tolštejn. Jemu též uložil podmínku, že po jeho smrti má ze zbylého otcovského dědictví podělit bratry rovným dílem. Když Hynek Hohnsteinský roku 1417 opravdu zemřel, došlo roku 1419 na maplnění otcovi závěti. Jindřich získal z otcova dědictví Hohstein s polovinou panství k němu patřícímu, Beneš Rathen, Hynek zvaný Starší Šarfenštejn, Hynek řečený Mladší druhou polovinu hohsteinského panství bez hradu a nejmladší Jan Kamenici a od bratra ještě Tolštejn. Jindřich Hohnsteinský brzy po vyrovnání zemřel a dědicem se stal jeho, snad jediný, syn Hynek, který po roce 1426 kupuje po zemřelém strýci Janovi Tolštejn. Kromě toho kupuje od míšeňských markrabat pozemky na levém břehu Labe naproti městečku Schmilka. \n\nHynek umírá někdy během husitských válek a Hohnstein po něm dědí syn, který se opět jmenuje Hynek Berka z Dubé. Tento Hynek prodává panství i s hradem Hohnstein roku 1443 saskému kurfiřtovi Fridrichu II. Jemnocitnému, čímž zaniká západní část panství jako polosuverénní útvar. Ještě v letech 1489-1491 získal krátce Hohnstein jakýsi Jindřich Hynek Berka z Dubé, kterého neumíme přesně zařadit, držel hrad už ale jako přímou součást kurfiřtova území. Lenní práva české Koruny však zanikla až se zánikem Říše v roce 1806.\n\nÚzemí kolem Wildensteinu získal druhorozený syn, Jindřich Berka z Dubé. Do jeho majetku patřil mj. Sebnitz a Neustadt. Nejprve sídlil na hradě Schwarzbergu u Goßdorfu, poté si pro sebe nechal vybudovat hrad Neuer Wildenstein (\"česky též Vildštejn)\". \n\nZa husitských válek, roku 1425 se z Jindřicha stává loupeživý rytíř a dostává se do sporu s hornolužickým Šestiměstím i saským kurfiřtem, Fridrichem Svárlivým. Kurfiřt Jindřicha nakonec roku 1426 donutil, aby mu holdoval, tedy složil lenní přísahu. V Lužici byl však Jindřich úspěšnější a dál tam pokračoval v loupeživých nájezdech.\n\nKdyž Jindřich Berka kolem roku 1435 umírá, ujímají se panství jeho synovci z druhého kolena: Albrecht, Beneš a Hynek, synové Jindřichova bratrance, Beneše Berky z Dubé. Albrecht Berka ani jeho bratři nedbali na přísahu slouženou jejich strýcem saskému kurfiřtu a pokračovali v loupeživých výpravách do okolních krajů. Nový kurfiřt, Fridrich Jemnocitný proto nechal společně se Zikmundem z Wartenberka na Děčíně hrad Wildenstein oblehnout vojskem. Když byli bratři 4. července 1436 donuceni se vzdát, podepsali s kurfiřtem novou spojeneckou smlouvu, nyní paradoxně proti Zikmundovi z Wartenberka, který se mezitím s kurfiřtem nepohodl. \n\nSpojenectví ale dlouho nevydrželo a již následujícího roku vytáhli Berkové spolu se Zikmundem znovu plundrovat a loupeživě plenit saské vsi. Kurfiřt si znovu vynutil na Bercích poslušnost 17. srpna 1437 došlo k novému holdu, kde si kurfiřt vymínil otevření bran Wildensteinu v případě potřeby pro svá vojska a také vojenskou pomoc při obléhání hradu Arnstein, patřícímu Zikmundovi. Ani toto spojenectví s kurfiřtem ale Berkové nedodrželi. Místo proti Arnsteinu vytáhli roku 1438 proti hradu Ratno, který musel jejich otec Beneš o deset let dříve odstoupit kurfiřtovi. Znovu oblehl kurfiřt Wildenstein, Albrecht Berka byl zajat, jeho bratr Beneš usmrcen.\n\nAlbrechtovi se posléze podařilo dostat z kurfiřtského zajetí a znovu získat své panství. Ze zkušeností se nepoučil a 6. prosince 1440 poslal kurfiřtovi nový opovědní list. Následovala jednání, která vedla 10. března 1442 k smířlivé dohodě. Zároveň s bojem proti kurfiřtovi však Albrecht napadl znovu také Šestiměstí. Tento svár se protáhl až do roku 1443 a znovu byl obnoven v letech 1448-1450, kdy Albrechtovi pomáhal jeho švagr, Václav z Donína na Grabštejně zvaný Venč. Poté, co roku 1443 Hynek Berka z Dubé prodal hrad Hohnstein kurfiřtovi, došlo i na jednání o předání panství Wildenstein. Albrecht Berka se roku 1446 plně poddal kurfiřtovi, odstoupil mu panství Wildenstein a výměnou za to získal části panství Tolštejn a panství Šluknov. K definitivní dohodě došlo v Neustadtu 7. dubna 1451. Podle této dohody musel kurfiřt navíc vyplatit Berkovi jistou sumu peněz. Kurfiřt začlenil panství Wildenstein do saského okresu Hohnstein. Chebská smlouva z r. 1459 potvrdila sasko-českou hranici, téměř totožnou s tou nynější, ale ztvrdila také lenní práva české Koruny na toto území, která zanikla až v roce 1806. \n\n\nNásledující dvě vsi patřily k panství Tolštejn, ale byly v držení hohnsteinských pánů\n\n\n\n\n\n"}
{"id": "1024878", "url": "https://cs.wikipedia.org/wiki?curid=1024878", "title": "Jan Milostín Kratochvíle", "text": "Jan Milostín Kratochvíle\n\nJan Milostín Kratochvíle (26. dubna 1818 Újezdec – 10. ledna 1899 Blovice), byl český a rakouský římskokatolický duchovní a politik, během revolučního roku 1848 poslanec Říšského sněmu.\n\nStudoval na gymnáziu v Písku a v Praze. Potom vystudoval bohosloví v Praze v Českých Budějovicích. V roce 1844 byl vysvěcen na kněze. Působil jako katolický kněz. Publikoval náboženskou literaturu. Rodným jménem Jan Kratochvíle, v obrozeneckém stylu se podepisoval jako Jan Milostín Kratochvíle. Byl kaplanem ve Starém Sedle u Orlíku.\n\nBěhem revolučního roku 1848 se zapojil do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Březnice. Uvádí se jako kaplan. Patřil ke sněmovnímu bloku pravice, do kterého náležel český politický tábor, Národní strana (staročeši).\n\nOd roku 1849 byl kaplanem v Blovicích. Od roku 1851 administrátorem v nedaleké Seči. V roce 1856 se stal administrátorem a farářem v Horčicích. V roce 1864 byl jmenován vikářem střídnictví nepomuckého a roku 1865 konzistorním radou. V roce 1869 nastoupil jako děkan do Blovic. V roce 1889 získal titul čestného kanovníka českobudějovické kapituly a v roce 1892 arcikněze klatovského okresu.\n\nV budějovické edici \"Bibliothéka kazatelská\" a v edici \"Posvátná kazatelna\" Beneše Metoda Kuldy vydal řadu náboženských spisů. Sám byl literárně činný. V době úmrtí je popisován jako \"emeritní arcikněz, biskupský notář a děkan\". Zemřel v lednu 1899.\n"}
{"id": "1024883", "url": "https://cs.wikipedia.org/wiki?curid=1024883", "title": "Španělská mužská basketbalová reprezentace", "text": "Španělská mužská basketbalová reprezentace\n\nŠpanělská mužská basketbalová reprezentace reprezentuje Španělsko v mezinárodních soutěžích v basketbalu. Největším úspěchem v historii je zisk zlatých medailí z Mistrovství světa v basketbalu mužů 2006 v Japonsku.\n\n"}
{"id": "1024888", "url": "https://cs.wikipedia.org/wiki?curid=1024888", "title": "Montefortino", "text": "Montefortino\n\nMontefortino byla měděná římská přilba, součást římské uniformy přibližně od 4. století př. n. l. až do 1. století n. l.\n\nŘímané převzali tuto přilbu od Keltů během římsko-keltských válek v Itálii a romanizovali ji. Přilba byla jednoduchá na výrobu a zřejmě lehčí než do té doby používané řecké přilby. Montefortino byla hrncová přilba se slabým chráničem krku a s velkými lícnicí na pantech. Svým vzhledem byla podobná moderním přilbám. Na vrchu měla držáky na chochol, který se během republiky běžně nosil. V raných dobách se na přilbě nosila volná kohoutí pera, v pozdějších republikánských dobách nosili na ní vojáci volný koňský chochol. Po Mariových reformách v 2. století př. n. l. byla Montefortino nejběžnější přilbou římského vojska, vedle ní sloužily i řecké attické přilby. Montefortino se přestalo používat někdy počátkem 1. století n. l., kdy ho nahradily kvalitnější Galey a Coolusy. \n"}
{"id": "1024889", "url": "https://cs.wikipedia.org/wiki?curid=1024889", "title": "Robert Sak", "text": "Robert Sak\n\nRobert Sak (19. ledna 1933 Charkov, Ukrajina – 14. srpna 2014 okr. České Budějovice) byl český historik.\n\nVěnoval se českým a středoevropským dějinám 19. a 20. století a působil v Historickém ústavu Filozofické fakulty Jihočeské univerzity v Českých Budějovicích.\n\nPo maturitě na Masarykově reálném gymnáziu v Plzni (1943-1951) studoval na Vysoké škole politických a hospodářských věd (1951-1953) a na Filozofické fakultě Univerzity Karlovy v Praze (obor historie, 1953-1956). \n\nV roce 1992 byl jmenován docentem.\n\n\n\n"}
{"id": "1024890", "url": "https://cs.wikipedia.org/wiki?curid=1024890", "title": "Coolus", "text": "Coolus\n\nCoolus byla římská přilba, část římské uniformy v 1. století př. n. l. – 1. století n. l. \n\nCoolus, stejně jako i do té doby používaná legionářská přilba Montefortino, byla keltského původu. Do římské armády se dostala pravděpodobně během Caesarovy galské války. Coolus se vyráběl i ze železa. Stejně jako u jiných legionářských přileb i u Coolusu rozeznáváme více typů, které pojmenováváme písmeny. Coolus měl tvarované lícnice, kšilt a výraznější chránič krku, který v některých případech je mírně horizontálním směrem. Coolus byl efektivnější než Montefortino, avšak nikdy jej nenahradil. Na vrcholu helmy by držák na volný koňský chochol. Montefortino a Coolus nahradily koncem Augustovy vlády slavné císařské galské přilby, Galey, které byly vylepšením typu Coolus.\n"}
{"id": "1024894", "url": "https://cs.wikipedia.org/wiki?curid=1024894", "title": "Jonah Lomu", "text": "Jonah Lomu\n\nJonah Tali Lomu (12. května 1975, Auckland – 18. listopadu 2015) byl novozélandský ragbista tonžského původu.\n\nV Super Rugby nastupoval za kluby Auckland Blues a Wellington Hurricanes. S novozélandskou reprezentací odehrál v letech 1994 až 2002 63 zápasů. Byl vyhlášen nejlepším hráčem mistrovství světa v ragby 1995, zúčastnil se také mistrovství světa v ragby 1999. Položil nejvíc pětek v dějinách MS (15). Přesto se nikdy nestal mistrem světa, získal pouze stříbrnou medaili v roce 1995. V roce 1998 vyhrál s novozélandským týmem soutěž v Rugby 7's na Hrách Commonwealthu.\nPřed mistrovství světa v ragby 2003 byl nucen ukončit kariéru kvůli vážnému nefrotickému syndromu a podrobil se transplantaci ledviny. Ke sportu se vrátil v roce 2005 a hrál za velšský tým Cardiff Blues, zúčastnil se také několika dobročinných exhibičních zápasů, kariéru ukončil v roce 2010 v mužstvu Marselille Vitrolles Rugby.\n\nLomu byl ve své době mediální hvězdou, jejíž popularita výrazně zvýšila marketingový potenciál ragby, jako první ragbista vydělal přes milion dolarů, mj. propůjčil své jméno počítačové hře Jonah Lomu Rugby. V roce 2007 byl uveden do Mezinárodní ragbyové síně slávy.\n\n"}
{"id": "1024896", "url": "https://cs.wikipedia.org/wiki?curid=1024896", "title": "Občanská válka v Iráku (2014–2017)", "text": "Občanská válka v Iráku (2014–2017)\n\nObčanská válka v Iráku (2014–2017) byl do značné míry ukončený ozbrojený konflikt, který je od roku 2014 také nazýván Iráckou krizí. Po stažení amerických vojsk v roce 2011 pokračoval konflikt různých náboženských a etnických skupin s centrální vládou Iráku a sektářské násilí mezi těmito skupinami. Zvláštním jevem byl vznik tzv. Islámského státu (IS) a jeho krutovlády na částech území Sýrie a Iráku. Ten však byl po počátečních úspěších vojensky přemožen.\n\nPovstání, zvláště sunnitské menšiny, proti vládě v Bagdádu, jež je prakticky v rukou ší'itské většiny, bylo přímým pokračováním odboje proti americké invazi do Iráku v roce 2003. Po stažení amerických vojsk se úroveň násilností zvýšila, když sunnitské ozbrojené skupiny přistoupily k útokům proti většinové ší'itské populaci s cílem podlomit důvěru ve schopnost Ší'ity dominované centrální vlády ochránit obyvatelstvo bez přímé americké podpory. Irácké ozbrojené skupiny byly stále více přitahovány probíhající občanskou válku v Sýrii, kde názorově velmi rozdílné sunnitské skupiny bojovaly proti syrské vládě, zatímco ší'itské skupiny, hlavně z Íránu a Libanonu, se připojily ke snaze syrskou vládu podpořit. V roce 2014 povstání dramaticky eskalovalo, když skupina známá jako Islámský stát v Iráku a Levantě dobyla druhé největší irácké město Mosul a další rozsáhlá území v severním Iráku. Konflikt v Iráku tak byl propojen s vývojem občanské války v Sýrii. Tento aspekt a pokusy o genocidu iráckých křesťanů a Jezídů vedly k opětovnému, i když omezenému zapojení amerických ozbrojených sil do iráckého konfliktu.\n\nDo prosince 2013 probíhaly v západním Iráku střety mezi klanovými milicemi, iráckými bezpečnostními jednotkami a Islámským státem v Iráku a Levantě (ISIL). Na počátku ledna 2014 obsadily jednotky ISIL města Fallúdžu a Ramádí stejně jako většinu governorátu Anbár. V důsledku toho zahájila irácká armáda ofenzivu s cílem obnovit kontrolu nad ztraceným územím. Před začátkem ofenzivy přednesl irácký premiér kontroverzní projev, v němž charakterizoval nadcházející ofenzivu jako pokračování starobylé sektářské války mezi „následovníky Husajna a následovníky Jazída I.“ Odkazoval se tak k bitvě u Karbaly z 7. staletí. Tím si znepřátelil anbárské sunnity, kteří před tím spolupracovali s iráckou vládou.\n\nVítězství ISIS v sousední Sýrii upevnila její pozice v Anbáru. V červnu 2014 zahájil Islámský stát v Iráku a Levantě ofenzivu, během níž obsadil 5. června Samarru. Druhé největší irácké město Mosul bylo obsazeno 9. června. O dva dny později ho následoval Tikrít, rodiště Saddáma Husajna. Poté, co irácká armáda uprchla na jih, obsadily kurdské jednotky Kirkúk s přilehlými rafineriemi, který je součástí sporného území narovnaného iráckou vládou i kurdskou administrativou. Na konci června ztratil Irák kontrolu nad hranicemi s Jordánskem a Sýrií. Irácký premiér Núrí Málikí naléhal 10. června po pádu Mosulu na vyhlášení stavu ohrožení státu. Navzdory bezpečnostní krizi nedovolil irácký parlament premiéru Malikímu vyhlásit stav ohrožení, mnoho sunnitských a kurdských poslanců se totiž nezúčastnilo parlamentní schůze, protože odmítali rozšíření premiérových pravomocí.\n\n29. června 2014 změnil ISIL své jméno na Islámský stát. Vyhlásil „chalífát“ zahrnující jak Sýrii, tak Irák. Poté se velitel Abú Bakr al-Bagdádí prohlásil „chalífou“, vůdcem všech muslimů.\n\nV srpnu 2014 proběhla ofenziva Islámského státu proti kurdským územím v severním Iráku. Islámský stát vyhlásil chalífát – systém vlády založený na fundamentalistickém výkladu islámského náboženského práva – dopouštěl se únosů žen a dětí stejně jako masových poprav ší'itů a nemuslimů. Tyto akce vedly k masovému exodu místních Jezídů a křesťanů.\n\nNa začátku ofenzivy Islámský stát obsadil jezídské město Sindžár, což vedlo k útěku tisíců Jezídů hledajících útočiště v pohoří Sindžár, kde byli ohrožování nedostatkem vody a dalších nezbytností. Po obsazení města bylo popraveno velké množství Jezídů. Situace v pohoří Sindžár hrozila množstvím úmrtí na dehydrataci a hladovění. Tato situace spolu s ostřelováním Irbílu vedla k americké intervenci. 8. srpna provedlo americké letectvo první nálety na pozice Islámského státu.\n\n11. srpna 2014 jmenoval irácký prezident Fuád Masúm nového premiéra Hajdara Abádího, který získal podporu většiny frakcí iráckého parlamentu. Núrí Málikí přes počáteční nesouhlas odstoupil z funkce premiéra.\n\nI přes to, že Islámský stát byl de facto poražen, část jeho bojovníků se transformovala do milice Riyat al-Bayda (anglcky: White Flags), jejímiž členy jsou také kurdští mafiáni. Velí jim muž jménem Al Mansouri a jejich počet se odhaduje od 1300 do 2000 mužů. Disponují obrněnou technikou ale i dělostřelectvem. Pohybovat by se měli v horách a jejich cílem je ovládnout ropná pole v dané oblasti a osvobození zbytku IS z hor Hamrin v okolí města Hawija kde by měli mít dokonce výcvikový tábor.\n\n"}
{"id": "1024902", "url": "https://cs.wikipedia.org/wiki?curid=1024902", "title": "Poldové", "text": "Poldové\n\nPoldové (v americkém originále: Cop Out) je americká filmová komedie z roku 2010. Režisérem filmu je Kevin Smith. Hlavní role ve filmu ztvárnili Bruce Willis, Tracy Morgan, Kevin Pollak, Seann William Scott a Sean Cullen.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1024903", "url": "https://cs.wikipedia.org/wiki?curid=1024903", "title": "Josef Leeb", "text": "Josef Leeb\n\nJosef Leeb (18. března 1788 Dolní Dvořiště – 28. února 1857 České Budějovice) byl český a rakouský římskokatolický duchovní a politik, během revolučního roku 1848 poslanec Říšského sněmu.\n\n18. srpna 1811 byl vysvěcen na kněze. Působil jako zámecký kaplan v Březině. 1. listopadu 1815 se stal profesorem \"morálního bohosloví a všeobecného vychovatelství\", od roku 1822 byl doktorem filozofie a teologie na Karlo-Ferdinandově univerzitě. Od 16. března 1824 byl děkanem. Téhož roku se stal členem katedrální kapituly v Českých Budějovicích a konzistorním radou. V letech 1842–1844 byl biskupským komisařem na budějovickém gymnáziu a od roku 1844 diecézním školským inspektorem. Roku 1845 se stal generálním vikářem kapituly a roku 1849 infulovaným děkanem. Od 1. listopadu 1851 zastával funkci biskupského generálního vikáře a oficiála. 6. prosince 1853 byl jmenován proboštem. 6. března 1856 mu byl udělen císařský rakouský řád Leopoldův a 1. ledna 1857 získal titul canonicus theologus. V roce 1857 mu také, krátce před smrtí, udělilo město České Budějovice čestné občanství.\n\nBěhem revolučního roku 1848 se zapojil i do politiky. Ve volbách roku 1848 byl zvolen na ústavodárný Říšský sněm. Zastupoval volební obvod České Budějovice. Uvádí se jako děkan. V říjnu 1848 se ale mandátu vzdal. Nahradil ho pak Anton Robl, majitel Zadního mlýna. V seznamu poslanců z ledna 1849 se již Leeb neuvádí.\n\nZemřel v únoru 1857. 2. března 1857 byl pohřben za účasti budějovického biskupa Jana Valeriána Jirsíka, dalších církevních hodnostářů a tisíců přihlížejících.\n"}
{"id": "1024904", "url": "https://cs.wikipedia.org/wiki?curid=1024904", "title": "Museum Kampa – Nadace Jana a Medy Mládkových", "text": "Museum Kampa – Nadace Jana a Medy Mládkových\n\nMuseum Kampa – Nadace Jana a Medy Mládkových je nadace založená v Praze 26. února 1999 Medou Mládkovou.\n\nNadace vznikla se záměrem podporovat rozvoj výtvarného umění v České republice, seznamovat veřejnost s moderním výtvarným uměním a přispívat k znovuvytvoření a posílení povědomí o kulturní tradici v uvedené oblasti umění.\nKonkrétním účelem vzniku nadace bylo provozování sbírky moderního umění 20. století a její zpřístupnění veřejnosti. Sbírku, kterou vytvořili Jan a Meda Mládkovi a jako nadační dar vložila do majetku Nadace Meda Mládková, získalo hlavní město Praha. Město investovalo do rekonstrukce kulturní památky Sovovy mlýny na pražské Kampě a poskytlo objekt nadaci do bezplatného užívání na 99 let. Sbírku nadace užívá na základě smlouvy o výpůjčce.\n\n\n\n\n\n\n\n\nCelková hodnota daru je 600 000 000,- Kč.\n\n\n"}
{"id": "1024905", "url": "https://cs.wikipedia.org/wiki?curid=1024905", "title": "I'm Still Here", "text": "I'm Still Here\n\nI'm Still Here (v americkém originále: I'm Still Here) je americký hudební film z roku 2010. Režisérem filmu je Casey Affleck. Hlavní role ve filmu ztvárnili Joaquin Phoenix, Sean Combs, Casey Affleck, Antony Langdon a Mos Def.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1024907", "url": "https://cs.wikipedia.org/wiki?curid=1024907", "title": "Podraz (film, 2011)", "text": "Podraz (film, 2011)\n\nPodraz (v americkém originále: Setup) je americký akční film z roku 2011. Režisérem filmu je Mike Gunther. Hlavní role ve filmu ztvárnili 50 Cent, Bruce Willis, Ryan Phillippe, Jenna Dewan a Randy Couture.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1024908", "url": "https://cs.wikipedia.org/wiki?curid=1024908", "title": "The Black Mamba", "text": "The Black Mamba\n\nThe Black Mamba je americký krátkometrážní film z roku 2011. Režisérem filmu je Robert Rodriguez. Hlavní role ve filmu ztvárnili Kobe Bryant, Kanye West, Bruce Willis, Robert Rodriguez a Danny Trejo.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1024909", "url": "https://cs.wikipedia.org/wiki?curid=1024909", "title": "Bílý teror (Maďarsko)", "text": "Bílý teror (Maďarsko)\n\nBílý teror je označení pro dějinné události během a těsně po rozpadu Maďarské republiky rad od roku 1919. V tomto dvouletém období (1919-1921) byly organizovány represe kontrarevolučních vojáků s cílem potlačit komunistickou revoluci.\n\nBílého teroru se účastnily pravicové síly v Maďarsku, zahrnující různá paramilitantní seskupení a jiné dobrovolnické iniciativy obyvatelstva. V neposlední řadě i přeskupující se nová národní armáda admirála Miklóse Horthyho. Bolševici a činitelé Maďarské republiky rad, jež rozprášila přivolaná rumunská armáda, byli chytáni a popravováni.\n\nParamilitantní oddíly se soustředily i na na perzekuci Židů pod záminkou, že jsou bolševici a pomáhali Bélovi Kunovi. Odhaduje se, že za 2 roky bylo zabito cca 30 000 lidí.\n\n\n"}
{"id": "1024910", "url": "https://cs.wikipedia.org/wiki?curid=1024910", "title": "Hvis lyset tar oss", "text": "Hvis lyset tar oss\n\nHvis lyset tar oss (česky \"Až si nás světlo vezme\") je třetí studiové album norské dark ambient/folk/black metalové kapely Burzum hudebníka Varga Vikernese. Bylo nahráno v září 1992 v koncertním sále Grieghallen, ale vydáno bylo až v dubnu 1994 pod Misanthropy Records (vydavatelství založené britskou fanynkou Burzum) a Cymophane Productions (Vikernesova firma). Nahráno bylo s použitím nejlevnějších nástrojů.\n\n\n\n"}
{"id": "1024913", "url": "https://cs.wikipedia.org/wiki?curid=1024913", "title": "Catch .44", "text": "Catch .44\n\nCatch .44 (v americkém originále: Catch .44) je americký akční film z roku 2011. Režisérem filmu je Aaron Harvey. Hlavní role ve filmu ztvárnili Malin Åkerman, Nikki Reed, Deborah Ann Woll, Forest Whitaker a Bruce Willis.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1024914", "url": "https://cs.wikipedia.org/wiki?curid=1024914", "title": "Grant Thornton International", "text": "Grant Thornton International\n\nGrant Thornton je\ncelosvětová síť nezávislých auditorských a poradenských firem, obratem šestá největší svého druhu. Její členské firmy poskytují služby v oblasti auditu, daňového poradenství a manažerského poradenství soukromým společnostem, neziskovým organizacím a veřejnému sektoru. Grant\nThornton International je neziskovou mezinárodní organizací, která tyto členské firmy zastřešuje.\n\nPodle Grant Thornton International Ltd působí členské firmy ve 120 zemích a jejich celkový obrat v roce 2013 dosáhl 4,5 miliardy USD. Členské firmy mají dohromady přes 38 500 zaměstnanců.\n\nV roce 1924 založil šestadvacetiletý Alexandr Richardson Grant v Chicagu společnost Alexander Grant & Co. Grant před tím pracoval jako starší účetní u Ernst & Ernst (dnes Ernst & Young). Záměrem Alexandra Granta bylo poskytovat služby středně velkým společnostem.\n\nKdyž Grant v roce 1938 zemřel, Alexander Grant & Co. překonala změnu ve vedení a dále rostla v rámci Spojených států. V roce 1969 se Alexander Grant & Co. spojila s firmami z Austrálie, Kanady a Spojených států, a vytvořila společnost Alexander Grant Tanssley Witt. Tato zastřešující společnost úspěšně působila deset let.\n\nDo roku 1980 se Alexander Grant & Co. spojila se 49 dalšími účetními firmami, včetně Thornton Baker ve Spojeném království, firmou s podobnými přednostmi, klienty, počtem zaměstnanců a hodnotami, aby vytvořila globální organizaci Grant Thornton. V roce 1986 Alexander Grant & Co. změnila své jméno na Grant Thornton, aby tak zohlednila svou příslušnost s britskou firmou Thornton Baker, která také změnila své jméno na Grant Thornton.\n\nSíť Grant Thornton je v Česku zastoupena dvěma členskými firmami: Grant Thornton Tax & Accounting (do roku 2017 IB Grant Thornton Consulting), která poskytuje služby v oblasti auditu a daňového a účetního poradenství, Grant Thornton Advisory a Grant Thornton Valuations (do roku 2011 Facility) zabývající se manažerským poradenstvím a oceňováním.\n"}
{"id": "1024915", "url": "https://cs.wikipedia.org/wiki?curid=1024915", "title": "Fallen", "text": "Fallen\n\nFallen může znamenat:\n\n"}
{"id": "1024916", "url": "https://cs.wikipedia.org/wiki?curid=1024916", "title": "Triumph Sprint 900", "text": "Triumph Sprint 900\n\nTriumph Sprint 900 je sportovně cestovní motocykl, vyvinutý firmou Triumph, vyráběný v letech 1993-1998.\n\nNástupcem se v roce 1998 stal Triumph Sprint 955 ST. Dalším pokračovatelem se stal Triumph Sprint ST 1050.\n\n\n\n"}
{"id": "1024917", "url": "https://cs.wikipedia.org/wiki?curid=1024917", "title": "Republika rad", "text": "Republika rad\n\nRepublika rad je označení pro komunistický stát řízený sověty (radami), neboli \"sovětskou republiku\". Toto označení se používalo pouze na počátku 20. století, protože slovo \"sovět\" převzaté z ruštiny bylo v češtině a dalších jazycích dosud neznámé. Existovaly tyto republiky rad:\n\n\n"}
{"id": "1024919", "url": "https://cs.wikipedia.org/wiki?curid=1024919", "title": "Kvalifikace na Mistrovství Evropy ve fotbale 2016 – skupina C", "text": "Kvalifikace na Mistrovství Evropy ve fotbale 2016 – skupina C\n\nSkupina C kvalifikace na Mistrovství Evropy ve fotbale 2016 byla jednou z 9 kvalifikačních skupin na tento šampionát. Postup na závěrečný turnaj si zajistily první dva týmy skupiny a to Španělsko a Slovensko. Týmy ze třetích míst všech skupin byly seřazeny do žebříčku a nejlepší tým tohoto žebříčku postoupil také přímo. Zbylých osm týmů na třetích místech hrálo baráž, z této skupiny to byla Ukrajina.\n\n\"Všechny časy zápasů jsou v SEČ nebo SELČ.\"\n\nNásledující hráči nemohli v důsledku trestu nastoupit v některém z utkání kvalifikace.\n\n"}
{"id": "1024922", "url": "https://cs.wikipedia.org/wiki?curid=1024922", "title": "S ledovým klidem", "text": "S ledovým klidem\n\nS ledovým klidem (v americkém originále: The Cold Light of Day) je americko-španělský akční film z roku 2012. Režisérem filmu je Mabrouk El Mechri. Hlavní role ve filmu ztvárnili Henry Cavill, Sigourney Weaver, Bruce Willis, Verónica Echegui a Caroline Goodall.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1024923", "url": "https://cs.wikipedia.org/wiki?curid=1024923", "title": "Františkánský klášter (Zásmuky)", "text": "Františkánský klášter (Zásmuky)\n\nFrantiškánský konvent u kostela sv. Františka Serafinského leží v nejvyšší, jihovýchodní části města Zásmuky. Patří k němu i rozlehlá zahrada. Na začátku 21. století je v majetku farnosti Uhlířské Janovice. Péči o areál kláštera rozvíjí různí dobrovolníci z řad farníků, příznivců z uměleckých a skautských kruhů a mnoho dalších dobrodinců. Je chráněn jako kulturní památka České republiky.\n\nZakladatelem zásmuckého kláštera byl Adolf Vratislav hrabě ze Šternberka (1627–1703), který byl nejvyšším purkrabím Českého království. I když jeho úmysl založit klášter byl zřejmě staršího data, písemně jej lze doložit zakládací listinou z 11. března 1690. Do Zásmuk přijel Adolf Vratislav hrabě ze Šternberka 3. května 1691, spolu s tehdy již jmenovaným superiorem budoucího konventu P. Kryštofem Puchnerem a nejmenovaným zahradníkem. S nimi přicestoval i architekt Andrea de Quadri (vlastním jménem \"Ondřej Červenka\"), aby následujícího dne zahájil stavbu vyměřením základů. Stavbu nového konventu schválila i provinciální kapitula františkánského řádu na zasedání probíhajícím od 30. července 1691 v Praze. Superior budoucího kláštera spolu s bratrem laikem (zahradníkem) prozatím v době výstavby bydlel v Zásmukách v měšťanském domě a sloužil mše svaté v místním farním kostele.\n\nSamotná výstavba konvenventních budov probíhala v letech 1691–1694, ovšem jedno z křídel bylo dokončeno již před 10. červnem 1692, kdy proběhlo uvedení prvních šesti františkánských bratří konventuálů do této novostavby. 12. září 169 byl položen základní kámen ke konventnímu chrámu sv. Františka Serafinského. 1. srpna 1694 celý areál vysvětil sedlecký opat Jindřich Snopek. Následujícího dne byli řeholníci uvedeni do konventu, když jim zakladatel slavnostně předal klíče jak od konventu, tak i od kostela sv. Františka. V roce 1698 byla Šternberky přistavěna ještě kaple sv. Antonína.\n\nExistovala domněnka, že autorem stavby by mohl být významný barokní architekt Jean Baptista Mathey, nicméně půdorysné řešení neodpovídá jeho tvorbě. Roku 1702 daroval Vilém z Talmberka řeholníkům svou knihovnu. Protože se v dalších letech nedělaly žádné významnější představby, zachoval se nám barokní areál v takřka neporušeném stavu dodnes. V období let 1812–1815 se vyučovalo přímo v klášteře, protože nová farní škola se v té době stavěla. Klášter v době josefinských reforem nebyl zrušen, nicméně reformy se dotkly jeho života. Šternberská nadace původně počitala s dvaceti řeholníky, avšak v době josefinismu byl počet redukován na dvanáct. Na přelomu 19. až 20. století zde žili již jen čtyři řeholníci, z nichž dva měli kněžské svěcení.\n\nZa druhé světové války nacisté klášter zabrali a využili jako internační zařízení a shromaždiště před transportem do koncentračních táborů pro katolické kněze. Gestapo zde věznilo přes sedmdesát kněží, z nichž několik v klášteře zemřelo, mezi nimi i smíchovský arciděkan Msgre. Jan Křtitel Pauly.\n\nKonventní chrám není orientován podle světových stran směrem na východ, jak bylo tehdy zvykem. Sestává z lodi, která je po stranách doprovázena mělkými bočními kaplemi. Kostel má zúžený provoúhle uzavřený presbytář. Po levé straně přiléhá k lodi kaple sv. Antonína Paduánského. Chrámová loď je rytmizována dórskými pilastry vynášející kladí se zubořezem. Toto kladí v celém rozsahu odděluje klenební sféru. Loď i presbytář mají valené klenby s trojúhelníkovými vysečemi. Nejsou zdobeny ani štukem, ani malbou. Průčelí, které je bez věží, člení pilastry dórského řádu do tří částí. Střední část vrcholí štítem s trojúhelným frontonem. Nad vstupním portálem se dochoval dedikační nápis s datem 1694. Okno nad tímto portálem je datováno do roku 1693, což byl rok dokončení hrubé stavby. V průčelí jsou umístěny kamenné plastiky představující františkánské světce.\n\nBezprostředně po dokončení stavby vznikalo i zařízení kostela. Nejstarším vybavením je zřejmě hlavní oltář, který byl vysvěcen pravděpodobně zároveň při vysvěcení kostela. Je vyzdobený kvalitními dřevořezbami, patrně pražského autora, jehož jméno však neznáme. Dvě bohatě řezané zpovědnice pocházejí z období kolem roku 1700. Do prostoru byl přenesen z pražského Anežského kláštera také starší pozdně gotický náhrobek Jaroslava ze Šternberka (po roce 1500).\n\nK západnímu boku neorientovaného kostela sv. Františka Serafinského se připojují konventní budovy. Ty mají prosté vnější fasády charakteristické pro stavby mendikantských řeholí. Tři křídla a chodba ambitu při kostele uzavírají obdélníkový dvůr. Přízemí budov je převážně klenuté.\n\n"}
{"id": "1024924", "url": "https://cs.wikipedia.org/wiki?curid=1024924", "title": "Fallen (album, Burzum)", "text": "Fallen (album, Burzum)\n\nFallen (česky \"Zhroucená\") je osmé studiové album norské dark ambient/folk/black metalové kapely Burzum hudebníka Varga Vikernese.\nAlbum bylo nahráno v koncertním sále Grieghallen v Bergenu v listopadu 2010 a vydáno bylo v březnu 2011 pod Byelobog Productions.\n\n\n\n"}
{"id": "1024926", "url": "https://cs.wikipedia.org/wiki?curid=1024926", "title": "Až vyjde měsíc", "text": "Až vyjde měsíc\n\nAž vyjde měsíc (v americkém originále: Moonrise Kingdom) je americká filmová komedie z roku 2012. Režisérem filmu je Wes Anderson. Hlavní role ve filmu ztvárnili Jared Gilman, Kara Hayward, Bruce Willis, Edward Norton a Bill Murray.\n\nFilm byl nominován na Oscara a cenu BAFTA v kategorii nejlepší scénář a na Zlatý glóbus v kategorii nejlepší film - komedie/muzikál.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1024927", "url": "https://cs.wikipedia.org/wiki?curid=1024927", "title": "Douvrin", "text": "Douvrin\n\nDouvrin je francouzská obec v departementu Pas-de-Calais v regionu Hauts-de-France. V roce 2011 zde žilo 5 000 obyvatel. Je centrem kantonu Douvrin.\n\nLa Bassée (Nord), Billy-Berclau, Haisnes, Hulluch, Salomé (Nord), Wingles\n\n\"Počet obyvatel\" \n\n\n"}
{"id": "1024928", "url": "https://cs.wikipedia.org/wiki?curid=1024928", "title": "Boris Diaw", "text": "Boris Diaw\n\nBoris Diaw (* 16. dubna 1982 Cormeilles-en-Parisis, Val d'Oise, Francie), celým jménem Boris Babacar Diaw-Riffiod, je francouzský profesionální basketbalista, který hraje v zámořské NBA za tým San Antonio Spurs. Je členem kádru a kapitánem reprezentace Francie. Hraje na pozicích 4 nebo 5.\n\nBoris se narodil 16. dubna 1982 poblíž Paříže. Basketbal měl od malička v krvi a věnoval se mu od 8 let. Měl pro něj vrozené předpoklady, protože jeho matkou byla bývalá francouzská reprezentantka v basketbalu Isabelle Yacoubou-Riffiodová a otcem mistr Senegalu ve skoku vysokém Issa Diaw. Boris má tak částečně africké kořeny po otci. Velkou kariéru nastoupil v prvoligovém francouzském Pau-Orthez. V něm působil až do roku 2003 a získal cenu pro MVP francouzské ligy i trofej pro její vycházející hvězdu. Téhož roku byl draftován do NBA jako celkové číslo 21 týmem Atlanta Hawks a odešel za oceán.\n\n10. července 2003 podepsal dlouholetý kontrakt s Atlantou Hawks, avšak se výrazněji do jejího kádru neprosadil a proto byl v srpnu 2005 vyměněn do Phoenixu Suns v trejdu jehož součástí byl i pozdější All-Star guard Joe Johnson. U Suns se prosadil. Zaznamenal v průměru 13,9 bodu a 6.9 doskoku na utkání a nejvíce týmu pomohl zejména v době, kdy se zranili Ama're Stoudemire a Kurt Thomas. Vysloužil si přezdívku \"3D\" a byl ceněn zejména pro svou variabilitu. V dresu Phoenixu také zaznamenal první triple-double v kariéře v NBA. Po sezoně 2005/2006 získal trofej NBA Most Improved Player, tedy cenu pro hráče s největším zlepšením během sezóny. Přesto byl v roce 2008 vyměněn do jednoho z nejhorších týmů ligy Charlotte Bobcats. U tohoto týmu se stal vůdčí osobností. Kolem něj byla poskládána osa mužstva. V roce 2011 během stávky NBA hrál druhou francouzskou ligu za Bordeaux, tým, který sám vlastní a to bez nároku na mzdu. Po návratu byl 31. března 2012 propuštěn od Bobcats a na zbytek sezony podepsal v San Antoniu. Později prodloužil se Spurs o 2 roky a v roce 2014 po vítězství 4-1 nad Miami Heat ve finále NBA slavil svůj první titul. Ve finále odehrál 35 minut v průměru,byl druhý v doskocích a první v asistencích v celé sérii. Po sezoně,přesně 15. července podepsal novou smlouvu na 3 roky a zůstane tak v Texasu.\n\nBoris je pravidelným a vzorným reprezentantem své země. V týmu galského kohouta vykonává funkci kapitána. Hrál na ME 2005, kde vybojoval bronzovou medaili. V roce 2011 na ME v Litvě vybojoval stříbro a na dalším ME ve Slovinsku 2013 získal zlato a trofej pro mistry Evropy. Navíc byl po právu zařazen do All-Star teamu. Za Francii hrál také na MS 2006,MS 2010 i MS 2014, stejně jako na ME 2007 a olympiádě v Londýně 2012.\n\nBoris je velmi inteligentním a týmovým hráčem. Mnohdy upřednostňuje nahrávku před vlastním zakončením,což mu je občas vyčítáno. Je to silový pivot,stabilní,silný na doskoku a rozený lídr týmu v kabině. Pro své schopnosti je velmi ceněn a oblíben trenérem Spurs Greggem Popovichem.\n"}
{"id": "1024932", "url": "https://cs.wikipedia.org/wiki?curid=1024932", "title": "Umskiptar", "text": "Umskiptar\n\nUmskiptar (česky znamená \"Proměny\") je deváté studiové album norské dark ambient/folk/black metalové kapely Burzum hudebníka Varga Vikernese.\nAlbum bylo nahráno v koncertním sále Grieghallen v Bergenu v září 2011 a vydáno bylo 21. 5. 2012 pod Byelobog Productions.\n\n\n\n"}
{"id": "1024940", "url": "https://cs.wikipedia.org/wiki?curid=1024940", "title": "Broken Hope", "text": "Broken Hope\n\nBroken Hope (v překladu \"Zlomená naděje\") je americká death metalová kapela, která se zformovala v roce 1988 v Chicagu. Mezi zakládajícími členy byli Joe Ptacek (vokály), Jeremy Wagner (kytara) a Ryan Stanek (bicí), kteří předtím měli kapelu Crypt. Toto trio bylo záhy doplněno kytaristou Brianem Griffinem a baskytaristou Edem Hughesem. Po vydání dvou demonahrávek obdrželi kontrakt od malé nezávislé firmy Grindcore Records a vydali v roce 1991 své debutní studiové album s názvem \"Swamped in Gore\". Druhá dlouhohrající deska \"The Bowels of Repugnance\" z roku 1993 již vyšla u Metal Blade Records.\n\nKapela se rozpadla v dubnu 2002, tou dobou měla na kontě 5 studiových alb. Joe Ptacek spáchal v roce 2010 sebevraždu (ve věku 37 let).\n\nSkupina se obnovila v roce 2012 v sestavě Shaun Glass, Jeremy Wagner, Mike Miczek (bubeník) a Damian Leski (vokály, ex-Gorgasm).\n\n\n\n\n"}
{"id": "1024951", "url": "https://cs.wikipedia.org/wiki?curid=1024951", "title": "Matt Fraction", "text": "Matt Fraction\n\nMatt Fraction (* 1. prosince 1975, Chicago Heights, Illinois) je americký komiksový scenárista. Svou kariéru započal v malých vydavatelství AiT/Planet Lar a IDW Publishing. Později získal smlouvu u vydavatelství Marvel Comics a Image Comics. Proslul především sérií \"The Invincible Iron Man\", čtvrtou sérií titulu \"Hawkeye\" a originální sérií \"Sex Criminals\".\n\n\n\n\n\n"}
{"id": "1024953", "url": "https://cs.wikipedia.org/wiki?curid=1024953", "title": "Medaile Zasloužilý bojovník proti fašismu", "text": "Medaile Zasloužilý bojovník proti fašismu\n\nMedaile Zasloužilý bojovník proti fašismu byla medaile, kterou uděloval Československý svaz protifašistických bojovníků. \n\nMedailí byli oceněni příslušníci československého domácího i zahraničního odboje za to, že se aktivně podíleli na osvobozování Československa a za osobní přínos v boji proti fašismu během II. světové války.\n\nNa červené stuze jsou tři tmavomodré svislé pruhy. Rozměr medaile je 75 milimetrů na 39 milimetrů, přičemž průměr činí 29 milimetrů a váha 17,5 gramů.\n\nLíc nese zobrazení samopalu uchopeného v ruce, která přetíná ostnatý drát symbolizující fašismus. Na rubové straně je zobrazen název Československého svazu protifašistických bojovníků. Dále je zde umístěna hvězda a větvička lípy jako symbol svobody. \n\nhttp://forum.valka.cz/viewtopic.php/t/15007\n"}
{"id": "1024954", "url": "https://cs.wikipedia.org/wiki?curid=1024954", "title": "Fiat S76 Record", "text": "Fiat S76 Record\n\nFIAT S76, později znám také jako FIAT 300 HP RECORD, je automobil vyrobený v roce 1911 v dílně automobilky FIAT za účelem pokoření pozemního rychlostního rekordu, který v té době držel Blitzen-Benz. Motor o objemu 28 353 cm³ dosahoval výkonu 290 koní.\n\nV roce 1911 byla s tímto vozem, který pilotoval Pietro Bordino na okruhu v Brooklands a poté na pláži v Saltburn, dosažena maximální rychlost 200 km/h. V roce 1912 pak francouzský pilot Arthur Duray na rovince v Ostende dosáhl rychlosti 225 km/h ale tento rekord nebyl schválen kvůli nesrovnalostem v registraci. V dubnu 1912 však bylo oficiálně oznámeno na Long Island, že Fiat S76 udržel na celé jedné míli konstantní průměrnou rychlost 290 km/h.\n\nV roce 2011 započal nadšenec Duncan Pittaway z jihozápadu Anglie renovaci dochovaného originálního vozu, který pořídil v Austrálii v roce 2002. V té době byl již vůz přestavěný (někdy v letech 1920-1930 - místo původního 28.4l motoru byl osazen jiný s menším obsahem a nižším výkonem) a Pittaway musel se svým týmem ještě dohledat původní motor. To se mu nakonec podařilo i se spoustou původních originálních dílů, přesto však musel vyrobit nové repliky např. pístů, ojnic nebo celou novou převodovku dle dat dostupných z archivu automobilky Fiat. Jedinou menší úpravou renovovaného motoru byl mazací systém, který byl vylepšen aby byla zvýšena životnost motoru.\n\nRenovace byla dokončena v listopadu roku 2014. Před prvním nastartováním 28. listopadu, po zhruba 100 letech kdy motor běžel naposledy, se krátce potýkali s problémy nefunkční cívky a následně s nalezením správného nastavení dávkování paliva a seřízením motoru ale nakonec byl start úspěšný. \n\nNa začátku roku 2015 pak Duncan Pittaway úspěšně absolvoval první testovací jízdu po historické trati Goodwood. Přítomen byl i fotograf Stefan Marjoram který tuto jízdu zdokumentoval a sestříhal do krátkého klipu, který poté umístil na server YouTube.\n\nVpředu posazený motor „typ S76“ je dvoublokový řadový čtyřválec o objemu 28 353 cm³ s výkonem 290 koní při 1 900 rpm. Startuje se stlačeným vzduchem, využívá 3 zapalovací svíčky na válec s magnety pod nízkým napětím, vodní chlazení a převodový řetěz. Převodovka je čtyřstupňová spolu se zpětným převodem. Náprava je složená z listových pružin jak vpředu, tak vzadu.\n\nDesign chladiče tohoto prototypu vyrobený za účelem zisku rekordu se později objevil i na dalších silničních modelech značky Fiat.\n\n"}
{"id": "1024963", "url": "https://cs.wikipedia.org/wiki?curid=1024963", "title": "Filthy Christians", "text": "Filthy Christians\n\nFilthy Christians (v českém překladu z angličtiny \"špinaví křesťané\") byla švédská kapela založená roku 1985 ve švédském městě Falun. Byla to jedna z prvních švédských grindcoreových kapel, její tvorbu lze ještě zařadit do žánru death metal a thrash metal. Byla to zároveň první švédská kapela u britské vydavatelské firmy Earache Records.\n\nKapela vydala jediné studiové album s názvem \"Mean\" v roce 1990 a několik dalších nahrávek (dema, EP, splitko).\nZanikla v polovině 90. let 20. století.\n\n\n\n\n\n"}
{"id": "1024988", "url": "https://cs.wikipedia.org/wiki?curid=1024988", "title": "Dobroslava Menclová", "text": "Dobroslava Menclová\n\nDobroslava Menclová, rozená Vavroušková, (2. ledna 1904 Přerov − 19. listopadu 1978 Plzeň) byla česká historička umění, architektka a archeoložka.\n\nDobroslava Menclová pocházela z rodiny akademického malíře M. Vavrouška a po absolvování střední školy v Bučovicích začala studovat malířství na Akademii výtvarných umění v Praze u prof. Josefa Loukoty. Po kritickém přehodnocení svého talentu nakonec vystudovala architekturu na ČVUT.\n\nV roce 1930 studium zakončila a provdala se za Václava Mencla. Spolu s ním pracovala v Bratislavě a projektovala úpravy některých kostelů (Nitra, Častá) nebo zámeckého parku v Pezinku.\n\nOd roku 1933 do roku 1939 se svým mužem spolupracovala na archeologických výzkumech slovenských klášterů a hradů. Za války se manželé Menclovi vrátili do Prahy a věnovali se výzkumu českých hradů. Některé podklady jim poskytoval Zdeněk Wirth.\n\nOd počátku 50. let spolupracovala s historiky umění se specializací na nástěnné malby (J. Pešina, M. Matyášová-Lejsková). Sama se detailně zabývala fortifikační architekturou a vývojem stavebních typů hradů a kromě stovky průvodcovských monografií hradů připravila v 50. letech dvoudílné souborné dílo \"České hrady\" , které vyšlo se značným zpožděním až v roce 1972 a pak doplněné v roce 1976. Ve spolupráci s V. Menclem v letech 1967 a 1969 provedli detailní stavebně historický průzkum hradu Točník. \n\nRozsáhlé studie o stavebním vývoji hradů Moravy, na kterých pracovala v závěru života a které měly vyústit v knihu Moravské hrady, zůstaly nedokončeny. \n\nZemřela po autonehodě.\n\nNa Slovensku vydala Menclová několik studií, které se zabývaly vývojem slovenské architektury od renesance do novověku. \n\nOd počátku své odborné činnosti se zaměřila na stavební vývoj hradů a fortifikačních systémů měst. Menclová přistupovala k výzkumu hradů jako architekt a posuzovala celkovou dispozici stavby v závislosti na modelaci terénu a z hlediska funkčního opodstatnění formy a harmonie proporcí. Sledovala podrobně vzájemný vztah obytné a obranné funkce, vývoj fortifikace v závislosti na změnách ve vojenské technice a postupnou proměnu hradu v kastel a zámek. \n\nPodrobně se věnovala dějinám a restauraci (regotizaci) hradu Karlštejna\nPopsala vznik nového stavebního typu hradu ve třetí čtvrtině 13. století a vysvětlila zvláštní druh vybavení obytné části hradu a středověkého domu – vloženou roubenou komoru. \n\nManželé Menclovi provedli podrobný výzkum hradní architektury z doby Václava IV. (hrady Jenštejn, Krakovec, Točník, Starý palác Pražského hradu, Nový hrad u Kunratic, vynechán byl Žebrák a Vlašský dvůr). Chybějící stať o Vlašském dvoře v Kutné Hoře přepsal z rukopisu Záruba. \n\nRoku 1947 Menclovi odevzdali prezidentu Benešovi rukopis knihy \"Praha, hrad českých knížat a králů\", s dedikací prezidentu T. G. Masarykovi a úvodem oslavujícím prvorepublikovou demokracii. Kniha byla již připravena k tisku, ale po komunistickém puči 1948 byl rukopis vrácen autorům jako nežádoucí.\n\nNa počátku 50. let se památková péče zaměřila na obnovu třiceti historicky nejcennějších měst a Menclová přispěla studiemi \"O středověkém opevnění našich měst\" a \"Husitské opevnění Tábora\" (1953). \n\nV 50. letech také dokončila své nejrozsáhlejší dílo \"České hrady\", které se dočkalo vydání až roku 1972. V něm roztřídila jednotlivé stavební typy chronologicky i podle územních oblastí a hodnotila vztah hlavních obranných prvků k modelaci terénu. Stavební vývoj hodnotila zejména se zřetelem k obytné části hradu.\n\n\n"}
{"id": "1024990", "url": "https://cs.wikipedia.org/wiki?curid=1024990", "title": "Jaroslav Hubáček", "text": "Jaroslav Hubáček\n\nJaroslav Hubáček (* 27. dubna 1929 Moravské Budějovice) je český jazykovědec, bohemista a vysokoškolský pedagog.\n\nNa brněnské Pedagogické a Filozofické fakultě Masarykovy univerzity vystudoval obory hudební výchova a český jazyk (absolutorium 1952), následně v letech 1954–1959 nejdříve krátce učil na Osmileté střední škole v Ostravě-Hrušově, poté na ostravské Pedagogické škole pro vzdělání učitelů národních škol.\nPo vzniku \"Pedagogického institutu v Ostravě\" v roce 1959 (od 1964 samostatná Pedagogická fakulta v Ostravě, od 1991 součást Ostravské univerzity) odborný asistent (1959–1985), docent (habilitace na FF MU 1969, z politických důvodů jmenován 1986), profesor (1990) na katedře českého jazyka PedF, od 1990 FF OU. Externí aspiranturu na FF MU úspěšně ukončil roku 1966 a získal tituly kandidáta filologických věd (CSc.) a doktora filozofie (PhDr.).\n\nPo změně společenských poměrů v Československu v listopadu 1989 zastával významné akademické funkce: děkan PedF (1990–1991) a FF OU (1997–2000), v letech 1991–1995 byl prvním rektorem Ostravské univerzity.\n\nVedle rozsáhlé badatelské, pedagogické, organizátorské, přednáškové i publicistické činnosti od roku 1949 člen, přední sólista a předseda (1980–1987) Pěveckého sdružení moravských učitelů. Pamětní medaile za zásluhy o rozvoj Ostravské univerzity mu byla udělena v roce 1996.\n\nHlavním oborem jeho badatelského zájmu je jazykovědná bohemistika se specializací na jazykovou kulturu (zejména kulturu mluveného slova), lexikologie s důrazem na sociolekty (slangy a argot), fonetika, fonologie, stylistika a rétorika; činný byl též jako lexikograf. Autorsky (vedle monografií, studií, statí, jazykových příruček a vysokoškolských učebnic) připravil dobově úspěšný televizní seriál \"Mluvím, mluvíš…\" (1987), jako spoluautor se podílel na přípravě učebnic češtiny pro polské menšinové školství. V průběhu své profesní kariéry pracoval jako člen různých oborových komisí a redakčních rad odborných časopisů, recenzent, oponent doktorských, habilitačních i profesorských prací, dlouhodobý spolupracovník někdejší pravopisné a ortoepické komise Ústavu pro jazyk český ČSAV. Řadu let byl předsedou ostravské pobočky \"Jazykovědného sdružení ČSAV\", redaktorem sborníků a spisů PedF v Ostravě, v první polovině devadesátých let minulého století pak členem České konference rektorů a Rady vysokých škol.\n\n\n\n\n\n"}
{"id": "1024993", "url": "https://cs.wikipedia.org/wiki?curid=1024993", "title": "Projekt Elliniko", "text": "Projekt Elliniko\n\nProjekt Elliniko je plán rozšíření města Athény, vybudováním rozsáhlé nové městské čtvrti na místě pobřežní části Aténské čtvrtě Elliniko a také na bývalém, uzavřeném Athénské letišti této čtvrti.\n\nJde o architektonický megaprojekt s investicí více než 7 bilionů euro a jedná se tak o největší stavební investici v Evropě. Na financování se podílejí zejména soukromí investoři (řečtí i zahraniční), ale je zastoupena i řecká vláda. Největším investorem je řecká společnost Lamda Development. Tento projekt také obsahuje vybudování 400 hektarového parku, který bude větší než Newyorský Central Park (ten má 350 hektarů) a také bude největším parkem v Evropě. Bude zde také vybudována promenáda a pláže u moře, obchodní centra, metro, tramvajová trať, lodní přístav, kulturní instituce, podmořský park, sportovní parky (mimo jiné i hokejový stadion). Součástí projektu bude i mrakodrap s názvem Marina Resedential Tower, který bude zároveň prvním mrakodrapem v seismicky neklidném Řecku. Vláda a soukromí investoři se výstavbou tohoto projektu snaží zlepšit hospodářskou situaci Řecka a zvýšit turistický ruch, jakož i rozvoj aténské ekonomiky. Při budování nového Ellinika se předpokládá potřeba pracovních míst pro 50.000 lidí, což výrazně pomůže snížit vysokou nezaměstnanost.\n"}
{"id": "1024994", "url": "https://cs.wikipedia.org/wiki?curid=1024994", "title": "Paul von Rennenkampf", "text": "Paul von Rennenkampf\n\nPaul von Rennenkampf (, Pavel Karlovič fon Rennenkampf; 17. dubna 1854, Konuvere, Ruské impérium , dnes Estonsko – 1. dubna 1918 Taganrog, Rusko) byl ruský generál, který sloužil v ruské carské armádě více než 40 let.\n\nPaul von Rennenkampf pocházel z rodiny baltských Němců. Jako 19letý se přihlásil do carské ruské armády a navštěvoval pěchotní školu pro Junkery v Helsinkách. Svou vojenskou kariéru zahájil s litevským 5. kopijnickým regimentem. Promoval na Nikolajevské vojenské akademii v Petrohradu v roce 1882. Školu skončil s nejlepšími výsledky ve třídě. Jako mladý důstojník byl zařazen k 14. armádnímu sboru, kde sloužil do roku 1884 a následně ve varšavském vojenském okruhu a kazanském vojenském okruhu do roku 1886.\n\nNásledně se z něj stal starší pobočník na velitelství donských Kozáků, kde sloužil od března 1888. Jak štábní důstojník 2. armádního sboru působil od října 1889 a později, v roce 1890, byl jmenován do funkce náčelníka štábu pevnosti Osowiec. V témže roce byl povýšen na plukovníka. Od listopadu 1899 byl během služby ve funkci náčelníka štábu Transbajkalského okruhu povýšen na generálmajora.\nRennenkampf velel čtyřem pěchotním batalionům, dvěma kozačkým skupinám a dvěma koňským bateriím během boxerského povstání v letech 1900-1 a byl zodpovězen za dobytí Čchi-čchi-cha-eru a Ťi-linu v Mandžusku, čímž odstranil nebezpečí hrozící Charbinu a východočínské železnici. Během tohoto tažení byl vyznamenán řádem sv. Jiří 4. a 3. stupně za svoji vzornou službu.\n\nPo skončení povstání dostal Rennenkampf nabídku velet carské čestné stráži, ale tuto nabídku kupodivu odmítl. Následně byl pověřen velením 1. samostatné jezdecké brigádě, kde působil do roku 1904.\n\nV únoru 1904, po vypuknutí rusko-japonské války, byl Rennenkampf jmenován velitelem transbajkalské kozácké divize. V červenci 1904 byl povýšen na generálplukovníka a v témže měsíci byl zraněn. Ze zranění se léčil až do konce bitvy o Liao-jang. Během bitvy na řece Ša-che velel divizi a později během bojů o Šen-jang velel sboru. Během bojů o Šen-jang nahradil generála Michaila Aleksejeva na pozici velitele levého křídla. Po sérii porážek, za které odpovídal jeho předchůdce se mu podařilo stabilizovat situaci. Po bitvě o Šen-jang obvinil generál Alexandr Samsonov generála Rennenkampfa ze selhání, když mu údajně neposkytl požadovanou pomoc během bojů. Tam spočívají kořeny sporu, který se měl stát oběma generálům během první světové války osudným.\n\nPo rusko-japonské válce získal Rennenkampf částečně svou reputaci zpět, za zásluhy při potlačení revolucionářů na Sibiři. Za potlačení vzniku čitské republiky byl v prosinci 1910 povýšen do hodnosti armádního generála. V roce 1912 získal čestný titul generála-pobočník (v carském Rusku generál-pobočník sloužil jako osobní poradce cara) a následně byl jmenován náčelníka štábu Vilniuského vojenského okruhu.\n\nPo zahájení první světové války bylo Rennenkampfovi svěřeno velení 1. ruské armády, která měla vpadnout do Východního Pruska, postupujíc ze severovýchodu. Jeho chování během bitvy u Tannenbergu, konkrétně jeho selhání kooperace s Samsonovovou 2. armádou, vyústilo k velké kritice jeho osobnosti od generála Jakova Žilinského, přičemž několik členů nejvyššího velení se ho pokusilo odvolat z velitelské funkce.\n\nPo relativně úspěšné bitvě o Gumbinnen v polovině srpna 1914 následoval neúspěch během první bitvy o Mazurská jezera v témže měsíci, který přinutil ruská vojska stáhnout se z Východního Pruska. Další porážka v bitvě o Lodž v listopadu 1914 vedla k odvolání Rennenkampfa a obviněním z neschopnosti a zrady (kvůli svému původu). Rennenkampf rezignoval 6. října 1915 po únorové revoluci v roce 1917 byl Ruskou prozatímní vládou uvězněn v Petropavlovské pevnosti v Petrohradě. Byl obviněn ze zločinné činnosti během vedení bojů od roku 1914, včetně zpronevěry a neschopnosti velet.\n\nPo říjnové revoluci byl Rennenkampf osvobozen a přestěhoval se do Taganrogu na pobřeží Azovského moře. Tam žil pod falešným příjmením Mandusakis a vydával se za řeckého občana. Přesto bylo jeho krytí 16. března 1918 prozrazeno a bolševici zjistili jeho pravou totožnost. Nabídli mu velitelskou pozici v Rudé armádě během ruské občanské války, což však Rennenkampf odmítl. Následně byl zatčen a zanedlouho, 1. dubna 1918, popraven na osobní příkaz Vladimira Antonova-Ovsejenka.\n\nRennenkampfovy osobní věci a umělecké předměty, které získal během boxerského povstání jsou v současnosti vystaveny v Alferakiho paláci v Taganrogu.\n"}
{"id": "1025000", "url": "https://cs.wikipedia.org/wiki?curid=1025000", "title": "Arcidiecéze madridská", "text": "Arcidiecéze madridská\n\nArcidiecéze madridská (šp. \"Archidiócesis de Madrid\") je římsko-katolická metropolitní arcidiecéze ve Španělsku, jejíž sídlo je v Madridu, jehož teritorium tvoří podstatnou část teritoria arcidiecéze. Její katedrálou je kostel Panny Marie Almudenské.\n\nMadrid původně spadal pod církevní správu arcibiskupství toledského jehož arcibiskupové a primasové Španělska se báli ztráty svého vlivu na královský dvůr, a tak dlouho bránili vzniku samostatného biskupství. Až roku 1885 z něj byla vyčleněna \"diecéze Madrid-Alcalá\", která byla v roce 1964 povýšena na arcidiecézi. Papež Jan Pavel II. z ní v roce 1991 učinil diecézi metropolitní s názvem madridská, neboť z ní vyčlenil dvě sufragánní diecéze.\n\n\n"}
{"id": "1025003", "url": "https://cs.wikipedia.org/wiki?curid=1025003", "title": "Seznam biskupů a arcibiskupů madridských", "text": "Seznam biskupů a arcibiskupů madridských\n\n\n\n"}
{"id": "1025004", "url": "https://cs.wikipedia.org/wiki?curid=1025004", "title": "Ludwig von Löhner", "text": "Ludwig von Löhner\n\nLudwig von Löhner (24. září 1812 Roztoky – 7. května 1852 Marseille) byl český a rakouský politik německé národnosti, během revolučního roku 1848 poslanec Říšského sněmu; představitel liberální levice a jeden z předáků německého národního hnutí v českých zemích.\n\nJeho otcem byl národohospodář Josef von Löhner, syn Hermann von Löhner byl literárním historikem. Ludwig studoval na Karlo-Ferdinandově univerzitě v Praze práva. Školu ale opustil po konfliktu s profesorem kanonického práva Josefem Helfertem. Pak studoval ve Vídni a v severoitalské Pavii lékařství (podle jiného zdroje studoval lékařství na univerzitách ve Vídni a Praze). Po smrti otce roku 1836 strávil kratší dobu na zděděném rodovém statku. Od roku 1840 pak působil na praxi ve vídeňské všeobecné nemocnici. Od mládí literárně působil. Již za studentských časů publikoval básně pod pseudonymem Ludwig Rohland. Jeho dílo vyšlo v roce 1848 pod jménem Morajn v Berlíně. Byl veřejně aktivní. V říjnu 1847 měl v právnickém čtenářském spolku přednášku o politických změnách ve střední Evropě.\n\nBěhem revolučního roku 1848 se pak zapojil do politického dění. Už 1. března po zprávách o revoluci ve Francii, vyzýval ke spojení mezi měšťanstvem a stavy s cílem změny starého režimu. 13. března měl radikální přednášku pro vídeňské lékaře. Když do Vídně dorazila druhá deputace z Prahy s požadavky na výraznější autonomii Čech, začal se Löhner angažovat v proněmeckých kruzích a založil počátkem dubna 1848 ve Vídni Verein der Deutschen aus Böhmen, Mähren und Schlesien zur Aufrechterhaltung ihrer Nationalität (\"Spolek Němců z Čech, Moravy a Slezska pro zachování jejich národnosti\"). Organizace si kladla za cíl odmítat čechizační tendence a podporovala účast německých obyvatel českých zemí na celoněmeckém sjednocovacím procesu. Brzy měla 74 místních poboček. 9. dubna 1848 spolek předal ministru Franzi von Pillersdorfovi pamětní spis, ve kterém odmítal vyčleňování českých zemí z Rakouska a omezování jazykových práv etnických Němců. Koncem června 1848 pak Löhner rozšířil záběr svého spolku na celou monarchii (Verein der Deutschen in Österreich). Stal se jedním z předáků německého liberálního směru. Podporoval začlenění Rakouska (bez Uherska) do demokratického německého státu. 26. srpna 1848 se z jeho iniciativy konal v Teplicích německý sjezd.\n\nV roce 1848 ho město Rumburk zvolilo za poslance celoněmeckého Frankfurtského parlamentu. Ve volbách roku 1848 byl zvolen také na rakouský ústavodárný Říšský sněm. Zastupoval volební obvod Žatec. Uvádí se jako doktor medicíny, statkář. Patřil ke sněmovní levici. Vynikal jako parlamentní řečník a pravidelně se slovně utkával s předáky českých a polských poslanců. V rozpravě na sněmu v létě 1848 navrhl výrazně radikální odklon od feudálních tradic, který předpokládal nejen zrušení poddanství a roboty, ale i zrušení šlechtických práv a titulů. Nebyl ale schválen. V září 1848 inicioval jménem liberální levice vyslovení nedůvěry vládě, ale sněmovní pravice (včetně českých poslanců) návrh odmítla. Velké emoce pak provázely jednání o návrhu, zda vpustit na jednání sněmu delegaci z Uherska, což německá levice podporovala, Češi odmítali.\n\nV říjnu 1848 se během revoluce ve Vídni snažil marně o zprostředkování s představiteli ministerstva. Po porážce revoluce ve Vídni byla jeho pozice oslabena a v čele německé liberální levice ho nahradil v parlamentu Franz Schuselka. S tím, jak se od konce roku 1848 dostávalo revoluční hnutí do defenzívy, se postupně sbližoval s představiteli slovanských národních hnutí. Poté, co se Říšský sněm kvůli vypuknutí revoluce ve Vídni přesunul do Kroměříže, souhlasil s projektem rakouské etnické federace navrhované Františkem Palackým a Slovincem Matijou Kavčičem (spolkový stát založený na etnicky definovaných územních celcích, se samostatným územím rakouských Němců, Čechů, Slovinců, Italů a Poláků). Podobný návrh publikoval anonymně v listu \"Brünner Zeitung\" již 28. listopadu 1848 (\"Programm einiger Reichstags-Deputierten zur Konstitutierung des österreichischen Staates\").\n\nOd počátku roku 1849 se kvůli nemoci zcela stahoval z aktivní politiky. Ještě před rozpuštěním sněmu odcestoval do Frankfurtu, kde se chtěl informovat o vývoji celoněmeckého politického hnutí. Do Vídně se vrátil na podzim 1849 jako \"zlomený muž\". Roku 1851 nastoupil na zdravotní pobyt v Itálii, kde si měl vyléčit nemocné plíce. Pobýval v Pise a Nice a nakonec v Marseille, kde na jaře 1852 v osamění zemřel.\n"}
{"id": "1025007", "url": "https://cs.wikipedia.org/wiki?curid=1025007", "title": "Chartreuse", "text": "Chartreuse\n\nChartreuse (výslovnost [šartröːz]) může být:\n\n"}
{"id": "1025008", "url": "https://cs.wikipedia.org/wiki?curid=1025008", "title": "Rudá hvězda", "text": "Rudá hvězda\n\nRudá pěticípá hvězda je symbolem komunismu a obecně socialismu. Nejčastěji symbolizuje pět prstů ruky dělníka, nebo pět kontinentů. Rudá barva reprezentuje krev prolitou v boji a také to, že všichni lidé mají stejnou barvu krve bez ohledu na rasu, pohlaví či společenské postavení.\n\nKromě komunismu má rudá hvězda i jiné symbolické významy.\n\nRudá hvězda je symbolem samotné revoluce již od 18. století, kdy byla použita během Velké francouzské revoluce.\n\nK jejímu významnějšímu použití došlo poprvé během ruské občanské války. Byla použita k odlišení vojáků moskevské posádky od ruských vojáků přicházejících z německé a rakouské fronty v závěru první světové války.\n\nRudá hvězda se nacházela ve státních znacích a na vlajkách zaniklých zemí jako Sovětský svaz a Jugoslávie a v současnosti se stále nachází ve státním znaku i na státní vlajce Korejské lidově demokratické republiky.\n\nKromě toho se nachází i na vlajkách a státních znacích některých států (vlajka Džibutska a Zimbabwe a znak Mosambiku), které nejsou socialistické.\nNachází se také ve znacích organizací Frakce Rudé armády a Zapatova armáda národního osvobození (EZLN). Symbol je často používán hudební skupinou Rage Against the Machine, kvůli jejich sympatiím k EZLN.\n\nV roce 1930 byl v Sovětském svazu zaveden Řád Rudé hvězdy jako ocenění osobností Rudé armády, sovětského námořnictva, pohraničních a vnitřních vojsk, pracovníků orgánů Výboru státní bezpečnosti SSSR a udělován byl také vojenským jednotkám, vojenským lodím, sjednocení, podnikům, institucím, organizacím za významné zásluhy ve věci obrany SSSR.\n\nČervená hvězda je tradičním symbolem výrobce piva Heineken. Nemá však nic společného s rudou hvězdou jako symbolem komunismu.\n\nRudá hvězda se nachází také na čele známé komiksové hrdinky Oktobriany.\n\nPo rozpadu východního bloku nastaly v některých zemích snahy o zákaz používání komunistické symboliky, tedy nejen rudé hvězdy, ale i srpu a kladiva. Některé státy však mají i v současnosti rudou hvězdu a srp a kladivo ve státním znaku.\n\nV roce 2006 byl v českém parlamentu podán návrh na zákaz používání rudé hvězdy, který poslanci zamítli. Naproti tomu v Polsku a Maďarsku poslanci takové zákony přijali již v polovině devadesátých let 20. století. Podobný návrh zákona byl v českém parlamentu opět podán v roce 2007.\nV roce 2005 zažalovalo v Maďarsku burzovní sdružení hájící zájmy malých akcionářů pivovar Heineken za používání rudé hvězdy ve svém znaku. Nižší obvodní soudy žalobu zamítly s odůvodněním, že hvězda v logu pivovaru nemá nic společného s komunistickou ideologií.\n\n\n"}
{"id": "1025009", "url": "https://cs.wikipedia.org/wiki?curid=1025009", "title": "Flošna", "text": "Flošna\n\nFlošna je výraz, který označuje předsunuté kasematní budovy, tzv. lunety, postavené v Hradci Králové v rámci stavby královéhradecké pevnosti ve druhé polovině 18. století. Jedná se o lokální královéhradecký pojem, který pochází z francouzského \"la fléche\" (šipka). Slovo vzniklo pravděpodobně již při stavbě a používalo se mezi vojáky sloužícími v pevnosti.\n\nByly postaveny celkem tři flošny, přičemž dodnes se dochovaly dvě – tzv. Pivovarská flošna a Pajkrova flošna (viz níže). Třetí, dnes již neexistující flošna, se nacházela na místě dnešního Ulrichova náměstí. Obě dochované flošny jsou kulturními památkami.\n\nObě flošny byly původně obehnány příkopem a vstup do nich byl možný jen přes dřevěný most. Mají téměř čtvercový půdorys se zkosenými nárožími o rozměrech cca 25 × 25 m a výšce téměř 6 m. Vnější zdivo je režné (z neomítnutých cihel), římsy, portály a nároží jsou z tesaných pískovcových kvádrů. Střecha je tvořena zhruba 2 m vysokým hliněným náspem porostlým drny a nálety.\n\nPo zrušení královéhradecké pevnosti byl příkop zasypán a okolní hradby odstraněny. Od té doby byly flošny pronajímány nejrůznějším subjektům a sloužily jako skladiště či garáže. V současnosti je jejich stav poměrně špatný.\n\nMá fortifikační číslo 39 (Luneta XXXIX). Těsně sousedí s Koupalištěm Flošna (viz níže). Po dlouhá léta ji využíval hradecký pivovar – odtud její jméno. Název Pivovarská flošna nese i ulice, která k objektu vede. Existuje plán na její rekonstrukci, ale náklady by měly dosáhnout takřka 60 milionů Kč.\n\nSouřadnice flošny jsou .\n\nMá fortifikační číslo 40 (Luneta XL). Její název pochází z přelomu 19. a 20. století, kdy ji měla pronajatou královéhradecká firma Rudolf Pajkr a spol. specializující se zejm. na výrobu harmonií. Postavena podle návrhu gen. ing. Kleindorfa. K roku 2014 existoval plán na její rekonstrukci, přičemž by se stala majetkem sousední Farmaceutické fakulty Univerzity Karlovy.\n\nSouřadnice flošny jsou .\n\nPodle obou pevnostních objektů bylo pojmenováno i letní Koupaliště Flošna otevřené 20. května 2010, které se nachází nedaleko nich. Název koupaliště vybíraly děti z královéhradeckých škol, autorkou vítězného návrhu se stala Eliška Ryšánková ze ZŠ Milady Horákové.\n\n"}
{"id": "1025010", "url": "https://cs.wikipedia.org/wiki?curid=1025010", "title": "James Harden", "text": "James Harden\n\nJames Edward Harden (* 26. srpna 1989, Los Angeles, Kalifornie, USA) je profesionální americký basketbalista. V současnosti hraje za Houston Rockets v basketbalové NBA. V roce 2009 byl draftován týmem Oklahoma City Thunder (jako první hráč draftovaný tímto týmem). Když se v roce 2012 probojoval s týmem Oklahoma City Thunder až do finále západní konference kdy byli poraženi týmem Golden State Warriors (3:4) , byl nečekaně \"přeřazen\" do týmu Houston Rockets, kde hraje.\n"}
{"id": "1025014", "url": "https://cs.wikipedia.org/wiki?curid=1025014", "title": "Michal Kubala", "text": "Michal Kubala\n\nMichal Kubala (* 12. června 1980 Levice, Československo) je slovenský fotbalový záložník působící v brunejském klubu Wijaya FC. Během své kariéry působil v klubech na Slovensku, ve Švédsku, Rumunsku, Malajsii, Bruneji a Norsku.\n\nHrál ve slovenských mládežnických výběrech U18 a U21. V roce 2012 se jednou objevil v malajsijském ligovém výběru, který porazil výběr Indonésie 6:0. Kubala v utkání jednou skóroval.\n\n"}
{"id": "1025015", "url": "https://cs.wikipedia.org/wiki?curid=1025015", "title": "Akrotérion", "text": "Akrotérion\n\nAkrotérion (z řec. \"akrotés\" 'krajní, nejvyšší') nebo akroterium je ozdobný prvek řádové architektury, umístěný na vrcholku i krajích štítu chrámových budov, ale také na náhrobcích, stélách a podobně. \n\nV nejstarší době bylo z pálené a malované hlíny, později kamenné a většinou plasticky zdobené, například palmetou, maskaronem nebo rozvilinou. Funkci akrotéria mohly plnit i sochy. Užívalo se v klasickém starověku na průčelí chrámů a veřejných staveb, znovu se objevilo v renesanci a klasicismu, a to i na obytných domech a běžných stavbách. Na starověkých sarkofázích i klasicistických kamenných náhrobcích to mohou být jednoduché \"rohy\".\n\n"}
{"id": "1025022", "url": "https://cs.wikipedia.org/wiki?curid=1025022", "title": "Sarah Menezesová", "text": "Sarah Menezesová\n\nSarah Gabrielle Cabral de Menezes, (* 26. březen 1990 v Teresině, Brazílie) je brazilská zápasnice judistka, olympijská vítězka z roku 2012.\n\nDívka z Piauí, jak ji titulují brazilská média, začala s bojovými uměními ve věku 9 let na předměstí Teresiny v Bela Vista. Základy juda/capoeiry dostala v rámci tělesné výchovy na základní škole. Na judo se zaměřila v 11 letech pod trenérem Falcãem, za kterým dojížděla do Teresiny. Od svých 16 let žije v São Paulu. V brazilské judistické reprezentaci se pohybuje od roku 2005. V roce 2008 byla nominována na olympijské hry v Pekingu na úkor Danielu Polzinové a vypadla hned v prvním kole. V roce 2012 se kvalifikovala na olympijských hrách v Londýně. Jako favoritka na jednu z medailí potvrdila postupem do finále výbornou formu. Každý zápas poctivě vybojovala na body, v žádném zápase hrubě nechybovala a zaslouženě získala zlatou olympijskou medaili. V roce 2016 startovala jako domácí reprezentantka na olympijských hrách v Riu, ale nedokázala zvládnout jako obhájkyně zlaté olympijské medaile tlak. V turnaji začala velmi dobře po vítězství nad ambiciózní Belgičankou Charline Van Snickovou, ale ve čtvrtfinále ji po celý zápas nepustila do úchopu Kubánka Dayaris Mestreová a prohrála na šido. V opravách neuspěla a obsadila 7. místo.\n\n"}
{"id": "1025025", "url": "https://cs.wikipedia.org/wiki?curid=1025025", "title": "Massacre", "text": "Massacre\n\nMassacre může znamenat:\n\n\n"}
{"id": "1025031", "url": "https://cs.wikipedia.org/wiki?curid=1025031", "title": "Šťavel růžkatý", "text": "Šťavel růžkatý\n\nŠťavel růžkatý (\"Oxalis corniculata\") je druh poléhavé plevelné rostliny z rodu šťavel. Je považován za neofyt, který připutoval do České republiky z oblastí okolo Středozemního moře.\n\nDruh je původním v subtropech a tropech Asie a Afriky odkud přicestoval nejdříve do Středomoří. V současnosti je v Evropě rozšířen od jihu po Britské ostrovy a Skandinávii, na východě zasahuje po Ukrajinu. Dostal se i do Severní Ameriky, kde také zdomácněl. V severní části střední Evropy je poměrně vzácný a vyskytuje se pouze nárazovitě, v jižní části je hojnější a místy tam i zdomácněl.\n\nV Česku je zastoupen řídce, trvalé roste v klimaticky teplých oblastech, od nížin po pahorkatiny. Ve vyšších polohách, kam se nejčastěji dostává se zeminou, se objevuje jen přechodně. Vyskytuje se převážně v lokalitách antropogenního charakteru, ve volné přírodě se prozatím příliš nešíří. Obvykle roste v zahradách, parcích, sklenících, na rumištích i u cest a chodníků. Nalezneme ho na humózních půdách suchých až mírně vlhkých, písčitých i hlinitých a hlavně dobře zásobených minerály.\n\nJednoletá, dvouletá i víceletá, šedavě zeleně zbarvená rostlina, která bývá vysoká 5 až 10 cm. Obvykle větvené, v uzlinách kořenící lodyhy jsou hustě chlupaté, poléhavé a na koncích vystoupavé. Lodyhy, které bývají až 25 cm dlouhé a 1 mm tlusté, vyrůstají z hrubého nevětveného kořene a jsou porostlé trojčetnými, tmavě až fialově zeleně zbarvenými listy. K jejich řapíkům, 2 až 8 cm dlouhým, jsou téměř po celé délce přirostlé chlupaté palisty. Jednotlivé lístky, 8 až 20 mm dlouhé a 10 až 20 mm široké, jsou obsrdčité, na vrcholu asi do šestiny až třetiny vykrojené a po obvodě brvité.\n\nKvětenství vyrůstající v paždí listů jsou tvořena dvěma až sedmi drobnými, oboupohlavnými, pětičetnými květy se vzpřímenými, 1 až 6 cm dlouhými stopkami a kopinatými listeny. Vejčité kališní lístky jsou chlupaté a na koncích zašpičatělé. Podlouhle obvejčité korunní lístky jsou na vrcholu zaokrouhlené nebo uťaté a při bázi srostlé, mají zlatožlutou barvu a bývají 5 až 10 mm dlouhé (dvojnásobně než kališní). Rostliny kvetou od května do září, opyluje je hmyz a jsou považovány za medonosné.\n\nPlody jsou na svěšených stopkách pětihranné, elipsoidní až podlouhle vejčité tobolky s několika špičatými růžky (po nich má rostlina druhové jméno \"růžkatý\"). Tobolky jsou 12 až 25 mm dlouhé, 2 až 3 mm tlusté, šedivě zbarvené a chlupaté. Obsahují elipsoidní až vejčitá, ze stran zploštělá, na vrcholu špičatá, příčně žebrovatá semena. Ta bývají dlouhá 1 až 1,5 mm a široká asi 1 mm a jsou hnědě až červeno hnědě zbarvená.\n\nŠťavel růžkatý se rozmnožuje převážně generativně semeny, která jsou po dozrání vymršťována z tobolek do vzdálenosti několika desítek centimetrů. Na jedné rostlině dozraje až několik stovek semen. Ta jsou lepkavá a snadno se přilepují na okolní předměty nebo živočichy. Jsou také snadno odnášena větrem a splavována vodou. Klíčí po celé vegetační období.\n\nVegetativně se druh rozmnožuje kořenujícími poléhavými lodyhami. V mírné zimě dokáže rostlina přezimovat a pak rozkvétá velmi záhy, již v dubnu.\n\nŠťavel růžkatý je hodnocen jako plevelná rostlina, která se ve středoevropských podmínkách na orné půdě vyskytuje jen řídce. Zapleveluje však zahradnické provozovny, kde se velmi dobře šíří s půdou i rostlinnou sadbou; nejvíce mu tam prospívá kyprá, živinami zásobená a pravidelně zavlažovaná půda.\n\nV české přírodě se šťavel růžkatý vyskytuje ve dvou morfotypech, které jsou hodnoceny jako variety:\n\n\n \n"}
{"id": "1025032", "url": "https://cs.wikipedia.org/wiki?curid=1025032", "title": "Carlos Osoro Sierra", "text": "Carlos Osoro Sierra\n\nCarlos kardinál Osoro Sierra (* 16. května 1945, Castañeda, Kantábrie) je španělský římskokatolický duchovní a arcibiskup madridský. Dne 19. listopadu 2016 jej papež František jmenoval kardinálem.\n\nDo semináře vstoupil po univerzitních studiích pedagogiky a matematiky na Universidad Complutense de Madrid, vysvěcen byl v roce 1973.\n\nNa Papežské univerzitě v Salamance získal licenciát z teologie a filosofie, v Salamance získal licenciát z pedagogiky. Po pastoračním a pedagogickém působení v diecézi Santander se stal generálním vikářem diecéze (1976-1994), rektorem semináře (1977-1996) a proboštem katedrální kapituly (1994).\n\nV roce 1996 jej papež Jan Pavel II. jmenoval biskupem v Orense, roku 2002 se stal arcibiskupem oviedským, roku 2009 jej Benedikt XVI. jmenoval arcibiskupem valencijským. Je přirovnáván k současnému papeži Františkovi (\"\"španělský František\"\"), který jej jmenoval po rezignaci kardinála Rouco Varely dne 28. srpna 2014 arcibiskupem madridským., příčemž jeho nástupcem na místě arcibiskupa valencijského se stal kardinál Cañizares Llovera.\n\nDne 9. října 2016 oznámil papež František že Carlos Osoro Sierra, bude při konzistoři dne 19. listopadu 2016 jmenován kardinálem.\n\n"}
{"id": "1025039", "url": "https://cs.wikipedia.org/wiki?curid=1025039", "title": "Antonín Mokrý (politik)", "text": "Antonín Mokrý (politik)\n\nAntonín Mokrý (27. září 1820 Netolice – 22. listopadu 1883 Vodňany), byl český a rakouský politik, během revolučního roku 1848 poslanec Říšského sněmu.\n\nProfesí byl notářem. 2. února 1849 se oženil s Marií rozenou Pávkovou. Jeho syn Otakar Mokrý byl spisovatelem, další syn Theodor Mokrý byl lesním inženýrem.\n\nBěhem revolučního roku 1848 se zapojil do politiky. Byl členem vlasteneckých spolků (Svornost, Slovanská lípa). Ve volbách roku 1848 byl zvolen na ústavodárný Říšský sněm. Zastupoval volební obvod Vodňany. Uvádí se jako magistrátní auskultant, měšťan. Patřil ke sněmovnímu bloku pravice, do kterého náležel český politický tábor, Národní strana (staročeši).\n\nOd roku 1850 působil v Třeboni coby adjunkt u okresního soudu.\n\nZemřel v listopadu 1883.\n"}
{"id": "1025042", "url": "https://cs.wikipedia.org/wiki?curid=1025042", "title": "Neuville-Saint-Vaast", "text": "Neuville-Saint-Vaast\n\nNeuville-Saint-Vaast je francouzská obec ležící v departementu Pas-de-Calais v oblasti Hauts-de-France.\n\nSoučástí obce je osada La Targette, na jejímž území se nachází památník a vojenský hřbitov československých dobrovolníků z obou světových válek.\n\n\n"}
{"id": "1025049", "url": "https://cs.wikipedia.org/wiki?curid=1025049", "title": "Fleshless", "text": "Fleshless\n\nFleshless je česká grindcore/death metalová kapela založená v roce 1990 ve městě Děčín původně pod názvem Zvrator (pod nímž vyšla dvě dema a jedno EP). Název Fleshless nese od roku 1993.\n\nKapela odehrála množství koncertů včetně tour v Jižní Americe. V roce 1994 předskakovala americké skupině Cannibal Corpse.\n\nRoku 1996 vzniklo split nahrávka \"Free Off Pain / Fake\" společně s rakouskou kapelou Mastic Scum. Původně mělo jít o sampler (výběr) firmy Ohne Maulkorb Productions, kde mělo být více kapel, některé ale odřekly a tak vzniklo splitko.\n\nV roce 1999 vyšlo první studiové album s názvem \"Grindgod\". Obaly kreslí ústecký akademik Jiří Lhota, mj. autor loga ústecké black metalové kapely Unclean.\n\nPo 3 letech od posledního studiového alba „Devoured Beyond recognition“ (2015) se FLESHLESS vrátili do studia k nahrání své deváté desky „Doomed.“ Deska navazuje na poslední studiový počin EP „Dethroned in Shadows,“ nahrané v roce 2017 v Severočeském studio The Barn pod vedením hudebního producenta, zvukového inženýra, hudebníka a leadera skupiny MEAN MESSIAH Dana Frimla. Nahrávání začalo 31. srpna 2018 a FLESHLESS se znovu vratili za Danem Frimlem do studia The Barn. Své desky zde nahrávali kapely jako  TORTHARRY, MEAN MESSIAH, SMASHING DUMPLINGS nebo DILLIGENCE. \n\n„Doomed“ vyšlo jako klasické CD a LP pod hlavičkou německého vydavatelství Rotten Roll Rex zastupující takové jména jako HAEMORRHAGE, SPASM nebo GUTALAX.\n\nDesku opět otextoval Tomáš „Chymus“ Hanzl (ANTIGOD, EX-ISACAARUM, EX-AHUMADO GRANUJO). Hlavní grafický motiv desky namaloval Rudi Gorgingsiucide art a o finální grafickou úpravu a fotografie se postarala Renáta „Renhule“ Valeš (EX-FELISHA). \n\nDo současné chvíle Fleshless koncertovali bezmála na tisíci koncertech a festivalech napříč třemi kontinenty. Nechyběla ani turné po Jižní a Severní Americe či Evropě.\n\n\n\n\n\nwww.fleshless.cz - officiální webové stránky\n\nhttps://www.facebook.com/fleshlessofficial/ - Facebook\n\nhttps://www.youtube.com/channel/UCxikyIhiAEyDYuNlIDiOPTQ - Youtube kanál\n\n"}
{"id": "1025054", "url": "https://cs.wikipedia.org/wiki?curid=1025054", "title": "2. česká národní hokejová liga", "text": "2. česká národní hokejová liga\n\n2. česká národní hokejová liga (zkráceně \"2. ČNHL\") byla v letech 1973 až 1979 a 1983 až 1993 společně s 2. slovenskou národní hokejovou ligou (2. SNHL) třetí nejvyšší hokejovou soutěží v Československu a druhou nejvyšší samostatnou v rámci České socialistické republiky, později České republiky. Na ligu přímo navazuje současná 2. česká hokejová liga.\n\nSoutěž vznikla v roce 1973, kdy došlo k zúžení 1. ČNHL, ze které sestoupilo 16 mužstev. 15 z nich (TJ Dynamo Jihlava sestoupila do divize) a 9 týmů z divizí (vítězové všech 6 divizí a 3 nejlepší z druhých míst) vytvořilo novou soutěž o 24 účastnících rozdělených do tří osmičlenných skupin.\n\nPo sezoně 1978/79 došlo k rozšíření 1. ČNHL a zrušení 2. ČNHL. 12 klubů z 2. ČNHL postoupilo do dalšího ročníku ČNHL, zbývající spadly do krajských přeborů.\n\nK obnovení soutěže došlo v roce 1983. Z ČNHL do znovu obnovené 2. ČNHL sestoupilo 10 týmů, které doplnilo 14 klubů z krajských přeborů.\n\n24 týmů bylo rozděleno do tří osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). Vítězové všech tří skupin postoupili do finálové skupiny (do roku 1977 kvalifikace o 1. českou národní hokejovou ligu), ve které se utkaly dvoukolově každý s každým (celkem 4 kola). Počet postupujících byl závislý na postupech mezi 1. ČNHL a 1. ligou (1974 až 1978 a 1989 dva, 1984 až 1988 jeden a 1990 tři). Poslední týmy obvykle sestupovaly do divize, později do kraje.\n\nV sezoně 1989/90 přibyla vzhledem k rozšíření dalšího ročníku 1. ČNHL kvalifikace pro druhé týmy z každé skupiny.\n\n40 týmů mělo být rozděleno do čtyř desetičlenných regionálních skupin. Ve skupinách se všech 10 klubů utkalo čtyřkolově každý s každým (celkem 36 kol). V sezoně 1977/78 vítězové všech čtyř skupin postoupili do kvalifikace o 1. českou národní hokejovou ligu, ve které se utkaly dvoukolově každý s každým (celkem 4 kola). Po následné sezoně došlo k zrušení 2. ČNHL, pročež první tři týmy z každé skupiny postoupily přímo do příštího ročníku ČNHL a čtvrté týmy ze všech čtyř skupin postoupily do kvalifikace hrané jinak stejným způsobem jako předešlou sezonu.\n\nV sezoně 1990/91 bylo 30 týmů rozděleno do tří desetičlenných regionálních skupin. Ve skupinách se všech 10 klubů utkalo dvoukolově každý s každým (celkem 18 kol). První čtyři týmy z každé skupiny postupovaly do dvou šestičlenných semifinálových skupin. Semifinálovou skupinu A tvořily 4 kluby ze skupiny A a týmy z 1. a 3. místa skupiny B. Semifinálovou skupinu B tvořily 4 kluby ze skupiny C a týmy z 2. a 4. místa skupiny B. V semifinálové skupině se všech 6 týmů utkalo dvoukolově každý s každým (celkem 10 kol). Vítězové obou semifinálových skupin se utkaly ve finále na dva zápasy. Oba finalisté postoupili do dalšího ročníku 1. ČNHL.\n\n32 týmů bylo rozděleno do čtyř osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol).\n\nV sezoně 1991/92 první dva týmy z každé skupiny postupovaly do dvou čtyřčlenných semifinálových skupin. Semifinálovou skupinu A tvořily kluby ze skupiny A a B. Semifinálovou skupinu B tvořily kluby ze skupiny C a D. V semifinálové skupině se všechny 4 týmy utkaly dvoukolově každý s každým (celkem 6 kol). Vítězové obou semifinálových skupin se utkaly ve finále na dva zápasy. Oba finalisté postoupily do dalšího ročníku 1. ČNHL.\n\nV sezoně 1992/93 první dva týmy z každé skupiny postupovaly do kvalifikace o 1. ligu.\n\nPozn. Postupující do 1. ČNHL jsou označeni tučně.\n\n"}
{"id": "1025055", "url": "https://cs.wikipedia.org/wiki?curid=1025055", "title": "2. česká národní hokejová liga 1973/1974", "text": "2. česká národní hokejová liga 1973/1974\n\n2. česká národní hokejová liga 1973/1974 byla 1. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České socialistické republiky.\n\n24 týmů bylo rozděleno do tří osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). Vítězové všech tří skupin postoupily do kvalifikace o 1. českou národní hokejovou ligu, ve které se utkaly dvoukolově každý s každým (celkem 4 kola). První dva týmy postoupily do dalšího ročníku 1. ČNHL.\n\nTýmy na posledních místech každé skupiny sestoupily do divize.\n\nPřed zahájením soutěže došlo ke změně názvu TJ Secheza Lovosice na TJ SONP Kladno B. TJ SONP Kladno B hrála svá domácí utkání v Lovosicích.\n\nTýmy TJ Šumavan Vimperk, TJ Dvůr Králové nad Labem a TJ Baník OKD Ostrava sestoupily do divize. Nahradily je kluby, jež uspěly v kvalifikaci TJ Kaučuk Kralupy nad Vltavou, TJ Baník Příbram a TJ Meochema Přerov.\nTýmy TJ SONP Kladno B a TJ Tatra Kopřivnice postoupily do dalšího ročníku 1. ČNHL. Nahradily je sestupující týmy TJ Moravia DS Olomouc a TJ DP I. ČLTK Praha.\n\n"}
{"id": "1025056", "url": "https://cs.wikipedia.org/wiki?curid=1025056", "title": "2. česká národní hokejová liga 1974/1975", "text": "2. česká národní hokejová liga 1974/1975\n\n2. česká národní hokejová liga 1974/1975 byla 2. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České socialistické republiky.\n\n24 týmů bylo rozděleno do tří osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). Vítězové všech tří skupin postoupily do kvalifikace o 1. českou národní hokejovou ligu, ve které se utkaly dvoukolově každý s každým (celkem 4 kola). První dva týmy postoupily do dalšího ročníku 1. ČNHL.\n\nTýmy na posledních místech každé skupiny sestoupily do divize.\n\nTýmy TJ Baník Příbram, TJ Uhelné sklady Praha a TJ Lokomotiva Pramet Šumperk sestoupily do divize. Nahradily je kluby, jež uspěly v kvalifikaci TJ Šumavan Vimperk, VTJ Mělník a TJ Slovan Hodonín.\n\nTýmy TJ Kolín a TJ Moravia DS Olomouc postoupily do dalšího ročníku 1. ČNHL. Nahradily je sestupující týmy TJ Poldi SONP Kladno B a TJ Tatra Kopřivnice.\n\n"}
{"id": "1025057", "url": "https://cs.wikipedia.org/wiki?curid=1025057", "title": "Imád Mugníja", "text": "Imád Mugníja\n\nImád Fajíz Mugníja (: , ‎7. prosince 1962, Tir Dibba – 12. února 2008, Damašek), též známý jako al-Hadž Radwan (), byl vojenský šéf a bezpečnostní expert libanonské ší'itské militantní organizace Hizballáh. Je mu připisována řada bombových útoků na americké a izraelské vojenské i civilní cíle, únosy a vraždy, při nichž souhrnně zemřelo několik set lidí. Mimo jiné šlo o bombové útoky na americkou ambasádu a základnu americké námořní pěchoty v libanonském Bejrútu či útok na židovské komunitní centrum v argentinském Buenos Aires v roce 1994.\n\nAmerická FBI vypsala za jeho dopadení odměnu 5 milionů dolarů a figuroval rovněž na seznamu hledaných teroristů sestaveném Evropskou unií a Interpolem. Před teroristickými útoky z 11. září 2001 mělo jít o člověka, který měl na svědomí největší počet amerických životů.\n\nZemřel v roce 2008 v Damašku, když v automobilu, kolem něhož procházel, vybuchla nastražená bomba. Bývalý izraelský velvyslanec v Argentině, Jicchak Aviran, počátkem roku 2014 naznačil, že za Mugníjovou smrtí stál Izrael. Z atentátu byla již dříve podezírána zpravodajská služba Mosad, avšak Izrael svůj podíl na něm odmítl. Podle článku deníku \"The Washington Post\" z ledna 2015, odvolávajícího se na někdejší představitele zpravodajských služeb, byl atentát na Mugníju společnou operací Mosadu a CIA.\n\n"}
{"id": "1025058", "url": "https://cs.wikipedia.org/wiki?curid=1025058", "title": "2. česká národní hokejová liga 1975/1976", "text": "2. česká národní hokejová liga 1975/1976\n\n2. česká národní hokejová liga 1975/1976 byla 3. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České socialistické republiky.\n\n24 týmů bylo rozděleno do tří osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). Vítězové všech tří skupin postoupily do kvalifikace o 1. českou národní hokejovou ligu, ve které se utkaly dvoukolově každý s každým (celkem 4 kola). První dva týmy postoupily do dalšího ročníku 1. ČNHL.\n\nTýmy na posledních místech každé skupiny sestoupily do divize.\n\nTJ SONP Kladno B hrál svá domácí utkání v Lovosicích.\n\nPřed zahájením soutěže došlo ke změně názvu TJ ZMS Třebíč na TJ ZKL Brno B. TJ ZKL Brno B hrála svá domácí utkání v Třebíči.\n\nTýmy VTJ Příbram, TJ Kaučuk Kralupy nad Vltavou a TJ Zbrojovka Vsetín Ostrava sestoupily do divize. Vzhledem k tomu, že vítěz divize C TJ Spartak Opočno postup odmítl, kvalifikace se nehrála a vítězové zbylých tří divizí TJ Baník Příbram, TJ Vodní stavby Tábor a TJ Lokomotiva Pramet Šumperk přímo postoupily.\n\nTýmy TJ Spartak ZVÚ Hradec Králové a TJ SONP Kladno B postoupily do dalšího ročníku 1. ČNHL. Nahradily je sestupující týmy ASD Dukla Jihlava B a TJ Slavia IPS Praha.\n\n"}
{"id": "1025061", "url": "https://cs.wikipedia.org/wiki?curid=1025061", "title": "2. česká národní hokejová liga 1976/1977", "text": "2. česká národní hokejová liga 1976/1977\n\n2. česká národní hokejová liga 1976/1977 byla 4. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České socialistické republiky.\n\n24 týmů bylo rozděleno do tří osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). Vítězové všech tří skupin postoupily do kvalifikace o 1. českou národní hokejovou ligu, ve které se utkaly dvoukolově každý s každým (celkem 4 kola). První dva týmy postoupily do dalšího ročníku 1. ČNHL.\n\nVzhledem k reorganizace a rozšíření soutěže pro další ročník nikdo nesestoupil.\n\nASD Dukla Jihlava B hrál svá domácí utkání v Liberci.\n\nVzhledem k reorganizaci soutěží pro příští ročník, kdy došlo k rozšíření 2. ČNHL a zrušení divizí ze soutěže nikdo nesestoupil. Do soutěže naopak z divize přímo postoupily týmy VTJ Příbram, TJ Uhelné sklady Praha, TJ Spolana Neratovice, TJ Spartak BS Vlašim, TJ Spartak Lada Soběslav, TJ Kovosvit Holoubkov, TJ Stadion Teplice a TJ Baník SHD Most a z kvalifikace vítězů krajských přeborů TJ Lokomotiva Beroun, TJ Klatovy, TJ Slovan Frýdlant a TJ Sokol Ostrava-Poruba.\n\nTýmy TJ Meochema Přerov a ASD Dukla Jihlava B postoupily do dalšího ročníku 1. ČNHL. Nahradily je sestupující týmy TJ Kolín, TJ Spartak ZVÚ Hradec Králové.\n\n"}
{"id": "1025062", "url": "https://cs.wikipedia.org/wiki?curid=1025062", "title": "2. česká národní hokejová liga 1977/1978", "text": "2. česká národní hokejová liga 1977/1978\n\n2. česká národní hokejová liga 1977/1978 byla 5. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České socialistické republiky.\n\nPůvodně 40, nakonec 39 týmů bylo rozděleno do čtyř desetičlenných regionálních skupin (ze skupiny A odstoupil TJ Kovosvit Holoubkov). Ve skupinách se všech 10 klubů utkalo čtyřkolově každý s každým (celkem 36 kol). Vítězové všech čtyř skupin postoupily do kvalifikace o 1. českou národní hokejovou ligu, ve které se utkaly dvoukolově každý s každým (celkem 4 kola). První dva týmy postoupily do dalšího ročníku 1. ČNHL.\n\nTýmy na posledních místech každé skupiny (vyjma skupiny A) sestoupily do krajských přeborů.\n\nPřed zahájením soutěže odstoupil klub TJ Kovosvit Holoubkov, který nebyl nikým nahrazen a skupina se tak odehrála v 9, pročež z ní žádný klub nesestupoval.\n\nTJ Zetor Brno B hrála svá domácí utkání v Náměšti nad Oslavou.\n\nTýmy TJ Spartak Lada Soběslav, TJ Slovan Frýdlant a TJ Sokol Ostrava-Poruba sestoupily do krajských přeborů. Nahradily je kluby, jež uspěly v kvalifikaci TJ Bohemians ČKD Praha, TJ ZKL Klášterec nad Ohří, TJ Žďas Žďár nad Sázavou a TJ Spartak Tesla Opočno.\n\nTýmy TJ Stadion Hradec Králové a TJ Slavia IPS Praha postoupily do dalšího ročníku 1. ČNHL. Nahradily je sestupující týmy TJ Baník ČSA Karviná a TJ Poldi SONP Kladno B.\n\n"}
{"id": "1025063", "url": "https://cs.wikipedia.org/wiki?curid=1025063", "title": "2. česká národní hokejová liga 1978/1979", "text": "2. česká národní hokejová liga 1978/1979\n\n2. česká národní hokejová liga 1978/1979 byla 6. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České socialistické republiky. Vzhledem k reorganizaci soutěží byl tento ročník až do sezony 1983/1984 posledním ročníkem.\n\nPůvodně 40, nakonec 37 týmů bylo rozděleno do čtyř desetičlenných regionálních skupin (před zahájením soutěže odstoupily ze skupiny B TJ Spartak BS Vlašim a TJ Poldi SONP Kladno B a ze skupiny C TJ Spartak Tesla Opočno).\n\nVe skupinách se mělo všech 10 klubů utkat čtyřkolově každý s každým (celkem 36 kol), ve skupině B to tedy bylo jen 28 kol a ve skupině C 32.\n\nVzhledem ke zrušení 2. ČNHL první tři týmy z každé skupiny postoupily přímo do příštího ročníku ČNHL.\n\nČtvrté týmy ze všech čtyř skupin postoupily do kvalifikace o 1. českou národní hokejovou ligu, ve které se utkaly dvoukolově každý s každým (celkem 4 kola) s posledními dvěma týmy z 1. ČNHL ve dvou tříčlenných skupinách. Vítězové obou skupin postoupily do dalšího ročníku ČNHL. Týmy ze druhých a třetích míst sestoupily do krajských přeborů.\n\nZbylé týmy každé skupiny sestoupily do krajských přeborů.\n\nPřed zahájením soutěže odstoupily ze skupiny B TJ Spartak BS Vlašim a TJ Poldi SONP Kladno B.\n\nPřed zahájením soutěže došlo ke změně názvu TJ Zetor Brno B na TJ Elitex Třebíč a přesunu působiště z Náměšti nad Oslavou do Třebíče.\n\nPřed zahájením soutěže došlo k přesunu ASD Dukla Jihlava B z Liberce do Písku, z tohoto důvodu došlo k přesunu VTJ Písek do VTJ VVŠ PV Vyškov.\n\nPřed zahájením soutěže odstoupil ze skupiny C TJ Spartak Tesla Opočno.\n\nTýmy TJ Baník Sokolov, TJ Žďas Žďár nad Sázavou, VTJ Litoměřice, TJ Baník ČSA Karviná, TJ Šumavan Vimperk, VTJ VVŠ PV Vyškov, TJ Autoškoda Mladá Boleslav, TJ Tatra Kopřivnice, TJ Baník Příbram, TJ Kolín, TJ Spolana Neratovice a TJ TŽ VŘSR Třinec přímo postoupily do dalšího ročníku ČNHL.\n\nTýmy VTJ Příbram, TJ Elitex Třebíč, TJ Slovan NV Louny a VTJ Hodonín postoupily do kvalifikace o 1. českou národní hokejovou ligu, ve které se utkaly dvoukolově každý s každým (celkem 4 kola) s posledními dvěma týmy z 1. ČNHL TJ ZVVZ Milevsko a TJ Slavia IPS Praha ve dvou tříčlenných skupinách. V kvalifikaci se oba prvoligové týmy zachránily a druholigové kluby tak sestoupily do krajských přeborů.\n\nTýmy TJ DP I. ČLTK Praha, TJ Slavia PS Karlovy Vary, TJ Lokomotiva Beroun, TJ Klatovy, TJ Bohemians ČKD Praha, TJ ZKL Klášterec nad Ohří, TJ Prostějov, TJ Vodní stavby Tábor, TJ Jitex Písek, TJ Jiskra Havlíčkův Brod, VTJ Mělník, TJ Spartak Nové Město nad Metují, TJ Stadion Teplice, TJ Uhelné sklady Praha, TJ Baník SHD Most, TJ AZ Havířov, TJ Stadion Šumperk, TJ Tatra Vagónka Studénka, TJ Zbrojovka Vsetín, TJ Nový Jičín a TJ Slovan Hodonín přímo sestoupily do krajských přeborů.\n\n"}
{"id": "1025065", "url": "https://cs.wikipedia.org/wiki?curid=1025065", "title": "2. česká národní hokejová liga 1983/1984", "text": "2. česká národní hokejová liga 1983/1984\n\n2. česká národní hokejová liga 1983/1984 byla 7. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České socialistické republiky. K obnovení soutěže došlo po 4 ročnících, během nichž fungovala rozšířená Česká národní hokejová liga a pod ní rovnou krajské přebory.\n\n24 týmů bylo rozděleno do tří osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). Vítězové všech tří skupin postoupily do finálové skupiny, ve které se utkaly dvoukolově každý s každým (celkem 4 kola). Vítězný tým postoupil do dalšího ročníku 1. ČNHL.\n\nTýmy na posledních místech každé skupiny sestoupily do krajských přeborů.\n\nASD Dukla Jihlava B hrál svá domácí utkání v Písku.\n\nTýmy TJ Baník SHD Most, VTJ Sušice a TJ Spartak Nové Město nad Metují sestoupily do krajských přeborů. Nahradily je kluby, jež uspěly v kvalifikaci TJ ČKD Slaný, TJ Škoda Rokycany a TJ Tatra Kopřivnice.\n\nTým ASD Dukla Jihlava B postoupil do dalšího ročníku 1. ČNHL. Nahradil ho sestupující tým TJ VTŽ Chomutov.\n\n"}
{"id": "1025066", "url": "https://cs.wikipedia.org/wiki?curid=1025066", "title": "2. česká národní hokejová liga 1984/1985", "text": "2. česká národní hokejová liga 1984/1985\n\n2. česká národní hokejová liga 1984/1985 byla 8. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České socialistické republiky.\n\n24 týmů bylo rozděleno do tří osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). Vítězové všech tří skupin postoupily do finálové skupiny, ve které se utkaly dvoukolově každý s každým (celkem 4 kola). Vítězný tým postoupil do dalšího ročníku 1. ČNHL.\n\nTýmy na posledních místech každé skupiny sestoupily do krajských přeborů.\n\nTýmy TJ Slavia PS Karlovy Vary, TJ Konstruktiva Praha a TJ Žďas Žďár nad Sázavou sestoupily do krajských přeborů. Nahradily je kluby, jež uspěly v kvalifikaci TJ Vodní stavby Tábor, VTJ Sušice a TJ Slovan Hodonín (od příští sezony přejmenován na TJ Baník Hodonín) .\n\nTým TJ Stadion PS Liberec postoupil do dalšího ročníku 1. ČNHL. Nahradil ho sestupující tým TJ Lokomotiva Meochema Přerov.\n\n"}
{"id": "1025067", "url": "https://cs.wikipedia.org/wiki?curid=1025067", "title": "2. česká národní hokejová liga 1985/1986", "text": "2. česká národní hokejová liga 1985/1986\n\n2. česká národní hokejová liga 1985/1986 byla 9. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České socialistické republiky.\n\n24 týmů bylo rozděleno do tří osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). Vítězové všech tří skupin postoupily do finálové skupiny, ve které se utkaly dvoukolově každý s každým (celkem 4 kola). Vítězný tým postoupil do dalšího ročníku 1. ČNHL.\n\nTýmy na posledních místech každé skupiny sestoupily do krajských přeborů.\n\nTýmy TJ ČKD Slaný, VTJ Sušice a TJ Elitex Třebíč sestoupily do krajských přeborů. Nahradily je kluby, jež uspěly v kvalifikaci TJ Karbo Benátky nad Jizerou, VTJ Klatovy a TJ Žďas Žďár nad Sázavou.\n\nTým TJ TŽ VŘSR Třinec postoupil do dalšího ročníku 1. ČNHL. Nahradil ho sestupující tým TJ Stadion PS Liberec.\n\n"}
{"id": "1025068", "url": "https://cs.wikipedia.org/wiki?curid=1025068", "title": "2. česká národní hokejová liga 1986/1987", "text": "2. česká národní hokejová liga 1986/1987\n\n2. česká národní hokejová liga 1986/1987 byla 10. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České socialistické republiky.\n\n24 týmů bylo rozděleno do tří osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). Vítězové všech tří skupin postoupily do finálové skupiny, ve které se utkaly dvoukolově každý s každým (celkem 4 kola). Vítězný tým postoupil do dalšího ročníku 1. ČNHL.\n\nTýmy na posledních místech každé skupiny sestoupily do krajských přeborů.\n\nTýmy TJ Uhelné sklady Praha, TJ Baník Příbram a TJ Tesla Kolín sestoupily do krajských přeborů. Nahradily je kluby, jež uspěly v kvalifikaci VTJ Racek Pardubice, VTJ Sušice a TJ Zbrojovka MEZ Vsetín.\n\nTým VTJ Tábor postoupil do dalšího ročníku 1. ČNHL. Nahradil ho sestupující tým TJ Baník ČSA Karviná.\n\n"}
{"id": "1025069", "url": "https://cs.wikipedia.org/wiki?curid=1025069", "title": "2. česká národní hokejová liga 1987/1988", "text": "2. česká národní hokejová liga 1987/1988\n\n2. česká národní hokejová liga 1986/1987 byla 11. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České socialistické republiky.\n\n24 týmů bylo rozděleno do tří osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). Vítězové všech tří skupin postoupily do finálové skupiny, ve které se utkaly dvoukolově každý s každým (celkem 4 kola). Vítězný tým postoupil do dalšího ročníku 1. ČNHL.\n\nTýmy na posledních místech každé skupiny sestoupily do krajských přeborů.\n\nTýmy TJ Jitex Písek, VTJ Mělník a TJ Prostějov sestoupily do krajských přeborů. Nahradily je kluby, jež uspěly v kvalifikaci TJ Tesla Kolín, TJ Uhelné sklady Praha a TJ Lokomotiva Pramet Šumperk.\n\nVzhledem k shodnému bodovému zisku a rovné vzájemné bilanci na prvních dvou místech rozhodlo o vítězství ve finále a tím i o postupu vzájemné utkání hrané na neutrálním hřišti v Pardubicích.\n\n\nTým VTJ Litoměřice postoupil do dalšího ročníku 1. ČNHL. Nahradil ho sestupující tým TJ Slovan NV Ústí nad Labem.\n\n"}
{"id": "1025070", "url": "https://cs.wikipedia.org/wiki?curid=1025070", "title": "2. česká národní hokejová liga 1988/1989", "text": "2. česká národní hokejová liga 1988/1989\n\n2. česká národní hokejová liga 1988/1989 byla 12. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České socialistické republiky.\n\n24 týmů bylo rozděleno do tří osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). Vítězové všech tří skupin postoupily do finálové skupiny, ve které se utkaly dvoukolově každý s každým (celkem 4 kola). Vzhledem k sestupu Slovanu Bratislava z federální soutěže postoupily do dalšího ročníku 1. ČNHL první dva týmy z finálové skupiny.\n\nZe stejného důvody sestupovaly do krajských přeborů jen dva týmy s nejmenším bodovým ziskem z posledních míst každé skupiny.\n\nTýmy VTJ Sušice a TJ Lokomotiva Pramet Šumperk sestoupily do krajských přeborů. Nahradily je kluby, jež uspěly v kvalifikaci VTJ Mělník, TJ Slovan NV Louny a TJ Třebíč. Tým TJ Uhelné sklady Praha nesestupoval, neboť měl z týmů na posledních místech nejvíce bodů a vzhledem k sestupu Slovanu Bratislava z federální soutěže postupovaly do dalšího ročníku 1. ČNHL dva týmy z 2. ČNHL, zatímco do ní sestoupil jen jeden.\n\nVzhledem k sestupu Slovanu Bratislava z federální soutěže postoupily do dalšího ročníku 1. ČNHL hned dva týmy a to TJ Baník ČSA Karviná a TJ ZVVZ Milevsko. Nahradil je sestupující tým VTJ Litoměřice a počet týmů byl vykompenzován sestupem pouze dvou z posledních mužstev každé skupiny.\n\n"}
{"id": "1025071", "url": "https://cs.wikipedia.org/wiki?curid=1025071", "title": "2. česká národní hokejová liga 1989/1990", "text": "2. česká národní hokejová liga 1989/1990\n\n2. česká národní hokejová liga 1989/1990 byla 13. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České socialistické republiky (od 6. března České republiky).\n\n24 týmů bylo rozděleno do tří osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). Vítězové všech tří skupin postoupily do finálové skupiny, ve které se utkaly dvoukolově každý s každým (celkem 4 kola). Vzhledem k rozšíření dalšího ročníku 1. ČNHL postoupily všechny tři týmy.\n\nTýmy z druhých míst každé skupiny se utkaly v kvalifikaci o případný postup do 1. ČNHL, ve které se utkaly dvoukolově každý s každým (celkem 4 kola). Postup z kvalifikace o 1. ČNHL byl závislý na počtu postupujících českých týmů\nz prolínací soutěže o federální ligu. Jelikož z prolínací soutěže postoupily pouze dva české týmy, tak z této kvalifikace nepostoupil nikdo.\n\nZ důvodu rozšíření počtu účastníků z 2. ČNHL nikdo nesestoupil.\n\nVzhledem k rozšíření soutěže pro následující ročník nikdo nesestoupil. Do dalšího ročníku přímo postoupily vítězové všech krajských přeborů, tj. TJ Konstruktiva Praha, TJ Lokomotiva Beroun, TJ Slovan Jindřichův Hradec, TJ Slavia Karlovy Vary, TJ Baník Most, TJ Náchod, TJ Slezan Frýdek-Místek a TJ Prostějov.\n\nObdobně jako u 2. ČNHL i v krajských přeborech týmy z druhých míst hrály o případný postup do 2. ČNHL. Ze stejných důvodů nakonec nikdo z této kvalifikace nepostoupil.\n\nTýmy TJ Baník Sokolov, TJ Baník Hodonín a VTJ Racek Pardubice postoupily do dalšího ročníku 1. ČNHL. Vzhledem k rozšíření počtu účastníků příštího ročníku je nahradil jediný sestupující TJ ZVVZ Milevsko.\n\nPostup z kvalifikace o 1. ČNHL byl závislý na počtu postupujících českých týmů\nz prolínací soutěže o federální ligu. Jelikož z prolínací soutěže postoupily pouze dva české týmy, tak z této kvalifikace nepostoupil nikdo.\n\n"}
{"id": "1025072", "url": "https://cs.wikipedia.org/wiki?curid=1025072", "title": "2. česká národní hokejová liga 1990/1991", "text": "2. česká národní hokejová liga 1990/1991\n\n2. česká národní hokejová liga 1990/1991 byla 14. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České republiky.\n\n30 týmů bylo rozděleno do tří desetičlenných regionálních skupin. Ve skupinách se všech 10 klubů utkalo dvoukolově každý s každým (celkem 18 kol). První čtyři týmy z každé skupiny postupovaly do dvou šestičlenných semifinálových skupin. Semifinálovou skupinu A tvořily 4 kluby ze skupiny A a týmy z 1. a 3. místa skupiny B. Semifinálovou skupinu B tvořily 4 kluby ze skupiny C a týmy z 2. a 4. místa skupiny B. V semifinálové skupině se všech 6 týmů utkalo dvoukolově každý s každým (celkem 10 kol). Vítězové obou semifinálových skupin se utkaly ve finále na dva zápasy. Oba finalisté postoupily do dalšího ročníku 1. ČNHL.\n\nZbývající týmy každé skupiny vytvořily tři skupiny o udržení (skupina A vytvořila skupinu o udržení A atd.). Ve skupině o udržení se všech 6 týmů střetlo dvoukolově každý s každým (celkem 10 kol) se započtením zápasů ze základní skupiny (tedy celkem 28 kol). Z důvodu rozšíření soutěže pro další ročník a odstoupení některých klubů však nikdo nesestupoval.\n\nVe finále zvítězil tým TJ Zbrojovka MEZ Vsetín.\n\nTýmy TJ ZVVZ Milevsko a TJ Zbrojovka MEZ Vsetín postoupily do dalšího ročníku 1. ČNHL. Nahradit je měly sestupující týmy VTJ Písek a VTJ Racek Pardubice, ale protože TJ Šumavan Vimperk ukončil činnost, sestoupil pouze VTJ Racek Pardubice.\n\nPo skončení soutěže ukončily činnost VTJ Litoměřice a TJ Uhelné sklady Praha. Pro příští sezónu došlo k rozšíření soutěže o dva týmy. Na základě těchto skutečností nikdo z 2. ČNHL nesestoupil. Protože VTJ Písek B postup do 2. ČNHL odmítla, postoupily i týmy ze 3. míst obou skupin kvalifikace. S ohledem na ukončení činnosti TJ Šumavan Vimperk tak došlo k postupu hned pěti týmů z krajských přeborů: HC ČKD Slaný, TJ Bohemians Praha, BK VTJ Havlíčkův Brod, HC Strojsvit Krnov a TJ DNT Kadaň.\n\n"}
{"id": "1025073", "url": "https://cs.wikipedia.org/wiki?curid=1025073", "title": "2. česká národní hokejová liga 1991/1992", "text": "2. česká národní hokejová liga 1991/1992\n\n2. česká národní hokejová liga 1991/1992 byla 15. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České republiky.\n\n32 týmů bylo rozděleno do čtyř osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). První dva týmy z každé skupiny postupovaly do dvou čtyřčlenných semifinálových skupin. Semifinálovou skupinu A tvořily kluby ze skupiny A a B. Semifinálovou skupinu B tvořily kluby ze skupiny C a D. V semifinálové skupině se všechny 4 týmy utkaly dvoukolově každý s každým (celkem 6 kol). Vítězové obou semifinálových skupin se utkaly ve finále na dva zápasy. Oba finalisté postoupily do dalšího ročníku 1. ČNHL.\n\nTýmy na posledních místech každé skupiny sestoupily do krajských přeborů.\n\nTýmy TJ DNT Kadaň, TJ Bohemians Praha, TJ Náchod a HC Tatra Kopřivnice sestoupily do krajských přeborů. Nahradily je kluby, jež uspěly v kvalifikaci TJ Slavoj Velké Popovice, TJ Botana Skuteč, TJ Bižuterie Jablonec nad Nisou a SK Jihlava.\n\nVe finále zvítězil tým TJ AZ Havířov.\n\nTýmy TJ AZ Havířov a HC Vajgar Jindřichův Hradec postoupily do dalšího ročníku 1. ČNHL. Nahradily je sestupující týmy VTJ Jitex Písek a TJ ZVVZ Milevsko.\n\n"}
{"id": "1025074", "url": "https://cs.wikipedia.org/wiki?curid=1025074", "title": "2. česká národní hokejová liga 1992/1993", "text": "2. česká národní hokejová liga 1992/1993\n\n2. česká národní hokejová liga 1992/1993 byla 16. ročníkem jedné ze skupin československé třetí nejvyšší hokejové soutěže, druhou nejvyšší samostatnou v rámci České republiky (po 1. lednu už samostatné České republiky). Po rozpadu Československa soutěž plynule přešla v 2. českou hokejovou ligu.\n\n32 týmů bylo rozděleno do čtyř osmičlenných regionálních skupin. Ve skupinách se všech 8 klubů utkalo čtyřkolově každý s každým (celkem 28 kol). První dva týmy z každé skupiny postupovaly do kvalifikace o 1. ligu.\n\nTýmy na posledních místech každé skupiny dva týmy z předposledních míst s nejmenším počtem bodů sestoupily do krajských přeborů.\n\nTýmy TJ Slovan Ústí nad Labem, KLH VT VTJ Chomutov, TJ Lokomotiva VčS Beroun, TJ ZVVZ Milevsko, BK VTJ Havlíčkův Brod, VTJ Transporta Chrudim, TJ Žďas Žďár nad Sázavou a TJ Prostějov postoupily do kvalifikace o 1. ligu. V ní uspěly týmy TJ Slovan Ústí nad Labem, TJ Lokomotiva VčS Beroun, BK VTJ Havlíčkův Brod a TJ Prostějov a postoupily tak do dalšího ročníku 1. ligy. Nahradily je sestupující týmy TJ Autoškoda Mladá Boleslav a TJ Baník ČSA Karviná.\n\nTýmy I. ČLTK Praha, HC ČKD Slaný, VTJ TJ ZS Klatovy, TJ Bižuterie Jablonec nad Nisou, TJ Slavoj Velké Popovice a HC Lokomotiva Meochema Přerov sestoupily do krajských přeborů. Nahradily je vítězové všech krajských přeborů a to týmy: TJ Bohemians Praha, HC Benešov, HC Strakonice, HC Stadion Mariánské Lázně, TJ Slovan Děčín, TJ CHS Chotěboř, HC TJ Šternberk a IHC VŠ Brno.\n\nPo skončení soutěže prodala licenci na 2. ligu VTJ VVŠ PV Vyškov do HC Haná VTJ Kroměříž.\n\n"}
{"id": "1025078", "url": "https://cs.wikipedia.org/wiki?curid=1025078", "title": "Jan Geleta", "text": "Jan Geleta\n\nJan Geleta (* 20. května 1965) je bývalý český fotbalista, záložník. Jeho otcem je fotbalový reprezentant Ján Geleta.\n\nV československé lize hrál za Duklu Praha. Nastoupil ve 2 ligových utkáních. Ve druhé nejvyšší soutěži hrál za TJ Autoškoda Mladá Boleslav, VTJ Žatec a TJ SU Teplice, nastoupil v 60 utkáních a dal 10 gólů.\n\n"}
{"id": "1025079", "url": "https://cs.wikipedia.org/wiki?curid=1025079", "title": "Eduard Borovský", "text": "Eduard Borovský\n\nEduard Borovský (* 1. srpna 1938) je bývalý slovenský fotbalista, útočník a fotbalový trenér.\n\nV československé lize hrál za Duklu Pardubice a Slovan Nitra. Dal 11 ligových gólů. Dále hrál i za TJ VŽKG Ostrava.\n\n\n"}
{"id": "1025082", "url": "https://cs.wikipedia.org/wiki?curid=1025082", "title": "Milan Glovacký", "text": "Milan Glovacký\n\nMilan Glovacký (* 14. listopadu 1946) je bývalý slovenský fotbalový brankář a trenér.\n\n\n"}
{"id": "1025085", "url": "https://cs.wikipedia.org/wiki?curid=1025085", "title": "Igor Holub", "text": "Igor Holub\n\nIgor Holub (* 14. srpna 1962) je bývalý slovenský fotbalový brankář.\n\nV československé lize hrál za Plastiku Nitra. Nastoupil v 8 ligových utkáních. Ve druhé nejvyšší soutěži hrál za Iskru Matador Bratislava a VTJ Žatec a nastoupil v 53 utkáních.\n"}
{"id": "1025086", "url": "https://cs.wikipedia.org/wiki?curid=1025086", "title": "5ive", "text": "5ive\n\n5ive může znamenat:\n\n"}
{"id": "1025087", "url": "https://cs.wikipedia.org/wiki?curid=1025087", "title": "Seznam poslanců Moravského zemského sněmu (1867)", "text": "Seznam poslanců Moravského zemského sněmu (1867)\n\nToto je seznam poslanců Moravského zemského sněmu ve volebním období od ledna do března 1867.\n"}
{"id": "1025088", "url": "https://cs.wikipedia.org/wiki?curid=1025088", "title": "Seznam poslanců Moravského zemského sněmu (1867–1870)", "text": "Seznam poslanců Moravského zemského sněmu (1867–1870)\n\nToto je seznam poslanců Moravského zemského sněmu ve volebním období 1867–1870.\n"}
{"id": "1025089", "url": "https://cs.wikipedia.org/wiki?curid=1025089", "title": "Seznam poslanců Moravského zemského sněmu (1870–1871)", "text": "Seznam poslanců Moravského zemského sněmu (1870–1871)\n\nToto je seznam poslanců Moravského zemského sněmu ve volebním období 1870–1871.\n\n"}
{"id": "1025090", "url": "https://cs.wikipedia.org/wiki?curid=1025090", "title": "Seznam poslanců Moravského zemského sněmu (1871)", "text": "Seznam poslanců Moravského zemského sněmu (1871)\n\nToto je seznam poslanců Moravského zemského sněmu ve volebním období od září do prosince 1871.\n\n"}
{"id": "1025091", "url": "https://cs.wikipedia.org/wiki?curid=1025091", "title": "Seznam poslanců Moravského zemského sněmu (1871–1878)", "text": "Seznam poslanců Moravského zemského sněmu (1871–1878)\n\nToto je seznam poslanců Moravského zemského sněmu ve volebním období 1871–1878.\n"}
{"id": "1025092", "url": "https://cs.wikipedia.org/wiki?curid=1025092", "title": "Seznam poslanců Moravského zemského sněmu (1878–1884)", "text": "Seznam poslanců Moravského zemského sněmu (1878–1884)\n\nToto je seznam poslanců Moravského zemského sněmu ve volebním období 1878–1884.\n\n"}
{"id": "1025093", "url": "https://cs.wikipedia.org/wiki?curid=1025093", "title": "Seznam poslanců Moravského zemského sněmu (1884–1890)", "text": "Seznam poslanců Moravského zemského sněmu (1884–1890)\n\nToto je seznam poslanců Moravského zemského sněmu ve volebním období 1884–1890.\n"}
{"id": "1025094", "url": "https://cs.wikipedia.org/wiki?curid=1025094", "title": "Seznam poslanců Moravského zemského sněmu (1890–1896)", "text": "Seznam poslanců Moravského zemského sněmu (1890–1896)\n\nToto je seznam poslanců Moravského zemského sněmu ve volebním období 1890–1896.\n\n"}
{"id": "1025095", "url": "https://cs.wikipedia.org/wiki?curid=1025095", "title": "Seznam poslanců Moravského zemského sněmu (1896–1902)", "text": "Seznam poslanců Moravského zemského sněmu (1896–1902)\n\nToto je seznam poslanců Moravského zemského sněmu ve volebním období 1896–1902.\n"}
{"id": "1025096", "url": "https://cs.wikipedia.org/wiki?curid=1025096", "title": "Seznam poslanců Moravského zemského sněmu (1913–1918)", "text": "Seznam poslanců Moravského zemského sněmu (1913–1918)\n\nToto je seznam poslanců Moravského zemského sněmu ve volebním období 1913–1918.\n\n"}
{"id": "1025106", "url": "https://cs.wikipedia.org/wiki?curid=1025106", "title": "Židovský hřbitov ve Vsetíně", "text": "Židovský hřbitov ve Vsetíně\n\nŽidovský hřbitov ve Vsetíně je relativně malý a v porovnání s jinými židovskými pohřebišti na Moravě, také nijak zvlášť významný. Dá se říci, že je přímo úměrný důležitosti a velikosti někdejší vsetínské židovské obce, která vznikla až po revolučním roce 1848.\n\nHřbitov se nachází na pravém břehu řeky Bečvy, severozápadním směrem, na úpatí kopce Jabloňová, hned vedle křesťanského komunálního hřbitova, jen několik kroků od evangelického kostela Horního sboru na pozemku parcelní číslo 922 (katastrální území Vsetín). Plocha hřbitova je přibližně 900 m2.\n\nHřbitov byl založen v polovině 19. století. Je zde pohřbeno asi celkem 100 osob a nachází se zde cca 50 náhrobků, zejména z druhé poloviny 19. a první poloviny 20. století. Je zde pohřbena rodina významného česko-izraelského historika a spisovatele Ericha Dova Kulky. Dále jsou mezi pohřbenými členové rodiny Bača, Deutelbaum, Donath, Reiss, Klein, Weinstein, Sax, Schön/Schon, Schrötter, Stein, Schönbek, London, Braun. Několik nejstarších náhrobků je pouze hebrejsky, drtivá většina pak německo-hebrejské, minimum pak česky.\n\nPřed vchodem do hřbitova je na stěně komunálního hřbitova umístěna pamětní deska židovským občanům Vsetínska a okolí, kteří zahynuli během holokaustu. O toto se zasloužil vsetínský rodák a přeživší z koncentračního tábora Osvětim Erich Kulka.\n\n\n\n"}
{"id": "1025108", "url": "https://cs.wikipedia.org/wiki?curid=1025108", "title": "Země nikoho (film, 1987)", "text": "Země nikoho (film, 1987)\n\nZemě nikoho (v americkém originále: No Man's Land) je americký kriminální film z roku 1987. Režisérem filmu je Peter Werner. Hlavní role ve filmu ztvárnili D. B. Sweeney, Charlie Sheen, Lara Harris, Randy Quaid a Bill Duke.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1025110", "url": "https://cs.wikipedia.org/wiki?curid=1025110", "title": "Feťáci", "text": "Feťáci\n\nFeťáci (v anglickém originále Less Than Zero) je americký kriminální film z roku 1987. Režisérem filmu je Marek Kanievska. Hlavní role ve filmu ztvárnili Andrew McCarthy, Jami Gertz, Robert Downey Jr., James Spader a Nicholas Pryor.\n\nFilm získal mezi diváky na největších filmových databázích spíše průměrné hodnocení (aktuální k 10. září 2014):\n\n"}
{"id": "1025111", "url": "https://cs.wikipedia.org/wiki?curid=1025111", "title": "Richard Kiel", "text": "Richard Kiel\n\nRichard Dawson Kiel (13. září 1939, Detroit – 10. září 2014, Fresno) byl americký herec. Často byl vybírán pro svou výšku (měřil 217 cm). Jeho herecká a televizní kariéra začala už v roce 1960. Byl znám jako protivník Jamese Bonda \"Zub\" na konci 70. let. Hrál bondovkách \"Špion, který mě miloval\" (1977) a \"Moonraker\" (1979). Nadaboval také několik vidoher o Jamesi Bondovi. V roce 1996 účinkoval jako Mr. Larson v komedii \"Rivalové\" (\"Happy Gilmore\"), kde se setkal s Adamem Sandlerem.\n\n"}
{"id": "1025114", "url": "https://cs.wikipedia.org/wiki?curid=1025114", "title": "Ghostorm", "text": "Ghostorm\n\nGhostorm byla litevská death metalová hudební skupina založená v říjnu 1992 ve městě Vilnius kytaristou Sarunasem Tamulaitisem (alias Omenas). Zpočátku hrála klasický death metal, později se na albu \"Black Box\" prezentovala zvukem ve stylu technického death metalu až power metalu.\n\nPrvní demo \"The End of All Songs\" vydané vlastním nákladem zaznamenalo pozitivní ohlasy v undergroundu. V říjnu 1994 se kapela odebrala do studia Unisound švédského hudebníka a producenta Dana Swanö (mj. frontmana kapely Edge of Sanity), kde nahrála své debutní studiové album \"Frozen in Fire\", které vyšlo u švédsko-německého vydavatelství Black Mark Production v roce 1995. Dan Swanö má v první skladbě \"Fraud of Dark\" doprovodné vokály. \nDruhé dlouhohrající album \"Black Box\" bylo nahráno opět pod dohledem Dana Swanö v Unisoundu, a opět má na něm hostující vokály ve skladbě \"Legend\". I díky přítomnosti této v hudebním prostředí velmi známé persony jde na nahrávce cítit inspirace Edge of Sanity. Toto album vyšlo u japonské firmy Lard Records v roce 1997. Poté se kapela rozpadla.\n\nPůvodní logo korespondovalo s hudebním stylem (death metal), písmena byla trnitá. Modernější logo na albu \"Black Box\" je ve stylu ručné psaného písma.\n\n\n\n"}
{"id": "1025118", "url": "https://cs.wikipedia.org/wiki?curid=1025118", "title": "Odvrácená strana Slunce", "text": "Odvrácená strana Slunce\n\nOdvrácená strana Slunce (v americkém originále: The Dark Side of the Sun) je americko-jugoslávský dramatický film z roku 1988. Režisérem filmu je Božidar Nikolić. Hlavní role ve filmu ztvárnili Guy Boyd, Brad Pitt, Cheryl Pollak, Constantin Nitchoff a Milena Dravić.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1025122", "url": "https://cs.wikipedia.org/wiki?curid=1025122", "title": "Cutting Class", "text": "Cutting Class\n\nCutting Class (v americkém originále: Cutting Class) je americká filmová komedie z roku 1989. Režisérem filmu je Rospo Pallenberg. Hlavní role ve filmu ztvárnili Donovan Leitch, Jill Schoelen, Brad Pitt, Roddy McDowall a Martin Mull.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1025125", "url": "https://cs.wikipedia.org/wiki?curid=1025125", "title": "Bláznivá spolubydlící", "text": "Bláznivá spolubydlící\n\nBláznivá spolubydlící (v americkém originále: Happy Together) je americká filmová komedie z roku 1989. Režisérem filmu je Mel Damski. Hlavní role ve filmu ztvárnili Patrick Dempsey, Helen Slater, Dan Schneider, Kevin Hardesty a Marius Weyers.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1025127", "url": "https://cs.wikipedia.org/wiki?curid=1025127", "title": "Demilich", "text": "Demilich\n\nDemilich je finská death metalová hudební skupina založená v roce 1990 ve městě Kuopio. Hraje technický death metal a libuje si v užívání dlouhých názvů svých skladeb.\n\nPrvní demo \"Regurgitation of Blood\" vyšlo v roce 1991. Debutní studiové album \"Nespithe\" vyšlo v roce 1993 a upoutalo neortodoxním chropotem zpěváka Antti Bomana.\n\n\n\n\n"}
{"id": "1025131", "url": "https://cs.wikipedia.org/wiki?curid=1025131", "title": "Smrt přišla brzy", "text": "Smrt přišla brzy\n\nSmrt přišla brzy (v americkém originále: Too Young to Die?) je americký dramatický film z roku 1990. Režisérem filmu je Robert Markowitz. Hlavní role ve filmu ztvárnili Juliette Lewis, Brad Pitt, Michael Tucker, Alan Fudge a Emily Longstreth.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1025133", "url": "https://cs.wikipedia.org/wiki?curid=1025133", "title": "Path of Exile", "text": "Path of Exile\n\nPath of Exile je online akční RPG videohra zasazená v temném fantasy světě. Hra byla vytvořena novozélandským nezávislým vývojářským studiem Grinding Gear Games a je ke stažení zdarma na bázi free-to-play s podporou „etických mikrotransakcí“. Verze Open Beta byla vydána 23. ledna 2013. Počet hráčů během března 2013 dosáhl dvou milionů. Hra 23. října 2013 opustila verzi Open Beta a byla jako plná hra byla vydána na službě Steam a na vlastním webu vývojáře.\n\nNa začátku hry je možné vybrat si ze šesti hrdinů – witch, templar, marauder, duelist, huntress a shadow (poté lze v průběhu hry odemknout postavu scion),\n"}
{"id": "1025136", "url": "https://cs.wikipedia.org/wiki?curid=1025136", "title": "Johnny Suede", "text": "Johnny Suede\n\nJohnny Suede (ve francouzském originále: Johnny Suede) je francouzsko-švýcarsko-americký romantický film z roku 1991. Režisérem filmu je Tom DiCillo. Hlavní role ve filmu ztvárnili Brad Pitt, Michael Luciano, Calvin Levels, Nick Cave a Wilfredo Giovanni Clark.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1025139", "url": "https://cs.wikipedia.org/wiki?curid=1025139", "title": "Adramelech (hudební skupina)", "text": "Adramelech (hudební skupina)\n\nAdramelech je finská death metalová hudební skupina založená v roce 1991 ve městě Loimaa a pojmenovaná podle asyrského slunečního boha jménem Adramelech. Mezi zakládajícími členy byli baskytarista Jani Aho, bubeník Jussi Tainio a zpěvák a kytarista Jarkko Rantanen (ex-Disintered). Mezi inspirace kapely patří např. skupiny Morbid Angel, Deicide, Bolt Thrower, Grave, Sinister, Vader a Carcass.\n\nPrvní demo \"Human Extermination\" vyšlo v roce 1991. Debutní studiové album \"Psychostasia\" vyšlo v roce 1996. \n\n\n\n\n"}
{"id": "1025140", "url": "https://cs.wikipedia.org/wiki?curid=1025140", "title": "Cestou necestou", "text": "Cestou necestou\n\nCestou necestou (v americkém originále: Across the Tracks) je americký dramatický film z roku 1989. Režisérem filmu je Sandy Tung. Hlavní role ve filmu ztvárnili Rick Schroder, Brad Pitt, Carrie Snodgress, David Anthony Marshall a Thomas Mikal Ford.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1025142", "url": "https://cs.wikipedia.org/wiki?curid=1025142", "title": "Teče tudy řeka", "text": "Teče tudy řeka\n\nTeče tudy řeka (v americkém originále: A River Runs Through It) je americký dramatický film z roku 1992. Režisérem filmu je Robert Redford. Hlavní role ve filmu ztvárnili Craig Sheffer, Brad Pitt, Tom Skerritt, Brenda Blethyn a Emily Lloyd.\n\nFilm získal Oscara za nejlepší kameru. Nominován byl i v kategoriích nejlepší scénář a hudba. Nominován byl také na Zlatý glóbus v kategorii nejlepší režie.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1025146", "url": "https://cs.wikipedia.org/wiki?curid=1025146", "title": "Brian Azzarello", "text": "Brian Azzarello\n\nBrian Azzarello (* 11. srpna 1962, Cleveland, Ohio) je americký komiksový scenárista. Svou kariéru započal v malých vydavatelství Gemstone Publishing a Comico. Později získal smlouvu u vydavatelství DC Comics a tamního imprintu Vertigo. Proslul především svou originální sérií \"100 nábojů\", svým runem v sérii \"Hellblazer\", uchopením superhrdinky Wonder Woman v její čtvrté sérii, grafickým románem \"Joker\" a prací na pokračování legendárních \"Strážců\" v komiksech \"Před Strážci\".\n\nV České republice vydaly komiksy Briana Azzarella nakladatelství BB/art, CREW a Comics Centrum.\n\n\n\n\n\n\n"}
{"id": "1025147", "url": "https://cs.wikipedia.org/wiki?curid=1025147", "title": "Koupaliště Opava", "text": "Koupaliště Opava\n\nMěstské koupaliště Opava je plovárna, která se nachází v opavských \"Městských sadech\". Součástí areálu je architektonicky ceněná funkcionalistická budova z roku 1931. Hlavní budova a bazény jsou vedeny v seznamu kulturních památek České republiky.\n\nNejstarší opavskou plovárnou byl bazén v \"Mlýnské strouze\" z roku 1875. Tento bazén byl funkční do roku 1895, kdy areál vyhořel. Zajímavostí z dnešního pohledu je, že se zde mohli koupat pouze muži. Nové koupaliště bylo otevřeno na \"Rybářské ulici\". Zde již byl bazén rozdělen na mužskou a ženskou část.\n\nV roce 1929 byla vyhlášena soutěž na stavbu nového městského koupaliště, kterou vyhrál opavský architekt Otto Reichner. Stavba začala roku 1930 a 28. června roku 1931 byl areál slavnostně otevřen..\n\nSoučástí prvorepublikového koupaliště byly, kromě symetrické hlavní budovy a bazénu rozděleného na plavecký a neplavecký, skokanské můstky a tribuna pro sledování plaveckých závodů. Kromě vodních atrakcí sem lidé přicházeli kvůli posezení v kavárně, slunění na písečné pláži nebo poslechu hudby v hudebním pavilónu. Jako součást areálu byla plánována také umělecká díla – nezrealizovaná socha atleta a mramorová socha vodníka v dětském brouzdališti, která byla zrealizována a dochovala se dodnes.\n\nAreál je v současnosti majetkem města Opavy, které o něj prostřednictvím \"Technických služeb\" soustavně pečuje. V roce 1996 proběhla rekonstrukce bazénu. V dalších letech přibyly dva tobogány, obří \"Člověče, nezlob se!\", hřiště na plážový volejbal a pétanque a byla postavena replika původního hudebního altánku. Zatím poslední velká rekonstrukce proběhla v roce 2007 kdy byly opraveny šatny včetně vnitřního vybavení (ve stylu 30. let), sprchy a toalety. Kapacita areálu je 6 000 návštěvníků, voda v bazénu je vyhřívaná. Součástí areálu je hřiště na minigolf, dvě hřiště na plážový volejbal, dětské hřiště, skákací hrad, aquazorbing, trampolína a vodní fotbálek. Areál je pokryt signálem Wi-Fi pro připojení k internetu.\n\nNení bez zajímavosti, že koupaliště bylo otevřeno každou sezónu od roku 1931 dodnes, s jedinou výjimkou – během povodní v roce 1997..\n\n"}
{"id": "1025148", "url": "https://cs.wikipedia.org/wiki?curid=1025148", "title": "Senzační svět", "text": "Senzační svět\n\nSenzační svět (v americkém originále: Cool World) je americký akční film z roku 1992. Režisérem filmu je Ralph Bakshi. Hlavní role ve filmu ztvárnili Kim Basinger, Gabriel Byrne, Brad Pitt, Michele Abrams a Deirdre O’Connell.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1025149", "url": "https://cs.wikipedia.org/wiki?curid=1025149", "title": "Freihaus auf der Wieden", "text": "Freihaus auf der Wieden\n\nVídeňský Freihaus auf der Wieden je někdejší mimořádně rozsáhlý obytný komplex, stojící na tehdejším vídeňském předměstí Wieden, které bylo v roce 1850 přičleněno k městu jako 4. městský okres.\n\nDům byl stržen v roce 1937. Jméno Freihaus poté přejala budova vídeňské Technické univerzity, která byla vystavěna v 70. letech 20. století na části volné plochy po někdejším starém Freihausu.\n"}
{"id": "1025150", "url": "https://cs.wikipedia.org/wiki?curid=1025150", "title": "Masakry Němců na jaře a v létě 1945", "text": "Masakry Němců na jaře a v létě 1945\n\nMasakry Němců v Československu na jaře a v létě 1945 ze strany českého a slovenského obyvatelstva probíhaly v atmosféře poválečné represe vůči Němcům a doprovázely tzv. divoký odsun. Veřejné proslovy z exilu se vracejícího prezidenta Edvarda Beneše z 12. a 16. května 1945, v nichž prohlásil odsun Němců za absolutní nutnost, dozvuky fronty a květnového povstání, znamenaly zintenzivnění napětí mezi českou a německou částí obyvatelstva. Při vyhánění Němců, označovaném jako „divoký odsun“, docházelo k „popravám“, vraždám a jiným násilným útokům proti Němcům i českým kolaborantům. V období \"divokého odsunu\" uprchlo či bylo vysídleno podle převažujících odhadů 600 000 Němců, mnoho z nich hledalo první útočiště za hranicemi v Rakousku.\n\nZákladní evidenci excesů zpracoval historik Tomáš Staněk (Poválečné „excesy“ v českých zemích v roce 1945 a jejich vyšetřování). Konkrétními kauzami živelných soudů na Vitorazsku se zabýval historik Ján Mlynárik (Tragédie Vitorazska 1945–1953: poprava v Tušti) nebo také Lucie Jarkovská, která provedla analýzu archivních materiálů agendy mimořádných lidových soudů v Jičíně a v Hradci Králové. Historik Tomáš Staněk uvádí ve své publikaci, že v letech 1945–1946 přišlo o život v důsledku krajně diskriminačního zacházení 24 až 25 tisíc lidí. O poválečné masakry se začínali historici zajímat už v 60. letech a následně v disentu v letech 70. a 80. Historické průzkumy a mapování excesů však začalo až na konci 80. let; naplno se mohlo rozvinout teprve po pádu komunistického režimu po roce 1989. Stěžejním dílem se stala práce Tomáše Staňka „Persekuce 1945” .\n\nJiž za květnového povstání organizovalo velitelství „Alex\" pohyb armády v Čechách. Spadaly pod něj mobilizované jednotky a posádková velitelství. Velitelství jednalo z pověření ministerstva národní obrany a jeho úkolem byl také nástup jednotek do pohraničí. Zde však už působily odzbrojené oddíly partyzánů, jednotky místních bezpečnostních složek, odbojové skupiny z války, ale také bojové skupiny pověřené přímo posádkovými veliteli, místními a okresními národními výbory (správními komisemi), vyššími velitelstvími, ministerstvem národní obrany, ministerstvem vnitra a Komisí pro vnitřní národní bezpečnost (KVNB) v Praze.\n\nZrovna tak jako civilní obyvatelstvo byly i ozbrojené jednotky na podzim roku 1938 naplněny odhodláním bojovat. Čím více se přibližoval konec války, tím více rostla touha se s nepřítelem vypořádat. Jednotky bojující na frontách byly ovlivněny nejen válečnými prožitky a hrůzami, ale i tím, co viděly při návratu do vlasti. Například náčelník štábu Prvního československého armádního sboru plukovník Bohumír Lomský řekl:\n\nVojenské útvary operující zpočátku v pohraničí byly seskládány z velké části z frontových vojáků, z řad 1. československého armádního sboru nebo z mužů z Volyně, Podkarpatské Rusi a Slovenska. Mnozí z nich ztratili rodinu nebo se jen špatně adaptovali či neadekvátně reagovali na mírové prostředí. U nových ozbrojených formací sice panovalo nadšení, ale často vázla morálka mužstva. V každém případě všechny příslušníky ozbrojených sil sjednocovala ohromná nenávist k Němcům.\n\n17. května 1945 dorazil po osvobození Rudou armádou do města Lanškrouna partyzánský oddíl J. Hýbla-Brodeckého a ještě ten den zahájil na náměstí u velkého stolu lidový soud s civilním německým obyvatelstvem, které bylo nahnáno před budovu bývalého landrátu. Soudu předsedal majitel mlýna a pily J. Hrabáček z Výprachtic (první předseda Okresního národního výboru v Lanškrouně). V dokumentech je uváděn jako aktivní odbojář a partyzán, který po válce také zastával funkci předsedy Národního výboru. (U soudu příseděli: zaměstnanec nemocenské pokladny, obuvník, tkadlec, truhlář, důstojník četnictva a další z místního obyvatelstva). Lidový tribunál zasedal od 17. do 18. května 1945. Číslo obětí se má podle Emila Trojana pohybovat kolem 42 civilistů, z nichž 20 mělo spáchat sebevraždu. Jiné prameny hovoří o 24 osobách hned první den a celkovém množství 100 německých obyvatel Lanškrouna.\n\nPři vysídlení Němců z Brna tzv. „Brněnském pochodu smrti“ od 30. – 31. května 1945 bylo „vyvedeno“ 20 000 až 35 000 brněnských Němců. Dle historicky doložených údajů přišlo do 20. 8. 1945 o život 1 691 osob, z toho 2 kvůli náhodnému výstřelu, ostatní zemřeli na následky nemocí, vyčerpání či přirozenou smrtí. Dále se v historických pramenech hovoří o 5000 mrtvých, 459 zahynulo v lágru Pohořelice, asi 250 mrtvých při pochodu na rakouskou hranici a dalších 1 062 mrtvých při přesunu do Vídně. Většina z nich přišla o život v důsledku špatného zásobování a nemocí.\n\nNa konci května 1945 dorazily do Postoloprt Revoluční gardy složené zejména z volyňských Čechů a zakarpatských Ukrajinců, kteří zde měli mít podle vyjádření Československé televize naslibované domy a polnosti. K prvním vraždám civilního obyvatelstva došlo v místní škole. Přes 800 místních Němců nahnaných do postoloprtské bažantnice skončilo s kulkou v týlu v masových hrobech. Ženy, děti a staří lidé z bažantnice byli poté odsunuti do Německa. 3. června dorazil do města taktéž průvod asi 5 000 žateckých Němců, kteří byli internováni v místních kasárnách.\n\nV období od 31. května do 15. června 1945 se hovoří o 800–1000 zavražděných (mezi nimi pět třináctiletých hochů). Z hromadných hrobů u Postoloprt bylo exhumováno 763 pozůstatků lidských těl (z toho 5 žen a 1 dítě). Ostatky byly poté spáleny. V roce 1947 byly tyto události přezkoumány vyšetřovací komisí československého parlamentu, přičemž na místě se pozvedl všeobecný souhlas obyvatelstva s masakrem (\"jako zasloužená odplata za surovosti Němců\"). Celkem by se mělo jednat o skoro 2 000 mrtvých, zavražděných 1. Čs. divizí pod velením generála Spaniela (\"Čím méně jich pak zbude, tím méně budeme mít nepřátel\"). Dodnes se nepodařilo objektivně prokázat, zda se jednalo pouze o německé obyvatele nebo i o zavražděné Židy z postoloprtského koncentračního tábora, či oběti z pochodů smrti, které zde probíhaly krátce před ukončením války. Policejní vyšetřování zahájené v roce 2006 přisoudilo vinu za masakr Československé armádě, policii a důstojníkům št. kapitánu Vojtěchu Černému a vyučenému ševci, veliteli postoloprtské policie Bohuslavu Markovi. Vyšetřovatel případu Pavel Karas se vyjádřil, že kdyby tehdejší trestní řád znal trestný čin genocida, nepodával by obvinění z vraždy, ale právě z genocidy.\nPo exodu místního německého obyvatelstva, při němž se uvádí i hromadné hroby na místním školním hřišti či kruté mučení a následné zazdění jednoho příslušníka SS za živa, se pohybují čísla obětí podle Tomáše Staňka od 22 až do 40.\n\nOkresní národní výbor v Kadani oznámil přípisem (pod značkou 00158-taj-1953/III/35) z 1. září 1953 likvidaci obce Víska v I. etapě, v II. etapě následovaly obce Jeseň (Doupovská Jeseň), Jírov, Mětikalov, Prachomety, Tureč a ve III. etapě město Doupov s osadami Heřmanov, Petrov, Tocov a Tunkov z důvodu zřízení vojenského prostoru Hradiště. V osadě Tocov bylo 5. června 1945 zavražděno 32 Němců.\n\nPodbořanska se dotklo několik takzvaných pochodů smrti, například Podbořany projížděl vlak do Terezína, který zastavil v obci Kaštice a ve staré pískovně bylo zakopáno 230 zavražděných obětí nacismu. Po útěku prominentních představitelů nacistického režimu následovalo 7. června 1945 živelné a nahodilé zatýkání členy Revoluční gardy v improvizovaných uniformách Afrikakorpsu. Omylem byl odveden i invalida z první světové války. Kolonu zatčených Němců (z Podbořan, Třebčic, Blšan, Očihova, Kryr, Letova, Hluban, Podlesic, Mor, Vroutku, Stachova, Sýrovic a Soběchleb) vyvedli gardisté směrem na obec Očihov. Pak už následovala u valovského lesa (Elementenwaldu) střelba. Vyšetřovací komise z roku 1947 uvádí 70 Němců - většinou prý příslušníků SS. Zakopáni měli být ve dvou hromadných hrobech podél polní cesty z Letova do Valova, asi 200 m od křižovatky Podbořany – Očihov, ale i na Alpce a jiných místech. Zbytek mužů partyzáni odvezli do sběrného tábora v Postoloprtech, kam je následovaly i ženy a děti.\n\nVyčišťovací akce byla v Chomutově odstartována 9. června 1945 z popudu posádkového velitelství pod velením štkpt. Prášila. Několik tisíc mužů ve věku 13 až 65 let bylo shromážděno na sportovním hřišti (podle německých pramenů 5000 osob). Němci podezřelí z členství v SS a nacistických organizacích byly následně mučeni a týráni. Zemřelo asi 12–13 osob (mlácení tyčemi, vypichovaní očí, uražení přirození holí, pálení na nahých tělech). Skupina 4000 mužů pochodovala se zavazadly o hmotnosti 25–30 kg směrem ke státní hranici. Během cesty zemřelo více než 60 osob (27 mrtvol nalezeno). Rusové odmítli zubožené muže převzít na hranici mezi Novou Vsí v Horách a Deutschneudorfem, takže následoval přesun do táborů v Záluží (část ponechána u státních hranic). V internačním táboře „Sklárna” zemřelo 40 osob, z více než 60 zemřelých na týrání a následky násilné smrti. Mrtvoly se zahrabávaly do kráterů po bombách. Podle vyšetřovací komise v roce 1947 mělo jít přibližně o 140 mrtvých.\n\nMasakr prováděli příslušníci 17. pěšího pluku z Petržalky (bývalí příslušníci 1. československého armádního sboru) vedení poručíkem OBZ Karolem Pazúrem a osvětovým důstojníkem Bedřichem Smetanou u Horní Moštěnice na návrší Švédské šance v noci z 18. na 19. června 1945. Zmasakrovali zde 265 obyvatel Dobšinej, Kežmarku, Gelnice, Mlynice a Janovej Lehoty pri Žiari nad Hronom. Povraždění byli hlavně Karpatští Němci a Maďaři, bylo však mezi nimi i několik Slováků. Naprostou většinu povražděných tvořily ženy a děti.\n\nVe dnech 20.-25. června 1945 byli Němci z Krnova hnáni z lágru Cvilín (Lager Burgberg) směrem k hranicím - přes Vrbno pod Pradědem, Vidly (Gabel), Domašov, Jeseník, Vikantice, Staré Město pod Sněžníkem do Králík. Poté v otevřeném železničním vagóně do Teplic. Pochod pak pokračoval až na saské hranice u Geisingu v Krušných horách.Tomáš Staněk uvádí, že „Pochod z Krnova nebyl propuštěn přes hranice a část osob byla po několikadenním putování znovu soustředěna ve střediscích nebo přidělena na práce“..\n\nZe zprávy MNO je patrné, že v noci z 11. na 12. 7. 1945 bylo zavražděno a pochováno v hromadných hrobech v pískovně nacházející se na pravé straně silnice mezi Domažlicemi a Draženovem asi 100 osob, přibližně 120 osob mělo být zastřeleno na domažlickém nádraží a v jeho blízkosti zahrabáno. Dr. Staněk ve své knize \"Perzekuce\" hovoří o snaze „uchovati tyto vědomosti pokud možno co nejdéle v tajnosti”. Velitel štkpt. pěchoty Josef Fahner nechal přivážet z věznice okresního soudu a z tábora v Chrastavicích u Domažlic příslušníky SA, SS a NSDAP. „I když šlo často o příslušníky SA, SS a NSDAP, lze soudit, že převážná většina byla nevinná.”\n\nÚstecký masakr patří k těm nejznámějším. Jednalo se o hromadnou vraždu přibližně německého obyvatelstva ze dne 31. července 1945 v Ústí nad Labem. Čísla zabitých se pohybují v rozmezí 30 – 700 osob, jiné prameny dokonce uvádí přes 2 000 mrtvých.\n8. května 1945 bylo u obce Vráž zavražděno 18 loděnických a vrážských Němců a 1 Čech během pochodu do sběrného tábora v Berouně. Loděničtí kolaboranti měli strach z výpovědí obětí před berounským soudem. Pracovníci sběrného tábora skupinu nechtěli převzít, jelikož byli všichni dotlučeni a jedna žena chyběla. Rozvášněný dav zmasakroval 19 osob na místě, kterému se říká „U zabitého”. Dnes zde stojí od roku 2008 vysoký dřevěný kříž se jmény obětí masakru.\n\n10. května 1945 přišlo v obci Lom o život celkem 36 lidí a horník Josef Hoydar spáchal sebevraždu. Po nešťastném výbuchu a smrti dvou dětí dostaly události v obci Lom rychlý spád. Údajně skupiny Revolučních gard vyváděly z domovů ke kostelu místní Němce, které vzápětí střílely u zdi. Jednalo se o havíře, ale i třiasedmdesátiletého řídícího učitele v penzi Josefa Franze Treschla, šestašedesátiletého Wilhelma Bauera, železničního úředníka na odpočinku, kamnáře Ruperta Neidela, obuvníka Josefa Lorenze, holiče Franze Kopfa a vozataje Liebschera. Obětem byl na místním hřbitově vybudován památník s dvojjazyčným nápisem: Vzpomínka německých a českých obětí 2. světové války.\n\n19. května 1945 byli internovaní Němci z místní hasičské zbrojnice v obci Dobronín odvedeni na louku Budínku, kde si museli vykopat hrob a poté byli pravděpodobně brutálně ubiti lopatami a rýči. Policie České republiky provedla v srpnu 2010 terénní průzkum lokality a nalezla zde hromadný hrob. Několik dnů po nálezu lidských ostatků byl v této lokalitě na památku obětí vztyčen dřevěný kříž.\n\nDne 24. května 1945 ve 21.00 hodin zahájil předsedající Václav Maxa lidový soud v Tušti a následně jím bylo 14 občanů (starosta Hofhansl byl jediným Němcem mezi odsouzenými) odsouzeno k smrti a odvlečeno směrem k Halámkám na obecní mrchoviště. Maxa požadoval po plukovníkovi Vladimíru Hobzovi popravčí četu. Hobza dodal pouze zbraně. František Říha provedl za dohledu Václava Maxy, předsedy MNV učitele Podlahy a několika dalších členů MNV popravu 14 lidí. Hobzovi partyzáni sledovali masakr nejprve z povzdálí, poslední odsouzenou šestatřicetiletou Olgu Vlčkovou měli podle svědků „\"rozstřílet jako řešeto\".“ Iniciátoři masakru (Václav Maxa a František Říha) nepocházeli původem z Vitorazska, jednalo se o přistěhovalce po roce 1920. Partyzáni pod velením plukovníka Hobzy osudného dne 24. května 1945 odsoudili k trestu smrti v obci Rapšach dalších 26 lidí, které se nakonec podařilo kapitánu Josefovi Bartlovi z Brna (rodák z obce Rapšach) zachránit.\n\nU Suchdola nad Lužnicí zavraždily revoluční gardy v květnu 1945 20 lidí (z toho 14 Čechů) a brutálním způsobem vyhnaly obyvatelstvo německé národnosti (4500 lidí) za hranice. V 90. letech byla provedena exhumace hromadného hrobu.\n\nPři průjezdu ustupujících německých vojsk obcí Leština (okres Šumperk) vystřelil neznámý český občan po projíždějící koloně bojové jednotky zbraní SS a zabil jednoho z vojáků. Němci sebrali pět Čechů jako rukojmí a požadovali v obci vydání pachatele. Vzhledem k tomu, že se nikdo nepřihlásil, odjeli do polí u obce Stavenice, nejprve muže surově mučili - vyřízli jim jazyky a vypíchali oči a nakonec je postříleli. Česká msta pokračovala v podobě etnické čistky šestnácti německých obyvatel Vitošova a Leštiny. Znetvořená těla obětí české komando dobíjelo železnými tyčemi. Jejich těla nechal na druhý den major Rudé armády na poli zahrabat. V roce 2000 se konal pietní pohřeb na leštinském hřbitově.\n\nV pomstě za zabití několika rudoarmějců 9. května 1945 byli místními lidmi i vojáky Rudé armády vyslýcháni, biti a zabíjení zajatí esesmani. Účastnily se toho i Židovky a Polky osvobozené z koncentračního tábora. Historik Oldřich Šafář o události napsal:\n\nVítězstvím nad nacismem došlo k ukončení válečného konfliktu a prezident Beneš v roli autority 2. odboje usiloval teoreticky o právní kontinuitu první republiky. Realita však byla jiná. Ústava z roku 1920 byla sice po válce stále v platnosti, ale byly přijaty také ústavní dekrety prezidenta republiky, zrovna tak byly Národní shromážděním přijaty i další ústavní zákony, tzv. pražské dohody upravující vzájemné poměry centrálních a slovenských orgánů, ale i nařízení Slovenské národní rady.\nZa první republiky fungoval demokratický systém. Vládní koalice měla oponenta v opozici a „katalog práv a svobod” se vztahoval na všechny obyvatele Československa. Po roce 1945 se demokracie nazývala „lidovou”. Komunistická strana se stávala čím dál více dominující stranou, vnější a vnitřní politika státu podléhala vlivu Sovětského svazu, což způsobovalo postupný odklon od právních zásad první republiky. Systémem Národní fronty došlo k vyloučení jakékoliv opozice.\n\nPro část obyvatelstva se během válečného teroru stalo násilí běžnou součástí života. Tak lze pohlížet i na řešení otázky československých Němců a potrestání kolaborujících Čechů a Slováků, kdy byly právní normy první republiky zamítnuty. Vysídlení německé menšiny je stále předmětem mnoha debat. Společnost po druhé světové válce (až na výjimky) se však na řešení podle kolektivní viny shodovala. Značnou roli hrála také msta za teror páchaný německými okupanty.\nÚstavní dekret prezidenta republiky č. 33/1945 Sb., o úpravě československého občanství osob národnosti německé a maďarské, ustanovil pozbytí československého státního občanství u těch, kteří nabyli jinou státní příslušnost dle předpisů cizí okupační moci (§ 1 odst. 1), a u všech ostatních československých občanů národnosti německé a maďarské (§ 1 odst. 2). V dekretu č. 5/1945 Sb., o neplatnosti některých majetkově-právních jednání z doby nesvobody a o národní správě majetkových hodnot Němců, Maďarů, zrádců a kolaborantů a některých organisací a ústavů, byly v § 4 za osoby státně nespolehlivé označeny osoby národnosti německé nebo maďarské. Dekretem č. 12/1945 Sb. zabavil stát zemědělský majetek všech osob německé a maďarské národnosti bez ohledu na státní příslušnost (§ 1 odst. 1 písm. a). Toto zabavení bylo dekretem č. 108/1945 Sb., o konfiskaci nepřátelského majetku a Fondech národní obnovy, rozšířeno „na veškeré majetkové hodnoty osob fyzických národnosti německé nebo maďarské” (§ 1 odst. 1, bod č. 2). Za zabraný majetek dle § 1 odst. 1 nebyla možná náhrada. Presumpce viny Němců a Maďarů za nacismus se tak právně zakotvila. Vyhnout se takové legislativě mohli jen aktivní němečtí odbojáři na základě § 1 odst. 2 dekretu č. 12/1945 Sb., avšak důkazní břemeno leželo na jejich straně.\nÚstavní soud ČR označil ve svém nálezu ze dne 8. 3. 1995 stav dekretu č. 108/1945 Sb. za „právně vyhaslý”. Přesto je tato otázka stále citlivým tématem. Zrovna tak je veřejností rozporuplně vnímán zákon č. 115/1946 Sb., o právnosti jednání souvisejících s bojem o znovunabytí svobody Čechů a Slováků, jinak nazývaný „amnestijní zákon”, který v § 1 legalizoval násilí nejen na Němcích. Tento zákon znemožnil potrestání viníků podílejících se na masakrech a krvavých excesech (gestapismu) během „divokého” odsunu, i když bylo podle něj možné domáhat se nápravy. Objevila se kritika některých novinářů, ale i v Ústavodárném národním shromáždění. Po únoru 1948 udělila KSČ na toto téma informační embargo.\n\nDekret prezidenta republiky č. 16/1945 Sb., o potrestání nacistických zločinců, zrádců a jejich pomahačů a o mimořádných lidových soudech měl napomoci postihnutí všech pachatelů a spolupachatelů zločinů nacismu. Mimořádné lidové soudy byly ale v rozporu s principem spravedlivého soudního procesu. Například § 31 odst. 1 sděloval, že „proti rozsudku mimořádných lidových soudů není opravných prostředků”. Zrovna tak žádost o milost neměla odkladný účinek. Podle § 31 odst. 2 měl trest smrti následovat po rozsudku do dvou hodin a podle odst. 3 se lhůta nad 24 hodin zakazovala. Tím byla unáhlenost spojená s nekvalitním rozhodováním MLS ospravedlněna. Jejich rozhodnutí kritizovalo v tisku dokonce i zahraničí.\nVojenský historik František Hanzlík, který se zaměřuje také na období nástupu komunistického režimu, objevil v archivech dokumenty, které osvětlily do roku 2002 neznámé skutečnosti. Jednalo se o důkazy o poválečných masakrech a divokých odsunech, které ještě v roce 1999 byly označeny razítkem \"tajné\". Dokumenty pocházejí z roku 1947 a historik J. Hanzlík nález komentoval slovy: \"Ty dokumenty potvrzují to, co bylo spíše jen tušeno. Že ti, kteří měli dohlížet na nezákonnosti, se jich sami dopouštěli...\"\n\n"}
{"id": "1025157", "url": "https://cs.wikipedia.org/wiki?curid=1025157", "title": "Čekání na déšť", "text": "Čekání na déšť\n\nČekání na déšť je československý film režiséra Karla Kachyni, natočený v roce 1978. Film vykresluje několik dnů z konce letních prázdnin ze života dvanáctileté Alenky na pražském panelovém sídlišti Bohnice.\n\n\nv dalších rolích\nMilada Ježková, Eliška Velímská, Marta Richterová, Anna Štrosová, Zdenka Smrčková, Jana Pehrová-Krausová, Zuzana Fišerová-Svátková, Hana Kazdová, Pavel Marek, František Michálek, Rudolf Koubek, Bert Schneider, Jaroslav Šmajzl, Josef Vondráček.\n\nDvanáctiletá Alenka je na konci letních prázdnin doma s matkou na sídlišti, v té době téměř liduprázdném, neboť většina dětí a dospělých jsou ještě na prázdninách a dovolených. Matka kadeřnice chodí přes den do práce, a proto se Alenka musí zabavit sama. Nemá ráda maminčina nápadníka a poukazuje na jeho velký nos, chodí na střechu domu, kde má v úkrytu kamínky, pozoruje slunce zakouřeným sklíčkem a čeká každý den na setkání s mužem (Budil), kterého tajně miluje. Setkání však proběhne vždy naprostým nezájmem ze strany toho muže, ale Alenka si přesto pro sebe fabuluje romantický vztah. Také se přátelí se slepým panem Tarabou a v době, kdy Taraba chodí na vyšetření kvůli operaci očí, hlídá jeho fenu vlčáka. Dále potkává mladého souseda - vojáka Pavla, který je právě opuštěn svojí dívkou. S Pavlem naváže přátelský a později dokonce platonicky romantický vztah. Když jej nakonec Alenka doprovází na vlak, jeho dívka se na nádraží objevuje s tím, že se k němu vrací a Alenka zhrzeně utíká domů. V průběhu celého filmu hlavní hrdinka čeká na déšť proto, že kamarádky pak přijedou z prázdnin domů a opět se s nimi setká. Na sídlišti se také pohybuje zrzek, se kterým zpočátku odmítá kamarádit a zlobí se na něj, ale nakonec se spolu usmíří. Na konci filmu se Alenka dozvídá, že pana Tarabu srazilo auto a je v nemocnici, ale také konečně přichází déšť.\n\n\n"}
{"id": "1025160", "url": "https://cs.wikipedia.org/wiki?curid=1025160", "title": "Goran Dragić", "text": "Goran Dragić\n\nGoran Dragić (* 6. května 1986 Lublaň, Jugoslávie) je slovinský profesionální basketbalista. V současnosti hraje za tým Miami Heat v nejslavnější lize světa NBA. Je členem slovinského národního týmu. Může hrát na pozicích 1 a 2. Platí za jednoho z nejšikovnějších hráčů současnosti.\n\nGoran se do \"velkého\" basketu prosadil v roce 2003, kdy nastoupil poprvé v nejvyšší slovinské soutěži. Prvním jeho významnějším krokem bylo angažmá ve španělské ACB v týmu CB Murcia a to v sezoně 2006/2007. Na tu další se vrátil do rodného Slovinska a oblékal dres nejlepšího týmu - Olimpije Ljublaň, účastníka Euroligy. V roce 2008 pak s tímto týmem získal titul mistra domácí ligy a odešel na draft do NBA.\n\nDraftován byl v roce 2008 jako 45. celkově ve 2. kole týmem San Antonio Spurs, které jeho práva ihned odeslalo do Arizony, do celku Phoenix Suns. Dragić tak oficiálně 22. září 2008 podepsal smlouvu se Suns. V jejich dresu zaznamenal své dosavadní maximum kariéry - 32 bodů proti Utahu Jazz. Stal se back-upem za prvního rozehrávače týmu, Kanaďana Steva Nashe a v týmu se potkal s dalšími superhvězdami jako byli Grant Hill anebo později Shaquille O'Neal. Přesto byl nakonec 24. února 2011 vyměněn na konci přestupního období do Houstonu Rockets. V jejich dresu zaznamenal první triple-double v kariéře, a sice proti Minnesotě Timberwolves (11 bodů,11 doskoků a 11 asistencí). Během stávky NBA v roce 2011 podepsal ve Španělsku s týmem Saski Baskonia (dříve TAU Cerámica). Odehrál za něj několik zápasů a než stávka skončila,měl se stát částí obrovského trejdu několika týmů okolo hvězd Chrise Paula a Paua Gasola, ovšem komisař NBA David Stern tento trejd anuloval. Dragić se tak vrátil do Houstonu,kde využil zranění Kylea Loweryho a stal se prvním rozehrávačem, načež získal titul hráč týdne v Západní konferenci NBA. V roce 2012 se stal volným hráčem a 19. července téhož roku podepsal smlouvu na 4 roky za 30 mil.dolarů ze Suns a vrátil se zpět do bývalého působiště. Postupně se vypracoval na post hráče základní sestavy a důležitého článku Suns, zejména po odchodu Nashe do Lakers. Vyhrál soutěž Skills Challenge při populárním All-Star víkendu NBA. Krom toho také s průměrem více než 5 asistencí na zápas po celou sezonu patřil do klubu hráčů jako Larry Bird nebo LeBron James,jenž to dokázali před ním. Vše vyvrcholilo po sezoně 2013/2014, kdy získal trofej NBA Most Improved Player, což je cena pro hráče s největším zlepšením během sezóny. Nakonec byl 4. června 2014 jmenován do 3. pětky NBA spolu s Damianem Lillardem, LaMarcusem Aldridgem, Paulem Georgem a Alem Jeffersonem.\n\nJe mistrem Evropy do 20 let z roku 2004. Hrál za seniorskou reprezentaci na MS 2006 v Japonsku, MS 2010 v Turecku a MS 2014 ve Španělsku. Kromě toho hrál také na ME 2007,ME 2009 i ME 2013 doma ve Slovinsku, kde se dostal do All-Star Teamu turnaje i přesto,že domácí vypadli ve čtvrtfinále s pozdějšími šampiony z Francie. V národním týmu má vůdčí úlohu a od roku 2009 se v něm setkává se svým bratrem Zoranem. Na světovém poháru ve Španělsku patřil mezi nejlepší střelce a nahrávače turnaje. V zápase proti USA byl jediný hráčem Slovinska z NBA v týmu.\n\nJe synem slovinské matky a srbského otce. V mládí se věnoval fotbalu. Jeho mladší bratr Zoran také hraje profesionálně basketbal. Goran ovládá 4 jazyky - slovinštinu, srbštinu, španělštinu a angličtinu. Jako mladík obdivoval Michaela Jordana a Allena Iversona. V srpnu 2013 se oženil se svou přítelkyní Majou a v listopadu 2013 se jim narodil první syn Mateo Dragić.\n"}
{"id": "1025161", "url": "https://cs.wikipedia.org/wiki?curid=1025161", "title": "Karel Šourek", "text": "Karel Šourek\n\nKarel Šourek (28. července 1909, Praha – 29. března 1950, Praha) byl malíř, typograf, scénograf, výtvarný kritik a historik umění zaměřený na české moderní umění.\n\nKarel Šourek studoval v letech 1925–30 na Uměleckoprůmyslové škole v ateliérech prof. Arnošta Hofbauera a Josefa Kaplického. Navštěvoval přednášky dějin umění na Filozofické fakultě Univerzity Karlovy (prof. Josef Pečírka, V.V. Štech), seminář Vojtěcha Birnbauma a přednášky estetiky Otakara Zicha.\n\nV letech 1927-1928 byl scénografem v divadle Dada (spolu s F. Matouškem, F. Muzikou a F. Zelenkou), roku 1929 scénografem Moderního studia. \n\nJako výtvarný kritik nebo editor působil postupně v řadě časopisů – Signál (1927–29, časopis skupiny D-Blok sdružující avantgardní divadelníky a filmaře: J. Frejka, E.F. Burian, O. Mrkvička, J. Lehovec, J. Kučera), Studentský časopis (1927–28), Akce (1930), Žijeme (1931–32, časopis českých funkcionalistů), Útok (1933–36), Brázda (1939–40)\n\nRoku 1934 se stal členem Umělecké besedy a v letech 1935–1941 převzal výtvarnou redakci jejího časopisu Život. Během války psal jako výtvarný kritik pro Národní politiku a uspořádal řadu výstav (Umění na Slovensku, 1937, Umění v Čechách XVII. a XVIII. století. Pražské baroko 1600-1800, 1938). \n\nByl pracovníkem státní památkové péče. Ve spolupráci s fotografy Alexandrem Paulem a Františkem Illkem založil roku 1944 edici \"Documenta bohemiae artis phototypica\", která měla dokumentovat zachované památky českého umění. Na jeho výstavních projektech \"Staré umění na Slovensku\" (1937) a \"Pražské baroko\" (1938) se podílela řada historiků z okruhu V. Birnbauma (O. Stefan, V. Mencl, A. Birnbaumová).\n\nRoku 1941 založil edici \"Cesta k umění\" a po válce (1946) novou edici \"Malíři a sochaři Umělecké besedy\", kde do roku 1949 vyšlo 23 publikací. Na předválečný časopis Útok navázal po válce časopis Cíl, kam Šourek přispíval články o památkové péči.\n\nRoku 1944 byl zatčen pro odbojovou činnost a odsouzen k trestu smrti, ale dočkal se osvobození v květnu 1945.\n\nJeho dlouholetý profesionální zájem o památky na Slovensku byl oceněn roku 1949 jmenováním do funkce ředitele Slovenské národní galerie a profesorem estetiky na slovenské Akademii výtvarných umění. Karel Šourek zemřel roku 1950 předčasně ve věku 40 let. Jeho syn Jakub Vítovský je rovněž historikem umění.\n\nKarel Šourek patřil širokým okruhem svých aktivit k avantgardním umělcům a teoretikům 20. let.\nVe svých textech vycházel z podnětů vídeňské školy, českého strukturalismu a v návaznosti na V. V. Štecha také z některých sociologických hledisek. Po celý život soustavně sledoval moderní české umění a připravoval soubornou publikaci České umění 20. století, z níž před smrtí stačil publikovat jen některé texty v monografiích malířů. Z jeho podnětu vznikly souborné publikace \"Staré umění na Slovensku\" (1938) nebo monografie \"Dílo Jana Zrzavého\" (1941) a \"Václava Rabase\" (1942), kam svými texty přispělo více historiků umění.\n\nBěhem války se stala významnou jeho edice \"Cesta k umění\", kde byly publikovány souborné práce o gotickém sochařství (Albert Kutal), umění 19. století (Vojtěch Volavka), pravěkém umění (Neústupný) nebo lidovém umění (Šourek). \n\nŠourkem založená edice \"Documenta bohemiae artis phototypica\" navazovala na projekt, který ve Vídni realizoval Max Dvořák (Monumenta Artis Germanicae) a byla v Čechách první a svým rozsahem ojedinělá. Její pokračování zmařil komunistický převrat roku 1948.\n\n\n\n"}
{"id": "1025163", "url": "https://cs.wikipedia.org/wiki?curid=1025163", "title": "Suzuki GSR 750", "text": "Suzuki GSR 750\n\nSuzuki GSR 750 je motocykl kategorie nakedbike, vyvinutý firmou Suzuki, vyráběný od roku 2011.\n\nMotor je původem ze supersportu Suzuki GSX-R 750 z roku 2005. Do určité míry jsou předchůdci modelu GSX 750 Inazuma a řada Suzuki Bandit, o několik let dříve se již vyráběl model Suzuki GSR 600. Oproti GSR 600 je více sportovněji zaměřená.\n\nVýhodou je zajímavý design, ovladatelnost a vyvážený podvozek.\n\nKonkurenci představují Yamaha FZ8 a Kawasaki Z 750R.\n\n\n\n\n"}
{"id": "1025169", "url": "https://cs.wikipedia.org/wiki?curid=1025169", "title": "Unlimited Warriors", "text": "Unlimited Warriors\n\nUnlimited Warriors je česká bojová hra z roku 1996. Vytvořilo ji studio Digitalica.\n\nInspirací byla hra Mortal Kombat. Dělal na ní tým o 3 lidech. Autoři chtěli vytvořit typ hry, který v Čechách ještě nikdo nedělal, proto se rozhodli vytvořit bojovku. Hra je tvořena digitalizací materiálu natočeného kamerou. Každou z 10 postava nahrála reálná postava. Účinkuje tam například vydavatel či grafik hry. \n\nHráč si může vybrat z 10 bojovníků mezi kterými lze nalézt Hanse Jurgena, Thomase Keena, Allison Natis, Johna Vaina, Ivana Draga či Kim Sato. Ti se střetávají v 11 arénách. \n\nV Levelu vyšla recenze, která hře dala 2 body ze 7, což znamená hodnocení \"špatná\".\n"}
{"id": "1025177", "url": "https://cs.wikipedia.org/wiki?curid=1025177", "title": "Rodový erb", "text": "Rodový erb\n\nRodový erb (něm. \"Stammwappen\") je původní základní podoba erbu, jakou ten který rod či dynastie uvedl při své první zmínce. K rodovým erbům později přibyly ještě svévolně přijaté či propůjčené erby. Příklad – erb celjských hrabat: rodový erb Žovnek, propůjčený erb Heimburg.\n\nRodový erb byl vždy uváděn jako úplný. Pro zvláštní účely se upouštělo od ozdob, klenotů a uváděly se jen tzv. malý erb. Takto vzniklým malým erbem se pak zdobil např. nábytek, postroje a další předměnty běžného denního života.\n\nV Polsku do roku 1770 existovaly výhradně rodové erby, tzn. tentýž erb existoval pro vícero šlechtických rodů, kteří se tím řadili mezi příslušníky určitého erbovního rodu.\n\n\n"}
{"id": "1025178", "url": "https://cs.wikipedia.org/wiki?curid=1025178", "title": "Mont-devant-Sassey", "text": "Mont-devant-Sassey\n\nMont-devant-Sassey je francouzská obec v departementu Meuse v regionu Grand Est. V roce 2011 zde žilo 124 obyvatel.\n\nDoulcon, Montigny-devant-Sassey, Mouzay, Sassey-sur-Meuse, Saulmory-et-Villefranche, Villers-devant-Dun\n\n\"Počet obyvatel\" \n\n"}
{"id": "1025180", "url": "https://cs.wikipedia.org/wiki?curid=1025180", "title": "Dress code", "text": "Dress code\n\nDress code nebo řidčeji dresscode je z angličtiny pocházející výraz pro pravidlo upravující způsob oblékání a obouvání k určité příležitosti. V češtině nemá ustálené alternativní označení.\n\nDress code se může uplatňovat například:\n\nZejména formálnější úrovně dress code rozlišují určitá pravidla pro denní a večerní oblékání, týkající se například barev a některých doplňků.\n\nPodle míry závažnosti/formálnosti/slavnosti dané události (od nejnižší k nejvyšší) by se styl a pravidla oblékání dala rozdělit přibližně na:\n\n"}
{"id": "1025183", "url": "https://cs.wikipedia.org/wiki?curid=1025183", "title": "Argolis", "text": "Argolis\n\nArgolis nebo také Argolida (Ἀργολίς, Αργολίδα) je historické území v Řecku, na východním výběžku poloostrova Peloponés.\n\nOblast je pojmenována podle úrodné roviny okolo města Argos. Argolis byla střediskem mykénské kultury, zdejší legendární vládci (Adrástos, Diomédes, Temenos) odvozovali svůj původ od samotného Hérakla. V 11. století př. n. l. oblast osídlili Dórové a podmanili si původní obyvatelstvo. Argos se stal důležitým mocenským centrem, protivníkem Sparty v boji o nadvládu nad Peloponésem. Město vynikalo ve zpracování kovů (bronz, stříbro) a produkci figurální keramiky. V náboženském životě hrál důležitou roli kult bohyně Héry, jíž byl zasvěcen chrám Heraion, jedna z prvních kamenných svatyní v archaickém Řecku. V obci Kleone na území Argolidy se také konaly nemejské hry, jeden z nejdůležitějších řeckých sportovních a náboženských svátků. \n\nNejvětšího rozmachu dosáhl argoský stát v 7. století př. n. l., za vlády krále Feidóna, který razil stříbrné mince ceněné v celém řeckém světě a ovládl významný ostrov Aigina. Ačkoli byli Argejci Dórové, spojili se s iónskými Athénami proti Spartě. Sérii válek ukončil v roce 494 př. n. l. spartský král Kleomenés I., který pobil podle Hérodota šest tisíc argejských bojovníků a podřídil město spartské nadvládě. Argolis pak hrála v řeckých dějinách už jen druhořadou úlohu, ovládali ji Římané, Byzantinci, Morejský despotát (v této době se v oblasti usídlilo množství přistěhovalců z Albánie, takzvaní Arvanité, kteří zde tvoří dosud početnou menšinu) a Osmanská říše. Po obnovení řecké nezávislosti v roce 1822 bylo nakrátko argoliské Nafplio hlavním městem nového státu. V rámci královského Řecka byla Argolis spojena s Korintem a ostrovem Kythéra do správního celku \"Argolidocorinthia\", od roku 1949 tvořila samostatnou prefekturu a od roku 2010 regionální jednotku v rámci kraje Peloponés, o rozloze 2154 km² a s více než sto tisíci obyvateli, i když současné hranice se od historických poněkud liší. Hlavním městem už není starobylý Argos, ale přístavní město Nafplio. \n\nStřední část Argolidy je rovinatá, protéká jí řeka Inachos, pěstují se citrusy, vinná réva a olivovníky, zbytek území tvoří vysoká pohoří, nejvyšším bodem je Oligyrtos (1935 m n. m.) na hranicích s Arkádií. Pobřeží omývají Saronský záliv a Argolický záliv, rozšířen je rybolov a turistika: významné památky se nacházejí ve městech Mykény, Tíryns a Argos, v Nafpliu je velká pevnost Palamidi postavená Benátčany. Územím Argolidy prochází Evropská silnice E65. Regionální jednotka má vlastní televizní stanici Max TV, která sídlí v Nafpliu.\n\n\n\n"}
{"id": "1025184", "url": "https://cs.wikipedia.org/wiki?curid=1025184", "title": "Kanton Allonnes", "text": "Kanton Allonnes\n\nKanton Allonnes může být:\n\n"}
{"id": "1025194", "url": "https://cs.wikipedia.org/wiki?curid=1025194", "title": "Veronica Marsová (film)", "text": "Veronica Marsová (film)\n\nVeronica Marsová (v anglickém originále Veronica Mars) je americký mysteriózní komediálně dramatický film z roku 2014, který natočil Rob Thomas, jenž je také společně s Diane Ruggiero autorem scénáře. Snímek navazuje na Thomasův televizní seriál \"Veronica Mars\" z let 2004–2007, v roce 2019 pak vznikla čtvrtá řada seriálu.\n\nFilm byl financován fanoušky přes kampaň na Kickstarteru, která proběhla od 13. března do 13. dubna 2013. Cílová částka dvou milionů dolarů byla vybrána již během prvních jedenácti hodin a do konce sbírky zaslalo 91 585 přispěvatelů celkem 5 702 153 dolarů. Natáčení celovečerního snímku, ve kterém se objevila většina hlavních postav ze seriálu, bylo zahájeno 17. června 2013 v Los Angeles a trvalo 23 dní. Dvě dodatečné scény byly nafilmovány v prosinci 2013. Celkový rozpočet činil 6 milionů dolarů. V lednu 2014 ohlásila televizní stanice The CW, která vysílala poslední řadu seriálu, že se připravuje webový spin-off, jehož osm dílů bylo pod názvem \"Play It Again, Dick\" zveřejněno během podzimu 2014.\n\nSlavnostní premiéra filmu proběhla na filmovém festivalu South by Southwest dne 8. března 2014. V kinech byl snímek promítán od 14. března toho roku, přičemž od téhož dne byl za poplatek k dispozici i na internetu. Celosvětové tržby z kin dosáhly částky 3,5 milionů dolarů. Na DVD a BD byl vydán 6. května 2014, přičemž v prvních dvou týdnech činily tržby z prodeje v USA 2,2 miliony dolarů. V Česku měl snímek televizní premiéru 3. května 2015 na stanici HBO. České znění režíroval Marek Libert, titulní postavu nadabovala, stejně jako v seriálu, Kateřina Velebová.\n\nDeset let po maturitě (a devět let po skončení seriálu) se Veronica Marsová, která si buduje v New Yorku úspěšnou právnickou kariéru, vrací do rodného kalifornského města Neptune. Zde chce pomoct svému kamarádovi Loganu Echollsovi očistit jeho jméno, neboť je podezřelý ze spáchání vraždy své přítelkyně. Veronica se v Neptune setká i se svými dalšími bývalými spolužáky a přáteli, ale také s protivníky a rovněž se svým otcem, který nadále pracuje jako soukromý detektiv.\n\n\n"}
{"id": "1025195", "url": "https://cs.wikipedia.org/wiki?curid=1025195", "title": "Jugger", "text": "Jugger\n\nJugger je moderní skupinový sport, inspirovaný australským sci-fi filmem \"Pozdrav od juggerů\" z roku 1989.\n\nVe filmu putuje postapokalyptickým světem od vesnice k vesnici tým tzv. „juggerů“, kteří se v brutální hře pomocí železných tyčí a řetězů snaží porazit soupeřův tým a narazit psí lebku coby míč na kolík v soupeřově poli.\n\nVe sportovní nápodobě hrají pětičlenné týmy s měkčenými plastovými zbraněmi a pokouší se Jugg (= hrací balón, obvykle z pěnové hmoty), umístit na soupeřovu metu. Čtyři z pěti hráčů v týmu mají po celou dobu zbraně různých definovaných délek a tvarů. Jakmile je některý z hráčů zbraní zasažen, je odstaven mimo hru a dalších cca 15 sekund nesmí do dění hry zasahovat. Pátý hráč v týmu, neboli běžec, zbraň nemá. Je ovšem jediný, který může uchopit Jugg do rukou a jako jediný může skórovat. Jeho úkolem je pronést Jugg do soupeřova pole a tím skórovat. Protože běžec nesmí mít v rukou zbraň, pokoušejí se ho chránit jeho spoluhráči.\n\nTakto se jugger hraje v mnoha zemích světa zhruba od 90. let, zvláště populární je v Německu a Austrálii. V ČR se začíná výrazněji propagovat od roku 2016 pod hlavičkou Jugger.cz.\n\nSpecifickou variantou hry je pak Czech Jugger – Krutá hra, hraná cca od roku 2009. Tvůrci české varianty hry se snaží více přiblížit filmu jednak postapokalyptickou estetikou svých kostýmů a výstroje a jednak tvrdostí hry. Kostýmy musí být funkční ochranou těla, především hlavy a kloubů. V základu jsou v týmu pouze 4 hráči (2 s holemi, 1 s řetězem a Qwik – ten jeden hráč, který může přenášet lebku), jinak jde stejně jako u mezinárodního Juggeru o donesení makety psí lebky do tzv. hnízda v soupeřově hřišti. Hráči se však zasahují především do hlavy, po zásahu do hlavy se musí zasažený dotknout země trupem – zády nebo břichem, pak teprve může vstát a opět se zapojit do hry. Hra je celkově tvrdší a násilnější než mezinárodní forma Juggeru a vyžaduje spíše větší odolnost a vytrvalost, zatímco mezinárodní Juggeři užijí spíše obratnost a rychlost.\n\nČeskou variantu sportu lze potkat především na akcích s postapokalyptickou tematikou jako součást programu a šou pro diváky. Czech Juggers se také stali aktéry klipu české HC kapely Are You Local? s názvem We are Legion.\n\nV odkazech naleznete i záznam zápasů, abyste se mohli podívat, jak tato hra reálně vypadá.\n\n"}
{"id": "1025211", "url": "https://cs.wikipedia.org/wiki?curid=1025211", "title": "Peter Sarstedt", "text": "Peter Sarstedt\n\nPeter Eardley Sarstedt (10. prosince 1941, Dillí - 8. ledna 2017) byl anglický zpěvák, populární koncem šedesátých let. Jeho styl spojoval autorské písničkářství s líbivým zvukem typickým pro pop music.\n\nNarodil se v Indii, kde jeho rodiče působili jako koloniální úředníci. Měl pět sourozenců; starší bratr Eden Kane (vlastním jménem Richard Graham Sarstedt) i mladší bratr Clive Robin Sarstedt jsou úspěšní hudebníci. Sarstedtovi byli jedinou bratrskou trojicí, která se prosadila v britské hitparádě nezávisle na sobě, nikoli coby členové jedné skupiny jako Bee Gees.\n\nNejvětším Sarstedtovým úspěchem byla píseň \"Where Do You Go To (My Lovely)\", jejímž byl autorem i interpretem. Téměř pětiminutová balada ve valčíkovém rytmu vypráví o prosté dívce z Neapole, která se díky svému půvabu stane světovou celebritou. V textu jsou zmíněny dobové popkulturní ikony jako Marlene Dietrichová, The Rolling Stones nebo Pablo Picasso. Skladba vedla v únoru a březnu 1969 UK Singles Chart, nejprodávanějším singlem se stala v dalších čtrnácti zemích, jen v USA příliš neuspěla (až sedmdesáté místo hitparády). Sarstedt za ni obdržel Ivor Novello Awards. Václav Neckář nazpíval tuto píseň s českým textem Zdeňka Rytíře jako \"Kdo vchází do tvých snů, má lásko\". Další coververze vytvořili Right Said Fred nebo Björn Ulvaeus. Režisér Wes Anderson použil skladbu ve svém filmu \"Daarjeeling s ručením omezeným\". Naproti tomu John Peel prohlásil, že je to nejhorší píseň, jakou v životě slyšel.\n\nManželkou Petera Sarstedta byla od roku 1978 Joanna Sarstedtová.\n\n\n\n"}
{"id": "1025217", "url": "https://cs.wikipedia.org/wiki?curid=1025217", "title": "Lectio divina", "text": "Lectio divina\n\nLectio divina (latinsky \"Boží četba, svaté čtení\") je metoda modlitby, rozšířená zvláště v římskatolické církvi. Samotný pojem \"lectio divina\" se objevuje již u Órigena, popis její dnešní formy se poprvé objevuje ve spise kartuziánského opata Guiga \"Scala paradisi\", který pochází z 3. století. Přichází společně s mnišstvím. Je úzce spojována zvláště se spiritualitou benediktinského řádu. \n\nJde vlastně o rozjímavou četbu Bible, propojení četby biblického textu s vlastní modlitbou, meditací a kontemplací. Jako metoda četby Písma svatého neslouží k intelektuálnímu studiu biblických textů a nemá vést k teologickým úvahám, modlící se se při něm má spíše obracet k Duchu svatému, který podle katolické nauky tyto texty inspiroval.\n\nLectio divina by měla předcházet modlitba k Duchu svatému, který podle křesťanské víry Písmo vnuknul (2 Pt 1,21) a který také vede jeho čtenáře k jeho správnému výkladu. Tato modlitba není nijak podrobněji stanovena, lze při ní použít některou z obvyklých formulí nebo vlastní slova. \n\nPrvním krokem lectio divina je čtení (\"lectio\"), který kartuzián Guigo definuje jako \"horlivý a soustředěný pohled do Písma\"\" a přirovnává ji k \"předkládání pevné potravy ústům\". Jde o pomalé přečtení zvoleného biblického úryvku, který je námětem rozjímání. \n\nPro volbu úryvku neexistují žádná pravidla, je možné jej zvolit tak, jak postupuje biblický text, podle jakéhokoli rozvrhu (např. podle lekcionáře), nebo i namátkou. Text by neměl být příliš dlouhý, doporučují se texty v rozsahu několika veršů, nebo jen několika slov (Guigo uvádí jako příklad vhodného námětu verš Mt 5,8: \"\"Blaze těm, kdo mají čisté srdce, neboť oni uzří Boha\".\"). \n\nPřestože se text má několikrát opakovat (podle tradice alespoň čtyřikrát), opakování nemá být mechanické, při každém čtení se má člověk soustředit na jiné aspekty, hledat nové významy. V této fázi je možné pro lepší pochopení použít též komentáře, porovnání překladů a originálních textů a podobně.\n\nDruhou část, rozjímání (\"meditatio\") definuje Guigo jako \"snahu mysli vypátrat pod vedením rozumu význam skryté pravdy\". Člověk při něm usiluje o hlubší rozumové poznání významu textu. \"Duchovní potrava\", která byla ústům předložena ke čtení, je zde \"rozlámána a rozmělněna\". Člověk při rozjímání \"nezůstává mimo, neutkví na povrchu, hlouběji vstupuje, proniká dovnitř, pátrá po jednotlivostech\". \n\nTřetí část, modlitba (\"oratio\") má být odpovědí člověka na přečtený text, který je podle křesťanské víry Božím slovem, v modlitbě má člověk prosit Boha o to, co v úryvku poznal – například o růst v nějaké konkrétní ctnosti. Dle Guiga člověk v rozjímání \"hledá poklad\", totiž Boží milost, zjišťuje ale, že jej sám nemůže nalézt a proto v modlitbě prosí Boha o pomoc. \n\nČtvrtá část, nazírání (\"contemplatio\") je podle Guiga \"jakési povznesení mysli ponořené do Boha nad sebe, tam, kde zakouší radosti věčné slasti\". Má jít o soustředění na milost, kterou Bůh člověku v četbě a modlitbě uděluje. Člověk zde zakouší chuť oné \"duchovní potravy\", totiž \"slast, která těší a občerstvuje\". \n\nLectio divina má končit děkovnou modlitbou a předsevzetím ke konkrétnímu zlepšení křesťanského života. Jako pátá fáze se někdy připojuje ještě čin (\"actio\"), totiž uplatnění poznatků z četby Písma v křesťanském životě, které je vlastním cílem lectio divina.\n\nNa jiném místě svého spisu Guigo popisuje postup lectio divina parafrází Ježíšových slov: \"\"Hledejte čtením a naleznete rozjímáním; tlučte modlitbou a bude vám otevřeno nazíráním\".\" (někdy též uváděno jako citát sv. Jana od Kříže). \n\nPojem lectio divina používá již ve třetím století Órigenés (v \"Listě sv. Řehoři Divotvorci\"), nemíní tím však metodu v její dnešní podobě, ale prostě četbu bible spojenou s modlitbou, četbu, která neusiluje o pouhé intelektuální porozumění smyslu textu, ale o nalezení \"smyslu svatých Písem, který mnozí přehlížejí\". V tomto pojetí byla lectio divina od počátku důležitou součástí křesťanského mnišství. \n\nV západním mnišství lectio divina zdůrazňuje především řehole sv. Benedikta. Řehole však pouze stanoví, v jaké míře se mají mniši lectio divina věnovat, nezabývá se podrobněji jeho metodou, zřejmě tedy zpočátku nešlo o takto systematický proces. \n\nJako metodu modlitby s přesně definovaným postupem ji poprvé popisuje až kartuzián Guigo, devátý opat Velké Kartouzy (opatem v letech 1174–1180), ve svém spise \"Scala paradisi\". V tomto spise popisuje s mnoha biblickými odkazy základní strukturu, uvádí několik příkladů, popisuje také obvyklé chyby a nebezpečí této formy modlitby. \n\nGuigův spis se stal velmi populárním zvláště mezi řeholníky, k autorům, kteří jím byli ovlivněni patřil také sv. Jan od Kříže, který přejímá některé Guigovy rady do svého spisu \"Výroky o světle a lásce\". \n\nMezi laiky se tato metoda čtení biblických textů rozšířila až ve 20. století zásluhou 2. vatikánského koncilu, který v konstituci \"Dei Verbum\" zdůrazňuje nutnost jejího obnovení zvláště mezi klérem, ale i mezi laiky:\n\nMezi katolickými laiky si lectio divina rychle získala oblibu, vyšla celá řada literatury, která se touto praktikou zabývá (v češtině např. ediční řada komentářů k lekcionáři v duchu Lectio divina od G. Zeviniho a P. G. Cabry v Karmelitánském nakladatelství, komentáře k evangeliím Pavlovým listům z pera Silvana Faustiho, vyšlé v nakladatelství Paulinky). \n\nK významným propagátorům lectio divina patří také emeritní pontifik Benedikt XVI., který její důležitost mnohokrát zdůraznil a doporučil ji kněžím i laikům.\n\n"}
{"id": "1025220", "url": "https://cs.wikipedia.org/wiki?curid=1025220", "title": "Petr Domanický", "text": "Petr Domanický\n\nPetr Domanický (* 8. dubna 1973 Plzeň) je pracovník památkové péče a kurátor sbírek a výstav v Západočeské galerii v Plzni. Je autorem a spoluautorem knih zabývajících se architekturou Plzně a Plzeňského kraje.\n\nV letech 1991–1997 vystudoval Fakultu architektury ČVUT v Praze. Po dokončení studií začal pracovat v plzeňském pracovišti Národního památkového ústavu, nejprve jako odborný referent v oblasti koncepce a dohledu nad opravami památek pro město Plzeň, od roku 1997 pro Manětínsko a od roku 2003 do roku 2009 pro Sušici. Současně prováděl průzkum architektury 1. poloviny 20. století na Plzeňsku, přičemž nabyté poznatky využil při přípravě návrhů na prohlášení některých staveb kulturními památkami či prohlášení plzeňské vilové čtvrti Bezovka za městskou památkovou zónu.\n\nV roce 2009 přešel do Západočeské galerii v Plzni, kde se stal kurátorem nově budované sbírky architektury. Věnuje se přednáškové a publikační činnosti.\n\n\n"}
{"id": "1025231", "url": "https://cs.wikipedia.org/wiki?curid=1025231", "title": "Helanca", "text": "Helanca\n\nHelanca® je obchodní označení filamentových přízí tvarovaných pravým zákrutem. \nPrincip: Dvě niti z polyamidových filamentů s vysokým zákrutem (v závislosti na jemnosti cca 1000-4000 / m), jedna doprava a jedna doleva točená se fixují párou, rozkrucují a skají s 80-100 zákruty na metr. Výsledná příze se vyrábí v jemnostech 2,2-13 tex.\n\nPříze má vysokou objemnost a roztažnost (až 400 %), při zpracování nesmyčkuje.\n\nZpůsob výroby vynalezl Američan \"Kägi\" v roce 1931 (původně pro viskózové filamenty). Patent vlastní od roku 1932 švýcarská firma \"Heberlein\", která prodala výrobní licence do řady států (v Československu se vyráběla pod jménem \"kasilon\"). V 60. letech minulého století se odhadovala celosvětová produkce na 14 000 tun ročně s použitím na punčochy a na sportovní oděvy . \n\nPrincip tvarování příze \"pravým zákrutem\" byl však už v 80. letech téměř zcela nahrazen mnohem produktivnějším tvarováním nepravým zákrutem, takže v 21. století není známé, že by se klasická helanka někde vyráběla. \n\nJako takové se nabízejí textilie bez bližšího popisu původu nebo jako nostalgické výrobky (\"vintage\")\n"}
{"id": "1025237", "url": "https://cs.wikipedia.org/wiki?curid=1025237", "title": "Erby polské šlechty", "text": "Erby polské šlechty\n\nPolské erbovní společenství je spolek sdružující členy polské aristokracie (szlachty). Pod jedním erbem tak bylo sdruženo několik rodů, přičemž na rozdíl od skotských klanů pokrevní příbuzenství nebylo podmínkou. Členové erbovních společenství mohli být pouze šlechtici a jedna rodina mohla náležet současně k více erbovním společenstvím.\n\n\n\n"}
{"id": "1025252", "url": "https://cs.wikipedia.org/wiki?curid=1025252", "title": "Vojtěch Petr", "text": "Vojtěch Petr\n\nVojtěch Petr (4. října 1955 –– 8. dubna 2012) byl československý basketbalista. Je zařazen na čestné listině mistrů sportu.\n\nV československé basketbalové lize hrál 17 sezón v letech 1972-1989 za kluby Zbrojovka Brmo, NHKG Ostrava, Dukla Olomouc a Baník Handlová. Třikrát byl mistrem Československa, čtyřikrát vicemistrem a má čtyři třetí místa. V sezóně 1975/76 byl zařazen do nejlepší pětice hráčů československé ligy basketbalu. V historické střelecké tabulce basketbalové ligy Československa (od sezóny 1962/63 do 1992/93) je na 16. místě s počtem 5746 bodů. \n\nS týmem Zbrojovka Brno se zúčastnil 5 ročníků evropských klubových pohárů v basketbale, z toho dvakrát Poháru evropských mistrů (1967-1969), třikát Poháru vítězů pohárů (1971-1974), s týmem NHKG Ostrava jednoho ročníku Poháru vítězů pohárů a jednoho ročníku Koračova poháru. S týmem Brna získal dvě druhá místa v Evropských pohárech (v Poháru mistrů v roce 1968 a v Poháru vítězů pohárů 1974).\n\nJako hráč reprezentačního družstva Československa byl účastníkem 10 světových a evropských basketbalových soutěží. Za reprezentační družstvo Československa v letech 1973-1983 odehrál 251 zápasů, z toho na Olympijských hrách - včetně kvalifikace na OH, Mistrovství světa a Mistrovství Evropy celkem 59 zápasů, v nichž zaznamenal 315 bodů.\n\nZúčastnil se Olympijských her 1976 v Montrealu (6. místo), když předtím s týmem Československa v kvalifikaci v Hamiltonu, Kanada před OH 1976 si vybojoval účast na Olympijských hrách. Startoval na třech Mistrovství světa 1974 v Portoriku (10. místo), 1978 v Manile, Filipíny (9. místo) a 1982 v Kolumbii (10. místo).\n\nZúčastnil se dvou Mistrovství Evropy juniorů 1972 a 1974 a pěti Mistrovství Evropy mužů - 1973 v Barceloně (4. místo), 1977 v Lutychu, Belgie (3. místo), 1979 v Turínu, Itálie (4. místo), 1981 v Praze (3. místo) a 1983 v Nantes, Francie (10. místo). S basketbalovou reprezentací Československa získal na Mistrovství Evropy dvě bronzové medaile a dvě čtvrtá místa.\n\n\n\n\n\n\n"}
{"id": "1025257", "url": "https://cs.wikipedia.org/wiki?curid=1025257", "title": "Digitální měna", "text": "Digitální měna\n\nDigitální měna je označení měny, která je elektronicky vytvořená a uložená (na rozdíl od fyzické měny, jako jsou bankovky a mince). Některé digitální měny jako například Bitcoin jsou kryptoměny. Jako tradiční peníze mohou být tyto měny použity pro nákup fyzického zboží a služeb, ale mohou být také omezeny na určité společenství jako například pro použití uvnitř online her nebo sociálních sítí.\n\nDigitální měny lze klasifikovat především dle jejich decentralizovanosti. Jejich zastánci tvrdí, že to dává kryptoměnám nezávislost na centrální autoritě, typicky centrální bance. Decentralizace a konsensus protokol kryptoměn je podle nich fungující řešení spolehlivé a bezpečné digitální měny. Ty jsou často navrženy tak, aby lidé zajišťující chod transakcí té které kryptoměny dostávali odměnu, typicky za takzvanou těžbu. \n\nZávěrem je možné říci, že na škále mezi virtuálností a decentralizovaností je bitcoin hodně vpravo a bezhotovostní peníze v bankách spíše vlevo. Kritici bitcoinu a dalších digitálních měn ale upozorňují, že decentralizace sama o sobě neznamená, že by největší vliv na vývoj a chod kryptoměny nemělo několik málo dominantních hráčů. \n\nKryptoměna je typ digitální měny, která se opírá o kryptografii pro řetězení digitálních podpisů jednotlivých převodů, peer-to-peer sítě a decentralizaci. Nejznámější a nejrozšířenější kryptoměnou je Bitcoin. Mnoho dalších kryptoměn je založeno na principech Bitcoinu a blockchainu.\n\n \n"}
{"id": "1025258", "url": "https://cs.wikipedia.org/wiki?curid=1025258", "title": "Josef Král (lékař)", "text": "Josef Král (lékař)\n\nJosef Král (16. listopadu 1808 Budyně nad Ohří – 16. ledna 1884 Rakovník) byl český a rakouský lékař a politik, během revolučního roku 1848 poslanec Říšského sněmu, později starosta Rakovníku a poslanec Českého zemského sněmu.\n\nPůsobil jako praktický lékař v Rakovníku. Byl autorem spisu \"Conspectus morborum in clinico medico Pragensi\". Napsal spis \"Dissertatio inauguralis medica, sistens conspectum morborum in clinico medico Pragensi primo semestri anni scholastici 1832/33 tractatorum\". Přes čtyřicet let vykonával funkci městského lékaře. Zajímal se též o filozofii, chemii, fyziku a matematiku.\n\nBěhem revolučního roku 1848 se zapojil do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Rakovník. Uvádí se jako doktor medicíny. Patřil ke sněmovnímu bloku pravice, do kterého náležel český politický tábor, Národní strana (staročeši). Společně se svým přítelem a spolupracovníkem Aloisem Pravoslavem Trojanem se podílel na nastavení parametrů vznikajících místních a okresních samosprávných orgánů.\n\nSám byl v prvních komunálních volbách roku 1850 zvolen do rakovnického obecního zastupitelstva. Po obnovení ústavního systému vlády se hned v roce 1861 stal starostou Rakovníka. Ve funkci setrval do roku 1864. V čele města se zasadil o sanaci městského rozpočtu a výstavbu silnice na Prahu (díky intervenci A. P. Trojana). Hlavní škola byla za jeho starostování rozdělena na chlapeckou a dívčí, reformou prošla i místní reálka, která byla spolu s libereckou prvním takovým ústavem v Čechách.\n\nOd roku 1865 do roku 1868 působil jako okresní starosta v Rakovníku. Pak se kvůli zhoršenému zdraví vzdal další kandidatury.\n\nPočátkem 60. let 19. století se rovněž zapojil do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (obvod Rokycany, Blovice) do Českého zemského sněmu. Do voleb šel jako oficiální český kandidát, tedy s podporou českého volebního výboru (Národní strana). Uvádí se jako \"med. dr. Josef Král v Rokycanech, bývalý poslanec na sněmu říšském\".\n\nKrátce byl pak rovněž poslancem Říšské rady (celostátní zákonodárný sbor), kam ho vyslal zemský sněm roku 1864 během III. zasedání Říšské rady (tehdy ještě Říšská rada nevolena přímo, ale tvořena delegáty jednotlivých zemských sněmů). Zastupoval tu kurii venkovských obcí, obvod Plzeň. Z politických důvodů se nedostavil do sněmovny, přičemž dopis v tomto smyslu byl na schůzi 5. prosince 1864 vyhodnocen jako rezignace na mandát. Byl vypsány nové doplňovací volby, ale v nich byl opět zvolen. Uvádí se jako doktor lékařství.\n\nKoncem 70. let 19. století onemocněl duševní chorobou. Pak se zotavil, ale fyzicky chřadnul. Opustil veřejný i národní život. V roce 1882 mu zemřela manželka. Byl bezdětný a žil o samotě u své neteře. Zemřel 16. ledna 1884 v Rakovníku. Pohřben zde byl následující sobotu. Zůstala po něm rozsáhlá usedlost v Lubné s dvěma lány s 200 korců osevní plochy.\n"}
{"id": "1025260", "url": "https://cs.wikipedia.org/wiki?curid=1025260", "title": "PfSPZ vakcína", "text": "PfSPZ vakcína\n\nPfSPZ vakcína je zkušební anti-malarická vakcína připravená z nereplikujících se ozářených sporozoitů s plnou metabolickou aktivitou, která se stále nachází v 1. fázi klinických testů. PfSPZ je zkratkou: \"Plasmodium falciparum\" (Pf) sporozoites (SPZ).\n\nV první půlce 20. století se objevily první pokusy jak léčit malárii. Zpočátku byl použit Pasteurův postup výroby vakcín s nadějí, že se podaří tuto smrtelnou nemoc vymýtit. Ale formalínem inaktivovaní sporozoiti byly ve spuštění imunity neefektivní.\n\nV roce 1948 byly použity inaktivované merozoity společně s adjuvanciem k zabránění zabití skupiny opic malárií, ale silná toxicita adjuvancia a neschopnost získat dostatečný počet parazitů z lidské krve zastavily další pokusy v tomto směru.\n\nV roce 1967 ozáření sporoziti získaní ze slinných žláz nakažených komárů z rodu Anopheles spustily imunitní reakci u myší bez potřeby adjuvancia a další důkazy byly získány v klinických testech na lidských dobrovolnících. Ti byli vystaveni ozářeným komárům infikovaných Plasmodiem. Myši ani dobrovolníci z důvodu ozáření neprojevovali žádné známky nákazy malárií z důvodu ozáření a tedy oslabení parazita. Přesto byl tento postup tvorby vakcíny proti malárii pozastaven hlavně z důvod obtížného získávání dostatečného množství sporozoitů a s chovem parazitů.\n\nPozději byl zahájen jiný přístup v hledání vakcíny proti malárii a to kvůli moderním adjuvanciím a možnosti připravit jednotlivé proteiny parazaitů. Dnes je nejvíce pokročilou vakcína RTS,S založená na obalovém proteinu sporozoitů Plasmodia a nachází se již ve 3. fázi klinických testů. Chrání asi 50% testovaných dobrovolníků nakažených kontrolní lidskou malarickou infekcí (controlled human malaric infection, CHMI) po 2 – 3 týdnech a okolo 23% 5 měsíců po poslední imunizaci. V rozsáhlé klinické studii v Africe RTS,S/AS01 redukovala nakažení malárií za 12 měsíců period o 31,3 a 36,6%.\n\nV roce 2003 společnost Sanaria začala s pokusy, ve kterých jsou sporozoiti \"Plasmodia falciparum\" manuálně vyjmuti ze slinných žláz komára, ozářeni a uchováni před vlastní inokulací. Jejich cílem je připravit a dostat do komerčního oběhu nereplikující se, metabolicky aktivní PfSPZ vakcínu.\n\nBěhem klinických testů na dobrovolnících byla PfSPZ vakcína aplikována injekcí podkožně nebo intradermálně a v těchto případech nespustila silnou imunitní odpověď. Jakmile byla PfSPZ injikována nitrožilně opicím nebo myším, tak tato odpověď, představovaná hlavně CD8+ T lymfocyty produkujícími IFNγ, byla spuštěna v dostatečné míře. Tyto lymfocyty jsou považovány za jeden z hlavních mechanismů boje imunitního systému proti malárii v játrech.\n\nCD8+ T-lymfocyty mají jednu z hlavních rolí v boji proti malárii v játrech. Myši nebo opice injikované touto vakcínou, kterým byly podány monoklonální protilátky proti CD8 ztratili ochranu proti malárii. Jakmile bylo podávání této protilátky zastaveno, ochrana vakcínou se navrátila.\n\"Plasmodium\" je vpraveno ve formě sporozoitů do krevního řečiště , kudy putují do jater a tam napadají jaterní buňky. V nich se sporozoiti dělí a produkují tak desítky tisíc merozoitů na jednu buňku. RTS,S je připravena tak, aby zastavila Plasmodium ve fázi sporozoitů po vpichu do krevního řečiště. Vakcína PfSPZ je vyrobena z atenuovaných sporozoitů. Ty jsou stále aktivní a cestují do jater, kde jsou následně aktivovány CD8+ T-lymfocyty produkující IFNγ.\nPočty PfSPZ-specifických CD3+CD4+, CD3+CD8+, CD3+γδ T lymfocytů jsou závislé na dávce vakcíny. PfSPZ-specifické CD3+CD8+ T-lymfocyty byly nalezeny v sedmi z dvanácti vakcínou chráněných dobrovolníků během klinických testů. Tyto lymfocyty jsou tedy potřebné k ochraně proti malárii u většiny jedinců a jsou v tomto případě situovány v játrech kvůli delšímu setrvání parazitickcých antigenů v tomto orgánu a tvoří tkáňové paměťové T lymfocyty.\n\nByly provedeny první dva klinické testy nitrožilní aplikace PfSPZ vakcíny. Minulé intradermální nebo podkožní klinické testy nespustili adekvátní imunitní odpověď. Série dalších intravenózních testů PfSPZ vakcíny jsou nyní plánovány na rok 2014 v Africe, Evropě (Německo) a v USA k získání důležitých dat pro další postup klinického vývoje této vakcíny, aby mohla být použita jako prevence malárie.\n\nSanaria nyní plánuje vývoj robota, který by strojově získával sporozoity \"Plasmodia\" ze slinných žláz komárů a značně tak usnadnil pokrok ve vývoji této vakcíny .\n"}
{"id": "1025262", "url": "https://cs.wikipedia.org/wiki?curid=1025262", "title": "Franz Reiß", "text": "Franz Reiß\n\nFranz Alois Reiß, též František Alois Reiss (12. srpna 1808 nebo 17. září 1809 – 27. března 1861 Praha), byl český a rakouský lékař, vysokoškolský pedagog a politik německé národnosti, během revolučního roku 1848 poslanec Říšského sněmu.\n\nPocházel z krkonošského Maršova. Působil jako profesor farmakologie a všeobecné terapie na Karlo-Ferdinandově univerzitě v Praze. Publikoval německy. V roce 1851 vyšly jeho přednášky \"Grundzüge der Pharmakognosie zum Behufe seiner Vorlesungen\". Podílel se na vzniku fakultního časopisu VHP, kam přispíval recenzemi a referáty, zejména z oboru farmakologie a balneologie.\n\nBěhem revolučního roku 1848 se zapojil i do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Trutnov. Uvádí se jako privátní docent z Prahy. Patřil ke sněmovnímu bloku liberální levice.\n\nZemřel v březnu 1861.\n"}
{"id": "1025265", "url": "https://cs.wikipedia.org/wiki?curid=1025265", "title": "Atlantická hurikánová sezóna 2000", "text": "Atlantická hurikánová sezóna 2000\n\nAtlantická hurikánová sezóna 2000 trvala od 7. června do 29. října 2000. Celkem se utvořilo 19 bouří, z nich byly 4 tropické deprese, 6 tropických bouří, 8 hurikánů a 1 subtropická bouře. Nejhorší z bouří byl hurikán Keith, který usmrtil 62 lidí ze střední Ameriky. Průměrná nejvyšší rychlost všech bouří je 113 km/h. Vyskytly se všechny druhy bouří (deprese, bouře i hurikány). Co se týče sil hurikánů, 4× to byl hurikán 1. stupně \"(Debby, Florence, Gordon a Joyce)\", 1× 2. stupně \"(Michael)\", 1× 3. stupně \"(Alberto)\" a 2× 4. stupně \"(Isaac a Keith)\".\n\n"}
{"id": "1025269", "url": "https://cs.wikipedia.org/wiki?curid=1025269", "title": "Vimy (Pas-de-Calais)", "text": "Vimy (Pas-de-Calais)\n\nVimy je francouzská obec ležící v departementu Pas-de-Calais v regionu Hauts-de-France.\n\nObec Vimy byla zničena za první světové války. V roce 1915 v její blízkosti proběhla francouzská ofenziva, které se účastnila i rota Nazdar a roku 1917 zde proběhla bitva o hřeben Vimy, v níž slavily vítězství kanadské jednotky.\n\n"}
{"id": "1025274", "url": "https://cs.wikipedia.org/wiki?curid=1025274", "title": "Františkánský klášter (Opava)", "text": "Františkánský klášter (Opava)\n\nFrantiškánský klášter v Opavě s kostelem svaté Barbory je zrušený klášter, jehož budova stojí v centru Opavy na rohu \"Ostrožné\" a \"Beethovenovy\" ulice. Vznikl ve 2. polovině 17. století, po necelých 140 letech působení byl ale zrušen a jeho objekty dlouhou dobu sloužily jako nemocnice. Stavba je vedena v seznamu kulturních památek České republiky.\n\nPrvní klášter františkánů-observantů byl na Ratibořském předměstí Opavy založen roku 1453 po předchozím pozvání řádu do města opavským knížetem Vilémem, zanikl ale v období reformace v roce 1571 nebo 1572. Budova byla poté od roku 1583 využívána jako městský špitál. Krátký pokus řádových bratří o pobělohorský návrat ukončila okupace města protestantským dánským vojskem v roce 1627 a někdejší klášterní stavba v polovině 17. století definitivně ustoupila baroknímu městskému opevnění.\n\nTeprve roku 1659 uvedl zemský místodržící hrabě Jiří Štěpán Bruntálský z Vrbna františkány do Opavy potřetí a jako dočasné sídlo jim nejprve poskytl měšťanský dům U černého vola v Solné ulici. O 8 let později pak řádu daroval pro stavbu vlastního kláštera pozemek při městských hradbách u ústí Ostrožné ulice do tehdejší Hradecké brány. Za budoucí patronku nového řeholního domu byla vybrána svatá Barbora, kterou řádový kazatel Václav Nedbal už v roce 1674 oslavil vydáním zvláštního hagiografického spisku.\n\nPod vedením představeného Jana Evangelisty Fritsche františkáni v roce 1673 na novém místě dostavěli první část obytných budov s knihovnou, o dva roky později dokončili stavbu kostela svaté Barbory, vysvěceného v roce 1677, a do roku 1678 i ostatní objekty. Klášter dostal podobu symetrického barokního areálu o ploše přibližně 58×30 metrů, v němž k neorientovanému kostelu, umístěnému uprostřed, přiléhala z každé strany jedna ze dvou trojkřídlých jednopatrových budov konventu, uzavírajících dva rajské dvory.\nKonvent si už během 60. a 70. let 17. století opatřil menší sbírku knih, před rokem 1683 měl i vlastního knihaře. Při velkém požáru města 24. května 1689 ale na klášteře shořely všechny střechy, propadly se stropy a většina vybavení včetně dosavadní knihovny byla zničena. Oprava budov nicméně proběhla díky péči donátorů během jediného následujícího roku.\nKlášter byl zřejmě už před požárem vybrán jako sídlo jedné z řádových škol filosofie, logiky a teologie a nejpozději na přelomu 17. a 18. století byla tato škola uvedena do provozu. Část místností v klášteře byla upravena pro její potřeby, nová klášterní knihovna zaznamenala výrazné rozšíření.\n\nKlášter spolu s částí města znovu vyhořel 25. srpna 1758 a následující rekonstrukce se stala příležitostí k pozdně barokním a rokokovým stavebním úpravám. Na nové výzdobě kostela se podíleli Felix Ivo Leicher a Ignác Raab, oltářní obraz Marie Immaculaty namaloval Josef Stern, další oltářní obrazy a cyklus křížové cesty pak Jan Lukáš Kracker.\n\nV rámci josefinských reforem bylo v roce 1785 nařízeno zrušení kláštera, o dva roky později také pořízen soupis jeho majetku, určeného k zabavení, a přestože přímá likvidace konventu byla nakonec odvolána, poklesl kvůli úřednímu omezení počtu přijímaných noviců postupně během 90. let 18. století počet obyvatel řeholního domu až na pouhé tři mnichy. Klášter byl tedy nakonec 1. prosince 1796 rozpuštěn pro neobsazenost.\nMajetek kláštera připadl státnímu Náboženskému fondu, obsah knihovny byl rozprodán v dražbě, cenný cyklus Krackerových obrazů Křížové cesty pak přemístěn do farního kostela sv. Kateřiny v Kateřinkách.\n\nVyklizený objekt byl nejprve krátkou dobu využíván jako vojenské skladiště, záhy ale upoutal pozornost opavského lékaře a filantropa Leopolda Heidericha, který měl v úmyslu ve městě zřídit veřejnou nemocnici. S pomocí primátora Jana Schösslera se mu budovu v roce 1797 podařilo za tímto účelem získat a o rok později zde zahájil stavební a jiné úpravy.\n\nPřestavba, financovaná především z Heiderichových soukromých prostředků, se protáhla na mnoho let. V roce 1800 byli sice v budově ošetřeni první pacienti, hlavní část úprav ale začala až o čtyři roky později, kdy také Heiderichem vypracovaný statut a provozní řád budoucí nemocnice svým dvorským dekretem schválil císař. Nemocnice o 108 lůžkách tak byla vybavena a připravena k otevření teprve koncem roku 1805.\n\nPlánovanou slavnost ovšem předběhly události Třetí koaliční války. Počátkem prosince 1805 se do Opavy nečekaně stáhlo několik tisíc rakouských a ruských vojáků, ustupujících z bitvy u Slavkova s velkým počtem nemocných a raněných. Radnice si proto z obavy před infekcemi vynutila poskytnutí nemocnice armádě, která zde zřídila karanténní lazaret a dočasně i štáb rakouského Kaunitzova pěšího pluku. Heiderich se při ošetřování vojáků sám nakazil břišním tyfem a ještě před koncem roku zemřel, vojsko pak budovu opustilo zcela vyrabovanou.\nBudoucí nemocnice, nyní ve správě města, musela projít novou rekonstrukcí. Ještě v jejím průběhu, v říjnu 1806, se v budově během svého opavského pobytu krátce ubytoval skladatel Ludwig van Beethoven, samo zdravotnické zařízení pak bylo slavnostně otevřeno teprve 12. září 1807. Se souhlasem císaře dostalo název \"Heiderichův institut\".\n\nStavební úpravy objektu pokračovaly i poté, kolem roku 1834 bylo zbořeno severní křídlo pravého traktu bývalého konventu a přilehlý rajský dvůr zaplněn novou přístavbou. Jinak ovšem laxně vedenou a upadající nemocnici v roce 1852 musela z iniciativy ředitele Fabiána Rokyty převzít do správy zemská vláda.\n\n\"Slezská zemská nemocnice\", jak bylo zařízení přejmenováno, pak v budově sídlila až do roku 1900, kdy pod vedením dalšího ředitele Arnošta Freisslera převzala soubor nových pavilonů na Olomoucké ulici a své provozy do nich postupně zcela přestěhovala.\n\nV současné době má státem vlastněný objekt bývalého kláštera k dispozici Slezské zemské muzeum, které zde provozuje depozitář a část prostor také poskytuje soukromým subjektům k podnikání.\n\n"}
{"id": "1025276", "url": "https://cs.wikipedia.org/wiki?curid=1025276", "title": "Anton Robl", "text": "Anton Robl\n\nAnton Robl (??? – 1861) byl český a rakouský politik německé národnosti, během revolučního roku 1848 poslanec Říšského sněmu.\n\nUvádí se jako majitel Zadního mlýna v Českých Budějovicích, nadaný malíř a konstruktér.\n\nBěhem revolučního roku 1848 se zapojil do politiky. V doplňovacích volbách na podzim 1848 (poté, co rezignoval poslanec Josef Leeb) byl zvolen na ústavodárný Říšský sněm. Zastupoval volební obvod České Budějovice. Uvádí se jako mlynář, rolník. Zatímco Leeb byl původně zvolen jednomyslně, okolo volby jeho nástupce se rozpoutala ostrá volební kampaň. Robl patřil ke sněmovnímu bloku pravice. Podle jiného zdroje měl na sněmu podobnou orientaci jako jeho předchůdce Leeb, patřil tedy ke konzervativnímu středu. Další zdroj ho ovšem řadí mezi německé liberály. Jeho protikandidátem byl konzervativec Leopold Lev Thun-Hohenstein, jenž krátce předtím zastával úřad českého místodržícího. Robl ho porazil malým rozdílem.\n\nPo obnovení ústavní vlády v Rakousku se počátkem 60. let zapojil do komunální politiky. V obecních volbách roku 1861 se při sestavování kandidátní listy pro 3. voličský sbor (nejméně majetných voličů) odehrál souboj mezi dvěma postavami roku 1848, které reprezentovaly obě národnostní komunity ve městě: Anton Robl versus Hynek Zátka. Ostatní kandidáti získávali většinou širokou podporu bez ohledu na etnicitu. Nominaci získal Zátka 56 % hlasů, Robl získal 44 %.\n\nZemřel roku 1861.\n"}
{"id": "1025280", "url": "https://cs.wikipedia.org/wiki?curid=1025280", "title": "Götz Rudolf Richter", "text": "Götz Rudolf Richter\n\nGötz Rudolf Richter (* 1. srpna 1923, Kleinröhrsdorf, Sasko - září 2016) je německý spisovatel především knih pro mládež.\n\nGötz Rudolf Richter se narodil v dělnické rodině. Roku 1937 začal pracovat jako plavčík v obchodním loďstvu a podnikl tři plavby do Afriky. V letech 1939 až 1941 působil v chemickém průmyslu. Roku 1941 dobrovolně narukoval k námořnictvu a až do roku 1945 se zúčastnil bojů druhé světové války. Po jejím skončení pracoval do roku 1948 v zemědělství a poté až do roku 1955 jako učitel. Současně se pokoušel uplatnit jako malíř. Od roku 1955 je spisovatelem na volné noze. Nyní žije v braniborském městě Bad Saarow. \n\nS literární tvorbou začal G. R. Richter koncem 40. let 20. století psaním povídek a reportáží pro různé východoněmecké časopisy. Jako spisovatel románů se stal významným představitelem dobrodružné literatury v Německé demokratické republice. Jeho knihy, určené především mládeži, měly představovat socialistickou alternativu k západním „imperialistickým“ autorům, za které byl například považován i Karel May. Častými jeho tématy je mořeplavectví a koloniální vykořisťování v Africe vedoucí k ozbrojenému povstání utlačovaných. Za své dílo obdržel řadu východoněmeckých cen a vyznamenání.\n\nOd roku 1956 byl G. R. Richter členem Svazu spisovatelů NDR. Stal se rovněž členem komunistické Sjednocené socialistické strany Německa a byl jejím zástupcem v krajské radě za okres Frankfurt nad Odrou.\n\n\n"}
{"id": "1025282", "url": "https://cs.wikipedia.org/wiki?curid=1025282", "title": "Dementor (hudební skupina)", "text": "Dementor (hudební skupina)\n\nDementor je slovenská death metalová hudební skupina založená v roce 1988 v Púchově. Mezi zakládající členy patřili kytarista Roman Lukáč, baskytarista Luboš Gazdík a bubeník Roman Gazdík. Kapela je anti-křesťansky zaměřená, což kromě názvů desek dokládá i její logo, které obsahuje obrácený krucifix jako písmeno T.\n\nInspiracemi kapely byli např. američtí Cannibal Corpse, Morbid Angel a Deicide.\n\nDementor koncertovali s různými kapelami, např. v lotyšské Rize se Sanctimony (Lotyšsko), Tortharry (ČR), Neglected Fields (Lotyšsko), Ruination (Litva). \n\nV roce 1992 vyšlo první demo \"The Extinction of Christianity\" a v roce 1994 první dlouhohrající nahrávka s názvem \"The Church Dies\" (na audiokazetě). \n\n\n\n"}
{"id": "1025287", "url": "https://cs.wikipedia.org/wiki?curid=1025287", "title": "Šťavel kozí noha", "text": "Šťavel kozí noha\n\nŠťavel kozí noha (\"Oxalis pes-caprae\") je průměrně 20 cm vysoká, vytrvalá, žlutě kvetoucí bylina která se rozšířila z jižního cípu Afriky do subtropů a tropů celého světa. Je to druh z rodu šťavel který je považován za ozdobnou i plevelnou rostlinu.\n\nDruh je původem z Kapska v jižní Africe odkud se dostal do Středozemí a následně do celé Evropy, Asie, Severní a Jižní Ameriky i do Austrálie a na Nový Zéland. Je rozšiřován vědomě, bývá pro pohárkovité žluté květy rozkvétající od ledna do března vysazován do zahrad jako ozdobná rostlina. Odtud se jeho hlízy dostávají s půdou do volné přírody. Tam zplaňuje a pak nejčastěji roste na mírně zastíněných místech na okrajích lesů a cest, na rumištích nebo i na obdělávaných polích a v zahradách, obvykle preferují lehké a výživné půdy. Pokud se hlízy dostanou do dobré půdy je šťavel kozí noha schopen vytvořit v krátké době rozsáhlé kolonie.\n\nVe střední Evropě, a tudíž i v České republice, mrazivé zimní období této rostlině nesvědčí a nezdomácněla zde. V české přírodě byl tento neofyt prvně zaznamenán v roce 1961 a v současnosti se v ní vyskytuje jen příležitostně; pravděpodobně vždy jen po vědomém vysázení, následnou zimu nejspíš opět nepřečká.\n\nNízká vytrvalá rostlina vysoká 10 až 30 cm která vyrůstá z drobné hlízy. Z hlízy na počátku sezony vyroste až do hloubky 25 cm dužnatý kořen. Dále z ní vyraší lysé, dlouze řapíkaté (6 až 20 cm) trojčetné listy složené z hluboce laločnatě vykrojených srdčitých lístků, jsou svěže zelené a občas mívají fialové skvrnky.\n\nNa holém a nevětveném stvolu, asi dvojnásobně delším než listové řapíky, vyrůstá až deset žlutých květů v okoličnatém květenství, mají chlupaté stopky s drobnými kopinatými listeny. Květy nálevkovitého tvaru jsou 2 až 3 cm velké a mají pětičetné okvětí žluté barvy ve dvou přeslenech. Kopinaté kališní lístky jsou asi 5 mm dlouhé a mívají žlutou nebo oranžovou barvu. Obvejčité korunní lístky s úzkým nehtíkem, velké 20 až 25 mm, jsou zlatě žluté nebo i načervenalé. Květ dále obsahuje deset nestejně dlouhých tyčinek ve dvou kruzích a pět čnělek. Jen vzácně vytvořeným plodem je podlouhlá zužující se tobolka tvořená vytrvalými kališními lístky. Po odkvětu nadzemní část rostliny usychá.\n\nRostliny mají různočnělečné květy které znesnadňují samoopylení. V Evropě se vyskytuje pouze jeden typ květů které jen stěží mohou být navzájem opyleny a proto rostliny zde obvykle netvoří semena. Přesto květy obsahují hodně nektaru a rostliny jsou považovány za medonosné.\n\nRozmnožují se jen vegetativně, z mateřské hlízy, asi 3 cm velké, vyrůstá na křehkých oddencích množství drobných dceřiných hlízek z kterých vyraší rostliny příštím rokem. Hlízky jsou citlivé na mráz.\n\nV teplých krajích býval tento druh vysazován jako okrasná květina která následně byla vědomě či nevědomě při přemístění zeminy přenesena do obdělávaných polí kde počala rychle růst a množit se. Následným zpracováváním půdy byly hlízky rozneseny na velké vzdálenosti a za pár let byly šťavelem kozí nohou zamořeny velké plochy. Takto zaplevelená pole nebo louky sice poskytují hezký jarní pohled na žlutě kvetoucí rostliny, ale nesvědčí o péči uživatelů.\n\nNa polích utlačuje šťavel kozí noha mladé rostlinky užitkových plodin a na loukách následkem velkého množství toxických šťavelanů v listech způsobuj úhyn pasoucích se zvířat. Hlízy na polích pomáhají likvidovat hlodavci a také je vyhrabávají divoká prasata. Při kritickém zamoření se používají k likvidaci herbicidy.\n\nŠťavel kozí noha je považován za jeden ze stovky nejhorších invazních druhů rostlin rozšířených v Evropě.\n\n"}
{"id": "1025288", "url": "https://cs.wikipedia.org/wiki?curid=1025288", "title": "Omer Adam", "text": "Omer Adam\n\nOmer Adam (: ,‎* 22. října 1993 Mišmar ha-Šiv'a, Izrael) je izraelský zpěvák. Jeho tvorba je charakteristická skloubením orientální hudby mizrachi a západního popu. Do veřejného povědomí se dostal roku 2009, kdy byl jakožto účastník sedmé sezóny izraelské pěvecké televizní soutěže Kokhav Nolad () diskvalifikován kvůli svému nepravdivě uvedenému věku v přihlášce do soutěže. Navzdory tomu se ale Omer Adam dočkal pozitivního veřejného ohlasu korunovanému roku 2010 vydáním prvního hudebního alba a několika úspěšných singlů.\n\n\n"}
{"id": "1025292", "url": "https://cs.wikipedia.org/wiki?curid=1025292", "title": "Bangsamoro", "text": "Bangsamoro\n\nBangsamoro je navrhovaná autonomní entita na jihu Filipín. Návrh je součástí předběžné mírové smlouvy mezi Frontou islámského osvobození Morů a filipínskou vládou. Nová entita má nahradit Autonomní region Muslimské Mindanao, který filipínským prezident Noynoy Aquino označil za „neúspěšný experiment.“ Vytvoření samosprávné entity povede k ukončení patnáctiletého vyjednávání mezi vládou a Mory na Mindanau.\n"}
{"id": "1025293", "url": "https://cs.wikipedia.org/wiki?curid=1025293", "title": "Peter Albrecht Kinský", "text": "Peter Albrecht Kinský\n\nHrabě Petr Albrecht Kinský z Vchynic a Tetova (31. října 1921 Lysice – 26. ledna 1945 Gallingen) byl člen rodu Kinských a pocházel ze sloupské větve.\n\nStudoval gymnázium v Novém Jičíně a po jeho dokončení začal studovat zemědělskou školu. Kvůli válce školu nedokončil. Za války sloužil ve Wehrmachtu a bojoval v tankovém sboru. V únoru 1945 dostal tank zásah a on nepřežil převoz do nemocnice.\n\n"}
{"id": "1025298", "url": "https://cs.wikipedia.org/wiki?curid=1025298", "title": "Seznam toledských biskupů a arcibiskupů", "text": "Seznam toledských biskupů a arcibiskupů\n\nToto je seznam biskupů a arcibiskupů toledské (arci)diecéze ve Španělsku.\n\n\n\n"}
{"id": "1025302", "url": "https://cs.wikipedia.org/wiki?curid=1025302", "title": "Jan Kratochvíl (básník)", "text": "Jan Kratochvíl (básník)\n\nJan Kratochvíl (23. října 1928 Jaroměřice nad Rokytnou – 23. srpna 2017 Sedlice) byl český básník.\n\nV roce 1947 maturoval na gymnáziu v Moravských Budějovicích a později odjel studovat do Anglie, studoval na Czechoslovak College Bishop´s Stortford. Kolej byla po komunistickém puči v červnu 1948 zrušena. Po návratu z Anglie zahájil po roční čekací době studium na Právnické fakultě Univerzity Karlovy, které však ve složitých padesátých létech neukončil. Znovu započal studium téže fakulty při zaměstnání v letech šedesátých a úspěšně promoval v symbolickém roce 1968. V témže roce se přestěhoval do Pardubic, kde dalších 20 let púsobil jako podnikový právník na Generálním ředitelství UNICHEM.\n\nPo odchodu do důchodu v roce 1998 se zabýval aktivními činnostmi v oblasti kultury. \n\nVydal sbírky veršů – Hledání pramenů, Čas kosení trávy, Já tě doprovodím a Verše vinné a nevinné, knížky pro děti Kam asi letí ptáci, Dobrodružství kapky rosy, Děti, písnička letí, Táboráku plápolej, dále vydal zpěvník trampských písní Trampujeme s kytarou a do roku 2014 včetně uskutečnil 26 celovečerních autorských čtení ze svých veršů. Aktivně spolupracoval s dětským pěveckým sborem CARMINA Pardubice a s trampskou hudební skupinou FAJADO Chrudim. Od roku 1956 byl členem OSA, v poslední době též členem DILIA. Je autorem mnoha písní (hudba i text) a spoluautorem písně Větrný plášť, pro kterou hudbu složil jeho syn Jan. Je spoluautorem mnoha, zejména trampských písní s Ivanem Jankůj, který je autorem hudby k těmto písním.\n\nJeho starší písně jsou na CD Nesmělá písnička (vydavatelství Eva a Vašek), v roce 2014 vydal autorské a spoluautorské písně na CD Dárek pro řeku.\n"}
{"id": "1025304", "url": "https://cs.wikipedia.org/wiki?curid=1025304", "title": "Ildefons z Toleda", "text": "Ildefons z Toleda\n\nSvatý Ildefons z Toleda (607, Toledo – 667, Toledo) byl v letech 657–667 toledským arcibiskupem, je uctíván jako svatý a řazen mezi církevní otce. Pro svou úctu k Panně Marii je nazýván i „kaplanem Panny Marie“.\n\n\n"}
{"id": "1025305", "url": "https://cs.wikipedia.org/wiki?curid=1025305", "title": "Dušan Hluzín", "text": "Dušan Hluzín\n\nMgr. Dušan Hluzín (* 21. prosince 1964) je český politik a podnikatel, od roku 2010 náměstek primátora města Přerova, člen TOP 09.\n\nVystudoval obor čeština - dějepis na Filozofické fakultě Univerzity Palackého v Olomouci (získal tak titul Mgr.).\n\nPracoval jako marketingový specialista a obchodní ředitel soukromých firem. Po roce 2000 začal sám podnikat.\n\nDušan Hluzín má dvě děti a žije v Přerově.\n\nJe členem TOP 09, v níž působí jako člen předsednictva krajské organizace TOP 09 v Olomouckém kraji.\n\nDo politiky vstoupil, když byl v komunálních volbách v roce 2010 jako lídr kandidátky TOP 09 zvolen do Zastupitelstva města Přerova. V listopadu 2010 se stal náměstkem primátora pro oblast školství a sociálních věcí.\n\nV krajských volbách v roce 2012 kandidoval jako člen TOP 09 za subjekt \"TOP 09 a Starostové pro Olomoucký kraj\" do Zastupitelstva Olomouckého kraje, ale neuspěl.\n\nPokoušel se také o zvolení poslancem v Olomouckém kraji ve volbách do Poslanecké sněmovny PČR v roce 2013 za TOP 09, ale opět neuspěl.\n\nVe volbách do Senátu PČR v roce 2014 kandidoval jako člen TOP 09 za koalici TOP 09 a STAN v obvodu č. 63 – Přerov. Jeho kandidaturu podporovala i ODS. Se ziskem 4,10 % hlasů však skončil na posledním 5. místě a nepostoupil tak ani do kola druhého.\n"}
{"id": "1025307", "url": "https://cs.wikipedia.org/wiki?curid=1025307", "title": "Vasylivka", "text": "Vasylivka\n\nVasylivka (ukrajinsky '; rusky ' – \"Vasiljevka\") je město v Záporožské oblasti na Ukrajině. Leží na jihovýchodním břehu Kachovské přehrady na Dněpru a v roce 2004 v něm žilo zhruba patnáct tisíc obyvatel.\n\nVasylivka byla založena v roce 1784 a městem je od roku 1957. Jmenuje se podle Vasilije Stěpanoviče Popova, kterému carevna Kateřina II. Veliká svěřila v roce 1788 tuto oblast do správy.\n"}
{"id": "1025309", "url": "https://cs.wikipedia.org/wiki?curid=1025309", "title": "Addison-Wesley", "text": "Addison-Wesley\n\nAddison-Wesley je vydavatelství sídlící v Bostonu ve Spojených státech amerických, které je významné především vydáváním učebnic a odborných knih z oborů jako je matematika, počítačová věda a ekonomie. Je součástí Pearson PLC.\n\nVydavatelství založili Melbourne Wesley Cummings a Lew Addison Cummings v roce 1942, první jejich knihou byla učebnice mechaniky profesora Massachusettského technologického institutu Francise Searse.\n\n"}
{"id": "1025310", "url": "https://cs.wikipedia.org/wiki?curid=1025310", "title": "Voznesenivka", "text": "Voznesenivka\n\nVoznesenivka () je město v Luhanské oblasti na Ukrajině. Leží v oblasti Donbasu v sousedství hranice s Ruskou federací na půl cesty mezi ukrajinským Sverdlovskem a ruským Gukovem v Rostovské oblasti. V roce 2014 v ní žilo přes patnáct tisíc obyvatel.\n\nVoznesenivka vznikla pod jménem Červonopartyzansk (; – \"Červonopartizansk\") v roce 1956 jako sídlo městského typu sloučením několik menších sídel v blízkosti dolu \"Červonyj partyzan\" () otevřeného v roce 1947. Na město byla povýšen hned v roce 1960. V roce 2016 byla přejmenována na Voznesenivku v rámci odstraňování připomínek komunistické vlády na Ukrajině.\n"}
{"id": "1025312", "url": "https://cs.wikipedia.org/wiki?curid=1025312", "title": "Votrok", "text": "Votrok\n\nVotrok je nespisovná varianta slova \"otrok\" (tvary slov s náslovným \"v-\" jsou běžné v Čechách a na západní Moravě). Slovo \"votrok\" se mimo to historicky váže k obyvatelům Hradce Králové, přičemž v plurálu Votroci je dnes používáno zejména ve spojitosti s královéhradeckým fotbalovým týmem FC Hradec Králové a jeho fanoušky.\n\nSlovo \"votrok\" nebylo původně vyhrazené pouze obyvatelům Hradce. Ve staré češtině existovalo slovo \"otrok\", které mělo jak význam „rab“ („otrok“ staročesky), tak i „nedospělý chlapec, mladík“. Druhý význam se dodnes dochoval v polštině. V severovýchodních Čechách byl tento význam přesunut do emocionální oblasti nespisovného jazyka („votrok“), jakožto nadávka, žertovné oslovení či neurážlivá přezdívka. Oslovení „votroku“ postupem času přetrvalo pouze v Hradci Králové, kde se objevilo až v druhé polovině 19. století a rychle zde zdomácnělo. Spisovatel Ignát Herrmann, který v Hradci prožil mládí, poznamenal: „Hradečáci mají zvláštní a nezrušitelný privilej na mnohovýznamové slůvko votrok. Na slovo, které někdy vychrlí plni opovržení, ale někdy zase s neskonalou něhou.“ U některých cizinců se však toto oslovení setkalo s nedůvěrou a dokonce kvůli němu proběhla soudní pře.\n\nOslovení „votroku“ bylo dříve (zejm. na přelomu 19. a 20. století) v Hradci velice běžné, ale postupem času ustoupilo a dnes je toto slovo převážně známé pouze jako označení královéhradeckých fotbalistů.\n\nOd 80. let 20. století se v hradeckém pivovaru vařilo 11° pivo (Hradecký) Votrok. Na konci 90. let však byl v Hradci pivovar zrušen. Licenci pak odkoupil a v dubnu 2009 si značku Votrok zaregistroval Měšťanský pivovar Havlíčkův Brod. „Pod lízátky“ pak 30. srpna 2009 proběhl při příležitosti utkání FC Hradec Králové – FK Viktoria Žižkov křest staronového piva Votrok.\n\n\"Hradecký votrok\" byl také název místních novin.\n\nHradecký písničkář Pavel Dobeš ve své písni \"Pašáci jdou do světa\" zpívá \"„My jsme ty hradecký votroci a nemůžem si nijak pomoci...“\".\n\nV Hradci Králové sídlí i cestovní kancelář Votrok.\n"}
{"id": "1025317", "url": "https://cs.wikipedia.org/wiki?curid=1025317", "title": "Muftí", "text": "Muftí\n\nMuftí (arabsky: مفتي‎ muftī; turecky: müftü) je islámský sunnitský duchovní, jenž vykládá a šíří islámské právo šaría a fiqh. Oblasti pod dohledem muftího říkají vyznavači islámu muftiát a na celém území státu jsou muftíové podřízeni velkému muftímu. Aby se učedník stal muftím, jsou na něj kladeny vysoké nároky, proto je to zdaleka nejváženější pozice v islámském světě. Původně bylo jejich hlavním úkolem vydávat fatvy, kterými komentovali různé mezinárodní činy a ovlivňovali politické dění tak, aby neodporovalo arabskému právu. Tehdy působili prakticky jako soukromé osoby nezávislé na státě.\n\nUčedník, který se chce stát muftím, musí nejprve splnit následující podmínky:\n\nSvého muftího mají dnes již všechny větší světové muslimské komunity. Počet muftiátů se dodnes vyšplhal na přes 70 správních jednotek. Velkého muftího kromě sunnitských států najdeme také v čele francouzské, australské či slovinské muslimské minority. V České republice dosud muftího muslimská obec nemá.\n"}
{"id": "1025318", "url": "https://cs.wikipedia.org/wiki?curid=1025318", "title": "Jan Daniel Rozsypal", "text": "Jan Daniel Rozsypal\n\nJan Daniel Rozsypal (21. července 1819 Klatovy – 29. května 1880 Plzeň), byl český a rakouský římskokatolický duchovní a politik, během revolučního roku 1848 poslanec Říšského sněmu.\n\n25. července 1842 byl vysvěcen na kněze. Působil jako kaplan (mj. ve Vlachově Březí). Psal básně. Byl farářem v Pačejově.\n\nBěhem revolučního roku 1848 se zapojil i do politiky. V doplňovacích volbách byl zvolen na ústavodárný Říšský sněm. Zastupoval volební obvod Vimperk. Uvádí se jako kaplan. Do parlamentu nastoupil v lednu 1849. Předtím tento volební obvod zastupoval Johann Kiemann starší. Rozsypal patřil ke sněmovnímu bloku pravice, do kterého náležel český politický tábor, Národní strana (staročeši).\n\nZemřel v květnu 1880. Pohřben byl 31. května na hřbitově u kostela Všech svatých v Plzni.\n"}
{"id": "1025320", "url": "https://cs.wikipedia.org/wiki?curid=1025320", "title": "Rozsypal", "text": "Rozsypal\n\nPříjmení Rozsypal nosí tyto osobnosti:\n\n"}
{"id": "1025321", "url": "https://cs.wikipedia.org/wiki?curid=1025321", "title": "Wenzel Gustav Schopf", "text": "Wenzel Gustav Schopf\n\nWenzel Gustav Schopf (31. října 1795 Borek – 26. května 1876 Žlutice) byl český a rakouský armádní úředník a politik německé národnosti, během revolučního roku 1848 poslanec Říšského sněmu.\n\nAbsolvoval právní a zemědělská studia. Roku 1821 pak nastoupil jako auditor-praktikant do vojenské služby. Zde postupně stoupal ve funkcích, až se roku 1855 stal plukovníkem. Od roku 1849 sloužil u vojenského velení v Čechách v Praze, od roku 1851 v Temešváru a od roku 1855 ve Vídni jako referent u všeobecného vojenského apelačního soudu.\n\nBěhem revolučního roku 1848 se pak zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Žlutice. Uvádí se jako auditor. Patřil ke sněmovní levici. Podle jiného zdroje náležel k centristům. Byl rovněž poslancem celoněmeckého Frankfurtského parlamentu.\n\nZajímal se o otázky národohospodářského a ekonomického rozvoje. Byl členem vlastenecké hospodářské společnosti v Praze. Podporoval z vlastních prostředků chudé studenty. Prosazoval rozvoj rolnického školství. Inicioval založení zemědělského výzkumného ústavu v Žluticích. Město Žlutice mu udělilo čestné občanství.\n\nZemřel v květnu 1876.\n"}
{"id": "1025325", "url": "https://cs.wikipedia.org/wiki?curid=1025325", "title": "Jan Maria Sidon", "text": "Jan Maria Sidon\n\nJan Maria Sidon (18. září 1792 Solnice – 26. září 1868 Litomyšl) byl český a rakouský římskokatolický duchovní a politik, během revolučního roku 1848 poslanec Říšského sněmu.\n\n15. srpna 1815 byl vysvěcen na kněze. Působil jako kněz a politik. Studoval gymnázium v Hradci Králové a v Praze a teologii v Hradci Králové. V letech 1815–1819 byl kaplanem v rodné Solnici, od roku 1819 pracoval jako prozatímní a od roku 1820 jako definitivní profesor náboženství na gymnáziu v Jičíně. V roce 1836 napsal knihu \"Církev římská katolická pravou jest církví\".\n\nBěhem revolučního roku 1848 se zapojil i do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Jičín. Uvádí se jako gymnaziální katecheta. Patřil ke sněmovnímu bloku pravice, do kterého náležel český politický tábor, Národní strana (staročeši). Historik Otto Urban ovšem uvádí, že Sidon sympatizoval na sněmu v některých bodech s liberální levicí. Při debatě o finančním vyrovnání v důsledku zrušení poddanství odmítl z českých poslanců radikálně jakékoliv náhrady. V závěrečném hlasování na přelomu srpna a září 1848 pak patřil mezi 14 českých poslanců, kteří náhrady odmítli, zatímco 53 jich bylo pro a 11 se hlasování zdrželo. V říjnu 1848 zůstal ve Vídni. Zemřel v září 1868 v Litomyšli.\n"}
{"id": "1025328", "url": "https://cs.wikipedia.org/wiki?curid=1025328", "title": "Ignaz Sieber", "text": "Ignaz Sieber\n\nIgnaz Sieber (8. listopadu 1808 Varnsdorf – 22. června 1887 Liberec) byl český a rakouský právník a politik německé národnosti, během revolučního roku 1848 poslanec Říšského sněmu.\n\nPocházel z varnsdorfské rodiny textilního továrníka. Vychodil gymnázium v České Lípě a Karlo-Ferdinandovu univerzitu v Praze, kde byl 3. června 1835 promován na doktora práv. Profesí působil jako advokát, psal rovněž básně.\n\nZpočátku byl advokátem v Jáchymově, od roku 1849 v Liberci. V letech 1861–1876 zasedal v libereckém obecním zastupitelstvu. V roce 1866 mu byl udělen Řád Františka Josefa.\n\nBěhem revolučního roku 1848 se pak zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Jáchymov. Uvádí se jako advokát. Patřil ke sněmovní levici.\n"}
{"id": "1025329", "url": "https://cs.wikipedia.org/wiki?curid=1025329", "title": "Jaromír Drahoňovský", "text": "Jaromír Drahoňovský\n\nJaromír Drahoňovský (* 5. března 1963) je bývalý český fotbalista.\n\nV československé lize hrál za Duklu Praha. Nastoupil v 1 ligovém utkání. Ve druhé nejvyšší soutěži hrál za TJ LIAZ Jablonec a nastoupil ve 44 utkáních.\n"}
{"id": "1025332", "url": "https://cs.wikipedia.org/wiki?curid=1025332", "title": "Miloš Klinka", "text": "Miloš Klinka\n\nMiloš Klinka (* 15. listopadu 1958) je bývalý slovenský fotbalista, záložník.\n\nV československé lize hrál za Spartak Trnava. Ve druhé nejvyšší soutěži hrál za VTJ Tábor a Slovan Agro Levice, nastoupil ve 135 utkáních a dal 5 gólů. Dorostenecký reprezentant Československa. Mistr Slovenska dorostu 1977.\n\n"}
{"id": "1025333", "url": "https://cs.wikipedia.org/wiki?curid=1025333", "title": "Václav Staněk (lékař)", "text": "Václav Staněk (lékař)\n\nVáclav Staněk (4. září 1804 Jarpice – 19. března 1871 Praha) byl český a rakouský lékař, vysokoškolský pedagog a politik, během revolučního roku 1848 poslanec Říšského sněmu.\n\nPocházel z české rodiny, obecnou školu absolvoval v rodné vesnici, pak se učil němčině v Litoměřicích a Chomutově. Vystudoval německojazyčné piaristické gymnázium ve Slaném. Od roku 1824 studoval filozofickou a pak i lékařskou fakultu Karlo-Ferdinandovy univerzity v Praze. Působil pak jako asistent v porodnici u profesora Antonína Jungmanna. Od roku 1832 vykonával funkci okresního lékaře pro epidemii cholery, nejprve v Nymburku a Turnově, pak v Třebenicích, Bílině, Davli a Blatné. Od roku 1833 pracoval jako soukromý praktický lékař v Praze. Byl spoluzakladatelem \"Spolku českých lékařů\" (r. 1862) a redaktorem \"Časopisu lékařů českých\" (od roku 1865). Byl aktivní veřejně jako český obrozenec. Vliv na něj v tomto ohledu měl Karel Alois Vinařický. Byl stoupencem rovnosti češtiny a němčiny na pražské univerzitě. Podílel se na kultivaci českého odborného názvosloví v medicíně (roku 1851 pracoval ve státní komisi pro českou odbornou terminologii, kterou vedl Pavel Josef Šafařík). Napsal slovník lékařského názvosloví, první českou učebnici anatomie \"Základové pitvy\" (1840) a vydal četné odborné studie. Psal i beletrii a básně. V roce 1845 byl povolán jako osobní lékař srbského knížete Alexandra Karađorđeviće. Vycestoval kvůli tomu do Bělehradu, ale z rodinných důvodů místo nepřijal. Pro své kontakty se slovanskými zeměmi byl před rokem 1848 dvakrát vyšetřován policií.\n\nBěhem revolučního roku 1848 se zapojil i do politiky. V zemských volbách byl zvolen na Český zemský sněm za obvod Budyně nad Ohří. Sněm se ale nikdy nesešel. V celostátních volbách roku 1848 byl zároveň zvolen na ústavodárný Říšský sněm. Zastupoval volební obvod Zlonice. Uvádí se jako doktor lékařství. Patřil ke sněmovnímu bloku pravice, do kterého náležel český politický tábor, Národní strana (staročeši).\n\nJeho manželkou byla Karolina (Lotty) Reissová (1814–1868), prostřední ze tří dcer Antonína Mikuláše Reisse, hutního mistra salmovské železárny v Rožmitále pod Třemšínem. Její starší sestra Johanna (1809–1849) se provdala za právníka a politika Josefa Františka Friče. Nejmladší sestra Antonie (1817–1852), která užívala umělecké jméno Bohuslava Rajská, byla druhou manželkou Františka Ladislava Čelakovského a po určitou dobu u manželů Staňkových bydlela.\n\nStaňkovi měli pět dětí, čtyři syny a jednu dceru; z nich jeden syn zemřel jako čtyřletý, ostatní se dožily dospělého věku. K potomkům rodiny patřil přírodovědec Václav Jan Staněk a hlásí se k nim archeolog Ladislav Špaček (* 1941), který uchovává některé rodinné památky.\n\nVáclav Staněk se přátelsky stýkal s mnoha obrozenci, básníky, hudebníky, intelektuály i kulturními činiteli, jimiž byli například Jan Evangelista Purkyně, František Palacký, František Ladislav Rieger, Josef Vojtěch Hellich či Božena Němcová aj. V domě čp. 738/II na nároží ulic Jungmannovy a Palackého v prvním patře měl rozlehlý pokoj, ve kterém pořádal proslulý českojazyčný společenský salón. Na fasádě domu do Jungmannovy ulice je bronzová pamětní deska.\n\nRoku 1870 byl jmenován děkanem lékařské fakulty pražské univerzity.\n\nZemřel v březnu 1871 na \"ochrnutí plic\". Pohřben byl na Olšanských hřbitovech v Praze.\n\n"}
{"id": "1025334", "url": "https://cs.wikipedia.org/wiki?curid=1025334", "title": "Václav Staněk", "text": "Václav Staněk\n\nJméno a příjmení Václav Staněk má více nositelů:\n\n\n"}
{"id": "1025338", "url": "https://cs.wikipedia.org/wiki?curid=1025338", "title": "Karel Stiebitz", "text": "Karel Stiebitz\n\nKarel Stiebitz 1. července 1811 Bakov nad Jizerou – 12. listopadu 1887 Karlín) byl český a rakouský právník a politik, během revolučního roku 1848 poslanec Říšského sněmu.\n\nProfesí byl okresním soudcem.\n\nBěhem revolučního roku 1848 se zapojil i do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Plasy. Uvádí se jako soudní adjunkt. Patřil ke sněmovnímu bloku pravice, do kterého náležel český politický tábor, Národní strana (staročeši).\n\nZemřel v listopadu 1887, \"ve věku 77 let\".\n\n\"* Poznámka: Nezaměňovat s JUDr. Karlem Stiebitzem, advokátem a politikem z Příbrami (1840–1912).\"\n"}
{"id": "1025339", "url": "https://cs.wikipedia.org/wiki?curid=1025339", "title": "Vévoda z Yorku", "text": "Vévoda z Yorku\n\nVévoda z Yorku (anglicky Duke of York, občas zkracován na \"DOY\") je anglický, respektive britský šlechtický titul patřící členům královské rodiny. \n\nOd 15. století bývá tento titul udělován druhorozenému synovi vládnoucího anglického (dnes britského) monarchy. Jeho skotským ekvivalentem je titul \"vévody z Albany\", ve Franci je to potom titul \"vévody z Berry\". V období kolonizování a Zákonu o unii byla vytvořena pozměněná varianta tohoto titulu, a to titul vévody z Yorku a Albany. Jeho nositel byl tedy jak vévodou z Yorku, tak vévodou z Brity okupované Albany. \n\nOd krále Eduarda IV. žádný z jeho nositelů nepředal titul vévody z Yorku svému synovi, protože buď zemřeli bez potomků nebo se stali oni sami králi Anglie či Velké Británie. Prvním vévodou z Yorku byl samotný zakladatel rodu Yorků – Edmund z Langley, syn krále Eduarda III. Po Edmundovi zdědil titul jeho starší syn Eduard z Norwiche, který zemřel bez potomků a titul vévody z Yorku zdědil jeho synovec Richard Plantagenet, mimo jiné otec králů Eduarda IV.(jeho syn Richard byl také vévodou z Yorku, ale zemřel bez potomků, společně se svým bratrem Eduardem V. je jedním z princů z Toweru) a Richarda III. a praděd krále Jindřicha VIII. Tudora, který před tím než se stal králem, byl jako druhorozený syn rovněž vévodou z Yorku.\n\nV současné době je úřadujícím vévodou z Yorku druhorozený syn královny Alžběty II. a prince Philipa, princ Ondřej (Andrew). Ondřej má ze svého manželství se Sarah Fergusonovou dvě dcery – princezny Beatrici a Evženii. Nebude-li mít Ondřej žádného mužského dědice, vrátí se jeho titul zpět ke koruně.\n\n"}
{"id": "1025343", "url": "https://cs.wikipedia.org/wiki?curid=1025343", "title": "Hadař příčnopruhý", "text": "Hadař příčnopruhý\n\nHadař příčnopruhý (\"Myrichthys colubrinus\") je mořský druh ryby z čeledi hadařovití a řádu holobřiší. Tělo má bíločerné pruhování, občas prostoupené černými skvrnami. Obývá indo-pacifický biogeografický mořský region v tropickém pásmu, zejména v Rudém moři a jižně k Mosambiku, stejně jako ve východním teritoriu regionu – Společenských ostrovech a Francouzské Polynésii. Může být také předmětem obchodu pro účely mořských akvárií. \n\nVzezřením se podobá jedovatému vlnožilu užovkovému z čeledi korálovcovití, za kterého jej lze zaměnit. Hadař však jedovatý není. Dospělí jedinci žijí obvykle v písečných mělčinách a podmořské vegetaci. Dorůstají délky kolem 88–97 cm.\n\n"}
{"id": "1025345", "url": "https://cs.wikipedia.org/wiki?curid=1025345", "title": "Opava východ", "text": "Opava východ\n\nOpava východ je železniční stanice v Opavě na adrese Janská 691/1. Budova nádraží je vedena v seznamu kulturních památek České republiky, v roce 2012 prošla rekonstrukcí a zvítězila v anketě Nejkrásnější nádraží roku.\n\nNádraží \"Opava východ\" bylo postaveno v roce 1851 jako koncová stanice trati z Ostravy, která byla odbočkou hlavního tahu Severní Ferdinandovy dráhy z Vídně do Krakova. Trať samotná pak byla otevřena roku 1855. V roce 1872 byla dokončena trať do Krnova a v roce 1892 do Horního Benešova ( ). Spojka mezi oběma opavskými nádražími \"Opava východ\" a \"Opava západ\" byla postavena v roce 1895. Železniční spojení Opava – Hradec nad Moravicí ( ) vzniklo roku 1905.\n\nDo konce druhé světové války existovalo vlakové spojení Opavy s dnes polskými místy Pilszcz a Ratiboř ( ). Obě tratě přes státní hranici však byly po válce zrušeny.\n\nV letech 2004–2008 proběhla celková rekonstrukce budovy, při které byla obnovena původní výzdoba vestibulu. Mimo jiné v té době proběhla elektrifikace tratě mezi Opavou a Ostravou. Dnes slouží nádraží také jako hlavní opavská autobusová stanice (autobusové nádraží ve městě není), v budově má pobočku Česká pošta, sídlí zde lékaři a několik soukromých společností.\n\nOd 15. června 2015 začaly České dráhy vypravovat historicky první přímý vlakový spoj mezi Opavou a Prahou.\n\nZe stanice odbočuje několik vleček, na které jsou případně navázány další vlečky - viz seznam:\n\n"}
{"id": "1025352", "url": "https://cs.wikipedia.org/wiki?curid=1025352", "title": "František Vrubel", "text": "František Vrubel\n\nPochází z Pazderny nedaleko Frýdku-Místku, pokřtěn byl v kostele sv. Stanislava v Bruzovicích. Po maturitě na frýdecko-místeckém gymnáziu v roce 1974 začal studovat teologii na Cyrilometodějské bohoslovecké fakultě v Litoměřicích. V letech 1978 až 1980 absolvoval základní vojenskou službu, kterou strávil ve Vysočanech u Boru a v Tachově. Po dokončení studia přijal 27. června 1981 v Olomouci kněžské svěcení a poté působil jako farní vikář nejprve v Bílovicích u Uherského Hradiště, v letech 1984 až 1985 ve Valašských Kloboukách a následně ve farnosti u kostela Božského Spasitele v Ostravě. Od 1. července 1986 je farářem v Třinci, roku 1990 se navíc stal místoděkanem frýdeckého děkanátu. Několik let působil rovněž jako soudce Interdiecézního soudu v Olomouci (od roku 1993). V roce 2006 jej papež Benedikt XVI. jmenoval kaplanem Jeho Svatosti.\n\n"}
{"id": "1025354", "url": "https://cs.wikipedia.org/wiki?curid=1025354", "title": "Muzeum T. G. M. Rakovník", "text": "Muzeum T. G. M. Rakovník\n\nMuzeum T. G. M. Rakovník je kulturní instituce v Rakovníku, která je zaměřena především na rakovnický region a osobnost T. G. Masaryka. \n\nHlavní budova muzea na Žižkově náměstí je chráněna jako kulturní památka České republiky, administrativně sídlí ale na ulici Vysoká a své expozice má umístěny i v dalších objektech města. V roce 1984 k němu bylo připojeno také několik poboček: Muzeum Nové Strašecí, Vlastivědné muzeum Jesenice a Památník Joachima Barranda ve Skryjích, v roce 1998 také Pamětní síň Jaroslava Fraňka v Nezabudicích a v roce 2003 k nim přibylo Muzeum T. G. Masaryka v Lánech s Pamětní síní Alice Garrigue Masarykové a Českého červeného kříže. Naopak v roce 1991 se od něj oddělila Rabasova galerie.\n\nMuzeum v Rakovníku, původně městské, později okresní a od roku 2002 Muzeum T. G. M. Rakovník, vzniklo v souvislosti s přípravami a sběry na Národopisnou výstavu českoslovanskou v Praze v roce 1895. Otevřeno bylo slavnostně v budově chlapecké školy 24. července 1898 u příležitosti 100. narozenin Františka Palackého. Po několika stěhováních sbírek a expozic se v roce 1936 definitivně přestěhovalo do barokní budovy dřívějšího paláce cisterciáků z kláštera v Plasích u Pražské brány, která je jeho hlavní budovou dodnes. Původně zde od 16. století stávala fara, resp. děkanství, která byla za třicetileté války zničena. Až v roce 1781 si zde mniši vystavěli dům, který jim měl sloužit k odpočinku, když cestovali do Prahy. Po zrušení kláštera se v něm postupně provozovala textilní výroba, hostinec, tiskařství a později pošta, proto se mu říkalo i „Stará pošta“. Před převzetím muzeem sloužil městské chudině a chátral.\n\nV průběhu 20. století prošly expozice rakovnického muzea několika proměnami poplatnými době. V současnosti prezentuje několik stálých expozic od gotického suterénu po barokní mansardu se zaměřením na regionální specifika: „Geologie a hornictví“, „Voda v krajině a rybářství“ (s živými zástupci ryb v několika akváriích), „RAKO 1883 – 2003“, „Příroda Rakovnicka“ (s živými zástupci hadí říše v několika teráriích), „Vývoj Rakovnicka od pravěku do 19. století“ a „Bitva u Rakovníka 1620“. Na nádvoří jsou v lapidáriu vystaveny původní architektonické prvky z Vysoké brány a kamenná pec z archeologického výzkumu slovanské chaty v Roztokách u Prahy, v několika voliérách jsou tu chováni zástupci ptačí říše (výr, hrdličky) a vstupuje se odtud do sousedící Pražské brány s expozicí věnovanou Sboru rakovnických ostrostřelců a se střelnicí pro děti i dospělé. Kromě toho hlavní budova nabízí dva výstavní prostory pro krátkodobé výstavy muzejního charakteru a umění (velká síň v mansardě a Petrovcova výstavní síň v přízemí).\n\nMuzeum spravuje také malou nekuřáckou kavárnu Galerie Samson Cafeé, kde se konají krátkodobé výstavy menšího rozsahu převážně regionálních výtvarníků, literární a hudební autorské večery, autogramiády a prezentační akce muzea. Objektu dala jméno rodina Samsonů, která ve městě žila v 16. a 17. století, jejíž členové zastávali v Rakovníku významné úřady. Tento tzv. Samsonův dům patří k nejstarším městským dochovaným stavbám a je stejně jako Pražská a Vysoká brána památkově chráněn. Při opravách v průběhu 20. století byla na domě odkryta renesanční sgrafita znázorňující výjev ze života biblického Samsona.\n\nPosledním objektem ve správě muzea ve městě je Vysoká brána, kde jsou kromě vyhlídky na město z jejího ochozu ve výšce 31 metrů v jednotlivých patrech rovněž k vidění muzejní expozice: „Gotická oltářní křídla z kostela sv. Bartoloměje v Rakovníku a sv. Vavřince v Senomatech“, „Rakovnické archeologické obrázky“, „Ostrostřelecké terče“ a „Fotografie starého Rakovníka“.\n\nV průběhu roku muzeum nabízí množství doprovodných programů pro školy, přednášky, koncerty a akce pro veřejnost: cyklus letních koncertů Nokturna, Muzeum na dvoře, Muzejní noc, Festival duchovní hudby, Soutěž o nejchutnější a nekrásnější vánočku a Vysoká brána, kterou se každoročně zahajuje turistická sezóna ve městě. Administrativní budova, v níž sídlí vedení muzea a některá jeho oddělení, se nachází na ulici Vysoká v blízkosti Samsonova domu, ale stále na dosah od hlavní budovy s expozicemi na Žižkově náměstí.\n\n"}
{"id": "1025358", "url": "https://cs.wikipedia.org/wiki?curid=1025358", "title": "Jozef Kšiňan", "text": "Jozef Kšiňan\n\nJozef Kšiňan (* 3. ledna 1927, Bratislava) je československý sportovní novinář a publicista, trenér mládeže.\n\nAbsolvent FTVS Univerzity Komenského v Bratislavě. V poválečné době hrál za dorost ŠK Bratislava, později trénoval mládež v Dynamu Bratislava Energia.\nPracoval v denících Pravda (1947–1950), Práca (1950–1954) a Smena (1954–1978). V letech 1978–1999 pracoval v ČTK. Byl členem kolektivu autorů knihy Svět devadesáti minut (1979), s Š. Mašlonkou je autorem Zlaté knihy futbalu na Slovensku (1988). Je spoluautorem fotbalových ročenek z 80. let dvacátého století, které vnesly systematičnost do postižení detailů tehdejší fotbalové současnosti a jejich uchování pro historii. Je autorem knihy \"Na nich sa nezabúda\" o mistrovském celku ČH Bratislava ze sezóny 1958/59. Podílel se na pěti výročních publikacích Slovanu Bratislava, přispěl do Ottovy všeobecné encyklopedie. Pracoval jako novinář na MS 1970 v Mexiku, na ME 1976, na OH 1968, OH 1976, OH 1980, ZOH 1980 a ZOH 1984.\n\n\n\n"}
{"id": "1025361", "url": "https://cs.wikipedia.org/wiki?curid=1025361", "title": "Lubomír Kolář", "text": "Lubomír Kolář\n\nLubomír Kolář (* 4. února 1929) je bývalý československý basketbalista. Je zařazen na čestné listině mistrů sportu.\n\nV československé basketbalové lize hrál 15 sezón (1946-1960). S týmy Brna (Sokol, Slavia, Spartak ZJŠ) jako hráč byl osmkrát mistrem a třikrát vicemistrem Československa. V závěru basketbalové kariéry hrál ligu za slovenský BC Pezinok.\n\nPatřil mezi opory basketbalových týmů Brna a reprezentačního družstva Československa, se kterým se zúčastnil Olympijských her 1952 a tří Mistrovství Evropy - 1953 v Moskvě (4. místo), 1955 v Budapešti (2. místo) a 1957 v Sofii (3. místo). S basketbalovou reprezentací Československa získal na Mistrovství Evropy stříbrnou a bronzovou medaili a jedno čtvrté místo. Za Československo v letech 1952 až 1957 hrál celkem 56 zápasů, z toho na čtyřech oficiálních soutěžích FIBA 22 zápasů, v nichž zaznamenal 132 bodů. \n\n\n\n\n"}
{"id": "1025364", "url": "https://cs.wikipedia.org/wiki?curid=1025364", "title": "SEAT León X-PERIENCE", "text": "SEAT León X-PERIENCE\n\nAutomobil SEAT León X-PERIENCE je kombi s pohonem všech kol, vyráběné značkou SEAT, španělským výrobcem automobilů a členem koncernu Volkswagen. Vozidlo patří k modelové řadě SEAT León, do níž patří kromě kombi León ST také řada sportovních hatchbacků Leon a Leon SC. Leon X-PERIENCE byl poprvé představen začátkem října 2014 na pařížském autosalonu.\n\nLeon X-PERIENCE přebírá základní designérský styl ostatních verzí Leonu, ale díky novým stylistickým a technickým prvkům i výbavám získal schopnost jízdy po všech druzích cest. Vůz má stejný vnější tvar karoserie jako výchozí model SEAT Leon ST, je však o 15 milimetrů vyšší.\n\nX-PERIENCE nabízí v interiéru různé kombinace barev a materiálů. Mezi nové materiály patří na přání dodávaná hnědá alcantara s oranžovým prošíváním nebo černá kůže. Zavazadlový prostor má při plném obsazení vozu objem 587 litrů, který může být zvětšen až na 1 470 litrů sklopením opěradel zadních sedadel.\n\nPrvní generace modelu Leon X-PERIENCE je nabízena s několika zážehovými a vznětovými motory. Vrcholným motorem je 2.0 TDI s výkonem 135 kW (184 k), schopný akcelerace z 0 na 100 km/h za 7,1 sekundy a největší rychlosti 224 km/h při kombinované spotřebě paliva 4,9 litru na 100 km a emisích CO 129 gramů na kilometr. Motor 2.0 TDI s výkonem 110 kW (150 k) má hodnotu spotřeby paliva rovněž 4,9 litru na 100 km (emise CO: 129 g/km). \nZážehovým motorem je 1.8 TSI s výkonem 132 kW (180 k) se spotřebou paliva 6,6 litru na 100 km (emise CO: 152 g/km).\n\nVšechny modely první generace jsou vybaveny systémem Start/Stop a systémem rekuperace kinetické energie.\n\nMezi technické prvky výbavy na přání pro model León X-PERIENCE patří přední LED světlomety a adaptivní tempomat ACC s funkcí nouzového brzdění. Adaptivní tempomat udržuje nastavenou rychlost a vzdálenost od vozidla jedoucího vpředu. V závislosti na dopravní situaci automaticky brzdí a zrychluje. Rychlost lze nastavit v rozpětí od 30 do 160 km/h. Radarový systém ACC pracuje v kombinaci s mechanickou převodovkou i s dvouspojkovou převodovkou DSG. Ve vozidlech vybavených převodovkou DSG dokáže tento systém zpomalovat až do úplného zastavení za brzdícím vozidlem.\n\nVolič jízdních režimů SEAT Drive Profile umožňuje řidiči měnit charakteristiku posilovače řízení, škrticí klapky plnění motoru a převodovky DSG ve třech režimech – „normal“, „komfort“ a „sport“. K dispozici je také nastavení „individual“. \n\nLeón X-PERIENCE je vybaven asistenčními systémy, mezi něž patří Front Assist, který sleduje dopravní situaci před vozidlem, asistent dálkových světel, který automaticky ztlumí dálková světla před protijedoucími vozidly, a Lane Assist, který zabraňuje nectěnému vyjetí vozidla z jízdního pruhu. Systém rozpoznávání únavy detekuje únavu a upozorňuje řidiče, aby si udělal přestávku k odpočinku. \n\nBrzdová soustava vozidla zahrnuje elektronickou uzávěrku diferenciálu na obou nápravách EDS, elektronickou uzávěrku diferenciálu s rozšířenou funkčností XDS, elektronicky řízený stabilizační systém ESC a multikolizní brzdu. \n\nVýbava zahrnuje rovněž bezpečnostního asistenta rozjezdu do kopce (Hill Hold Control), který zabraňuje nežádoucímu zpětnému pohybu vozidla ve svahu po uvolnění pedálu brzdy. \n\nSEAT León X-PERIENCE je vybaven navigačním a ovládacím systémem SEAT Media systém High, který umožňuje ovládat zábavní a komunikační funkce společně s dalšími funkcemi vozidla prostřednictvím dotykového displeje na přístrojové desce. \n\nNa přání dodávaná zvuková aparatura SEAT Sound systém s výkonem 135 W a deseti reproduktory disponuje dodatečným centrálním reproduktorem, který je integrován do přístrojové desky, a subwooferem v zavazadlovém prostoru. \n\n"}
{"id": "1025368", "url": "https://cs.wikipedia.org/wiki?curid=1025368", "title": "Natalia Siwiecová", "text": "Natalia Siwiecová\n\nNatalia Siwiecová (* 1. srpna 1983, Valbřich, Polsko) je polská modelka.\n\nStrhla na sebe pozornost během fotbalových zápasů Euro 2012, kdy si ji na tribuně Národního fotbalového stadionu našel jeden známý fotograf. Její fotky se zdviženými prsty obletěly takřka celý svět. Od té doby nese titul Miss Euro 2012 a je považována za nástupkyni Larissy Riquelme z Paraguaye, jež na sebe strhávala pozornost během světového šampionátu v Africe. Poté se začala objevovat na stránkách různých magazínů, např.:\n\nVystupovala na Univerzitě ve Vratislavi ( ), kde v rámci přednášek “Social Media Day Poland“ hovořila na téma: „Jak být obdivována? Jak používat sociální média pro budování image?“.\n\n"}
{"id": "1025371", "url": "https://cs.wikipedia.org/wiki?curid=1025371", "title": "Dynamický linker", "text": "Dynamický linker\n\nDynamický linker označuje ve výpočetní technice část operačního systému (OS), která načítá (kopíruje z perzistentního úložiště do operační paměti) a kde linker propojuje (vyplňuje tabulky skoků a mění ukazatele) na funkce ve sdílených knihovnách se spustitelným programem za běhu programu. Specifický formát spustitelných souborů je jiný pro každý operační systém. Tento formát určuje rozhraní linkeru a jeho implementaci.\n\nLinkováním je často označován proces, který je prováděn během kompilace sputitelného programu. Zatím co dynamický linker je ve skutečnosti speciální zavaděč, který načte externí sdílené knihovny do adresního prostoru bežícího spustitelného programu a potom je s ním sváže. Toto je také nazýváno \"dynamické\" nebo také \"zpožděné linkování\".\n\nDynamicky linkované knihovny, zkráceně DLL, je implementace sdílených knihoven v operačních systémech Microsoft Windows a OS/2, kterou zavedl Microsoft. Tyto knihovny lze běžně nalézt s příponou codice_1, codice_2 (knihovny obsahující ActiveX), nebo codice_3 (pro zastaralé systémové ovladače). Formát těchto souborů je stejný jako formát spustitelných souborů EXE, což je Portable Executable (PE) pro 32bitové a 64bitové Windows, a New Executable (NE) pro 16bitové Windows. Stejně jako EXE soubory, DLL soubory mohou obsahovat strojový kód, data a zdroje (zdrojem je ve Windows např. ikona) a to libovolně kombinované.\n\nSoubory se stejným formátem jako DLL, ale s jinou příponou (a také obsahující jen windows zdroje) mohou být nazývány zdrojové DLL. Příklady těchto zdrojových DLL knihoven jsou knihovny ikon, které občas mají příponu ICL a knihovny obsahující fonty, které mají příponu FON a FOT.\n\nNa většině Unix-like systémech, které používají ELF formát pro spustitelné obrázky a dynamické knihovny, je většina strojového kódu, který tvoří dynamický linker, ve skutečnosti externí spustitelný soubor, který je načten jádrem operačního systému. Jádro operačního systému spustí tento kód jako první v adresním prostoru vzniklém výsledkem systémového volání exec nebo voláním codice_4. Během kompilování je použita cesta k dynamickému linkeru, který by měl být posazený do codice_5 sekce spustitelného programu. Jádro operačního systému čte tuto část programu během vytváření nového procesu, poté načte a spustí tento kód cesty ke knihovně. Dynamický linker poté načte inicializační obraz spustitelného souboru a všechny dynamicky linkované knihovny na kterých závisí a poté spustí samotný spustitelný program. V Unix-like operačních systémech používajících ELF mohou být dynamicky načítané sdílené knihovny identifikované příponou codice_6 (sdílený objekt).\n\nDynamický linker může být ovlivněn ke změně svého chování za běhu programu nebo během linkování programu. Příklady tohoto chování můžeme pro mnoho systémů vidět v manuálových stránkách run-time linkeru. Typickou modifikací tohoto chování je použití codice_7 a codice_8 proměnných prostředí. Tyto proměnné upravují runtime linkovací proces hledáním sdílených knihoven na alternativních místech, násilným načítáním a linkováním knihoven, které by jinak načteny a nalinkovány nebyly. Příklad lze nalézt v zlibc také známe jako codice_9 (neplést si s zlib kompresní knihovnou zlib. Tento codice_8 hack používá transparentní dekompresi, tedy čtení zkomprimovaných dat (gzippem) na BSD a Linux systémech tak, jako by vůbec nebyla komprimována. To v zásadě umožňuje uživateli předstírat, že nativní souborový systém podporuje transparentní komprimování, přestože tento přístup má nějaké potíže. Tento mechanismus je natolik flexibilní, že podporuje adopci stejného kódu pro čtení jak komprimovaných tak nekomprimovaných dat.\n\nOperační systémy založené na GNU/Linux implementují model dynamického linkeru, kde část spustitelného programu obsahuje velmi jednoduchý kus linkeru. Ten donutí systém k načtení externí knihovny do paměti. Tento kus linkeru je přidán do spustitelného programu během kompilace tohoto programu. Účel tohoto kusu linkeru je načíst skutečný dynamický linker do paměti a začít proces dynamického linkování spuštěním tohoto svého skutečného linkeru. Design operačního systému říká, že spustitelný program by měl zavést dynamický linker před spuštěním své hlavní funkce. Přesto je tento mechanismus implementován jinak. Systém ví, kde se v systému nachází dynamický linker a přiřadí ho k nově vytvořenému procesu. Kus linker kódu, který je součástí spustitelného programu se sice provede, ale linker už je dávno součástí procesu. Důvod této změny je, že formát ELF binárního souboru byl navržen pro několik na Unixu založených systémů, ne jen GNU/Linux.\n\nZdrojový kód pro GNU/Linux linker je součástí glibc projektu a je volně dostupný na stránce projektu. Celý zdrojový kód je dostupný pod licencí GNU LGPL.\n\nU operačního systému Darwin a u operačních systémů OS X a iOS, které jsou na něm postavené, je většina strojového kódu, který tvoří dynamický linker, ve skutečnosti externí spustitelný soubor, který je načten jádrem operačního systému. Jádro operačního systému spustí tento kód jako první v adresním prostoru vzniklém výsledkem codice_11 a nebo codice_4 voláním. Během kompilování je použita cesta k dynamickému linkeru, který by měl být posazený do jednoho z Mach-O načítacích příkazů. Jádro operačního systému čte tuto část programu během vytváření nového procesu, poté načte a spustí tento kód cesty ke knihovně. Dynamický linker nejen že spojuje standardní knihovny se spustitelným programem, ale také vloží funkce ve strojovém kódu na specifická místa v paměti, takže spustitelný program ví přesně, kde je může nalézt. Pokud si spustitelný program přeje pracovat s dynamickým linkerem, jednoduše skočí na instrukci jedné z těchto dobře známých adres. Spustitelné programy na OS X a iOS platformách často komunikují s dynamickým linkerem během výkonu programu. Je dokonce známé, že spustitelný program může požádat linker o načtení knihovny nebo symbolu hodiny po svém spuštění. Důvody pro tuto častou interakci spustitelného programu a dynamického linkeru na platformách OS X a iOS jsou dva. Jedním je Apple Cocoa a Cocoa Touch API a druhým je Objective-C, jazyk, ve kterém jsou tyto spustitelné soubory implementovány (více informací lze nalézt v článcích zaměřených na tyto technologie). Na Darwin systému založených platformách lze sdílené knihovny rozlišit buďto podle přípony codice_13, nebo jejich umístěním uvnitř bundle ve frameworku.\n\nDynamický linker může být donucen k modifikaci svého chování, ale na rozdíl od ostatních na Unixu založených systémů jsou tyto pokyny k modifikaci brány jen jako doporučení, která mohou být (o občas jsou) ignorována dynamickým linkerem. Příklad takového chování je k vidění v codice_14 manuálnové stránce. Typickou modifikací chování linkeru je použití codice_15 a codice_16 proměnných prostředí. Tyto proměnné upravují cestu, na které spustitelný soubor hledá sdílené knihovny a tisknou názvy knihoven tak, jak jsou načítány (v tomto pořadí).\n\nZdrojový kód k dynamickému linkeru od Apple OS X je open source a zveřejněn jako součást Darwin operačního sýstému. Může být k nalezení v codice_14 projektu na Apple open source webové stránce\n\nV Unix-like operačních systémech používajících XCOFF mají dynamicky načítané sdílené knihovny příponu codice_18.\n\nDynamický linker může být ovlivněn k modifikaci svého chování během výkonu programu, nebo během linkování programu.\nTypickou modifikací takového chování je použití proměnné prostředí codice_19. Tato proměnná upravuje linkovací proces nastavením alternativní cesty k hledání sdílených knihoven.\n\nDynamické linkování z programů napsaných v Assembleru je v systémech 0S/360 a jeho potomcích běžně prováděno používáním LINK makro instrukce obsahující „instrukci volání nadřízeného“, která aktivuje část operačního systému, která spojí modul sdílené knihovny se spustitelným programem. Moduly sdílených knihoven se nachází v STEPLIB nebo JOBLIB specifikovaných v kontrolních kartách a přístupných pouze pro specifický spustitelný program, pro knihovnu obsaženou v LINKLIST v PARAMLIB proměnné (specifikované během spuštění systému), nebo pro „link pack area“ kam se načítají některé moduly během spuštění systému.\n\n\n\n"}
{"id": "1025373", "url": "https://cs.wikipedia.org/wiki?curid=1025373", "title": "Herkules I. Monacký", "text": "Herkules I. Monacký\n\nHercules I. Monacký (24. září 1562 – 29. listopadu 1604) byl vládce (pán) Monaka v letech 1589 až 1604 z rodu Grimaldi-Antibes.\n\nHercules byl nejmladší ze čtyř synů Honorého I. (1522-1581) a jeho ženy Isabelly Grimaldi (narozené i provdané do rodu Grimaldi). Jeho starší bratr Karel II. se stal po smrti otce v roce 1581 \"pánem monackým\".\n\nHercules měl dále dva starší bratry Františka (1557 - 1586) a Horáce (1558-1559) kteří ale zemřeli v dětství. Hercules se tak stal dědicem staršího bratra Karla II., který zemřel v roce 1589 ve věku 34 let.\n\nV roce 1595 si vzal za ženu Mariu Landini. Z manželství se narodily tři děti:\n\n\nHercules byl zavražděn v roce 1604. Jeho nástupcem se stal jeho syn Honoré II., který se v roce 1612 stal prvním monackým knížetem. Za Honorého vládl do jeho zletilosti jako regent Herkulův švagr Frederico Landi.\n"}
{"id": "1025377", "url": "https://cs.wikipedia.org/wiki?curid=1025377", "title": "Abortion", "text": "Abortion\n\nAbortion (česky znamená \"Potrat\") je slovenská crust/death/grindová hudební skupina založená v roce 1989 v Nitře původně pod názvem F.O.D. (Face Of Death). Jeden ze zakládajících členů Anton Varga (alias Lepra) je rovněž vydavatelem undergroundového fanzinu Death Fist´s zine.\nČlenové kapely jistou dobu pobývali v Dánsku.\n\nV roce 1992 vyšlo první demo \"Impurity... Perversity... Love??\" a v roce 1998 první dlouhohrající nahrávka s názvem \"Murdered Culture\". \n\n\n\n+ několik split nahrávek\n\n"}
{"id": "1025380", "url": "https://cs.wikipedia.org/wiki?curid=1025380", "title": "Jan Šantl", "text": "Jan Šantl\n\nJan Nepomuk Jiří Šantl (15. května 1798 Poděbrady – 24. března 1858 Poděbrady), byl český a rakouský právník, dramatik, hudební skladatel a politik, během revolučního roku 1848 poslanec Říšského sněmu.\n\nAbsolvoval gymnázium a studoval filozofii a práva na Karlo-Ferdinandově univerzitě v Praze. Od roku 1827 působil jako účetní v Městci Králové. V období let 1830–1833 vykonával úřad purkmistra rodných Poděbrad. V té době profesně působil jako justiciár v obci Dymokury, od roku 1834 byl justiciárem ve Smidarech a od roku 1838 ve Skřivanech.\n\nBěhem revolučního roku 1848 se zapojil i do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Chlumec nad Cidlinou. Uvádí se jako justiciár. Patřil ke sněmovnímu bloku pravice, do kterého náležel český politický tábor, Národní strana (staročeši).\n\nRoku 1850 se stal přísedícím kolegiálního soudu v Českém Krulově. Od roku 1856 byl soudcem ve Strakonicích. V roce 1857 se stal notářem v Poděbradech. Kromě justiční činnosti také působil v obrozeneckých kulturních aktivitách. V roce 1844 spoluzaložil knihovnu ve Smidarech. Napsal několik divadelních her (\"Černohorka\", Staré \"hodiny\", \"Lest proti lsti\", \"Vdova a vdovec\", \"Jiří z Poděbrad\") a dramat s historickou tematikou českých dějin a pověstí. Příležitostně skládal i hudbu. Sepsal rozsáhlou monografii o dějinách Poděbrad (nevydána tiskem, jen v rukopise).\n\nZemřel v březnu 1858.\n"}
{"id": "1025382", "url": "https://cs.wikipedia.org/wiki?curid=1025382", "title": "Santa Clara (Kalifornie)", "text": "Santa Clara (Kalifornie)\n\nSanta Clara (oficiálně the City of Santa Clara) je město v okrese Santa Clara v Kalifornii, které je pojmenované podle španělské misie, která byla založena v roce 1777 a dnes je součástí Santa Clara University. Patronkou města je svatá Klára. Ve městě v roce 2010 žilo 116 468, což ho činilo devátým největším v aglomeraci San Francisco Bay Area.\n\nNachází se 72 km jihovýchodně od San Francisca v centrální části Silicon Valley. Sídlí zde několik hi-tech společností. Místní univerzita je nejstarší v Kalifornii. Ve městě se nachází stadion Levi's Stadium, kde hraje zápasy Národní fotbalové ligy klub amerického fotbalu San Francisco 49ers a stadion Buck Shaw Stadium, kde hraje zápasy Major League Soccer fotbalový klub San Jose Earthquakes. Město hraničí se San José, Sunnyvale a Cupertinem.\n\nVe městě sídlí nebo po nějakou dobu sídlily společnosti Advanced Micro Devices, Agilent Technologies, Applied Materials, California's Great America, Intel, Marvell Technology Group, McAfee, Netscaler, NeoMagic, Nvidia, Sun Microsystems, Palo Alto Networks, Yahoo!, WhatsApp.\n"}
{"id": "1025387", "url": "https://cs.wikipedia.org/wiki?curid=1025387", "title": "Vladimír Mařík", "text": "Vladimír Mařík\n\nJméno Vladimír Mařík nese více lidí:\n\n"}
{"id": "1025391", "url": "https://cs.wikipedia.org/wiki?curid=1025391", "title": "Scott Snyder", "text": "Scott Snyder\n\nScott Snyder (* 1. ledna 1976, New York, stát New York) je americký komiksový scenárista. Svou první příležitost získal u Marvel Comics, ale brzy přesídlil k vydavatelství DC Comics a tamnímu imprintu Vertigo. Proslul především svou originální sérií \"American Vampire\" a prací na sériích \"Batman\" a \"Swamp Thing\".\n\nMimo tvorby komiksů se věnoval či stále věnuje i výuce tvůrčího psaní na New York University, Columbia University a Sarah Lawrence College.\n\nV České republice vydaly komiksy Scotta Snydera nakladatelství BB/art a CREW.\n\n\n\n\n\n\n\n\nVertigo:\n\nDC Comics:\n\n"}
{"id": "1025395", "url": "https://cs.wikipedia.org/wiki?curid=1025395", "title": "František Škoda", "text": "František Škoda\n\nFrantišek Škoda (26. února 1801 Plzeň – 1. března 1888) byl český a rakouský lékař, vysokoškolský pedagog a politik, během revolučního roku 1848 poslanec Říšského sněmu.\n\nPocházel z plzeňské rodiny Škodů, původně etnicky české (František v mládí vyrůstal v zcela jazykově českém prostředí). Otec Josef Škoda byl majitelem domu a zámečnické dílny. František Škoda se věnoval medicíně, stejně jako jeho bratr Josef Škoda, který byl lékařem a profesorem na Vídeňské univerzitě. Františkův syn Emil Škoda založil továrnu Škoda v Plzni. Ženatý byl s Annou rozenou Pivcovou. Ta zemřela roku 1836. Pak se oženil s Johannou rozenou Říhovou (1820–1854) z Plzně. Právě s ní měl syna Emila.\n\nVe věku čtrnácti let musel kvůli nedostatku financí přerušit studium na plzeňském gymnáziu a nastoupil jako učeň do zámečnické dílny svého otce. Premonstráti, kteří na gymnáziu vyučovali, ovšem poznali chlapcovo nadání a František díky tomu mohl opětovně nastoupit na školu (filozofické lyceum v Plzni), kterou dokončil roku 1821. Pak odešel na vysokou školu do Vídně, kde absolvoval medicínu. Ve Vídni si přivydělával doučováním dětí z místních rodin. Takto se seznámil i s továrníkem Bischofem. Díky němu mohl na studium medicíny do rakouské metropole nastoupit i bratr Josef. V roce 1826 František promoval ve Vídni. Pak se vrátil do Plzně a nastoupil jako městský lékař. Působil jako městský lékař v Plzni. V letech 1832–1840 byl prvním primářem plzeňské Městské nemocnice v Plzni. V roce 1830 (podle jiného zdroje roku 1831) dobrovolně nastoupil na dočasnou praxi do Haliče, kde pomáhal při zvládání epidemie cholery. Následně byl krajským lékařem v Klatovech. Byl rovněž členem správní rady Městského pivovaru.\n\nBěhem revolučního roku 1848 se zapojil i do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Plzeň. Uvádí se jako krajský lékař. Patřil ke sněmovnímu bloku pravice, do kterého náležel český politický tábor, Národní strana (staročeši). \"Národní listy\" v roce 1915 ovšem uváděly, že Škoda měl v roce 1848 v Plzni agitovat i pro volby do celoněmeckého Frankfurtského parlamentu a měl do něj i kandidovat. Podle pozdějších policejních hlášení se měl na Říšském sněmu ostře vyslovovat pro zrušení práv šlechty. V publikaci Dějiny Plzně se uvádí, že Škoda se na sněmu projevoval pasivně, takže po návratu z Vídně uspořádala plzeňská mládež tzv. \"husí pochod\" před jeho domem. V únoru 1849 ještě podepsal veřejnou výzvu českých poslanců, kterou jako první signoval František Palacký, otištěnou v listu \"Národní noviny\", v níž se česká veřejnost žádala, aby nevystupovala proti vojenským odvodům (pro uherské tažení rakouské armády), protože případné represe a vyhlášení výjimečného stavu by mohlo poškodit českou vlast. Krátce poté byl sněm (nyní zasedající v Kroměříži) vládou rozpuštěn. Když se František Škoda vracel do Plzně, uspořádala mu Slovanská lípa slavnostní průvod s provoláním slávy a zpěvem národních písní.\n\nPočátkem 50. let byl dočasně veden v policejním seznamu podezřelých osob kvůli své politické angažovanosti během revoluce. Okresní hejtman Merkl ho ovšem ze seznamu později vyškrtl. Škoda je v publikaci o dějinách Plzně z roku 1967 řazen mezi přestavitele zámožných plzeňských kruhů, které přešly do německého politického a kulturního tábora a ztratily své české smýšlení.\n\nV 50. letech opustil politické dění a věnoval se své funkci \"krajského fysika\" (krajského lékaře). Rozmnožoval svůj majetek. V roce 1856 prodal svůj dům v Plzni a přestěhoval se do Chebu. Zde coby krajský lékař dohlížel na léčbu Alžběty, manželky císaře Františka Josefa I. Díky dobré reputaci pak mu byl udělen roku 1864 rytířský Řád Františka Josefa. Byl přeložen do Prahy s titulem místodržitelského rady a zemského zdravotního správce. Během prusko-rakouské války roku 1866 pomáhal při organizování péče o raněné. Získal za to potom Řád železné koruny. V roce 1867 byl dědičně povýšen do rytířského stavu. V roce 1872 se po odchodu do penze přestěhoval do Vídně, nyní již jako dvorní rada. Postupně omezoval své lékařské aktivity a místo toho se věnoval obchodu a podnikání. Majetek v hodnotě milionů zlatých investoval do pozemkové držby. Pro své děti koupil velkostatky a podíl v plzeňském pivovaru. Pro průmyslové podnikání svého syna Emila ovšem příliš pochopení neměl.\n\nZemřel v březnu 1888 na jedné ze svých cest.\n"}
{"id": "1025396", "url": "https://cs.wikipedia.org/wiki?curid=1025396", "title": "5ive (americká hudební skupina)", "text": "5ive (americká hudební skupina)\n\n5ive (nebo též 5ive's Continuum Research Project) je americká kapela založená roku 2000 v Bostonu v Massachusetts. Tvoří ji duo Charles Harrold (bicí) a Ben Carr (kytara). Hraje mix drone metalu, doom metalu a sludge metalu. \n\nPrvní studiové album se stejným názvem \"5ive\" vyšlo v roce 2001. Všechny skladby na albu jsou instrumentální (bez vokálu).\n\n\n\n\n\n"}
{"id": "1025398", "url": "https://cs.wikipedia.org/wiki?curid=1025398", "title": "Na tom pražským mostě", "text": "Na tom pražským mostě\n\nNa tom pražským mostě patří mezi nejznámější české lidové písně. Má dvě sloky a zpívá se ve dvoučtvrťovém rytmu. Je známa také pod názvem Na tom panském mostě (s mírně upraveným textem). Doprovází se durovými akordy postavenými na tónice, dominantě a subdominantě.\n\nByla zaznamenána ve druhém díle rukopisného zpěvníku Karla Marie Jiříčka pod názvem \"Na tom panském mostě rozmarinka roste\" a ve sbírce Karla Jaromíra Erbena \"Prostonárodní české písně a říkadla\" z roku 1864 pod názvem \"Na tom Pražským mostě rozmarinka roste\". Její motiv je také součástí pochodu Emila Štolce Šly panenky, společně se stejnojmennou písní. \n\n"}
{"id": "1025399", "url": "https://cs.wikipedia.org/wiki?curid=1025399", "title": "Na tý louce zelený", "text": "Na tý louce zelený\n\nNa tý louce zelený patří mezi nejznámější české lidové písně. Pochází z Chodska a má tři sloky. Doprovází se durovými akordy postavenými na tónice, dominantě a subdominantě.\n\nByla zaznamenána v prvním díle rukopisného zpěvníku Karla Marie Jiříčka z roku 1845 (pod názvem Na tej louce zelený) a ve sbírce Karla Jaromíra Erbena \"Prostonárodní české písně a říkadla\" z roku 1864. \n\nZpívá se ve tříčtvrťovém rytmu, avšak má i variantu s odlišnou melodií s dvoučtvrťovým taktem.\n\n"}
{"id": "1025400", "url": "https://cs.wikipedia.org/wiki?curid=1025400", "title": "Andulko šafářova", "text": "Andulko šafářova\n\nAndulko šafářova patří mezi nejznámější české lidové písně. Pochází z Bechyňska a má dvě sloky. Lidový text byl zaznamenán v prvním díle sbírky \"Národní písně, pohádky, pověsti, říkadla, obyčeje všeobecné a zejména právní\", který vyšel roku 1877 v Praze.\n\nHudbu napsal František Kmoch ve tříčtvrťovém rytmu. Melodie odpovídá sousedské, českému lidovému tanci. Skládá se z předvětí, středního dílu a závětí, které je totožné s předvětím. Doprovází se durovými akordy postavenými na tónice, dominantě a v menší míře také na subdominantě.\n\n"}
{"id": "1025401", "url": "https://cs.wikipedia.org/wiki?curid=1025401", "title": "A já sám", "text": "A já sám\n\nA já sám nebo také A já sám, vždycky sám patří mezi známé české lidové písně. Pochází z Bechyně a má jednu sloku. Zpívá se ve dvoučtvrťovém rytmu. Doprovází se durovými akordy postavenými na tónice a dominantě.\n\nZaznamenal ji Karel Jaromír Erben ve své sbírce \"Prostonárodní české písně a říkadla\" z roku 1864.\n\n"}
{"id": "1025403", "url": "https://cs.wikipedia.org/wiki?curid=1025403", "title": "Kdybys měla, má panenko", "text": "Kdybys měla, má panenko\n\nKdybys měla, má panenko patří mezi známé české lidové písně. Pochází z Novobydžovska a má tři sloky.\n\nByla zaznamenána ve sbírce \"České národní písně\", která vyšla v Praze roku 1825 (č. 24 na str. 10 až 11), v tomto znění:\n\nKdybys měla má panenko stodolu,\nA já jenom roztrhanou halenu,\nNebudeš má, není možná,\nAni ti to má panenko Pán Bůh nedá.\n\nKdybys měla má panenko sto ovec,\nA já jenom roztrhaný praporec,\nNebudeš má, není možná,\nAni ti to má panenko Pán Bůh nedá.\n\nKdybys měla má panenko tím více,\nA já jenom roztrhaný střevíce,\nNebudeš má, není možná,\nAni ti to má panenko Pán Bůh nedá.\n\n\n"}
{"id": "1025405", "url": "https://cs.wikipedia.org/wiki?curid=1025405", "title": "Šla Nanynka do zelí", "text": "Šla Nanynka do zelí\n\nŠla Nanynka do zelí patří mezi nejznámější české lidové písně. Pochází z Čech a má dvě sloky. Zpívá se ve dvoučtvrťovém rytmu. Doprovází se durovými akordy postavenými na tónice, dominantě a v jednom případě také na subdominantě.\n\nZaznamenal ji Karel Jaromír Erben ve své sbírce \"Prostonárodní české písně a říkadla\" z roku 1864, a to pod názvem Šla Andulka do zelí.\n\n"}
{"id": "1025413", "url": "https://cs.wikipedia.org/wiki?curid=1025413", "title": "Válka v Zálivu (rozcestník)", "text": "Válka v Zálivu (rozcestník)\n\nVálka v Zálivu může označovat:\n\n"}
{"id": "1025420", "url": "https://cs.wikipedia.org/wiki?curid=1025420", "title": "Kawasaki W800", "text": "Kawasaki W800\n\nKawasaki W800 je retro motocykl kategorie nakedbike, vyvinutý firmou Kawasaki. Je vyráběn od roku 2011. Jeho předchůdce byl motocykl Kawasaki W650.\n\nKawasaki W800 je motocykl retro stylu. Původní řada W byly inspirována motocykly BSA A7. Dalším pokračovatelem řady byl model Kawasaki W650, který byl vyráběn v letech 1999 až 2007. Na rozdíl od W650 je místo karburátoru vybaven vstřikováním paliva a má pouze elektrický startér. Motor je vysokozdvihý řadový dvouválec s královskou hřídelí.\n\n\n\n"}
{"id": "1025421", "url": "https://cs.wikipedia.org/wiki?curid=1025421", "title": "TJ Sokol Cerhovice", "text": "TJ Sokol Cerhovice\n\nTJ Sokol Cerhovice (celým názvem: Tělovýchovná jednota Sokol Cerhovice) byl český klub ledního hokeje, který sídlil ve městě Cerhovice ve Středočeském kraji. Založen byl v roce 1948, zanikl v roce 2017. V letech 2010–2017 působil ve Středočeském meziokresním přeboru, šesté české nejvyšší soutěži ledního hokeje.\n\nSvé domácí zápasy odehrával v Hořovicích na tamějším zimním stadionu s kapacitou 500 diváků.\n\n\nZdroj: \n\n\n\nZdroj: \n\n"}
{"id": "1025425", "url": "https://cs.wikipedia.org/wiki?curid=1025425", "title": "TJ Slavoj Obecnice", "text": "TJ Slavoj Obecnice\n\nTJ Slavoj Obecnice (celým názvem: Tělovýchovná jednota Slavoj Obecnice) byl český klub ledního hokeje, který sídlil v obci Obecnice ve Středočeském kraji. Založen byl v roce 2008. V roce 2009 byl do klubu sloučen příbramský B-tým a mužstvo Dobříše. Zanikl v roce 2018 po fúzi s HK Příbram 99 do jednoho týmu. V letech 2010–2018 působil ve Středočeském meziokresním přeboru, šesté české nejvyšší soutěži ledního hokeje. Klubové barvy byly modrá, bílá a černá.\n\nSvé domácí zápasy odehrával na Zimním stadionu Příbram s kapacitou 5 700 diváků.\n\n\nZdroj: \n\n\n\nZdroj: \n\n"}
{"id": "1025426", "url": "https://cs.wikipedia.org/wiki?curid=1025426", "title": "Slezské gymnázium", "text": "Slezské gymnázium\n\nSlezské gymnázium, Opava, p. o. je mladší ze dvou gymnázií v Opavě. Oficiálně vzniklo 1. srpna 1993 z civilní větve \"Vojenského gymnázia Jana Žižky z Trocnova\". Název \"Slezské gymnázium\" nese škola od roku 2002.\n\nJedná se o veřejnou státní školu, která poskytuje ve čtyřletém studijním cyklu úplné střední vzdělání. Škola navázala úzkou spolupráci se \"Slezskou univerzitou\" a v roce 2004 získala status univerzitního gymnázia. Ve stejném roce vzniklo při škole jazykové centrum, které nabízí cizojazyčné kurzy studentům školy i veřejnosti.\n\nRoku 2007 také došlo k přestěhování školy z úřednického areálu na \"Krnovské ulici\" do zrekonstruovaných secesních budov na křižovatce ulic \"Komenského\", \"Zámecký okruh\" a \"Těšínská\".\n\nRoku 2016 byla škola v soutěži \"Gympl roku\" hlasy studentů i absolventů vyhlášena za nejlepší gymnázium roku v rámci Moravskoslezského kraje. Slezské gymnázium je zapojeno mezinárodního studijního programu Erasmus+. Dále se škola angažuje v projektu spolupráce s dětmi se zdravotním postižením z MŠ Eliška a studenti školy provozují vlastní televizní kanál \"Televize SGO\".\n"}
{"id": "1025427", "url": "https://cs.wikipedia.org/wiki?curid=1025427", "title": "Inor", "text": "Inor\n\nInor je francouzská obec v departementu Meuse v regionu Grand Est. V roce 2011 zde žilo 198 obyvatel.\n\nAutréville-Saint-Lambert, Luzy-Saint-Martin, Malandry (Ardensko), Martincourt-sur-Meuse, Olizy-sur-Chiers, Pouilly-sur-Meuse\n\n\"Počet obyvatel\" \n\n"}
{"id": "1025430", "url": "https://cs.wikipedia.org/wiki?curid=1025430", "title": "Ancient Rites", "text": "Ancient Rites\n\nAncient Rites (česky \"pradávné obřady\") je belgická metalová kapela z Diestu v provincii Vlámský Brabant. Zformovala se v roce 1988 a původně hrála black metal, později do své tvorby přidala prvky folk metalu a viking metalu.\nMezi zakládající členy patřili Gunther Theys (baskytara, vokály), Philip a Johan (kytary) a Stefan (bicí). Jedna z prvních belgických black metalových kapel a společně s Enthroned nejznámější.\n\nMezi stěžejní témata skupiny patří pohanství.\nV roce 1990 vyšlo první demo \"Dark Ritual\" a v roce 1994 první studiové album s názvem \"The Diabolic Serenades\".\n\n\n\n\n\n\n+ několik split nahrávek\n\n"}
{"id": "1025437", "url": "https://cs.wikipedia.org/wiki?curid=1025437", "title": "HC Důl Kladno", "text": "HC Důl Kladno\n\nHC Důl Kladno (celým názvem: Hockey Club Důl Kladno) byl český klub ledního hokeje, který sídlil v Kladně ve Středočeském kraji. Založen byl v roce 1994 z odborářských mužstev zbylých dolů. Zanikl v roce 2015. V letech 2010–2015 působil ve Středočeském meziokresním přeboru, šesté české nejvyšší soutěži ledního hokeje. Klubové barvy byly černá a žlutá.\n\nSvé domácí zápasy odehrával na ČEZ stadionu s kapacitou 8 600 diváků.\n\n\nZdroj: \n\n\n\nZdroj: \n\n"}
{"id": "1025438", "url": "https://cs.wikipedia.org/wiki?curid=1025438", "title": "Katedrála Panny Marie Almudenské", "text": "Katedrála Panny Marie Almudenské\n\nKatedrální kostel Královské Panny Marie Almudenské (\"Santa Iglesia Catedral de santa María la Real de la Almudena\") je katedrálou arcidiecéze madridské ve Španělsku.\n\nKatalánské slovo \"almudena\" vzniklo z arabského \"al-mudayna\", městečko, zdrobnělina od slova \"madina\", město. Označovalo také hradby obepínající město, v Madridu označovalo původní arabské osídlení obehnané hradbami. 9. listopadu 1085 při dobývání města králem Alfonsem VI. Kastilským byla bourána malá věž (původní obilní sýpka) u hradební zdi, a vítězové objevili sochu Panny Marie s Ježíškem v náručí. Podle staré tradice mozarabských Madriďanů do hradeb sochu zazdili Vizigóti, marně ji prý hledal již Cid. Socha byla umístěna samotným králem Alfonsem do madridské mešity, přeměněné na kostel, který zanikl v roce 1868.\nV roce 1885 byla zřízena diecéze Madrid - Alcalà a jejím katedrálním kostelem se stal kolegiátní kostel sv.Isidora. JIž o tři roky dříve, v roce 1883, nařídil král Alfons XII. stavbu nové katedrály, která byla dokončena až ve 20. století. Kostel slavnostně vysvětil papež Jan Pavel II. dne 15. června 1993, kdy se stal katedrálou namísto prozatímní katedrály sv. Isidora.\n"}
{"id": "1025440", "url": "https://cs.wikipedia.org/wiki?curid=1025440", "title": "HC Lány", "text": "HC Lány\n\nHC Lány (celým názvem: Hockey Club Lány) je český klub ledního hokeje, který sídlí v obci Lány ve Středočeském kraji. Založen byl v roce 1934. Svůj současný název nese od roku 1992. Od sezóny 2018/19 působí v Amatérské hokejové lize Slaný, neregistrované české soutěži v ledním hokeji. Klubové barvy jsou modrá a žlutá.\n\nSvé domácí zápasy odehrává v Kladně na tamějším ČEZ stadionu s kapacitou 8 600 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1025442", "url": "https://cs.wikipedia.org/wiki?curid=1025442", "title": "Interpretace kvantové mechaniky", "text": "Interpretace kvantové mechaniky\n\nInterpretace kvantové mechaniky jsou filozofické pokusy o vysvětlení fyzikální podstaty reality v mikrosvětě. Jedná se o interperetaci pojmů jako je vlnová funkce, experimentů jako je Youngův experiment či duality částice a vlnění.\n\nNejrozšířenější interpretace kvantové mechaniky jsou:\nKromě výše uvedených, existují i další méně rozšířené interpretace kvantové mechaniky, např. Konzistentní historie, Pondichery interpretace, atp. Postoje různých odborníků na jednotlivé otázky se stále značně liší.\nDalší možností je „instrumentalistická interpretace“, podle které se je třeba vzdát jakékoli interpretace (pragmatismus). Podobnost lze spatřovat i ve výroku „Shut up and calculate!“, který pronesl buď Paul Dirac či Richard Feynman, ale pravděpodobně David Mermin.\n\nNedávné experimenty ukazují na problémy kvantové mechaniky. Heisenbergův princip neurčitosti již není považován za platný v původní formulaci. Bornovo pravidlo a princip superpozice stavů také vykazují nutnost revize.\n"}
{"id": "1025445", "url": "https://cs.wikipedia.org/wiki?curid=1025445", "title": "Česká šlechta", "text": "Česká šlechta\n\nČeskou šlechtou se rozumí šlechta v zemích Koruny české, zvláště v Čechách a na Moravě a v širším pojetí i ve Slezsku a Lužici.\n\nPočátky české šlechty v 10.–12. století úzce souvisí s rodem Přemyslovců a jejich vojenskými družinami. Ty byly tvořeny schopnými jedinci, kteří za své služby dostávali výsluhy v podobě pozemků, správcovství hradu atd. Ačkoli tyto výsluhy byly zpočátku pouze osobní povahy – do smrti nabyvatele – a bylo je možno odejmout, dochází k jejich postupné přeměně v dědičné vlastnictví.\n\nOtázka možného podílu předpřemyslovské rodové aristokracie na zformování nejstarší české šlechty zůstává nevyjasněna.\n\nMezi nejstarší zakladatelské rody (v počtu okolo dvaceti) české a moravské šlechty patří: \n\nŠlechtický stav ani v Česku nebyl homogenní, ale dělil se do stupňů, úrovní.\nOd 12. století se česká šlechta dělila na dva stavy, nižší stav – vladycký, zemanský a rytířský (původně páni první hotovosti) a vyšší stav – panský (původně páni druhé hotovosti, někdy korouhevní páni). V průběhu dějin se ustálil systém, který platil až do doby stavovského povstání.\n\nPředstupeň šlechtictví tvořily tzv. erbovní rodiny, což byl prakticky mezistupeň mezi městským a šlechtickým stavem. Patřilo k němu právo používat erbu a predikátu, ale ne stavovská práva, tj. nešlo o šlechtice.\n\nVladyctví bylo uznáváno za nejnižší šlechtický stav. Do tohoto byly často povyšovány nové rody. Ale staré a úspěšné vladycké rody byly povyšovány (nobilitovány) do rytířského či panského stavu. Také zchudlé panské rody mohly ponížit do stavu vladyků a zchudlé rody, jejichž členové přijali nešlechtická povolání, automaticky svůj status ztrácely.\nMezi vladyckými rody často nalézáme vedlejší větve známých šlechtických rodů, jako byli například vladykové z Chlumu, Křemže, Nečtin u rodu Bavorů ze Strakonic. Členům rodu náležel titul vladyka či pokud vlastnil zemi (tj. půdu), pak se nazýval zeman.\n\nRytířství je další ze stupňů nižší šlechty. Rytířské předky ve třech generacích musel prokázat uchazeč o přijetí do panského stavu. Jedná se vlastně o pozůstatek třídy šlechticů, kteří získali titul na válečném poli. Často (na zemském sněmu nikdy) nebyl od vladyctví rozlišován a tvořily spolu jednu kategorii, někdy nazývanou vladyctvo, jindy rytířstvo.\n\nNěkteré rytířské rody nashromáždily velký majetek, kterému se nevyrovnal ani majetek leckterých panských rodů, a patřily k nejbohatším v zemi. Tyto rody byly pak velmi často po nabytí takového majetku přijati, povýšili do panského stavu, např. Trčkové z Lípy. Obecně povyšování, adopce a podobně byly často spojené s nemalými poplatky a byly tak také významným zdrojem příjmů vládců.\n\nPanský stav byl do poloviny 17. století v Českých zemích jediným stavem vyšší šlechty.\nVyvinul se jako systém vyšší šlechty (tzv. páni druhé hotovosti), tj. nejvýznamnějších rodů. V průběhu času se panské rody snažily omezit příliv dalších rodů, což se jim roku 1501 povedlo, když si vymohly, že: \"„... nechce žádného za pána přijíti leč by stav svůj vladyčí do čtvrtého kolena provedl“\" (tj. prokázal). V roce 1502 pak král Vladislav Jagellonský potvrdil panským rodům právo přijímat do panského stavu. Bylo rozlišováno mezi pány „novoštítnými“ a pány „starožitnými“ (po třech generacích v panském stavu).\n\nV souvislosti s určením práva, kdo se smí stát přísedícím většího zemského soudu, došlo v druhé polovině 15. století k uzavření panského stavu. Byla stanovena pravidla pro přijímání dalších rodů. Členové těchto rodů měli právo zastávat zemské úřady. Páni do panského stavu nově přijímali, už nepostačovalo panovnické povýšení.\nDříve se uzavření panského stavu událo na Moravě, a sice v letech 1479–1480.\nPodle Tovačovské knihy panský stav tehdy tvořilo\n\nV Čechách se panský stav uzavřel až v roce 1500, kdy byl seznam 47 rodů intabulován do zemských desek.\n\nMezi lety 1500 a 1618 vymřelo z těchto 47 rodů alespoň 20 a dále devět rodů, které byly přijaty do panského rodu až po roce 1500. Rytířský stav se uzavřel na Moravě v roce 1556 a v Čechách v roce 1564.\n\nNásledující tabulka představuje nejbohatší šlechtice v letech 1557, 1603 a 1615 podle majetku nebo počtu osedlých:\n\nPo porážce stavovského povstání byl stav vyšší šlechty dále rozčleněn zavedením některých původem říšských titulů, což bylo potvrzeno Obnoveným zřízením zemským. Mezi tyto tituly patřil i kníže. Všechny tituly byly tyto:\nDo šlechtického stavu centralizovaně povyšoval pouze panovník.\n\nPo Bílé Hoře přišlo mnoho menších šlechtických rodů o majetek a začali žít ,obyčejným\" životem. Pokud však nebyli vysloveně zbaveni šlechtického predikátu, jejich tituly jim zůstaly.\n\nUdálosti třicetileté války a pobělohorský exil přivedly do českých zemí velký počet cizích, především italských, španělských, německých a skotských rodů (např. Eggenbergové, Buquoyové, Gallasové, Piccolominiové a další). Ještě po Vestfálském míru v 50. letech 17. století v Čechách výrazně převyšoval počet starých panských rodin ty nově příchozí. České vrchnosti ovládaly tři pětiny všech poddaných. Na Moravě již převažovaly rody cizí. V roce 1683 připadlo v Čechách na 58 domácích rodů již 95 cizích, na Moravě stálo vedle sebe 48 domácích a 70 cizích rodů. V druhé polovině 17. století byli nejbohatším rodem Moravského markrabství Lichtenštejnové, pod které spadala celá jedna pětina poddaných. V Čechách, na Moravě a ve Slezsku hospodařilo na lichtenštejnských panstvích celkem 1500 poddanských rodin. Ve smyslu počtu poddaných se hned za Lichtenštejny řadili Eggenbergové, tehdy nejbohatší magnáti v Čechách. V druhé polovině 17. století panský stav vlastnil v Čechách a na Moravě 62,8% veškerého pozemkového majetku, přestože tvořili naprosto nepatrný podíl obyvatelstva. Na Moravě tehdy žilo asi 500 až 600 šlechticů, kteří tvořili jen pouhých 0,2% všeho obyvatelstva. V 70. letech 17. století žilo na Moravě na panských državách 62% veškerých poddaných, na rytířských 10%, na církevních 20% a na městských 8%. Také se změnil poměr pozemkové držby mezi panským a rytířským stavem. V polovině 16. století (v roce 1557) vlastnili v Čechách a na Moravě páni 55% a rytíři 45% veškerých šlechtických držav, po třicetileté válce (v roce 1654) páni vlastnili už 85%, zatímco rytíři pouhých 15% držav. Ve Slezsku si rytířský stav svou pozici udržel. Přibližně o sto let později, v polovině 18. století patřilo na Moravě vyšší šlechtě 59,6% a nižší šlechtě 9,6% berních lánů.\n\nPodle sčítání byl v Čechách v roce 1840 poměr šlechty a ostatních obyvatel 1:828, v rakouských zemích 1:350 a v Uhrách a Sedmihradsku 1:17.\n\nPro život šlechty v 1. polovině 20. století jsou zásadní následující 3 body:\n\nPo vzniku Československa byly šlechtictví, řády a tituly, které byly udělovány jako pouhá vyznamenání, ze dne 10. prosince 1918 zrušeny. Podobný zákon přijala i Rakouská republika. Podle § 6 zákona č. 243/1920 Sb. bylo s účinností od roku 1921 používání šlechtických titulů trestné. Případy postihů však nejsou známy. Změna zákona č. 61/1918 Sb. z roku 1936 legalizovala možnost přijímat zahraniční aristokratické tituly, pokud mají oporu v zákonodárství příslušné země. Zákon však zakázal užívání i erbů. Zrušení šlechtických výsad a vykoupení velkostatků pro domácí kolonizaci předpokládala již Washingtonská deklarace z 18. října 1918. \n\nSvěřenectví (rodinné fideikomisy) byly zrušeny zákonem č. 179/1924 Sb. \n\nVedle zásahu do titulů byla šlechta částečně postižena také na majetku, o jehož část přišla během pozemkové reformy. Záborový zákon č. 25/1919 Sb. stanovil maximální rozlohu velkého pozemkového majetku jednoho vlastníka na 150 hektarů zemědělské půdy (pole, luka, zahrady, vinice a chmelnice) nebo 250 hektarů půdy vůbec. Byl zřízen Státní pozemkový úřad a realizace reformy probíhala nejintenzivněji v letech 1923–1926. Reforma zůstala nedokončená.\n\nNásledující tabulka představuje největší šlechtické pozemkové vlastníky před pozemkovou reformou. \n\nPo vzniku republiky se někteří šlechtici hrdě přihlásili k češství, zatímco jiní silně inklinovali k (rakouskému) němectví. Na sklonku monarchie náleželo ke staré šlechtě přibližně dvě stě rodin, 73% příslušníků těchto rodin se přihlásilo k německé národnosti a jen 27% k národnosti české, mezi nimi orličtí Schwarzenbergové, chlumečtí a kostelečtí Kinští a Lobkowiczové všech větví. Ve službách nebo ve prospěch republiky působili např. diplomat Maximilian Erwin Lobkowicz, úředník František Schwarzenberg, diplomat František Bořek-Dohalský a jeho bratr novinář Zdeněk.\n\nNaproti tomu např. Karl Anton Rohan byl exponentem sudetoněmeckého hnutí a následně vstoupil do NSDAP. \n\nDůkazem ztotožnění se šlechty s ideou Československého státu byly tři deklarace z let 1938–1939. Pod první Prohlášení členů starých českých rodů k nedotknutelnosti území Českého státu, které bylo předneseno prezidentu Edvardu Benešovi 17. září 1938, se podepsali Karel VI. Schwarzenberg, Jan Adolf Lobkowicz, Zdenko Radslav Kinský, František Josef Kinský, Zdeněk Kolowrat, Rudolf Theobald Czernin, Leopold Sternberg, Weikhard Colloredo-Mannsfeld, Karel Parish, František Jindřich Dobrzenský, Hugo Strachwitz a Karel Belcredi. Audience na Pražském hradě se zúčastnilo 12 zástupců z jedenácti šlechtických rodů. Autorem deklarace byl Karel VI. Schwarzenberg a přečetl ji František Kinský z Kostelce nad Orlicí. Bylo to v době Runcimanovy mise a hrozby ztráty Sudet. Za druhou deklaraci se považuje text, který opět přednesl František Kinský. Při audienci na Pražském hradě 24. ledna 1939 dvanáct šlechticů zastupujících deset rodů vyjádřilo prezidentu Emilu Háchovi přímou podporu. Audience u prezidenta se zúčastnili František Josef Kinský, Karel VI. Schwarzenberg, Jan Adolf Lobkowicz, Zdenko Radslav Kinský, Rudolf Theobald Czernin, Leopold Sternberg, Karel Parish, František Jindřich Dobrzenský, Hugo Strachwitz, Karel Belcredi, Jiří Sternberg a Jan Pálffy. Prohlášení nebylo vydáno písemně. Třetí deklarací bylo Prohlášení české a moravské šlechty 7. září 1939, které sepsali František Kinský, František ze Schwarzenbergu a Hugo Strachwitz po vypuknutí druhé světové války jako reakci na germanizační tlak ze strany nacistických úřadů. Poprvé bylo veřejně prezentováno na schůzi výboru Národního souručenství. Signatáři následně deklaraci podepisovali postupně a samostatně. Doručeno bylo ve formě dopisu státnímu prezidentu Emilu Háchovi Františkem ze Schwarzenbergu 7. října 1939. Šlechtici v něm explicitně vyjádřili svou příslušnost k českému národu. Podepsalo se pod něj 82 nebo 85 šlechticů z následujících 33 rodů: Battaglia, Belcredi, Bubna z Litic, Colloredo-Mansfeld, Czernin, Dlouhoveský, Dobrzenský, Daczický z Heslova, Dohalský, Hildprandt, Hrubý z Jelení, Kálnoky, Kerssenbrock, Kinský, Kolowrat-Krakowský, Lobkowicz, Mensdorf-Pouilly, Sternberg, Thun-Hohenstein, Podstatský, Strachwitz, Serényi, Pálffy, Rieger, Schwarzenberg, Schlik, Wratislaw, Mladota, Baillet Latour, Paar, Parish, Nádherný a Schoenborn.\n\nNaposledy příslušníci české šlechty ještě veřejně vystoupili 25. července 1945, kdy upozornili dopisem československou vládu na majetkovou perzekuci rodin věrných národu za okupace. Dopis je signován Janem Lobkowiczem, majitelem velkostatku Drahenice.\n\nZa protektorátu byly šlechtické tituly opět uznávány, vládním nařízením č. 220/1939 byl totiž zrušen zákon č. 61/1918 Sb. \n\nVýznamným šlechtickým rodům bylo nabídnuto, aby se přihlásili k německé příslušnosti. Této nabídky využili někteří Czerninové, Kinští, Lažanští, Harrachové a Kotzové a také rody s francouzskými kořeny Rohanové, Beaufortové a Buquoyové. Naopak odmítli Czerninové, Sternbergové, Lobkowiczové, Wratislavové, Kinští, Dlauhowesští, Dobrzenští, Bubnové, Dohalští, Mladotové, Hrubí a Strachwitzové. Vedle těchto českých rodů se k české národnosti přihlásili i původně německé rody Schwarzenbergové, Colloredo-Mansfeldové, Aichelburgové, italské rody Batagliové, Belcrediové a Paarové, francouzské rody Mensdorffové-Pouilly a Bailletové a v neposlední řadě původem anglický rod Parischů. \n\nDo NSDAP si podali žádost např. Karl Buquoy, Eugen Ledebur, Karl Waldstein nebo Alfons Clary-Aldringen.\n\nRody hlásící se k českému národu byly perzekuovány. Některým byl majetek zkonfiskován, např. Adolfovi Schwarzenbergovi za jeho postoj k Benešovi a peníze, které poskytl na vybudování československého opevnění. Hlubocký majetek byl pak přímo řízen gestapem. Dalším stupněm bylo vyvlastnění, například Colloredům a Černínům. U jiných rodů byla zavedena vnucená správa velkostatků (zemědělských a lesnických podniků), týkala se především signatářů prohlášení věrnosti z roku 1938. V letech 1941–1942 byly takto postiženy rodiny Kinského (větev chlumecká i kostelecká), Belcrediho (Líšeň), Sternberga (Častolovice, Zásmuky; Český Šternberk), Schwarzenberga (sekundogenitura), Lobkowizce (drahenická a mělnická větev), Czernina (dymokurská větev), Kolowrata (Rychnov nad Kněžnou), Strachwitze (Zdounky), Parishe (Žamberk) a Dobrzenského (Potštejn). Pod vnucenou správu spadaly i objekty, které na pozemcích stály. Německá okupační správa je pak využívala k různým účelům, byly tam zřízeny dětské ozdravovny, vojenské lazarety, letní sídla nacistických pohlavárů nebo sklady armádní výzbroje. Toto příkoří zrušil dekret prezidenta republiky č. 5/1945 Sb. z 19. května 1945, který zrušil konfiskační opatření nacistického režimu.\n\nMikuláš z Bubna-Litic byl jediným reprezentantem šlechty, který se dostal přímo do funkce v protektorátní vládě. Od února 1940 do ledna 1942 byl ministrem zemědělství. Zastával názor, aby po zatčení Aloise Eliáše demonstrativně prezident Emil Hácha abdikoval a vláda hromadně podala demisi.\n\nZdeněk Bořek Dohalský byl za svou odbojovou činnost během prvního stanného práva zatčen gestapem 21. října 1941 a v únoru 1945 popraven v Malé pevnosti v Terezíně. Za druhého stanného práva 5. června 1942 byli gestapem zatčeni i jeho bratři. František Bořek-Dohalský byl poté vězněn na Pankráci, v Terezíně a v Dachau, válku přežil. Antonín Bořek-Dohalský byl po věznění v Terezíně umučen v září 1942 v Osvětimi. \n\nHumprecht Czernin, majitel velkostatku Hlušice, byl zatčen 9. června 1942, v Petschkově paláci byl stanný soudem 30. června 1942 odsouzen za neoprávněné vlastnění zbraně k trestu smrti a jeho majetek byl zkonfiskován ve prospěch Říše. Požádal o milost a trest mu byl změněn na doživotí. Odpykával si ho ve věznici v Brandenburgu an der Havel. Propukla u něj tuberkulóza, 15. září 1944 byl ve vážném stavu převezen do plicního sanatoria na Pleši a o 4 dny později tam zemřel.\nJeho bratr Rudolf Děpold Czernin se bránil, když na jeho velkostatek Dymokury byla uvalena vnucená správa a ten byl posléze prodán náhradovému fondu nacisty ovládaného Bodenamtu. Dne 11. srpna 1943 byl Rudolf Děpold zatčen gestapem za údajný poslech zahraničního rozhlasu. Následně si prošel věznicemi v Kolíně, na Pankráci, v Terezíně a v táboře Golnów u Štětína, konce války se dožil. Spolu s Czerninem byli vyšetřováni a následně odsouzeni také hrabě František Kinský, majitel zámku a velkostatku Kostelec nad Orlicí, a Karel (Charles) princ Rohan, majitel velkostatku Choustník.\n\nPoválečné období charakterizují tyto body:\n\nRámcová pravidla postupu vůči německému a maďarskému obyvatelstvu po osvobození stanovila 8. kapitola Košického vládního programu z 5. dubna 1945. Zásadní je dekret prezidenta republiky č. 12/1945 Sb. z 21. června 1945 o konfiskaci a urychleném rozdělení zemědělského majetku Němců, Maďarů, jakož i zrádců a nepřátel českého a slovenského národa. Rozhodující byla národnost, nikoliv státní příslušnost. Dekret se ovšem nevztahoval na osoby, které se aktivně účastnily odboje. Celkem se podle odhadu jednalo o přibližně 500–700 tisíc hektarů půdy a lesů. Konfiskace se vztahovaly také na jejich hrady, zámky, paláce a hospodářské objekty. Do vlastnictví států tak přešlo 496 hradů a zámků. Z nich bylo vybráno 48 objektů tzv. I. kategorie, které měly být zpřístupněny a využívány pro kulturní využití.\n\nDekret prezidenta republiky č. 33/1945 Sb. z 2. srpna 1945 o úpravě československého státního občanství osob národnosti německé a maďarské zbavil československé Němce a Maďary s výjimkou antifašistů státního občanství. Někteří němečtí příslušníci šlechtických rodin se nevrátili z fronty, jiní utekli krátce před příchodem Rudé armády nebo byli vyhnáni záhy po osvobození. Zbytek skončil v internačních táborech, odkud byli od prosince 1945 deportováni do Německa.\n\nNásledoval ještě dekret prezidenta republiky č. 108/1945 Sb. ze dne 25. října 1945 o konfiskaci nepřátelského majetku a Fondech národní obnovy. Podle něho byl zkonfiskován i ostatní majetek Němců a Maďarů, např. vybavení městských paláců nebo vil včetně uměleckých děl.\n\nKarl Waldstein a Karl Buquoy byl obviněni z kolaborace a stanuli před soudem.\n\nZnárodňování pozemkového majetku pokračovalo i v letech 1947 a 1948. Zákon č. 142/1947 Sb. ze dne 11. července 1947 o revizi první pozemkové reformy a zákon č. 46/1948 Sb. ze dne 21. března 1948 o nové pozemkové reformě (trvalé úpravě vlastnictví k zemědělské a lesní půdě) se dotkl českých majitelů.\n\nZákon č. 143/1947 Sb. ze dne 10. července 1947 o převodu vlastnictví majetku hlubocké větve Schwarzenbergů (tzv. Lex Schwarzenberg) na zemi Českou byl ušit na jednotlivce Adolfa Schwarzenberga. Protože podporoval protinacistický odboj ani nemohl být označen jako Němec, nemohly se v jeho případě uplatnil dekrety prezidenta republiky. Podle tohoto legislativního předpisu mu byl vyvlastněn majetek bez náhrady. Pro zákon hlasovala i Milada Horáková. Adolf Schwarzenberg zemřel o tři roky později.\n\nPo vydání těchto zákonů vzrostl počet konfiskovaných šlechtických sídel na více než devět set. Počet zpřístupněných objektů se ze 48 navýšil na 100, v 50. letech se ještě nepatrně rozšířil. Ostatní hrady a zámky byly přiděleny ministerstvům, především Ministerstvu vnitra a Ministerstvu obrany), školským a sociálním ústavům a Československým státním statkům. Nejhoršími správci, kteří údržbu výrazně zanedbávaly, bylo Ministerstvo obrany a státní statky.\n\nKonfiskací majetku komunistická perzekuce příslušníků české šlechty neskončila. Charakterizovala ji např. nemožnost studia, místo regulérní vojny služba u pomocných technických praporů (PTP) a podřadná zaměstnání. Někteří byli po vykonstruovaných procesech uvězněni. Mnozí se proto raději uchýlili do exilu.\n\nNové poměry po Sametové revoluci charakterizují tyto body: \n\nV rámci restitucí majetků byl většině šlechtickým dědicům vrácen jejich dědičný majetek, který přešel mezi 25. únorem 1948 a 1. lednem 1990 do vlastnictví státu, a navazují na tradice v hospodářství na svých pozemcích a v podnikání. \n\nRestitucí se týkají následující právní úpravy: zákon č. 403/1990 Sb. ze dne 2. října 1990 o zmírnění následků některých majetkových křivd, zákon č. 87/1991 Sb. ze dne 21. února 1991 o mimosoudních rehabilitacích a zákon č. 229/1991 Sb. ze dne 21. května 1991 o úpravě vlastnických vztahů k půdě a jinému zemědělskému majetku.\n\nV oblasti majetku spravovaného státem bylo podáno 173 restitučních žádostí vztahujících se k hradům a zámkům. Dohodou byla nejen šlechticům a jejich potomkům vydána např. následující někdejší šlechtická sídla: hrady Český Šternberk, Kost, Vysoký Chlumec, Střekov, tvrze Křepenice a Tuchoraz, zámky Blatná, Boskovice, Častolovice, Doudleby nad Orlicí, Chlumec nad Cidlinou, Kaceřov, Mělník, Nelahozeves, Nové Hrady u Vysokého Mýta, Nové Hrady nad Metují, Orlík, Rychnov nad Kněžnou, Skalka, Zalužany a Žďár nad Sázavou. Některé další objekty byly převedeny do majetku obcí: Loket, Košumberk, Svojanov, Pecka, Humprecht, Náměšť na Hané a Plumlov. Vydán byl také Lobkovický palác na Pražském hradě, Maltézský palác nebo zámek Liběchov. Restituce se pochopitelně týkaly rovněž rozsáhlých mobiliárních fondů, které byly často svezeny na jiné objekty. \n\nNásledující tabulka je výběr úspěšných restitucí příslušníků šlechty nebo jejich potomků (abecedně).\n\nNěkteří šlechtici však majetek zpátky nedostali, ačkoli by na něj nebýt tzv. Benešových dekretů měli mít nárok (za druhé světové války například byli aktivně zapojeni v odboji). Tito lidé se proto o svůj majetek se státem (někdy i úspěšně) soudí. Například v roce 1992 byl vznesen restituční nárok Karlem des Fours Walderode (1904–2000), který jako Němec přišel o majetek na základě Benešových dekretů. Teprve v roce 2019 byl majetek soudně potvrzen Johanně Kammerlanderové, vdově po Karlovi. Restituce se kromě lesů a jiných pozemků týkala zámku Hrubý Rohozec. Několik desetiletí se soudí o majetek Marie Alžběta Salmová-Reifferscheidt-Raitz, která se ho domáhá jako dcera posledního vlastníka Huga Mikuláše. Jde především o zámek Rájec nad Svitavou. Desítky let trvá také restituční spor Kristiny Colloredo-Mansfeldové a jejích příbuzných o zámek Opočno a jeho mobiliář. \n\nZákon o zrušení šlechtických titulů dnes sice stále platí, šlechtické tituly se však naprosto běžně používají, a to i ve veřejnoprávních médiích (např. Česká televize). Nemají ovšem úřední platnost, ale pouze stavovský charakter. Někteří právníci ovšem tvrdí, že zrušení šlechtických titulů v roce 1918 nebylo správně právně ošetřeno a tudíž je neplatné. Jisté je, že za použití šlechtického titulu dnes již nehrozí žádný postih.\n\nNyní jsou právně šlechtici (z většinového právního hlediska již bývalí) stejnými občany, jako všichni ostatní. Sdružují se jako občanské spolky, zpravidla s cílem podporovat zachování historie, památek a vzdělanosti. \n\nNěkteří šlechtici se uplatnili v politice, např. Karel Schwarzenberg (ministr zahraničí, poslanec, senátor), Michal Lobkowicz (ministr obrany, poslanec), Jaroslav Lobkowicz (poslanec) a Tomáš Czernin (senátor). Jiní se dali na církevní dráhu, např. František Lobkowicz (biskup ostravsko-opavský) a Christoph Schönborn (arcibiskup vídeňský).\n\nMezi nejznámější současné šlechtické rody v Česku patří:\n\nTyto rody pocházejí ze staré české šlechty předbělohorské anebo ze šlechty cizí, zejména rakouské, německé a italské, přišlé k nám v době pobělohorské.\n\nV neposlední řadě je mnoho prakticky neznámých rodů většinou s dědičným titulem rytíře nebo barona. Tyto šlechtické rody většinou pochází z české středověké šlechty, ale v průběhu let přišly o majetek.\n\n\n"}
{"id": "1025446", "url": "https://cs.wikipedia.org/wiki?curid=1025446", "title": "Enthroned", "text": "Enthroned\n\nEnthroned (česky \"korunován\") je belgická black metalová kapela z Bruselského regionu založená roku 1993. Společně s Ancient Rites nejznámější belgická black metalová kapela 90. let 20. století.\nMezi zakládající členy patřili zpěvák a baskytarista Lord Sabathan a bubeník Cernunnos. Později se přidal kytarista Tsebaoth a ještě později další kytarista Nornagest. Tsebaotha později nahradil Nebiros. Cernunnos spáchal v dubnu 1997 sebevraždu a sestava se opět obměnila.\n\nMezi stěžejní témata skupiny patří satanismus a okultismus. V logu je přítomen obrácený pentagram i obrácený kříž.\nV roce 1995 vyšlo první studiové album s názvem \"Prophecies of Pagan Fire\".\n\n\n\n\n\n+ několik split nahrávek\n\n"}
{"id": "1025453", "url": "https://cs.wikipedia.org/wiki?curid=1025453", "title": "Fullerton", "text": "Fullerton\n\nFullerton může znamenat:\n\n\n\n"}
{"id": "1025455", "url": "https://cs.wikipedia.org/wiki?curid=1025455", "title": "HC Dobřichovice", "text": "HC Dobřichovice\n\nHC Dobřichovice (celým názvem: Hockey Club Dobřichovice) byl český klub ledního hokeje, který sídlil ve městě Dobřichovice ve Středočeském kraji. Klub byl založen v roce 2003, zanikl v roce 2013 po odhlášení ze soutěže. V roce zániku se klub postaral o nejvyšší počet branek v historii středočeských krajských soutěží, týmu TJ Sokol Solopisky podlehl rekordním výsledkem 1:44.\n\nSvé domácí zápasy odehrával v Černošicích na tamějším zimním stadionu s kapacitou 300 diváků.\n\n\nZdroj: \n\n\n\nZdroj: \n\n"}
{"id": "1025459", "url": "https://cs.wikipedia.org/wiki?curid=1025459", "title": "TJ Sokol Mníšek pod Brdy", "text": "TJ Sokol Mníšek pod Brdy\n\nTJ Sokol Mníšek pod Brdy (celým názvem: Tělocvičná jednota Sokol Mníšek pod Brdy) má několik oddílů (všestrannost, stolní tenis, lední hokej, nohejbal, volejbal). Klub ledního hokeje je jedním z nich a sídlí ve městě Mníšek pod Brdy ve Středočeském kraji. TJ Sokol byl založen v roce 1995. Od sezóny 2018/19 působí ve Středočeské krajské soutěži, páté české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává v Černošicích na tamějším zimním stadionu s kapacitou 300 diváků.\n\n\nZdroj: \n\n\n\nZdroj: \n\n"}
{"id": "1025462", "url": "https://cs.wikipedia.org/wiki?curid=1025462", "title": "Constrained Shortest Path First", "text": "Constrained Shortest Path First\n\nConstrained Shortest Path First (CSPF) je rozšíření algoritmů pro hledání nejkratší cesty. Cesta vypočítaná pomocí CSPF je nejkratší cesta splňující určitá omezení. Jednoduše to znamená, že algoritmus hledání nejkratší cesty po vypuštění spojů, které nesplňují určitou sadu omezení. \"Omezením\" může být např. minimální požadovaná šířka pásma spoje (zaručená šířka pásma), koncové zpoždění, maximální počet použitých hopů, zahrnutí nebo vypuštění určitých uzlů. CSPF se používá v MPLS Traffic Engineering. Směrování pomocí CSPF se nazývá \"Constraint Based Routing\" (CBR).\n\nCesta vypočítaná pomocí CSPF může být stejná jako cesta vypočítaná pomocí OSPF a IS-IS, ale může být i jiná podle množiny omezení, která mají být splněna.\n\nUvažujme síť vpravo, v které má být spočítána cesta z routeru A na router C splňující omezení na šířka pásma, a kde cena každého spoje je rovna počtu hopů (tj. 1).\n\nJe-li x 50 jednotek, pak CSPF najde cestu A → B → C.\n\nJe-li x 55 jednotek, pak CSPF najde cestu A → D → E → C.\n\nJe-li x 90 jednotek, pak CSPF najde cestu A → D → E → F → C.\n\nVe všech těchto případech OSPF a IS-IS najde cestu A → B → C.\n\nJestliže však ceny spojů v této síti jsou různé, CSPF může najít různé cesty. Předpokládejme například, že oproti předchozímu příkladu je cena cest A → B a B → C 4. Portom:\n\nJe-li x 50 jednotek, pak CSPF najde cestu A → D → E → C.\n\nJe-li x 55 jednotek, pak CSPF najde cestu A → D → E → C.\n\nJe-li x 90 jednotek, pak CSPF najde cestu A → D → E → F → C.\n"}
{"id": "1025469", "url": "https://cs.wikipedia.org/wiki?curid=1025469", "title": "Eva Kováčová", "text": "Eva Kováčová\n\nEva Kováčová označuje více žen stejného jména:\n\n"}
{"id": "1025498", "url": "https://cs.wikipedia.org/wiki?curid=1025498", "title": "Mléčný tuk", "text": "Mléčný tuk\n\nBěžně konzumovaný mléčný tuk v kravském mléce a mléčných výrobcích obsahuje širokou škálu mastných kyselin.\n\nMléčný tuk se vyznačuje velmi dobrou stravitelností, která je dána vyšším obsahem mastných kyselin s krátkým a středně dlouhým řetězcem. Mléčný tuk je zdrojem energie a taktéž poskytuje v tuku rozpustné vitamíny A, D, E a K.\n\nSložení mléčného tuku má komplikovanou strukturu. Základními složkami jsou mono-, di- a triacylglyceroly, volné mastné kyseliny, steroly, estery sterolů, fosfolipidy a v tucích rozpustné vitamíny A, D, E a K.\n\nMléčný tuk se od ostatních tuků živočišného původu odlišuje zejména vyšším obsahem mastných kyselin s krátkým uhlíkatým řetězcem.\n\nMléčný tuk je dobře vstřebatelný. Příjem mléčného tuku by ovšem neměl být příliš vysoký.\n\nMateřské mléko obsahuje zhruba 3 – 5 % mléčného tuku, což činí polovinu energetického příjmu kojence. V kojenecké výživě se doporučuje využívat kombinaci živočišných i rostlinných tuků.\n\nDěti, které nemohou být kojeny mateřským mlékem, musí získávat energii a živiny prostřednictvím náhradní mléčné výživy. Někteří výrobci mléčné výživy pro kojence přidávají mléčný tuk do svých výrobků. Do těchto výrobků není třeba pro zvýraznění mléčné chuti přidávat mléčné aroma.\n"}
{"id": "1025500", "url": "https://cs.wikipedia.org/wiki?curid=1025500", "title": "Cristoforo Palmieri", "text": "Cristoforo Palmieri\n\nMons. Cristoforo Palmieri, C.M. (24. května 1939, Bitonto) je albánský biskup Rrëshenu italské národnosti a člen vincentinů.\n\nNarodil se 24. května 1939 v Bitontu, v chudé rodině, jako pátý z osmi dětí. Jeho otec Pietro Palmieri byl chudý švec a matka Grazia byla žena v domácnosti. Už jako dítě chodil do kostela a sloužil u oltáře. V této době cítil volání ke kněžství. Vstoupil do semináře díky tomu že mu nato přispěly přátelé. Roku 1960 vstoupil do komunity vincentinů. Studoval v Neapoli, Chieri a v Turíně. Na kněze byl vysvěcen 18. března 1967.\n\nJiž několik let působil a sloužil jako farář různých farností a jako představený misijní komunity. Křesťanské komunity v Neapoli, Lamezia Terme a v Lecce, ho znali jako faráře věrný kněžské službě a péči o chudé.\n\nRoku 1993 ze své vlastní vůle odešel do Albánie (Rrëshen), založit vincentinskou komunitu, aby hlásala evangelium v Mirditě, a pomáhat chudým podle vincentinského charismatu.\n\nDne 23. listopadu 2005 byl papežem Janem Pavlem II. jmenován biskupem Rrëshenu. Biskupské svěcení přijal 28. prosince 2005, z rukou arcibiskupa Rroka Koli Mirdity a spolusvětiteli byli arcibiskup John Bulaitis a arcibiskup Angelo Massafra.\n\n"}
{"id": "1025502", "url": "https://cs.wikipedia.org/wiki?curid=1025502", "title": "Seznam dílů amerického seriálu Kancl", "text": "Seznam dílů amerického seriálu Kancl\n\nToto je seznam dílů amerického seriálu \"Kancl\".\n\n<onlyinclude>\n\n"}
{"id": "1025507", "url": "https://cs.wikipedia.org/wiki?curid=1025507", "title": "Arguin", "text": "Arguin\n\nArguin () je ostrov u západního pobřeží Mauritánie v Arguinském zálivu. Má rozlohu 20 km², je široký je 2,6 km a dlouhý 8 km. Je obklopen vysokými a nebezpečným útesy.\n\nNyní je součástí národního parku Banc d´Arguin.\n\nV koloniálních dobách ostrov často měnil majitele. Prvním Evropanem, který navštívil ostrov byl portugalský mořeplavec Nuňo Tristão v roce 1443. Princ Jindřich Mořeplavec ustanovil na ostrově obchodní stanici, která dodávala do Portugalska náklady arabské gumy a otroků. Od roku 1455 bylo každý rok posláno do Portugalska na 800 otroků.\n\nV roce 1633 během Osmdesátileté války proti Španělsku (které bylo v té době v Iberské unii s Portugalskem), byl ostrov dobyt Holanďany. Zůstal pod nizozemskou nadvládou do roku 1678 (s krátkou přestávkou v roce 1665 kdy patřil Británii). Francie ovládla ostrov v září 1678, ale do roku 1685 byl opuštěn. Dlouhodobé evropské osídlení bylo problematické pro sucho a špatné podmínky ke kotvení lodí.\n\nArguin byl kolonií Braniborsko-Pruskou mezi lety 1685 a 1721. Poté převzali moc nad ostrovem Francouzi, následující rok je ovšem vystřídalo Nizozemsko. Roku 1724 jej opět získala Francie, ta jej držela další čtyři roky, ale roku 1728 ztratila svůj vliv ve prospěch domorodého obyvatelstva. Ostrov byl zahrnut do francouzské kolonie Mauritánie. Po osamostatnění Mauritánie roku 1960 zůstal pod její správou. Je součástí národního parku Banc d´Arguin National Park.\n"}
{"id": "1025511", "url": "https://cs.wikipedia.org/wiki?curid=1025511", "title": "Kvalifikace na Mistrovství Evropy ve fotbale hráčů do 21 let 2015", "text": "Kvalifikace na Mistrovství Evropy ve fotbale hráčů do 21 let 2015\n\nKvalifikace na Mistrovství Evropy ve fotbale hráčů do 21 let 2015 se účastnilo celkem 52 národních fotbalových týmů, členů UEFA. Hostitelská země (Česká republika) měla účast na závěrečném turnaji jistou a Gibraltar v době zahájení ještě nebyl členem. Kvalifikace se konala od března 2013 do října 2014.\n\nVšech 52 účastnických zemí bylo nejprve rozděleno do 5 košíků podle rankingu UEFA (pro reprezentace U21). V košících A až D bylo 10 týmů, v košíku E dvanáct. Zohlednily se napjaté vztahy mezi některými zeměmi, do jedné skupiny tak nemohly být vylosovány Arménie a Ázerbájdžán a také Rusko a Gruzie. \n\nExistovalo celkem deset skupin. Dvě z těchto skupin měly šest týmů, zbývajících osm skupin se skládalo z pěti týmů. Ve skupinách se utkal každý s každým doma a venku. Vítězové skupin postoupili do baráže. Týmy na druhých místech se seřadily v tabulce týmů na druhých místech. Čtyři nejlepší týmy z tohoto žebříčku doplnily desítku týmů v baráži. Sedm týmů, které postoupily z baráže doplnily hostitelskou zemi (Českou republiku) na závěrečném turnaji.\n\n\nV křížových tabulkách napravo je domácí tým v levém sloupci, hostující v horní řadě.\n\nZdroj:\nZdroj:\nZdroj:\n\n\nZdroj:\nZdroj:\nZdroj:\nZdroj:\nZdroj:\nZdroj:\n\nZdroj:\nDo žebříčku týmů na druhých místech se nezapočítávaly zápasy se šestými týmy dané skupiny, aby nebyly pětičlenné skupiny znevýhodněny.\n\nKritéria, která určovala umístění:\n\nLegenda:\n\nZápasy baráže se uskutečnily 9. a 10. října a odvety pak 14. října 2014. 7 vítězných týmů postoupilo na závěrečný šampionát v České republice.\nLos proběhl v pátek 12. září 2014 ve švýcarském Nyonu. 7 vítězů skupin s nejvyšším koeficientem UEFA bylo nasazeno proti zbývajícím nenasazeným týmům. Nemohly se střetnout týmy, které spolu hrály v kvalifikační skupině.\n\nZdroj:\n\nNa Mistrovství Evropy ve fotbale hráčů do 21 let 2015 postoupily z kvalifikace tyto týmy:\n\n"}
{"id": "1025513", "url": "https://cs.wikipedia.org/wiki?curid=1025513", "title": "Platičevo", "text": "Platičevo\n\nPlatičevo (v srbské cyrilici Платичево) je obec v západní části srbské Vojvodiny, administrativně spadající do Sremského okruhu. Prochází tudy železniční trať Ruma-Zvornik a zároveň hlavní silnice spojující Šabac a Novi Sad. V roce 1991 měla obec celkem 2809 obyvatel.\n"}
{"id": "1025514", "url": "https://cs.wikipedia.org/wiki?curid=1025514", "title": "Moločansk", "text": "Moločansk\n\nMoločansk (ukrajinsky '; rusky '; německy \") je město v Záporožské oblasti na Ukrajině. Leží na řece Moločně jihozápadně od Tokmaku a přibližně osmdesát kilometrů jihovýchodně od Záporoží, správního střediska celé oblasti. V roce 2013 žilo v Moločansku přibližně sedm tisíc obyvatel.\n\nMoločansk byl založen v roce 1804 mennonity, kteří sem přišli ze Západního Pruska a své sídlo pojmenovali \". Na ruské jméno Moločansk byl přejmenován poprvé v roce 1928, německé jméno měl pak ještě za druhé světové války v rámci říšského komisariátu Ukrajina.\n\n"}
{"id": "1025515", "url": "https://cs.wikipedia.org/wiki?curid=1025515", "title": "Škola života (Kancl)", "text": "Škola života (Kancl)\n\n„Škola života“ (v anglickém originále „Business School“) je sedmnáctá epizoda třetí řady amerického seriálu \"Kancl\". Premiérově byla vysílána 15. února 2007 na stanici NBC, v Česku potom 23. ledna 2010 na stanici Prima Cool. Scénář dílu napsal Brent Forrester, režie se ujal Joss Whedon.\n\nMichael Scott (Steve Carell) je pozván Ryanem Howardem (B. J. Novak), aby ve třídě podnikatelské školy promluvil o svých obchodních zkušenostech. Mnoho studentů se ho ptá na užitečnost papíru ve světě plném počítačů, proto se je Michael snaží přesvědčit, jak nezbytný papír je. V kanceláři firmy mezitím Dwight Schrute (Rainn Wilson) objeví netopýra a s pomocí kolegů se ho snaží chytit. Jim Halpert (John Krasinski) zneužije Dwightova strachu a předstírá, že byl netopýrem kousnut a že se nyní mění v upíra.\n\nOhlasy kritiků na epizodu byly dobré. Brian Zoromski z IGN uvedl, že „‚Škola života‘ předvedla to, co v dílech \"Kanclu\" funguje nejlépe“. Ocenil také Whedonův režisérský debut v tomto seriálu s tím, že jeho „režírování i smysl pro humor byly perfektně využity ve scénách, kde Jim předstírá upíra, což bylo k popukání“. Abby West z \"Entertainment Weekly\" zmínila scénu z umělecké výstavy mezi Michaelem a Pam (Jenna Fischer), která je podle ní typickým příkladem, jak se v epizodě \"Kanclu\" dokáže děj na místě změnit z komedie na dech beroucí dramatické vyvrcholení.\n"}
{"id": "1025520", "url": "https://cs.wikipedia.org/wiki?curid=1025520", "title": "Škola života", "text": "Škola života\n\nŠkoda života může být:\n"}
{"id": "1025524", "url": "https://cs.wikipedia.org/wiki?curid=1025524", "title": "Cesar Millan", "text": "Cesar Millan\n\nCesar Millan (rodným jménem César Millán Favela) nebo také „Zaříkávač psů“ (\"el perrero\") (* 27. srpna 1969 Culiacán, Sinaloa, Mexiko) je americký cvičitel psů.\n\nProslavil se vlastním televizním pořadem (\"Našeptávač psů\" nebo \"Vůdce smečky Cesara Millana\"), vysílaném na stanici National Geographic Channel. Dále vydal několik knih a pravidelně vychází jeho měsíční časopis Cesar's way. Lidé z celého světa se za ním sjíždějí aby jim Cesar pomohl s jejich psím mazlíčkem.\n"}
{"id": "1025525", "url": "https://cs.wikipedia.org/wiki?curid=1025525", "title": "Carnal Diafragma", "text": "Carnal Diafragma\n\nCarnal Diafragma je goregrindová kapela z České republiky založená roku 1997 v Ostravě.\n\nNa jejím založení v roce 1997 v Ostravě se podíleli Robert Rožanski - kytary/zpěv, Milan Jaňák - zpěv a Michal \"Kameň\" Kaminski - bicí. Skupina nejprve hrála noise/grind, který se postupem času vyvinul do goregrindu. Posléze se ke kapele připojil Lukáš \"Stezi\" Stejskal - baskytara, který však v roce 2000 z kapely odešel a místo něj nastoupil David \"Sabon\" Sněhota - baskytara. V roce 2001 se Stezi vrátil do kapely a kapela nahrála své debutové album \"Preparation of the Patients for Examination\", které bylo vydáno u ostravského vydavatelství Khaaranus Production. V roce 2002 kapela nahrává mini CD \"Daddy's Steak\" a split 7\"EP s německou kapelou Ulcerrhoea. Stezi poté definitivně opouští kapelu. V roce 2006 Carnal Diafragma nahrávají své druhé album \"Space Symphony Around Us\", které bylo vydáno u Lecter Music Agency a vyvolalo velmi dobrý ohlas na české scéně i v zahraničí, hlavně díky videoklipu \"Teletrambus\". Nedlouho poté Kameň opouští kapelu kvůli svým osobním problémům a na místo bubeníka nastupuje Ondřej \"Pode\" Podešva. V roce 2009 David \"Sabon\" Sněhota a Ondřej \"Pode\" Podešva opouštějí kapelu a místo nich nastupuje Libor \"Porky\" Philipp na místo bubeníka a Davidův bratr Martin \"Sabon\" Sněhota na místo baskytaristy. Kapela v roce 2011 nahrává své třetí album \"Planet of Children's Heads\", Martin \"Sabon\" Sněhota opouští kapelu a místo něj se opět vrací David \"Sabon\" Sněhota. Kapela během svého působení přispěla na několika kompilacích a vydala několik split kazet a CD s různými českými i zahraničními kapelami. V březnu 2015 odchází dlouholetý člen Milan \"Milaňo\" Jaňák a na místo zpěváka příchází Martin \"Kino\" Vašek (BBYB, ex-Cerebral Turbulency). V červenci 2015 vychází v Mexiku split CD s mexickou kapelou Fecalizer nazvané \"Grind Monsters\". V únoru 2017 vychází čtvrté album \"Grind Restaurant pana Septika\". V červnu 2017 z kapely odchází Libor \"Porky\" Philipp a novým bubeníkem se stává Lukáš Jelínek (Felisha, ex-Spasm). Během své existence kapela odehrála velké množství koncertů po České republice, Slovensku, Německu, Rakousku, Polsku, Ukrajině, Nizozemsku, Maďarsku, Itálii a Portugalsku.\n\n\n\n\n\n"}
{"id": "1025526", "url": "https://cs.wikipedia.org/wiki?curid=1025526", "title": "Boris (hudební skupina)", "text": "Boris (hudební skupina)\n\nBoris je japonská kapela založená roku 1992 v Tokiu. Tvoří ji trio Atsuo (vokály, bicí), Takeshi (kytara, baskytara) a Wata (kytara, vokály). Název pochází ze skladby Boris na albu \"Bullhead\" grungeové legendy Melvins. Hraje mix drone metalu, doom metalu, sludge metalu, stoner rocku, psychedelic rocku, noise rocku a ambientu.\n\nPrvní studiové album s názvem \"Absolutego\" vyšlo v roce 1996, obsahuje pouze jednu stejnojmennu skladbu o délce 65:34.\n\n\n\n\n"}
{"id": "1025530", "url": "https://cs.wikipedia.org/wiki?curid=1025530", "title": "Velký atraktor", "text": "Velký atraktor\n\nVelký atraktor je gravitační anomálie přitažlivosti s obrovskou koncentrací hmoty (10 hmotnosti Slunce). Od Slunce je vzdálen asi 200 miliónů světelných let, pro pozorovatele ze Země je ale skryt za neprostupnou oblastí prachoplynových mračen podél roviny Mléčné dráhy. Jeho pravá povaha je proto zatím neodhalena. S jistotou se dá nicméně říci, že se jedná vlastně o ústřední gravitační bod, ke kterému postupně směřuje vše v nadkupě Laniakea, slévají se v něm všechna vlákna jejích galaxií. Velký atraktor se sám pohybuje k větší Shapleyho nadkupě galaxií (10 hmotnosti Slunce, 650 miliónů světelných let). Opakem je dipólový repeler (odpuzovač), od něhož je pohyb směřován.\n"}
{"id": "1025536", "url": "https://cs.wikipedia.org/wiki?curid=1025536", "title": "Válka o zaměstnance", "text": "Válka o zaměstnance\n\n„Válka o zaměstnance“ (v anglickém originále „Branch Wars“) je desátá epizoda čtvrté řady amerického seriálu \"Kancl\". Premiérově byla vysílána 1. listopadu 2007 na stanici NBC, v Česku potom 27. března 2010 na stanici Prima Cool. Scénář dílu napsala Mindy Kaling, režie se ujal Joss Whedon.\n\nKaren (Rashida Jones), vedoucí pobočky firmy Dunder Mifflin v Utice, se snaží přetáhnout ze Scrantonu do své kanceláře Stanleyho (Leslie David Baker), který informuje Michaela Scotta (Steve Carell) o svém odchodu. Michael a Dwight (Rainn Wilson) se chtějí pomstít, obelstí Jima (John Krasinski) a společně všichni tři odjedou do Uticy, kde chtějí provést Karen, bývalé Jimově přítelkyni, kanadský žertík. V kanceláři ve Scrantonu se mezitím Pam (Jenna Fischer), Oscar (Oscar Nunez) a Toby (Paul Lieberstein) snaží udržet úroveň Klubu lepších věcí (v originále \"Finer Things Club\"), ve kterém diskutují o kultuře a umění a do kterého se taky snaží dostat Andy (Ed Helms).\n\nEpizoda „Válka o zaměstnance“ byla v roce 2008 nominována na cenu NAACP Image Award v kategorii Nejlepší scénář komediálního seriálu. Ohlasy kritiků byly většinou dobré. Oscar Dahl z BuddyTV uvedl, že to „byl asi nejzábavnější díl sezóny [\"Kanclu\"]“. Podle Christine Fenno z \"Entertainment Weekly\" se epizoda sice „nemohla měřit s genialitou dílu z předchozího týdne [„Michaelova reklama“], ale i tak naservírovala spoustu legrace“. Travis Fickett z IGN poznamenal, že cítí, jakoby měl tento díl „dvě poloviny, jednu funkční a jednu, která zas tak příliš nefunguje“, čímž odkazoval v prvním případě na výlet do Uticy a ve druhém případě na Klub lepších věcí.\n"}
{"id": "1025539", "url": "https://cs.wikipedia.org/wiki?curid=1025539", "title": "Penance", "text": "Penance\n\nPenance (v českém překladu z angličtiny \"pokání\") je americká doom metalová kapela založená roku 1989 ve městě Pittsburgh v Pensylvánii. Jejich nahrávka se dostala k členům kapely Cathedral, kterým se zalíbila. Nabídli bubeníkovi Miku Smailovi, jedinému stálému členu Penance, aby s nimi nahrál první desku Cathedral nazvanou \"Forest of Equilibrium\" (1991). Mike přijal. Smail nenechal Penance rozpadnout a v roce 1992 skupina vydala své první studiové album \"The Road Less Travelled\" u Rise Above Records (vydavatelství Lee Dorriana z Cathedral). Druhá dlouhohrající deska \"Parallel Corners\" již vyšla v roce 1994 u Century Media Records.\n\n\n\n"}
{"id": "1025540", "url": "https://cs.wikipedia.org/wiki?curid=1025540", "title": "Lvi přicházejí (Richter)", "text": "Lvi přicházejí (Richter)\n\nLvi přicházejí (1969, Die Löwen kommen) je dobrodružný román pro mládež od německého (NDR) spisovatele Götze Rudolfa Richtera.\n\nRomán se odehrává ve východní Africe v Keni v posledním desetiletí 19. století, konkrétně v letech 1892-1899 Na začátku příběhu se obyvatelé jedné kikujské vesnice ujmou bílého chlapce Jindřicha, jehož rodiče zavraždili členové karavany s otroky. Jindřich se brzy spřátelí se svými vrstevníky, s domorodým chlapcem Ňžomou a dívkou Vaňžirou.\n\nDo vnitrozemí Afriky začíná pronikat stále více a více bělochů z vyspělých kapitalistických zemí (z Velké Británie, Francie a z Německa) ve snaze získat pro sebe co největší část přírodního bohatství země. Podle Kikujů se chovají jako lvi, což jsou stepní lupiči. Táhnou vesnicemi, hrozí domorodcům svými hřmícími troubami (puškami), žádají maso a pivo a dokonce do své pevnosti unášejí děvčata. Přinášejí sebou bezohlednou touhu po majetku, což vede i k tomu, že poklidný život ve vesnici naruší vražda z touhy po získání půdy. Zločinci se stanou pohůnky bělochů a spolupracují i s lovci otroků.\n\nPostupná kolonizace Afriky zdánlivě přináší do kraje civilizaci, ale ve skutečnosti znamená jen další zotročení Afričanů. Naši hrdinové poznají hrůzy otrokářství a lovů na otroky a také nelidské podmínky v Angličany zakládaných pracovních táborech. Následná vzpoura domorodců je neúspěšná a mnoho mužů při ní přijde o život, protože jejich oštěpy, luky a šípy se nemohou měřit s moderními palnými zbraněmi.\n\nV kraji se usadí bílý bohatý farmář Mr. King. Jindřich se přestěhuje na jeho farmu a spřátelí se s jeho synem Jeftem. Ňžomo se pak stane v domě na farmě sluhou a brzy pocítí sociální nerovnost mezi ním a bělochy. I Jindřich, který odjíždí s Jeffem studovat na škole v Limuru, se chová k Ňžomovi trochu jinak, když je ve společnosti bělochů.\n\n"}
{"id": "1025541", "url": "https://cs.wikipedia.org/wiki?curid=1025541", "title": "The Real McKenzies", "text": "The Real McKenzies\n\nThe Real McKenzies je kanadská celtic-punková skupina, která byla založena ve Vancouveru roku 1992. Interpretují tradiční irské a skotské písně, kterým dodávají tvrdší ráz a tempo. Na stage v minulosti vystoupili společně například s Flogging Molly, Xcrosscheckx, The Misfits nebo skupinou Metallica.\n\nJejich tvorba je velmi podobná s Dropkick Murphy´s nebo Rum Jacks.\n\n\n\n\n"}
{"id": "1025545", "url": "https://cs.wikipedia.org/wiki?curid=1025545", "title": "García Loaysa y Girón", "text": "García Loaysa y Girón\n\nGarcía Loaysa y Girón (1534, Talavera de la Reina – 22. února 1599 Alcalá de Henares) byl španělský duchovní, spisovatel, politik a arcibiskup toledský.\n\nJiž jako mladý duchovní si získal přízeň krále Filipa II. a byl proto roku 1584 povolán ke dvoru, kde měl velký vliv, stal se vychovatelem infanta Filipa. Za nepřítomnosti arcivévody Alberta byl administrátorem toledského arcibiskupství (od 1595). Poté, co Albert rezignoval, stal se jeho nástupcem (1598). Jeho biskupské svěcení se odehrálo v Escorialu, které těžce nemocný Filip II. sledoval z lůžka. Filip III. jej po smrti svého otce vyhnal z paláce; arcibiskup se uchýlil do Alcalá de Henares, kde zemřel již 22. 2. 1599, aniž se stačil ujmout své diecéze.\n\n"}
{"id": "1025547", "url": "https://cs.wikipedia.org/wiki?curid=1025547", "title": "Šťavel evropský", "text": "Šťavel evropský\n\nŠťavel evropský (\"Oxalis stricta\") je jedním z několika druhů rodu šťavel, které jsou zavlečené do české přírody. Je to vlhkomilná, nízká bylina se žlutými květy a s listy připomínajícími jetel, která se často stává nepříjemným plevelem.\n\nDruh pocházející ze Severní Ameriky se rozšířil téměř do celé Evropy, východní Asie, Afriky i na Nový Zéland. Tento neofyt byl v české přírodě prvně popsán již v roce 1852, od té doby zde zdomácněl a postupně je roznášen do dalších oblastí republiky. V současnosti se vyskytuje roztroušeně po velké části České republiky, hojnější je v teplejších oblastech v nížinách než v chladném podhůří.\n\nNejvíce bývá rozšířen na půdách hlinitých a písčitých, dobře roste tam kde je dostatek humusu a málo vápna. Jeho kořeny jsou většinou v horní, orniční vrstvě. Nacházíme ho také na chudších kamenitých půdách které bývají průběžně dostatečně vlhké. Roste v zahradách, na polích, ve vinicích, v pískovnách, na okrajích lesů nebo v křovinách a na mnoha dalších polostinných stanovištích.\n\nVytrvalá rostlina s přímými lodyhami, dlouhými 15 až 40 cm, jež vyrůstají z plazivých podzemních oddenků které se lehce lámou. Lodyhy bývají někdy rozvětvené a poléhavé, v uzlinách však nezakoření. Jsou porostlé žlutavými až tmavě zelenými listy vyrůstajícími střídavě nebo ve zdánlivých přeslenech. Listy s dlouhými chlupatými řapíky bez palistů jsou trojčetné, 15 až 20 mm dlouhé a 15 až 25 mm široké. Jejich lístky jsou obsrdčité, celokrajné, na líci jsou lysé a na rubu krátce chlupaté. V noci a za nepříznivého počasí se lístky přes střední žilku svěšují.\n\nZ úžlabí listů vyrůstají bezlisté stopky (nejméně dvakrát delší než řapíky), na jejichž konci jsou vidlanovitá nebo vijanovitá květenství složená ze tří až šesti drobných žlutých květů s krátkými čárkovitými listeny. Oboupohlavné květy mají pět světle zelených, kopinatých kališních lístků asi 3 mm dlouhých a pět 6 až 8 mm dlouhých žlutých, podlouhle vejčitých korunních lístků. Mezi nimi roste ve dvou kruzích deset tyčinek a centrálně umístěný pestík.\n\nPokud je květ v poupěti jsou jeho dlouhé chlupaté stopky svěšené, při kvetení se vzpřimují, po odkvětu se opět sklápí a když plody dozrají stopky se znovu vztyčí. Květy jsou otevřeny jen krátce, obvykle přibližně od 9 do 16 hodin a pak vadnou. Běžně jsou opylovány hmyzem, za nepříznivého počasí se neotvírají a opylují se vlastním pylem. Malá kolonie rostlin může kvést průběžně od července do září. Ploidie druhu je 2n = 24.\n\nPlodem je zelená, vztyčená, podlouhlá, mírně pětihranná, 10 až 15 mm dlouhá tobolka. Má pět oddílů a v každém je asi deset hnědých, oválných, zploštělých semen s přívěskem. Asi 1 mm dlouhá semena s příčnými rýhami jsou z tobolky vystřelována pěti chlopněmi.\n\nŠťavel evropský se rozmnožuje semeny nebo podzemními oddenky, které se objevují tím více, čím více se půda kypří; dobře zakořeňují i jejich odlomené výběžky. Také na povrch vynesené oddenky mohou za vlhkého počasí snadno zakořenit.\n\nTobolky se zralými semeny náhle pukají, jejich chlopně se rychle svinují a semena jsou vymršťována i několik metrů daleko. Semena klíči nepravidelně, klíčivost si podržují několik let. Semenáčky vyrostlé z jara mohou kvést již téhož roku.\n\nCelá rostlina je jedlá, listy obsahující množství vitamínu C se pro svou kyselou chuť používají k dochucení salátů a nápojů. Pro velký obsah kyseliny šťavelové by se neměly používat ve větším množství, je zvláště škodlivá pro osoby s tendencí k  revmatismu, artritidě, dně a ke vzniku ledvinových kamenů. Celá rostlina obsahuje žluté barvivo.\n\nŠťavel evropský bývá považován za obtížný plevel hlavně v zahradách, kde mu nejvíce prospívá zavlažování, vysoký obsah živin a stálé okopávání které ho nutí vytvářet nové a nové rostliny; je tam jen těžce vyhubitelný. Na polích zapleveluje nejčastěji okopaniny a to obvykle pouze na okrajích lánů. Při pravidelné střídání porostů nemá šanci se příliš rozšířit.\n\n\n \n"}
{"id": "1025552", "url": "https://cs.wikipedia.org/wiki?curid=1025552", "title": "Braulio Rodríguez Plaza", "text": "Braulio Rodríguez Plaza\n\nBraulio Rodríguez Plaza (* 27. ledna 1944, Aldea del Fresno, Madrid) je španělský římskokatolický duchovní, současný arcibiskup toledský a primas španělský.\n\nNarodil se 27. ledna 1944 v Aldea del Fresno. Studoval v kněžském semináři v Madridu a na Papežské univerzitě Comillas získal licenciát z teologie. Na kněze byl vysvěcen 3. dubna 1972 kardinálem Vicentem Enriquem y Tarancónem. Po vysvěcení byl jmenován knězem dvou farností, vice-knězem farnosti San Miguel de Carabanchel a farářem San Fulgencio v Madridu. Později působil jako formátor vyššího madridského semináře.\n\nPoté co strávil dva roky v Jeruzalémě, získal na Biblické škole titul z Písma svatého.\n\nDne 6. listopadu 1987 byl papežem Janem Pavlem II. jmenován biskupem Osmi-Sorii. Biskupské svěcení přijal 20. prosince 1987 z rukou arcibiskupa Maria Tagliaferriho a spolusvětiteli byli kardinál Ángel Suquía Goicoechea a arcibiskup Teodoro Cardenal Fernández. Z fakulty v Burgosu získal doktorát v oboru biblická teologie.\n\nDne 12. května 1995 byl přeložen do diecéze Salamanca. Dne 28. srpna 2002 byl ustanoven metropolitním arcibiskupem valladolidským. Poté byl 16. dubna 2009 ustanoven arcibiskupem Toleda. Dne 29. června 2009 převzal od papeže Benedikta XVI. pallium.\n\nJe členem Stálého výboru Španělské biskupské konference.\n"}
{"id": "1025554", "url": "https://cs.wikipedia.org/wiki?curid=1025554", "title": "Andrea Cochran", "text": "Andrea Cochran\n\nAndrea Cochran je americká zahradní architektka. V roce 1998 založila firmu \"Andrea Cochran Landscape Architecture\" se sídlem v San Franciscu. Firma získala v roce 2014 národní cenu za design pro zahradní a krajinné architekty National Design Award. \n\nAndrea Cochran vystudovala v roce 1979 Harvard Graduate School of Design. Je to jedna ze sedmi žen, které vystupovaly v dokumentárním filmu \"Women in the Dirt\", díle, popisujícím celkem 22 inspirativních architektů, inženýrů a návrhářů.\n\n\n"}
{"id": "1025556", "url": "https://cs.wikipedia.org/wiki?curid=1025556", "title": "Garth Ennis", "text": "Garth Ennis\n\nGarth Ennis (* 16. ledna 1970, Holywood, Severní Irsko) je severoirský komiksový scenárista, který se prosadil i v USA. Svou kariéru započal u vydavatelství Fleetway Publications, ale brzy se prosadil i DC Comics a tamního imprintu Vertigo. Úspěch měl i u Marvel Comics. Proslul svou originální sérií \"Preacher (Kazatel)\" a prací na sériích \"Hitman\", \"Punisher\" a \"Hellblazer\". V současnosti vydává u menších vydavatelství, jako jsou Avatar Press a Dynamite Entertainment.\n\nV České republice vydaly komiksy Gartha Ennise nakladatelství BB/art a CREW.\n\n\n\n\n\n\n\n\n\n\n\n\n\n\n\n\n"}
{"id": "1025557", "url": "https://cs.wikipedia.org/wiki?curid=1025557", "title": "Sportovní klub vozíčkářů Praha", "text": "Sportovní klub vozíčkářů Praha\n\nOddíl handicapovaných sportovců Sportovní klub vozíčkářů Praha se zaměřuje na výkonnostní i rekreační sport. Sdružuje sedm oddílů pro hendikepované sportovce: florbal, lyžování, potápění, stolní tenis, orientační sporty, outdoorové sporty a tanec. \n\nFlorbalový oddíl se stabilně pohybuje ve špičce české ligy. Sjezdaři se pravidelně zúčastňují evropských i světových soutěží. Orientační závodníci patří do lepší poloviny na mistrovstvích světa v klasických závodech i Trail orienteering.\n\n"}
{"id": "1025558", "url": "https://cs.wikipedia.org/wiki?curid=1025558", "title": "Seznam písní Marcela Zmožka", "text": "Seznam písní Marcela Zmožka\n\nToto je seznam písní, které nazpíval nebo k nim napsal text Marcel Zmožek.\n\npoz. - píseň - (autor hudby / autor textu) - interpret, duet\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n"}
{"id": "1025559", "url": "https://cs.wikipedia.org/wiki?curid=1025559", "title": "Mien Ruys", "text": "Mien Ruys\n\nWilhelmina Jacoba (Mien) Moussault-Ruys více známá jako Mien Ruys (12. dubna 1904 Dedemsvaart – 9. ledna 1999 Dedemsvaart) byla krajinářská a zahradní architektka původem z Nizozemska. Její odkaz je udržován v rodném městě, kde na ploše 25 000 m² vytvořila komplex experimentálních zahrad podle svých představ o pěstování rostlin a zahradní architektuře. Spolu s osobnostmi, jako je například Piet Oudolf je Mien Ruys řazena mezi hlavní představitele hnutí New Perennial wave (nová trvalková vlna). Zasloužila se o výsadbu trvalek do soukromých zahrad.\n\nSvou kariéru zahájila v zahradní školce svých rodičů v Dedemsvaartu. Její otec Bonne Ruys založil v roce 1888 školku \"\"Moerheim Nursery\"\" a specializoval se na trvalky. Mien Ruys krátce studovala zahradní architekturu v Berlíně v roce 1920 a později absolvovala stáže v Anglii, např. ve městě Tunbridge Wells. Otec byl přítelem slavné zahradní architektky Gertrude Jekyll, od níž se naučila používat barevné kombinace . Po návratu domů se zapojila do práce v rodinné firmě. Od roku 1924 Mien Ruys začala experimentovat na pozemcích svých rodičů. První zkušenosti ji přivedly k zásadě, že výběr rostlin je nutné vždy přizpůsobit půdním a klimatickým podmínkám. \n\nVe třicátých letech studovala architekturu u Marinuse Jana Granpré Molièra, známého holandského architekta a krajináře a zpočátku byla ovlivněna tzv. Delftskou školou. Inklinovala k jednoduchým, prostým tvarům a to ji vedlo ke spolupráci se skupinou významných architektů „8“ z Amsterdamu a „Opbouw“ z Rotterdamu. Pracovala s architektem Gerritem Rietveldem, který v Bergeijku projektoval továrnu a park, který ji obklopuje, navrhovala Mien Ruys. Inspiraci čerpala od Mondriana, Van Doesburga a Christophera Tunnarda. \n\nCeloživotním dílem Mien Ruys byly zahrady v Dedemsvaartu, které sloužily jako tvůrčí laboratoř, kde autorka zkoušela zahradní design před uvedením do praxe. Tyto experimenty byly základem pro další zahrady podle jejích návrhů a pomohly jí stát se jednou z nejpozoruhodnějších krajinných a zahradních architektů v Nizozemsku. V první polovině dvacátého století se zahrady v Dedemsvaartu staly nejvýznamnější trvalkovou školkou v Evropě. \n\nAž do konce druhé světové války se Mien Ruys zabývala hlavně tvorbou velkých soukromých zahrad, ve kterých měly významné místo trvalkové záhony. Po válce se věnovala také veřejné zeleni a její tvorba té doby byla charakterizována používáním šikmých linií a úhlů v kontrastu s pravidelnými domy. Později se ale vrátila k rovným liniím často ve formě pravidelně zastřižených zelených čtverců v kontrastu s rozvolněným vzhledem trvalek.\n\nMien Ruys v Nizozemsku vydala řadu knih, nejznámější z nich je \"Het Vaste plantenboek\" (\"Kniha trvalek\"). Se svým manželem Theo Moussaultem (bývalý majitel amsterdamského týdeníku \"De Groene Amsterdammer\") vydávala od roku 1955 čtvrtletník \"Onze eigen Tuin\" (\"Naše vlastní zahrada\"), který je stále považován za jednu z nejkreativnějších nizozemských publikací v této oblasti a obsahoval také „zahradnické poučky pro začátečníky“. Mien Ruys zemřela v roce 1999.\n\nRuys patří mezi uznávané zahradní architekty. Časopis \"Trouw\" ji zařadil mezi deset nejvlivnějších zahradních architektů na světě.\nJejí styl je charakterizován jako \"jasný, přímý a holý\". Byla ovlivněna japonským designem a použitím obdélníkových prostor, vody, bambusu a dřeva. Je jí přičítána schopnost vytvářet otevřené a přehledné prostory i v malých zahradách.\n\nExperimentovala s různými levnými a odpadovými materiály, nejúspěšnější byla s oblázkovými dlaždicemi a pražci. Rovněž se pokoušela o použití recyklovaných plastů. Její použití starých železničních pražců vedlo ke konceptu zahrad „\"bielzentuin\"“ (od \"biels,\" holandské slovo pro pražec).\nPrvní bielzentuin udělala v roce 1956, v zahradě bytového domu v Overveen postaveném holandským architektem Gerardem Holtem. Dům je na seznamu městských památek.\nTo vedlo k velkému využívání pražců v nizozemských zahradách a Mien Ruys se začalo říkat \"\"Bielzen Mien\"\".\nPráce Mien Ruys významně ovlivnily mnoho dalších architektů během 20. a počátku 21. století. Jako originální lze hodnotit i používání vyšších travin ve skupinách a cílená práce s prostorem a liniemi. Její práce jsou typické asymetrickou kompozicí hmot, zřetelnými úhly a překrývajícími se tvary. Brzy po válce tvořila zahrady s diagonální úpravou, s ohledem na postavení domu, což jí vyneslo přezdívku „Schuine Mien“ (Šikmá Mien). Během dalších let se její styl změnil.\n\nV úpravách kladla důraz na jednoduchost a snadnou údržbu. Ovlivnila vytváření soukromého prostoru intimních malých částí zahrad, tak jak o to usilovala Gertrude Jekyll. V souladu s pracemi Gertrudy Jekyll rovněž používala přírodní styl zahradních úprav místo kobercových výsadeb křiklavých barev. Vlivem vzestupu používání funkcionalistických a dalších ozdobných úprav okleštěných budov docházelo ke zjednodušování zahrady, která měla být v souladu s budovou. Vždy hledala podstatu prostoru a možnosti místa; jednoduché a funkční rozvržení s volnou, přirozenou výsadbou. \n\nJejí úpravy zahrad lze popsat jako vyvážené s kontrastními texturami, tvary a barvami, v souladu s dobovou módou. Používala trávy v kontrastu s vodou. Používala velké nebo malé vodní plochy. Výsadby jsou provedeny tak, aby dávaly pocit přírody a přirozenosti. Domnívala se, že trvalky umožňují zažít přírodu v zahradě, což pokládala za důležitou funkci zahrady.\n\nVýznamně ovlivnila masové používání trvalek nabídkou levných rostlin a použitím rostlin vhodných pro různá stanoviště. Významné bylo také její využívání a šíření rostlin pěstovaných z cibulí. Její rady o tom, jak a kde sázet cibuloviny byly vyhledávány i ve Spojených státech.\n\nVýraznými znaky tvorby, které se ovšem neobjevují vždy a u všech prací autorky jsou:\n\nMuzeum s názvem \"Tuinen Mien Ruys\" (Zahrady Mien Ruys) bylo otevřeno v roce 1976 a obsahuje 25 modelových zahrad. Je spravováno nadací Foundation Tuinen Mien Ruys, která začala spolupracovat s \"Rijksdienst voor het Cultureel Erfgoed\" v roce 2001. V důsledku toho byl v říjnu 2004 třem ze zahrad udělen status „Rijksmonument“ (národní kulturní památka). V roce 2014 bylo přidáno dalších šest zahrad z období rekonstrukce. Celý komplex je městskou památkou a je přístupný pro veřejnost.\n\nV roce 2002 muzeum Tuinen Mien Ruys vydalo zprávu, že z důvodu finančních potíží rozšiřuje své aktivity. Nadace se také rozešla se školkami Moerheim, na které bylo muzeum stále připojeno a vybudovalo si svůj vlastní vchod. S pomocí dobrovolníků a dárců se stal rozpočet opět účetně finančně vyrovnaným v roce 2008.\n\n"}
{"id": "1025561", "url": "https://cs.wikipedia.org/wiki?curid=1025561", "title": "Formule E", "text": "Formule E\n\nFormule E (oficiálně FIA Formula E Championship) je nová série závodů monopostů poháněných výhradně elektricky. Závody jsou pořádány pod záštitou Mezinárodní automobilové federace (FIA). Koncept šampionátu byl zveřejněn již v roce 2012.\n\nVozy budou zpočátku jednotné (všechny stáje budou závodit se stejnými vozy), v následujících sezonách by pak měl každý tým postavit svůj vlastní monopost, stejně jako tomu je např. ve Formuli 1.\n\nV první sezóně jednotný vůz postavila francouzská firma Spark Racing Technologies, přičemž monopost je výsledkem desetiměsíční kooperace mezi firmami Dallara (která navrhla šasi), McLaren (který dodal motor – stejný, jaký je použit v hypersportovním voze McLaren P1), Williams (baterie) a Renault. Od druhé sezóny si však mohly týmy vyvíjet vlastní pohonné jednotky. Pro třetí navrhla Dallara nový nos vozu s dvojitým předním křídlem, za účelem vizuální odlišnosti od jiných sérií.\n\nAkumulátor však nedokáže vydržet po celou délku závodu, a tak musí jezdci po vybití přesedat do druhého auta, což vzbudilo velkou kritiku vůči sérii. Od páté sezóny byl vybrán McLaren, jako dodavatel nových akumulátorů, které by měly vydržet po celou délku závodu.\n\nMaximální výkon motoru je 200 kW, přičemž ten je povolen jen na jedno kolo v tréninku i v kvalifikaci. V závodě je výkon vozu omezen na 170 kW, přičemž tři jezdci, kteří jsou vybráni fanoušky, mohou ve druhém voze využít navýšení výkonu (o 10 až 30 kW dle jejich volby).\n\nMinimální předepsaná hmotnost vozu včetně jezdce je od třetí sezóny 880 kg.\n\nV sezóně Formule E se jezdí okolo 12 závodů, ve kterých získávají body jak jezdci, tak jejich týmy. Závodní víkend sestává z volných tréninků v ranních hodinách, kvalifikace v poledne a 1 nebo 2 závodů odpoledne.\n\nBodování závodů je stejné jako ve Formuli 1, přičemž za pole position jsou navíc udělovány 3 body a za nejrychlejší kolo v závodě 2 body (v první a druhé sezóně), od třetí sezóny se však FIA rozhodla udělit jen jeden bonusový bod. Jezdec (resp. tým) s nejvyšším počtem bodů na konci sezóny, se stává mistrem světa.\n\nSeriálu se mj. účastní i mnoho bývalých pilotů Formule 1 – jsou to Jaime Alguersuari, Karun Chandhok, Pascal Wehrlein, Bruno Senna, Jérôme d'Ambrosio, Felipe Massa, Brendon Hartley, Sébastien Buemi, Jarno Trulli, Lucas di Grassi, Nick Heidfeld, Charles Pic, Takuma Sató a Nelson Piquet, Jr.\n\nKvůli lepší propagaci se závody konají pouze na městských okruzích, nechybí ani slavné Monte Carlo. Délka tratě je od 1,8 do 3,4 kilometrů, jezdci absolvují okolo 50 kol a závod trvá okolo 1 hodiny.\n\nV první sezóně Formule E se odjelo 11 závodů, od září 2014 do června 2015. Mistrem světa se stal Nelson Piquet Jr. o jediný bod před Sébastienem Buemim. Mezi týmy zvítězil e.dams Renault.\n\nZajímavostí bylo, že v 11 závodech se radovalo 7 různých vítězů: Buemi, Bird, Piquet Jr., da Costa, Prost, d'Ambrosio a Di Grassi.\n\nV druhé sezóně od října 2015 do července 2016 bylo v kalendáři Formule E 10 závodů v 9 městech. Mistrem světa se stal Sébastien Buemi o 2 body před Lucasem Di Grassim, a to díky zajetí nejrychlejšího kola v posledním závodě sezóny. Vítězství mezi týmy obhájil e.dams Renault.\n\nTřetí sezóna Formule E probíhala od října 2016 do července 2017. Mistrem se stal Lucas Di Grassi před Buemim a nováčkem Felixem Rosenqvistem. e.dams Renault úspěšně znovu obhájil pozici nejlepšího týmu.\n\nČtvrtá sezóna Formule E se skládala ze 12 závodů od prosince 2017 do července 2018, účastnilo se jí 10 týmů a 26 jezdců. Vítězem mezi jezdci se stal Francouz Jean-Éric Vergne se 198 body, který za sebou nechal di Grassiho a Sama Birda. Mezi týmy získal titul tým Audi Sport ABT Schaeffler, který o pouhé 2 body porazil Techeetah.\n\nPátá sezóna probíhala od prosince 2018 do července 2019, účastnilo se jí 11 týmů a 24 jezdců.\n\nNejvýznamnější změnou byl nový monopost. Poté, co se první 4 sezóny od Formule E 2014/15 využíval Spark-Renault SRT 01E, byl pro tuto sezónu představen nový stroj Spark-Renault SRT05e stejného výrobce Spark Racing Technology.\n\nDo šampionátu se zapojila se svou pohonnou jednotkou i automobilka BMW.\n\nTituly získali Jean-Éric Vergne a Techeetah.\n\nOd šesté sezóny (2019/20) se zapojily se svými motory i Mercedes-Benz a Porsche.\n"}
{"id": "1025565", "url": "https://cs.wikipedia.org/wiki?curid=1025565", "title": "Jonathan Hill", "text": "Jonathan Hill\n\nJonathan Hill, titulem baron Hill z Oareford, CBE, PC (* 24. července 1960, Londýn, Anglie) je britský politik, od listopadu 2014 evropský komisař pro finanční stabilitu, finanční služby a kapitálový trh v Evropské komisi vedené Jean-Claude Junckerem.\nDne 25. června 2016 oznámil rezignaci na tuto pozici k 15. červenci, a to v reakci na výsledek britského referenda o setrvání země v EU, v němž se Britové těsně vyslovili pro vystoupení z unie. Hillovo portfólio bylo převedeno na Valdise Dombrovskise, který je místopředsedou Komise pro euro a sociální dialog.\n\nStudoval na \"Highgate School\" v Londýně a na Trinity College v Cambridgi.\n\nV letech 1985 až 1986 pracovalo v aparátu britských konzervativců (\"Conservative Research Department\"), poté do roku 1989 jako speciální poradce na ministerstvech pro zaměstnanost, pro obchod a průmysl a na ministerstvu zdravotnictví. V letech 1989 až 1991 pracoval pro marketingovou a PR firmu \"Lowe Bell Communications\" v letech 1991 a 1992 pracoval v politickém odboru britského konzervativního premiéra sira Johna Majora, v letech 1992 až 1994 jako jeho politický tajemník a vedoucí jeho politického odboru.\n\nDne 27. květen 2010 byl královnou povýšen na barona Hilla \"z Oarefordu v hrabství Somerset\". Je doživotním členem Sněmovny lordů, horní komory britského parlamentu, za Konzervativní stranu.\n\n\n"}
{"id": "1025566", "url": "https://cs.wikipedia.org/wiki?curid=1025566", "title": "Mařík", "text": "Mařík\n\nPříjmení Mařík s ženskou variantou Maříková se v češtině vyskytuje již stovky let. Původně staré české mužské jméno zdokumentované již ve 14. století, o víceru cizojazyčných variantách: Latinsky Mauricius, Marzicon nebo Marsson, německy Mauritius.\n\n\n\n\n"}
{"id": "1025576", "url": "https://cs.wikipedia.org/wiki?curid=1025576", "title": "Zdeněk Konečný (1936)", "text": "Zdeněk Konečný (1936)\n\nZdeněk \"Mustafa\" Konečný (* 13. srpna 1936) je bývalý československý basketbalista. Je zařazen na čestné listině zasloužilých mistrů sportu.\n\nV československé basketbalové lize hrál 14 sezón (1955-1972). S týmem Zbrojovka/Spartak ZJŠ Brno byl pětkrát mistrem a čtyřikrát vicemistrem Československa. V historické střelecké tabulce 1. basketbalové ligy Československa (od sezóny 1962/63 do 1992/93) je na 135. místě s počtem 2122 bodů.\n\nS týmem se zúčastnil čtyř ročníků Poháru evropských mistrů v basketbale, v sezóně 1958/59 hráli osmifinále, v sezóně 1962/63 se probojovali mezi čtyři nejlepší týmy, v semifinále byli vyřazeni španělským Real Madrid. V další sezóně 1963-64 skončili druzí, když ve finále prohráli s Real Madrid (110-99, 64-84) a sezóně 1964-65 byli vyřazeni ve čtvrtfinále rozdílem jednoho bodu ve skóre od italského Ignis Varese. V Poháru vítězů pohárů 1966-67 prohráli v semifinále s Ignis Varese (83-84, 53-58).\n\nS reprezentačním družstvem Československa se zúčastnil Olympijských her 1960 (5. místo) a dvou Mistrovství Evropy – 1961 v Bělehradě (5. místo) a 1963 ve Wroclawi, Polsko (10. místo). Za Československo v letech 1958 až 1963 hrál celkem 84 zápasů. \n\nV roce 2006 byl uveden do Síně slávy města Brna.\n\n\n\n\n"}
{"id": "1025579", "url": "https://cs.wikipedia.org/wiki?curid=1025579", "title": "Miloš Volešák", "text": "Miloš Volešák\n\nMiloš Volešák (* 20. dubna 1984, Trenčín) je slovenský fotbalový brankář, jenž od léta 2014 působí v týmu MŠK Žilina.\n\nS fotbalem začal v Trenčíně, odkud se v roce 2005 vydal na hostování do AFC Nové Mesto nad Váhom. V sezoně 2010/11 s Trenčínem postoupil do 1. ligy. S mužstvem si zahrál v Evropské lize 2013/14 i 2014/15. Stal se také kapitánem týmu.\n\nNa konci srpna 2014 přestoupil do MŠK Žilina, kde se setkal s trenérem Adriánem Guľou, který jej dříve vedl v Trenčíně. Za Žilinu debutoval 14. září 2014 v ligovém duelu proti ŠK Slovan Bratislava, kde vychytal několik čistých šancí a pomohl k výhře 3:0. Z brány hned po svém příchodu vytlačil Martina Krnáče. V ročníku 2014/15 Trenčín získal mistrovský titul, na kterém se hráč částečně podílel. V sezóně 2016/17 Fortuna ligy získal Volešák titul se Žilinou.\n\nMiloš Volešák působil v mládežnických reprezentacích Slovenska.\n\n"}
{"id": "1025583", "url": "https://cs.wikipedia.org/wiki?curid=1025583", "title": "Ostrov tisíce vůní", "text": "Ostrov tisíce vůní\n\nOstrov tisíce vůní (1978) je dobrodružný historický román pro mládež z bojů Kubánců proti španělským kolonizátorům v letech 1895-1898, který napsal český spisovatel Jaroslav Pecháček.\n\nHlavní postavou románu je šestnáctiletý český mladík Petr Dvořák, který žije se svým otcem v Baltiomoru v Marylandu (zemřelou maminku nikdy nepoznal). Po náhlé otcově smrti odjíždí ke své provdané sestře Mary do Tampy na Floridě. Petrův švagr Tom Osborn je však nesnášenlivý a pedantský a neustále dává Petrovi znát, že je jen „chudý příbuzný“. Chce po něm, aby nastoupil jako pomocný dělník v tabákové tvárně, ale novinář Richard (Dick) Norton, se kterým se seznámil na cestě za sestrou, mu opatří místo bankovního poslíčka.\n\nTomova domácnost je pro Petra vězením. Musí se každý večer zpovídat, co za den udělal, a nikdy si nesmí po práci zajít mezi chlapce, s nimiž se skamarádil v zaměstnání. Toulá se proto během svých pochůzek po městě a jednoho dne se seznámí s mladým Kubáncem Manuelem Zorillou, která mu nadšeně vypráví o „ostrově tisíce vůní“ (o Kubě), odkud musel se svou rodinou emigrovat do USA po neúspěšném povstání proti španělským kolonizátorům.\n\nJednoho dne je Tomovo chování již tak nesnesitelné, že Petr uteče z domova za Manuelem a chce se ním dostat na Kubu, kde se připravuje nové povstání. Najde je však policie a Petr se musí vrátit do Tampy. Pan Norton, který se Mary zřejmě úspěšně dvoří, nabídne Petrovi, že se stane jeho zaměstnavatelem. Petr se s ním dostane do Havany, kde pozná legendárního kubánského revolucionáře a básníka Josého Martího, setká se znovu s Manuelem a najde zde také svou první velkou a nakonec nešťastnou lásku, tanečnici Juanitu. \n\nOpustí Nortona, o kterém zjistí, že na Kubě zastupuje americké zájmy, a s Manuelem a s mnoha dalšími přáteli se nakonec zúčastní velkého tažení povstaleckého vojska z provincie Oriente (Santiago de Cuba) na východě ostrova, které skončí vítězstvím nad Španěly. To však brzy získá hořkou příchuť prohry. Kubánci sice porazili Španěly, ale místo nich dostali nového pána – Spojené státy americké, které využily revoluce pro své vlastní zájmy.\n\n"}
{"id": "1025584", "url": "https://cs.wikipedia.org/wiki?curid=1025584", "title": "Ledový zámek", "text": "Ledový zámek\n\nLedový zámek (nor. Is-slottet) je román norského spisovatele, básníka a dramatika Tarjei Vesaase, poprvé vydaný v roce 1963 v Oslu. Je psaný v jazyce Nynorsk (nová norština) a stal se součástí klasické norské literatury. Za tento román dostal v roce 1964 Tarjei Vesaas Literární cenu Severské rady. Román byl v roce 1987 zfilmován.\n\n Život jedenáctileté Siss z norského venkova se změní ve chvíli, kdy se do vesnice ke své tetě přistěhuje tichá a zamlklá dívka Unn. Obě dívky k sobě cítí jakési pouto a náklonnost, a tak jednoho večera Siss přijde navštívit Unn. Z dialogu dívek vyplyne, že Unn nedávno po nemoci zemřela maminka a že otce vlastně nikdy neměla, takže má jen tetu, která si ji vzala k sobě. Obě dívky jsou ve sbližování nesmělé, ale pak Unn napadne, že by se měly vysvléci do naha, jen tak pro zábavu. Udělají to, ale po chvíli se zase obléknou a cítí se trapně. Unn nakonec požádá Siss, zda by jí mohla svěřit své tajemství, že se bojí, že se nedostane do nebe. Siss se toho večera vrací domů a překonává strach ze zimní temnoty. Další den se Unn ztrácí, nepřijde do školy a nikdo neví, co s ní je. Nakonec pak je ve škole Siss požádána, aby se došla zeptat, proč Unn nepřišla do školy. Doma ale není. Zahájí se pátrání, všichni muži z okolí dny i noci hledají zmizelou dívku, ale nenajdou ji. Siss se propadne do smutku a odcizí se ostatním dětem. Trvá to dlouho. Pak, na konci jara, je Unn nalezena v tajícím vodopádu, kam se tehdy v zimě zatoulala, ztratila se v něm a umrzla. Siss nakonec opouští samotu a smutek a nalézá cestu zpět k ostatním dětem.\n\n"}
{"id": "1025586", "url": "https://cs.wikipedia.org/wiki?curid=1025586", "title": "Zákon o nabývání a pozbývání československého státního občanství", "text": "Zákon o nabývání a pozbývání československého státního občanství\n\nZákon o nabývání a pozbývání československého státního občanství byl zákon přijatý Národním shromážděním republiky československé dne 13. července 1949 a upravoval nabývání a pozbývání československého státního občanství. Tímto zákonem byl zrušen zákon o nabývání a pozbývání československého státního občanství sňatkem a řada dřívějších zákonů o státním občanství.\n\nZákon byl změněn zákony č. 72/1958 Sb., 165/1968 Sb., 39/1969 Sb. a 88/1990 Sb.\n\n"}
{"id": "1025587", "url": "https://cs.wikipedia.org/wiki?curid=1025587", "title": "Sanjin Prcić", "text": "Sanjin Prcić\n\nSanjin Prcić (* 20. listopadu 1993, Belfort, Francie) je bosensko-francouzský fotbalový záložník, který hraje ve francouzském klubu Stade Rennes. Reprezentuje Bosnu a Hercegovinu.\n\nV profi fotbale debutoval v klubu FC Sochaux-Montbéliard.\n\nV létě 2014 přestoupil do Stade Rennes.\n\nNejprve působil v bosenském mládežnickém týmu U17, poté v U19 a U21.\n\nV bosenském reprezentačním A-mužstvu debutoval 3. září 2014 v přátelském utkání proti Lichtenštejnsku (výhra 3:0).\n\n"}
{"id": "1025593", "url": "https://cs.wikipedia.org/wiki?curid=1025593", "title": "Pchočchon", "text": "Pchočchon\n\nPchočchon je jihokorejské město. Nachází se v severozápadní části území, v provincii Kjonggi mezi hlavním městem Soulem a Tchebeckými horami v provincii Kangwon. Katastrální území je jedno z nejhornatějších v provincii Kjonggi. 70 % území je zalesněno, obděláváno je 6,5 % rozlohy. Vzhledem k vnitrozemské poloze má kontinentální podnebí.\n\n"}
{"id": "1025598", "url": "https://cs.wikipedia.org/wiki?curid=1025598", "title": "Československé státní občanství", "text": "Československé státní občanství\n\nČeskoslovenské státní občanství bylo státní občanství Československa v letech 1918 až 1939 a 1945 až 1992. Československé státní občanství vzniklo 28. října 1918 a zaniklo v důsledku zániku České a Slovenské Federativní republiky uplynutím 31. prosince 1992.\n\nV období let 1918 až 1969 bylo státní občanství jediné a jednotné, od roku 1969 existovala také občanství České socialistické republiky a Slovenské socialistické republiky.\n\nNabývání a pozbývání československého státního občanství upravovaly tyto zákony:\n"}
{"id": "1025601", "url": "https://cs.wikipedia.org/wiki?curid=1025601", "title": "Kryptoměna", "text": "Kryptoměna\n\nKryptoměna je typ digitální měny či elektronických peněz, což je novodobý druh měny/peněz. Podle vyjádření Generálního finančního ředitelství se však nejedná o měnu, ale o nehmotnou movitou věc. Tyto peníze jsou tvořeny elektronicky. Kryptoměna se opírá o asymetrickou kryptografii, tj. šifrování, pro řetězení digitálních podpisů jednotlivých převodů, peer-to-peer sítě a decentralizaci. Jejím nejstarším a zároveň nejznámějším a nejrozšířenějším zástupcem je Bitcoin.\n\nPrvní pokusy zavést elektronické peníze se odehrály již v polovině 20. století ve spojení s postupným rozšiřováním internetu. Účel byl zavést speciální elektronický platební nástroj, který by dokázal provádět rychlé platby v reálném čase bez ohledu na hranice státu nebo geografickou polohu aktérů. Vzniklo tehdy hned několik platebních internetových systémů, mezi které patřil například Ecash, Cybercash a Milicent. Jejich hlavní funkcí měla být úhrada malých finančních částek, tzv. mikroplateb, za úspory nákladů, které provází tradiční peněžní transakce. Nikdy nešlo o plnohodnotnou náhradu skutečných peněz, ale spíše o konkurenci šeku, směnky nebo platební karty.\n\nTaké vznik Bitcoinu, první kryptoměny, měl podobnou motivaci. Klasické převody peněz byly pomalé, drahé, netransparentní a neanonymní (nebezpečné). Pro Bitcoin nic z toho neplatí. Vznikl v roce 2009 na základě článku, který byl uveřejněn o několik měsíců dříve. Vytvořil ho anonymní vývojář nebo skupina vývojářů pod pseudonymem Satoshi Nakamoto. V roce 2011 si již této měny všimli odborníci z oblasti ekonomie a za další dva roky také laická veřejnost. Bylo to v době, kdy euro procházelo výraznými krizemi, a lidé se poohlíželi po nějaké alternativě. Cena Bitcoinu začala výrazně vzrůstat. Rok 2013 se stal rokem Bitcoinu, který se také ukázal jako příležitost k investici a zhodnocení majetku. Bitcoiny lze nakupovat stejně jako jakoukoliv jinou měnu nebo s nimi spekulovat úplně stejně jako s ostatními měnami na Forexu.\n\nBanky plánují v roce 2018 spustit svou vlastní společnou kryptoměnu Utility Settlement Coin (USC). Kryptoměna má podobné ekonomické charakteristiky jako zlatý standard.\n\nRoku 2019 byl představen systém kryptoměny Randpay. Její protokol umožňuje náhodné vybrání stran transakce a tím redukovat její složitost.\n\nKryptoměna se od tradičních peněz liší hlavně nepřítomností centrální autority.\n\nBěžné vlastnosti kryptoměn jsou:\n\nS rostoucí popularitou kryptoměny Bitcoin nicméně část investorů tvrdí, že kryptoměny mohou představovat nejenom prostředek směny, ale i investiční aktivum. V případě Bitcoinu jsou taková tvrzení vedena s argumentem, že počet těchto digitálních mincí nepřesáhne 21 milionů, mohou tedy v dlouhodobém horizontu hypoteticky sloužit jako uchovatel hodnoty. Nicméně někteří považují bitcoin za pyramidové schéma.\n\nMezi negativní vlastnosti patří vysoká energetická spotřeba kryptoměn a také to, že vlastník kryptoměny (respektive privátního klíče) nese sám zodpovědnost za zabezpečení a management svojí kryptoměny, což vyžaduje relativně pokročilé technické dovednosti.\n\nStěžejní charakteristikou kryptoměny je blockchain, který zajišťuje nepopiratelnost transakcí, tedy za předpokladu zajištění dostatečné decentralizace jeho ověřovatelů. Na základě jednoho z několika typů ověřovacích protokolů se následně tvoří bloky, které obsahují veškeré transakce za období od vygenerování bloku předcházejícího. Bloky vznikají obvykle v pravidelných časových intervalech. Na obsahu nového bloku se musí dohodnout všichni ověřovatelé, a pokud se tak stane, zařadí se blok do řetězce bloků zvaný blockchain (řetězec (chain) bloků). Jakmile dojde k zařazení bloku do blockchainu, nelze ho již za normálních okolností modifikovat. Veškeré informace, které obsahuje, již bude obsahovat navždy. U některých kryptoměn dochází při vygenerování bloku také ke vzniku nových digitálních mincí. Vytvořené digitální mince slouží jako odměna pro ověřovatele, bez kterých blockchain nemůže fungovat.\n\nBlockchain má díky svým vlastnostem velké množství praktických využití v podobě digitálních identit, demokratických hlasovacích systémů, nepopiratelné vlastnictví digitálních komodit, finančních transakcí, správou aktiv a mnoha dalších.\n\nBlockchain je vlastně vzájemně sdílená databáze veškerých transakcí, což zabraňuje podvodům. Modifikovat ho lze totiž jen v případě, kdy by uživatel vlastnil nadpoloviční výkon celé sítě. Celou blockchainovou databázi je možné vidět např. na stránkách blockchain.info.\n\nPro získání bitcoinů či jiných kryptoměn existují směnárny nebo burzy. U směnárny kupuje zákazník bitcoin od směnárníka za předem daný kurz, naopak u bitcoinových burz kupuje bitcoin od lidí a konečná cena je definována nabídkou a poptávkou. Směnárny mají tu výhodu, že se oproti burzám nemusí zákazník nijak verifikovat. V ČR funguje internetová směnárna Simplecoin a burzy Coinmate a Coingi. Další varianta je nákup bitcoinu za hotovost, k tomuto nákupu slouží bitcoinmaty.\n\nDalší variantu představují zahraniční burzy typu Coinbase, Bitfinex, Bittrex, Kraken či Binance. Ty umožňují i registrace z ciziny, k dokončení registrace je však mnohdy nutný proces ověření totožnosti. Celá procedura se navíc může výrazně protáhnout, neboť některé burzy hlásí ohromný zájem o nové registrace a ne vždy se je daří okamžitě odbavovat. Například Coinbase v listopadu 2017 údajně vyřizovala 100 tisíc registrací denně. Některá tržiště, konkrétně Bittrex, proto dokonce vytvořila pořadníky pro nové uživatele. Konkurovat jim chtěl například i český projekt kryptoměnové burzy NakamotoX, jejíž název odkazuje ke jménu údajného tvůrce bitcoinu Satoshi Nakamota. Burza NakamotoX však po přibližně ročním neúspěšném provozu ukončila na začátku roku 2019 svůj provoz.\n\nNakupovat bitcoin, případně ostatní kryptoměny, lze také ve speciálních automatech, takzvaných bitcoinmatech. Jejich počet dosahoval v Česku začátkem roku 2018 zhruba dvou desítek, mezi jejich výhody patří rychlost směny bez nutnosti zdlouhavé registrace. Nevýhodu představuje v porovnání s velkými online burzami relativně méně výhodný kurz.\n\nOd roku 2016 je dalším, světově poměrně unikátním způsobem, kde Bitcoin nakoupit, síť trafik Geco. Těch je v současné době přes 300 v různých českých městech. Možné to je díky spolupráci provozovatele trafik se specializovanou krypto-firmou WBTCB, s.r.o. Transakce se začíná na webových stránkách Bitstock.com patřící firmě WBTCB, s.r.o. Zde si klient vytvoří objednávku k nákupu Bitcoinu. Tu si uloží, vytiskne a později předloží obsluze trafiky. Na základě těchto údajů a hotovostní platby v českých korunách obsluze trafiky jsou klientovi objednané Bitcoiny připsány do jeho bitcoinové peněženky. Tímto způsobem lze Bitcoiny nejen nakupovat, ale také prodávat. V tom případě je nutné obsluze trafiky navíc sdělit předem vygenerovaný PIN. Obsluha pak klientovi za online prodané Bitcoiny vyplatí hotovost v českých korunách.\n\nNěkteré kryptoměny lze již považovat za plnohodnotnou alternativu k tradičním měnám. Například pomocí Bitcoinů lze zaplatit i v některých kamenných a internetových obchodech v České republice. Mezi největší eshopy, které tuto možnost nabízí, patří například Alza.cz. Pomocí kryptoměn lze zaplatit také v několika kavárnách, restauracích, menších obchodech nebo u čerpací stanice Krypto v Praze, která přijímá Bitcoiny. Kritické hlasy ale zdůrazňují, že většina jejich držitelů je využívá jen kvůli finanční spekulaci a neplatí jimi. Informace o podnicích, kde lze digitálními měnami v Česku platit, se snaží agregovat portál Coinmap.\n\nV listopadu 2019 byl na webu Business For Home vydán článek s nadpisem \"Germany: Legislation Enables Banks To Sell And Store Crypto Currencies\" (překlad: \"Německo: Právní předpisy umožňují bankám prodávat a ukládat kryptoměny\").\n\nPro pseudonymitu, kterou kryptoměny plátcům zaručují, se někdy kryptoměny používají pro nelegální obchody. Jsou snadno využitelné pro korupci, daňové podvody nebo financování nelegálních činností, např. terorismu, únosů, vydírání, ransomware atd. Jednu takovou protiprávní činnost představoval proslulý ilegální server Silk Road (Hedvábná stezka), na kterém se dalo obchodovat se všemi myslitelnými drogami, zbraněmi a dalším kontroverzním zbožím. Z technologického hlediska je pro tento typ aktivit vhodnější monero než bitcoin kvůli plné anonymitě transakcí.\n\n\"Viz. článek: Seznam kryptoměn.\"\n\nV současné době existuje již přes 1380 jednotlivých kryptoměn. Mnoho z nich funguje na stejné kódové bázi a představují pouze kosmetickou úpravu původní mince s odlišnými parametry (časová distribuce bloků, počet mincí, …). Část digitálních mincí rovněž využívá stejný blockchain, konkrétně pak platformu Ethereum.\n\nTabulka uvádí seznam kryptoměn s tržní kapitalizací nad 500 mil. USD. \"Data jsou uvedena k 14.11.2017.\"\n\nSamostatný případ využití kryptoměn pak představují takzvané primární úpisy digitálních mincí (ICO). Začínající projekty získávají výměnou za své vlastní virtuální mince (tokeny) potřebný kapitál. Investoři naopak mají zajištěn přednostní přístup ke kryptoměně, jež se může časem výrazně zhodnotit.  Velký úspěch ale zaznamená jen relativně málo podobných projektů, zhruba každá třetí digitální měna vydaná za těchto podmínek neuspěje a její hodnota klesne na nulu. Výjimkou nejsou ani podvodná schémata s jediným cílem vybrat peníze a zmizet. Američtí regulátoři proto chtějí ICO podřídit podobným pravidlům jako cenné papíry.\n\nV říjnu 2019 se finanční představitelé zemí ze skupiny G20 shodli na přísnějších regulací kryptoměn, jako je např. plánovaná libra firmy Facebook. Vydávání těchto tzv. stablecoin by podle nich nemělo být povoleno, do doby, než budou vyřešena různá globální rizika, která tyto měny představují.\n\nV září 2019 vyšel článek, ve kterém bylo doloženo, že světová těžba kryptoměn prostřednictvím aplikací v počítačích, noteboocích a mobilních zařízeních, spotřebovala přibližně 18,8 gigawattu elektrické energie. Tato spotřeba se rovná roční spotřebě energie v Polsku a současně odpovídala emisím ve výši 800 tun skleníkového plynu oxidu uhličitého (CO2). Článek se odkazoval na informace od antivirové firmy Kaspersky Lab.\n\n\n"}
{"id": "1025604", "url": "https://cs.wikipedia.org/wiki?curid=1025604", "title": "Britské královské tituly", "text": "Britské královské tituly\n\nBritská královská rodina má ve svém držení kromě titulu britského monarchy několik dalších královských titulů, jejichž držiteli jsou někteří ze členů současné královské rodiny. Například nejstarší syn úřadující královny Alžběty II., princ Charles je nositelem titulu \"\"prince z Walesu a hraběte z Chesteru, vévody z Cornwallu, vévody z Rothesay, hraběte z Carricku, barona z Renfrew etc.\"\".\n\nTituly britské královské rodiny v současné době aktivní\n\nV současné době neaktivní tituly, které byly v minulosti používány \"\" \n"}
{"id": "1025606", "url": "https://cs.wikipedia.org/wiki?curid=1025606", "title": "Motýlek (film)", "text": "Motýlek (film)\n\nMotýlek (ang. \"Papillon\") je americký hraný film natočený režisérem Franklinem J. Schaffnerem v roce 1973 na motivy stejnojmenného autobiografického románu spisovatele Henriho Charrière.\n\nFilm vypráví příběh francouzského vězně Henriho Charrière přezdívaného \"Motýlek\" (Steve McQueen), který se spolu se spoluvězněm Louisem Degou (Dustin Hoffman) pokouší uprchnout z trestanecké kolonie ve Francouzské Guyaně. Ústředním motivem snímku je touha člověka po svobodě.\n\nV úvodu snímku je odsouzený vězeň Henri přezdívaný pro své tetování Motýlek odeslán z Francie na doživotí do trestanecké kolonie ve Francouzské Guyaně. Na lodi potkává odsouzence Louise Degu, který byl do kolonie poslán za falšování peněz. Henri za úplatu brání slabšího Louise před ostatními spoluvězni. Po doplutí do kolonie jsou oba konfrontováni s hrubým zacházením dozorců a otřesnými podmínkami, které činí pobyt v tropickém vězení téměř nemožným. Motýlek se od počátku pokouší z věznice uprchnout. Při pokusu o útěk je však zadržen a dva roky držen na samotce. Po propuštění a umístění do ošetřovny naplánuje Motýlek nový útěk společně s vězni Clusiotem a Maturettem. Na poslední chvíli se ke skupince přidává také Louis. Clusiot je při útěku chycen a Louis Dega si zlomí kotník, přesto se tříčlenné skupině podaří uprchnout až k nachystané lodi. U ní však zjistí, že byli podvedeni, neboť loď je prohnilá a neschopná plavby. Pomoc naleznou v nedalekém táboře malomocných, kteří jim poskytnou své plavidlo. Na ní se vězni doplaví k pobřeží Hondurasu, kde jsou však ihned po přistání napadeni vojáky. Uprchnout se podaří pouze Motýlkovi, který se skryje v džungli a útočiště nalezne u místního indiánského kmene. Po odchodu od indiánů se Motýlek skryje v ženském klášteře, avšak abatyše jej prozradí úřadům, načež je opět odvezen do věznice v Guyaně a na samotce je držen dalších pět let. Poté je zestárlý Motýlek převezen na Ďábelský ostrov, kde se setká s přítelem Louisem Degou. Motýlek uprchne i odtud, když skočí do moře a na pevninu se nechá unášet na pytli naplněném kokosovými ořechy.\n\nJerry Goldsmith byl za hudbu k filmu Motýlek v roce 1974 nominován na cenu Oscara. Téhož roku byl Steve McQueen za hlavní roli v tomto filmu nominován na zisk Zlatého glóbu. Ocenění Golden Screen získal film Motýlek v roce 1974 a 1984.\n\n\n"}
{"id": "1025608", "url": "https://cs.wikipedia.org/wiki?curid=1025608", "title": "Multicar M 25", "text": "Multicar M 25\n\nMulticar M 25 je pracovní vozítko vyráběné v letech 1978 až 1992 ve Waltershausenu v tehdejším Východním Německu (později ve znovusjednoceném Německu). Celkem se vyrobilo 100 000 těchto dopravních prostředků, od roku 1991 vybavených moderním motorem VW a poté také IVECO.\n"}
{"id": "1025628", "url": "https://cs.wikipedia.org/wiki?curid=1025628", "title": "Seznam svatých passionistů", "text": "Seznam svatých passionistů\n\nToto je seznam svatých a blahoslavených Společenství utrpení Ježíše Krista. V závorce je uveden datum svátku nebo připomenutí. \n\n\n\n"}
{"id": "1025634", "url": "https://cs.wikipedia.org/wiki?curid=1025634", "title": "Dempo SC", "text": "Dempo SC\n\nDempo Sports Club je indický fotbalový klub z města Panadží ve státě Goa založený roku 1961. Je vlastněn těžební společností Dempo. Domácím hřištěm je stadion Fatorda s kapacitou 24 000 míst. Klubové barvy jsou modrá a bílá.\n\n\n"}
{"id": "1025636", "url": "https://cs.wikipedia.org/wiki?curid=1025636", "title": "SK Viktorie 1935 Nové Strašecí", "text": "SK Viktorie 1935 Nové Strašecí\n\nSK Viktorie 1935 Nové Strašecí (celým názvem: Sportovní klub Viktorie 1935 Nové Strašecí) je český klub ledního hokeje, který sídlí ve městě Nové Strašecí ve Středočeském kraji. Založen byl v roce 1935. V sezóně 2017/18 působil v Amatérské hokejové lize Slaný, neregistrované soutěži ledního hokeje v České republice. Klubové barvy jsou modrá a bílá.\n\nHokejovou sezónu 2019/20 hraje klub amatérskou soutěž BNB Cup na zimním stadionu v Rakovníku.\n\n\nZdroj: \n\n\n\nZdroj: \n\n"}
{"id": "1025637", "url": "https://cs.wikipedia.org/wiki?curid=1025637", "title": "Salgaocar FC", "text": "Salgaocar FC\n\nSalgaocar Football Club je indický fotbalový klub z města Vasco da Gama ve státě Goa založený roku 1956. Letopočet založení je i v klubovém emblému. Je vlastněn společností Salgaocar. Domácím hřištěm je stadion Tilak Maidan s kapacitou 7 000 míst. Klubové barvy jsou zelená a bílá.\n\n\n\n"}
{"id": "1025639", "url": "https://cs.wikipedia.org/wiki?curid=1025639", "title": "HK Příbram 99", "text": "HK Příbram 99\n\nHK Příbram 99 (celým názvem: Hokejový klub Příbram 99) je český klub ledního hokeje, který sídlí v Příbrami ve Středočeském kraji. Založen byl v roce 1999. V roce 2018 byl do klubu sloučen tým Slavoje Obecnice. Od sezóny 2018/19 působí ve Středočeské krajské soutěži, páté české nejvyšší soutěži ledního hokeje. Klubové barvy jsou černá a žlutá.\n\nSvé domácí zápasy odehrává na zimním stadionu Příbram s kapacitou 5 700 diváků.\n\n\nZdroj: \n\n\n\nZdroj: \n\n"}
{"id": "1025640", "url": "https://cs.wikipedia.org/wiki?curid=1025640", "title": "TJ Sokol Solopisky", "text": "TJ Sokol Solopisky\n\nTJ Sokol Solopisky (celým názvem: Tělovýchovná jednota Sokol Solopisky) je český klub ledního hokeje, který sídlí v obci Třebotov ve Středočeském kraji. Založen byl v roce 1937. Od sezóny 2018/19 působí ve Středočeské krajské soutěži, páté české nejvyšší soutěži ledního hokeje. Klubové barvy jsou červená a bílá.\n\nSvé domácí zápasy odehrává v Černošicích na tamějším zimním stadionu s kapacitou 300 diváků.\n\n\nZdroj: \n\n\n\nZdroj: \n\n"}
{"id": "1025641", "url": "https://cs.wikipedia.org/wiki?curid=1025641", "title": "HC Spartak Žebrák", "text": "HC Spartak Žebrák\n\nHC Spartak Žebrák, z.s. (celým názvem: Hokejový club Spartak Žebrák) je český klub ledního hokeje, který sídlí ve městě Žebrák ve Středočeském kraji. Založen byl v roce 1934. Od sezóny 2016/17 působí ve Středočeské krajské soutěži, páté české nejvyšší soutěži ledního hokeje. Klubové barvy jsou červená a modrá.\n\nSvé domácí zápasy odehrává v Hořovicích na tamějším zimním stadionu s kapacitou 500 diváků.\n\n\nZdroj: \n\n\n\nZdroj: \n\n"}
{"id": "1025643", "url": "https://cs.wikipedia.org/wiki?curid=1025643", "title": "Laniakea", "text": "Laniakea\n\nLaniakea je nadkupa galaxií, která je domovem Mléčné dráhy, Sluneční soustavy a Země. Patří mezi největší struktury v pozorovatelném vesmíru. Definoval ji v roce 2014 tým astronoma Brenta Tullyho z Havajské univerzity v Honolulu, který při tom využil databázi vzdálenosti a pohybů více než 8 000 galaxií Cosmicflows-2. Tým využil pozorované rychlosti pohybu jednotlivých galaxií a odečetl od nich odhadnutou průměrnou rychlost rozpínání vesmíru. Zbylá rychlost potom vyjadřovala působení gravitační síly na galaxie. Tully a jeho tým tyto hodnoty přepočítali do trojrozměrného modelu hlubokého vesmíru s vyjádřením hustot galaxií a jejich pohybem. Název pochází z havajštiny a znamená \"nezměrná nebesa.\"\n\nMístní nadkupa galaxií je podle tohoto modelu pouze výběžkem Laniakey. Laniakea měří napříč 520 milionů světelných let a obsahuje hmotu odpovídající 10 Sluncí. Zahrnuje přibližně 100 tisíc galaxií, z nichž prakticky všechny plynou k jedné oblasti, která má v této části vesmíru největší gravitační přitažlivost – k Velkému atraktoru, který leží ve směru souhvězdí Kentaura a Hydry.\n\n"}
{"id": "1025644", "url": "https://cs.wikipedia.org/wiki?curid=1025644", "title": "Karl Uchatzy", "text": "Karl Uchatzy\n\nKarl Uchatzy (??? – 27. srpna 1866 Liberec\n) byl český a rakouský úředník a politik německé národnosti, během revolučního roku 1848 poslanec Říšského sněmu.\n\nV letech 1832–1840 působil jako vrchní správce frýdlantského clam-gallasovského panství. Předtím zde byl justiciárem.\n\nBěhem revolučního roku 1848 se pak zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Frýdlant. Uvádí se jako vrchní úředník. Patřil ke sněmovní levici.\n\nByl nositelem rakouské medaile za občanské zásluhy. K roku 1866 se uvádí jako emeritní notář v Liberci.\n\nZemřel 27. srpna 1866. Pohřeb se konal v Liberci 29. srpna. Tehdy je uváděn jako intendant.\n"}
{"id": "1025645", "url": "https://cs.wikipedia.org/wiki?curid=1025645", "title": "Ocquerre", "text": "Ocquerre\n\nOcquerre je francouzská obec v departementu Seine-et-Marne v regionu Île-de-France. V roce 2011 zde žilo 426 obyvatel.\n\nCocherel, Crouy-sur-Ourcq, Lizy-sur-Ourcq, Mary-sur-Marne, May-en-Multien, Tancrou, Vendrest\n\n\"Počet obyvatel\" \n\n"}
{"id": "1025646", "url": "https://cs.wikipedia.org/wiki?curid=1025646", "title": "HC SKP Beroun", "text": "HC SKP Beroun\n\nHC SKP Beroun (celým názvem: Hockey Club SKP Beroun) byl český klub ledního hokeje, který sídlil ve městě Beroun ve Středočeském kraji. Zanikl v roce 2012. Největším úspěchem klubu byla čtyřletá účast v Meziokresním přeboru, šesté nejvyšší soutěži ledního hokeje v České republice.\n\nSvé domácí zápasy odehrával na zimním stadionu Beroun s kapacitou 2 272 diváků.\n\n\nZdroj: \n\n\n\nZdroj: \n\n"}
{"id": "1025647", "url": "https://cs.wikipedia.org/wiki?curid=1025647", "title": "Československé reparace a restituce z Německa", "text": "Československé reparace a restituce z Německa\n\nPoválečné československé reparace a restituce z Německa byly součástí Morgenthauova plánu na poválečné uspořádání Německa. Po létě 1944 a osvobození Francie se stala otázka poválečného Německa aktuální. K jedním z návrhů na jeho uspořádání patřil plán amerického ministra financí Henryho Morgenthaua. Na Postupimské konferenci se staly německé reparace hned prvním bodem programu.\n\nPo válce sledovalo Československo při požadavku reparací, mimo dalších cílů, také hospodářské oslabení Německa. V roce 1947 bylo nepřímo donuceno svoji politiku přehodnotit. Jednak si západní velmoci uvědomovaly, že pokud by se v Německu pod tíhou reparací zhoršila jeho hospodářská situace, nebylo by možná schopné svým finančním závazkům dostát. Na druhé straně nesledovaly ve svých zónách rozklad průmyslu s nadšením.\n\nExilová vláda se věnovala především otázkám restitucí. V Košicích řešila podle svého programu hlavně reparace. Byla si však vědoma, že restituce se budou projednávat až na Mírové konferenci, a snad proto s vyčíslením požadavků nijak nespěchala. Koncem srpna 1945 bylo Československo pozváno na reparační konferenci do Paříže a mělo do 1. října 1945 zaslat své reparační požadavky, tak jako ostatní státy, které požadovaly reparační vyrovnání ze států západní zóny. Následně vydalo 31. srpna 1945 dekret č. 54/1945 Sb. o přihlašování a zjišťování válečných škod. Lhůtu pro podávání reparačních požadavků stanovila vláda do 29. 9. 1945.\n\nNa Postupimské konferenci padlo rozhodnutí, že reparační nároky USA, Velké Británie a „jiných zemí, které mají právo na reparace“ (18 států s výjimkou Polska a SSSR), mají být financovány ze západních okupačních zón a z „vhodného německého zahraničního majetku“. (SSSR připadla ze západních zón ještě část průmyslového zařízení.) Za „vhodný německý zahraniční majetek“ se ale mohl považovat i majetek vysídlených sudetských Němců.\n\nPodle dohody mohl být „reparační nárok na úhradu materiálních ztrát” součástí, takže ČSR požadovala náhradu ve výši 11,5 miliardy USD a dodatkem vyčíslila i materiální škody (vynaložená pracovní síla na válečném úsilí proti Německu, ztráty pracovních sil nasazených v Německu, výlohy na jejich invalidní důchody, léčebnou péči a jejich snížená práceschopnost) ve výši 6 miliard USD (1938). Celkem požadovala po Německu 17,561 miliard USD (1938).\n\nVzhledem k tomu, že se Roosevelt, Churchill a Stalin již v Jaltě dohodli na vyplácení reparací především zemím, které „nesly hlavní břímě války, utrpěly největší ztráty a vybojovaly vítězství nad nepřítelem“, nemohlo si Československo dělat příliš velké naděje. Válka postihla území ČSR málo a v porovnání s jinými státy bojovali českoslovenští vojáci na frontách jen v malém počtu. K vojenským nákladům ale mohlo přiřadit i náklady za výzbroj 44 divizí, které Německo okupací zabralo a náklady na mobilizaci v roce 1938.\n\nPodle výroku v klausuli o reparačních nárocích na úkor „vhodného německého zahraničního majetku“ by takový nárok mohlo Československo uplatnit. V roce 1943 předal Beneš v Moskvě tzv. desetibodový plán, kde se zavázal, že ČSR využije majetek „zanechaný“ sudetskými Němci v Československu „na zaplacení reparací ze strany Německa za škody způsobené ČSR.“ Takže při velikosti tohoto majetku hrozilo, že by se Československo ocitlo v roli reparačního „dlužníka“ a bylo by tak povinné z obrovského zabaveného sudetoněmeckého majetku vyplácet reparační nároky jiných spojeneckých států. \n\nNejprve vláda stáhla „pro formální nedostatky“ konfiskační dekret prezidenta republiky a zrušila v paragrafu 1. formulace, které by mohly mít návaznost k reparacím a vyvlastnění. Opravený text takový výklad neumožňoval. Na pařížské konferenci vláda deklarovala, že pokud by se měl sudetoněmecký majetek započíst na konto reparací, hodlá použít tento majetek k vyrovnání pohledávek ČSR proti Německé říši ve výši 1,7 miliard USD (1938). O tuto částku také snížila vyčíslení svých válečných škod (sestavené z protihodnoty za říšské marky zanechané na území ČSR, za aktiva Čs. státní banky na žirovém účtu u Německé říšské banky a za německé pokladniční poukázky v držení čs. bank). Československo se vzdalo svých reparačních nároků, které se jevily značně nemateriálně a tedy u nich pravděpodobnost na náhradu byla velmi mizivá. Do memoranda na reparační konferenci v Paříži „německý zahraniční majetek na čs. území“ nezahrnula.\n\n28. 10. 1945 se Beneš na Národním shromáždění (před pařížskou konferencí) zmínil o zkonfiskovaném sudetoněmeckém majetku jako „o záloze na čs. reparace“. Clementis ho druhý den na pochybení sice upozornil, ale „zcenzurovat text prezidentovy řeči” už nešlo. Velká trojka jeho proslov zaregistrovala a hlavně americká delegace vysvětlovala následně na konferenci pojem „německý zahraniční majetek“ šířeji. Nyní zahrnoval i majetek osob německé národnosti bez ohledu na jejich státní příslušnost, tedy i příslušníků německých menšin. Nakonec konference dospěla k závěru, že „každá signatární vláda si ponechá formou, již sama zvolí, německý nepřátelský majetek ve své pravomoci... a odečte tento majetek od svého podílu na reparacích“. Československu se podařilo začlenit do reparační dohody pasáž, že při provádění výše uvedeného majetek, který byl vlastnictvím země Spojených národů nebo jejich příslušníků v době její anexe nebo okupace Německem, nebude započítáván na její účet reparací“. Tím ale problém vyřešen nebyl a zejména v době studené války byl bodem sváru a dodnes není vyřešen. Pařížská konference provedla sice odtržení majetku sudetoněmeckého a německého nepřátelského zahraničního majetku, ale jen z důvodu, aby nebyl do reparací započten.\n\nOd léta 1946 se rozběhlo splácení reparací z tzv. kategorie B - demontovaných průmyslových zařízení, námořních obchodních a říčních lodí. Námořní lodě byly rozděleny téměř okamžitě. ČSR ale požadovala lodě říční, což způsobilo odklad. Vyřizovala se jen průmyslová demontáž 1650 závodů. V první etapě ČSR získala 11 závodů. V kategorii A - se jednalo o zboží, tedy o vše, co nespadalo do kategorie B a „výrobků běžné výroby a zásoby“. Československo ale zájem na hotovém zboží nemělo. V hledáčku prvotních zájmů stály především suroviny, což bylo v té době u Německa nemožné. Československo zvolilo cestu reparačního plnění ve formě služeb, zejména německé dopravní sítě a telekomunikací. To ale Západní velmoci odmítly. Do února 1947 obdržela ČSR v kategorii B reparace v hodnotě 5,4 milionu USD (1938). V roce 1948 započalo splácení v ceně necelých 3 milionů USD (1938). Reparace skončily v roce 1962, Československo obdrželo z celkového objemu reparací 4,57% celkem 4,23% smluvně přiznaných pařížskou konferencí. Celkem z požadovaných reparací dostalo 14,5 milionu USD (1938), tedy 0,09%.\n\nBěhem války se spojenci v deklaraci z 5. ledna 1943 domluvili na restitucích majetku. Za neplatné považovali “všechny převody a dispozice vztahující se na vlastnictví, práva a zájmy jakéhokoliv druhu, které se nalézají nebo nalézaly na územích okupovaných, nebo přímo či nepřímo kontrolovaných nepřátelskými vládami, nebo náleží či náležely osobám (i právnickým) usedlým v těchto oblastech”. Československo podalo do konce roku 1947 2 743 restitučních přihlášek. Západní mocnosti v Německu vyřídily 683 v hodnotě 4,5 milionu USD (1938). Problémy nastaly v sovětské zóně - z 581 podaných restitučních požadavků bylo vyřízeno jen 9. Podstatnou část čs. majetku odvezla Rudá armáda jako válečnou kořist. Podané čs. restituční nároky se pohybovaly v hodnotě 1,4 miliardy USD (1938) a náhrady činila 77 milionů USD (1938) - 0,47%.\n\nVeškeré ukořistěné měnové zlato nacisty, ať už se nacházelo kdekoliv, putovalo do společného fondu. Spojencům se podařilo najít jen 37 700 tun měnového zlata. Československo uplatnilo ztrátu 45 008 kg a podle předem domluveného poměrného rozdělení mu připadlo 24 507 kg. V roce 1948 obdrželo zálohu 6 074 kg. USA však obdržení zbytku zlata napadla, jelikož Československo jí nevyplatilo odškodné za znárodněný americký majetek v ČSR. Zbytek zlata byl vydán až v roce 1982.\n\n\n"}
{"id": "1025648", "url": "https://cs.wikipedia.org/wiki?curid=1025648", "title": "HOSK Dobříš", "text": "HOSK Dobříš\n\nHOSK Dobříš (celým názvem: Hokejový odbor sportovního klubu Dobříš) byl český klub ledního hokeje, který sídlil ve městě Dobříš ve Středočeském kraji. Založen byl v roce 1941. Zanikl v roce 2010 po uzavření zimního stadionu. V letech 2003–2008 působil v Krajském přeboru, čtvrté nejvyšší soutěži ledního hokeje v České republice.\n\nSvé domácí zápasy odehrával na zimním stadionu Dobříš.\n\n\nZdroj: \n\n\n\nZdroj: \n\n"}
{"id": "1025649", "url": "https://cs.wikipedia.org/wiki?curid=1025649", "title": "Churchill Brothers SC", "text": "Churchill Brothers SC\n\nChurchill Brothers Sports Club je indický fotbalový klub z města Margao ve státě Goa založený roku 1988. Letopočet založení je i v klubovém emblému. Je vlastněn indickým politikem Churchillem Alemao. Klubové barvy jsou červená a bílá.\n\nKlub byl založen roku 1988 jako Varca Club a po jedné sezóně se přejmenoval na Brothers Sporting Club. Později byl koupen indickým politikem Churchillem Alemao a přejmenován na Churchill Brothers SC. V roce 1996 byl mezi zakládajícími kluby tehdy nově vytvořené ligy National Football League, která se roku 2007 transformovala do I-League. V sezoně 2008/09 poprvé získal ligový titul, podruhé v sezoně 2012/13. Pro sezonu 2014/15 neobdržel společně s dalšími dvěma kluby od Indické fotbalové federace (AIFF – All India Football Federation) potřebnou licenci, I-League zeštíhlela na 10 účastníků.\n\n\n"}
{"id": "1025652", "url": "https://cs.wikipedia.org/wiki?curid=1025652", "title": "SK Nový Knín - Merenda", "text": "SK Nový Knín - Merenda\n\nSK Nový Knín - Merenda (celým názvem: Sportovní klub Nový Knín - Merenda) byl český klub ledního hokeje, který sídlil ve městě Nový Knín ve Středočeském kraji. Založen byl v roce 1970, zanikl v roce 2011. Největším úspěchem klubu byla celkem tříletá účast v Krajské soutěži, páté nejvyšší soutěži ledního hokeje v České republice.\n\nKlub hrál své domácí zápasy až do jeho uzavření na zimním stadionu v Dobříši.\n\nZdroj: \n\n\n\nZdroj: \n\n\n\nZdroj: \n\n"}
{"id": "1025657", "url": "https://cs.wikipedia.org/wiki?curid=1025657", "title": "HC Dobříš", "text": "HC Dobříš\n\nHC Dobříš (celým názvem: Hockey Club Dobříš) byl český klub ledního hokeje, který sídlil ve městě Dobříš ve Středočeském kraji. Založen byl v roce 1999. V roce 2006 se po odhlášení z krajské soutěže klubové vedení zaměřilo pouze na mládežnické celky. Zanikl v roce 2009 po fúzi se Slavojem Obecnice. V roce 2010 pak byl definitivně uzavřen místní zimní stadion.\n\nSvé domácí zápasy odehrával na zimním stadionu Dobříš.\n\n\nZdroj: \n\n\n\nZdroj: \n\n"}
{"id": "1025658", "url": "https://cs.wikipedia.org/wiki?curid=1025658", "title": "Johann Umlauft", "text": "Johann Umlauft\n\nJohann Umlauft (17. května 1807 Praha – 1889 Vídeň) byl rakouský novinář a politik německé národnosti původem z Čech, během revolučního roku 1848 poslanec Říšského sněmu, později poslanec Říšské rady a vídeňský komunální politik; představitel radikálně demokratického proudu německého liberalismu.\n\nVe 30. letech 19. století působil v Praze jako obchodník s knihami. Byl tehdy aktivní ve veřejném a uměleckém životě. Byl redaktorem a hlavním přispěvatelem do časopisu \"Novelist, Zeitschrift für unterhaltende, moderne Lektüre\". V této době zde otiskl na pokračování rozsáhlé pojednání o dějinách divadla v Praze. Zprostředkovával i kontakty s jazykově českou obrozeneckou tvorbou. Otiskl například překlad novely \"Točník\", kterou napsal Václav Kliment Klicpera. Psal také pro \"Wiener Theater-Zeitung\".\n\nBěhem revolučního roku 1848 se pak zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Litoměřice. Uvádí se jako úředník. Patřil ke sněmovní levici. Řadil se mezi radikálně demokratické poslance sněmu.\n\nDo politiky se vrátil po obnovení ústavního sytému vlády počátkem 60. let 19. století. Už počátkem roku 1861 zaslal ministrovi policie žádost, aby umožnil na volební schůzi v VI. vídeňském obvodu účast i osobám bez volebního práva. Od roku 1861 byl členem Vídeňské obecní rady. V prvních přímých volbách roku 1873 stal poslancem Říšské rady (celostátní zákonodárný sbor), kde zastupoval městskou kurii, obvod Vídeň, IV. okres. Uvádí se tehdy jako penzionovaný ministerský úředník, trvalým bytem ve Vídni. Společně s poslanci jako Ferdinand Kronawetter či Johann Heinrich Steudel patřil mezi hlavní postavy demokratického, levicově liberálního proudu rakouskoněmecké politiky s centrem ve vídeňské komunální politice. Do volených funkcí vstupovali s deklaraci politiky coby občanského poslání, ale brzy se vyprofilovali jako profesionální politici. Na Říšské radě tvořili malou tzv. Demokratickou frakci (organizovanou okolo vídeňské \"Demokratische Gesellschaft\"), které se v 70. letech dočasně podařilo spojit ideály německého liberalismu a aspirace měšťanstva. Během několika let se ale voličská základna této skupiny začala rozpadat, protože živnostníci jako vlivná voličská skupina nesouhlasili se sociální rétorikou a vstřícností vůči dělnickému hnutí, kterou projevovali demokraté. Zatímco v roce 1873 měla Demokratische Gesellschaft cca 1400 členů, v roce 1876 již to bylo jen cca 200 osob.\n"}
{"id": "1025660", "url": "https://cs.wikipedia.org/wiki?curid=1025660", "title": "Vedlejší místa v Beleriandu", "text": "Vedlejší místa v Beleriandu\n\nTento článek obsahuje abecední seznam méně významných míst objevujících se v Beleriandu, regionu z Tolkienova fiktivního světa. Děj odehrávající se v těchto místech je Tolkienem popisován především v \"Silmarillionu\", \"Húrinových dětech\" či \"Nedokončených příbězích\". Jelikož se drtivá většina zemí Beleriandu potopila při zkáze za války hněvu, zanikla značná část těchto míst právě na konci prvního věku.\n\nAelin-uial čili \"Soumračná jezera\" bylo bažinaté a močálovité místo v centrálním Beleriandu. Do Sirionu se zde vlévala řeka Aros, načež se Sirion zpomaloval a rozbíhal v mnoho ramen a posléze mizel pod hradbou kopců táhnoucích se od západu na východ zvanou Andram. U Soumračných jezer, která spadala pod doriathské kouzlo královny Melian, zjevil Ulmo Turgonovi s Finrodem sen, v němž je nabádal vybudovat skrytá města, která by odolala Morgothovu náporu.\n\nAelin-uial užívali elfové z Doriathu jako místo pro nejsnazší překročení mohutného Sirionu. Na svých cestách tudy prošli mimo jiné Beren, Morwen s Nienor a také Húrin.\n\nAeluin bylo chladné jezero nacházející se ve východní části Dorthonionu. Vody tohoto horského jezera prý posvětila samotná Melian. Po Dagor Bragollachu se zde před špehy Temného pána skrýval Barahir a jeho druhové. Sauron však lstí vypátral jejich útočiště a skřeti všechny muže kromě Barahirova syna Berena usmrtili.\n\nAglon čili \"Úzký průsmyk\" bylo místo mezi vysočinou Dorthonion a hornatým krajem okolo Himringu, které spojovalo jihozápadní Lothlann s jižněji položenou zemí Himlad. Tento strmý průsmyk, zvaný brána Doriathu, byl na západě nesmírně strmý a od severu ním vanul studený vítr. Za obležení Angbandu jej opevnili a se svým lidem střežili Fëanorovi synové Celegorm a Curufin.\n\nOpevnění Noldor v Aglonském průsmyku bylo dobyto Morgothovými služebníky v roce 455 prvního věku za bitvy náhlého plamene. Celegorm, Curufin a další přeživší elfové poté uprchli do Nargothrondu. Jejich bratru Maedhrosovi se Aglon podařila na krátký čas znovu dobýt. Definitivně skřeti obsadili Aglonský průsmyk po drtivé porážce Morgothových nepřátel v Nirnaeth Arnoediad.\n\nAmon Ereb čili \"Osamělý kopec\" se nacházel mezi východním cípem Andramu a řekou Gelion ve východním Beleriandu. Tento kopec se stal důležitým místem za první bitvy Beleriandských válek. Vůdce Nandor Denethor byl na Amon Erebu obklíčen a s většinou svého lidu pobit přesilou skřetů. Ossiriandští elfové se poté začali skrývat a byli známí jako Laiquendi, Zelení elfové.\n\nPo porážce v Dagor Bragollachu se na Amon Ereb ke svým bratrům Amrodovi a Amrasovi uchýlil spolu z přeživšími z Thargelionu jejich bratr Caranthir. Obdrželi zde podporu od Zelených elfů a společně ubránili před náporem skřetů jihovýchodní Beleriand.\n\nAmon Ethir čili \"Výzvědný pahorek\" byl strážným místem tři míle před branami Nargothrondu. Nechal jej zbudovat zakladatel skrytého města Finrod. Na Amon Ethiru proklel drak Glaurung Túrinovu sestru Nienor, která kvůli drakovu kouzlu zcela ztratila paměť.\n\nAmon Gwareth byl pahorek ukrytý v údolí Tumladen uvnitř Okružních hor. Na něm nechal zbudovat své skryté sídlo Gondolin pozdější velekrál Noldor Turgon.\n\nAmon Obel byl pahorkem, který se nacházel přibližně uprostřed brethilského lesa. Na Amon Obelu zbudoval Halethin lid své sídlo Ephel Brandir.\n\nAmon Rûdh čili \"Holý vrch\" byl rudý kopec tyčící se v údolí mezi řekami Sirionem a Narogem. V hvězdných věcích v něm vybudovali své sídliště Drobní trpaslíci. Poslední tři z těchto trpaslíků, Mîma, Khîma a Ibuna objevil při svém putování Túrin a jeho družina. Túrin se svými muži využívali Mîmův dům v Amon Rûdhu jako skrýš před svými nepřáteli. Trpaslík však Húrinova syna zradil a nechal jej zajmout Morgothovými sluhy.\n\nAnach byl průsmyk ležící mezi Ered Gorgoroth a Okružními horami, který spojoval severněji položenou vysočinu Dorthonion s Dimbarem. Po bitvě Nirnaeth Arnoediad vystavěli skřeti průsmykem Anach silnici, po níž jejich vojska rychleji pronikala do Dimbaru. Odtud pak Morgothovi sluhové ohrožovali střežené severní hranice království Doriath.\n\nAndram čili \"Dlouhá zeď\" je název pro velký zlom táhnoucí se ze západu na východ napříč centrálním Beleriandem. Na západě si cestu skrz tuto překážu prorazila řeka Sirion. Východní cíp Andramu byl znám jako Ramdal tedy \"Konec zdi\".\n\nAndroth byl název jeskyní v mithrimské pahorkatině, kde Šedí elfové vychovávali po bitvě nespočetných slz osiřelého Tuora.\n\nAnghabar čili \"Železné kutání\" byl název železnorudného dolu nacházejícím se v severní části Okružních hor. Noldor z Gondolinu vedení Maeglinem zde získávali kvalitní tvrdé železo, z něhož vytvořili mnoho zbraní později užitých v bitvě Nirnaeth Arnoediad.\n\nAnnon-in-Gelydh tedy \"Noldorská brána\" byl název pro ukrytou chodbu v podzemním řečišti v západních pahorcích Dor-lóminu. Vedla tudy cesta jež ústila v Cirith Ninniachu. Annon-in-Gelydh vybudovali Turgonovi Noldor a při své pouti k moři tudy prošel Tuor.\n\nArossiach byl brod přes řeku Aros, který severně od Doriathu spojoval Dor Dínen s Himladem.\n\nBalar byl název pro velkou zátoku nacházející se při ústí Sirionu jižně od Arvernienu a západně od Taur-im-Duinathu. Zároveň se tak jmenoval také velký ostrov nacházející se v prvním věku v Balarské zátoce.\n\nBalarská zátoka vznikla na počátku věků při válce Valar s Morgothem, když došlo k rozbouření moře Belegaeru. Při své pouti do Amanu stanuli elfové na západním pobřeží Beleriandu. Ulmo poté většinu z nich převezl na velkém ostrově na druhou stranu moře. Cíp tohoto ostrova se však zachytil v mělkém dně u ústí Sirionu, kde zůstal a byl znám jako ostrov Balar.\n\nElfové, kteří nenásledovali Ulma přes moře a raději zůstali na západním pobřeží Beleriandu byli známí jako Falathrim a jejich pánem se stal Círdan. Falathrim objevili v mělkých vodách Balarské zátoky množství krásných perel.\n\nOstrov Balar se v průběhu Beleriandských válek stal jedním z posledních bezpečných útočišť kam prchali Eldar a Edain před rozpínající se mocí Temného pána. Po dobytí přístavů Brithombar a Eglarest uprchnul na ostrov Balar Círdan a přeživší z jeho lidu. Z Balaru se Círdanovi plavci marně pokoušeli překonat Velké moře a doplout do Amanu pro odpuštění Valar. Žádnému z nich se to však nepodařilo.\n\nBarad Eithel čili \"Studniční věž\" byla hlavní a největší pevnost hithlumských Noldor. Nacházela se na východní straně pohoří Ered Wethrin u ústí Sirionu, Eithel Sirion. Z této pevnosti střežili velekrálové Noldor Fingolfin i Fingon se svým lidem travnatou planinu Ard-galen.\n\nBitva Nirnaeth Arnoediad vypukla právě před pevností Barad Eithel, když Morgothův kapitán vylákal Gwindora a většinu Fingonova vojska k zbrklému útoku.\n\nBrithiach byl jediný brod přes řeku Sirion nacházející se jižně od bažin Serech. Brithiach ležel v severním cípu Brethilského lesa.\n\nJméno této hluboké rokle přes řeku Teiglin v překladu znamená \"Jelení skok\". Právě u Cabed-en-Arasu zabil Túrin draka Glaurunga. Poté, co se do rokle vrhla nešťastná Túrinova sestra Nienor, bylo místo známo jako Cabed Naeramarth čili \"Skok strašné sudby\".\n\nCirith Ninniach čili \"Duhová rozsedlina\" byl název průrvy vedoucí od Annon-in-Gelydh skrz pohoří Ered Lómin k zálivu Drengist. Při svém útěku z Hithlumu tudy nepozorovaně uniknul Tuor.\n\nCirith Thoronath tedy \"Orlí soutězska\" byl průsmyk nacházející se vysoko v Okružních horách severně od skrytého města Gondolin. Po zkáze Gondolinu tudy prchali přeživší vedení Tuorem a Idril. V souboji s balrogem zde tehdy do propasti padl Glorfindel.\n\nCrissaegrim byly horské štíty nacházející se v Okružních horách jižně od skrytého města Gondolin. Crissaegrim byly sídlem pána orlů Thorondora.\n\nDolmed čili \"Mokrá hlava\" byla hora v západní části pohoří Ered Luin, nacházející se mezi trpasličími městy Nogrod a Belegost.\n\nDor-Cúarthol tedy \"Země Luku a Přilby\" byl název pro území okolo hory Amon Rudh, které nějaký čas střežili Túrin s Belegem.\n\nDor Daedeloth čili \"Země stínu hrůzy\" bylo opevněné území při Ered Engrin okolo Morgothovi pevnosti Angband.\n\nDor-Dínen neboli \"Mlčenlivá země\" byl pustý kraj nacházející se mezi toky Esgalduiny a Arosu.\n\nJako Dor Firn-i-Guinar tedy \"Země mrtvých, kteří žijí\" byl označován kraj v Ossiriandu, kde se po svém návratu ze smrti usadili Beren a Lúthien.\n\nDrengist byl záliv zaříznutý mezi země Lammoth a Nevrast. Drengist prorážel štíty Ered Lómin a přes rozsedlinu Cirith Ninniach usnadňoval cestu z Hithlumu k moři. V ústí Drengistu v místě známém jako Losgar dal po připlutí do Středozemě Fëanor spálit ukradené lodě Teleri.\n\nEchoriath tedy \"Okružní hory\" bylo pohoří obklopující skryté údolí Tumladen. Město Gondolin dal za štíty Echoriath zbudovat noldorský pán Thingol.\n\nEithel Ivrin tedy \"Studnice Ivrinu\" byl pramen řeky Narog nacházející se na jižní straně pohoří Ered Wethrin. Nacházelo se zde stejnojmenné vodopády a jezero díky jehož vodě se zde uzdravil Túrin.\n\nEithel Sirion neboli \"Studnice Sirionu\" bylo místo nacházející se přibližně v polovině hor Ered Wethrin. Na západním úbočí Hor Stínu zde pramenila nejdelší řeka Beleriandu Sirion. Na počátku prvního věku nechal u Eithel Sirionu zbudovat svou pevnost Barad Eithel Velekrál Noldor, Fingolfin.\n\nEphel Brandir doslova \"Brandirovo kruhové oplocení\" bylo opevněné sídliště Halethina lidu na kopci Amon Obel v lese Brethilu.\n\nEred Gorgoroth tedy \"Hory děsu\" se nacházely severně od království Doriathu a prokleté země Nan Dugortheb. Na sever od Hor děsu ležela vysočina Dorthonion. Pohoří získalo své jméno kvůli strašnému potomstvu pavoučice Ungoliant, které se usadilo na jejím úbočí. Příkré štíty Ered Gorgoroth tvořili jen těžko překročitelnou hradbu, přesto se tudy podařilo projít smrtelníku Berenovi.\n\nEred Lómin tedy \"Hory ozvěny\" nazývané též \"Ozvěnové hory\" či \"Pahorky ozvěn\" byly pohoří tvořící západní hranici Hithlumu. Na západ od Ered Lómin se nacházel přímořský Lammoth a nížinatý Nevrast. Přibližně v půli protínal štíty Ered Lómin záliv Drengist.\n\nEred Wethrin čili \"Hory stínu\" nebo též \"Stínové hory\" tvořili východní a jižní hranici Hithlumu. Na východ od nich se rozprostírala pláň Ard-galen, jižněji pak ležely země západního Beleriandu. Na východním úbočí Hor stínu v místě známém jako Eithel Sirion pramenila nejdelší řeka Beleriandu Sirion, který tekl okolo Ered Wethrin Sirionským průsmykem na jih. Na jižní straně Ered Wethrin u Ivrinských vodopádů pak pramenila řeka Narog. V Horách stínu pramenili též řeky Teiglin a Malduina.\n\nEstolad neboli \"Tábořiště\" byl kraj nacházející se v severní části východního Beleriandu, na jih od lesa Nan Elmoth a východ od Doriathu. Po svém příchodu do Beleriandu se zde usadili první lidé vedení svými pány Bëorem a Marachem.\n\nHaudh-en-Arwen čili \"Mohyla Paní\" v jazyce lidí Tur-Haretha byla mohyla navršená brethilskými muži po smrti jejich náčelnice Haleth.\n\nHaud-en-Elleth tedy \"Mohyla elfské dívky\" byla mohyla nacházející se nedaleko brodů přes Teiglin, do které brethilští muži pohřbili elfskou dívku Finduilas, kterou krátce předtím usmrtili skřeti. Mohylu spolu s brethilskými válečníky bránil Túrin a skřeti se tomuto místu dlouho vyhýbali. Zde se Túrin později setkal se svou sestrou Nienor.\n\nHaudh-en-Ndengin čili \"Pahorek zabitých\" nazývaný také Haudh-en-Nirnaeth neboli \"Pahorek slz\" na Morgothův příkaz po bitvě Nirnaeth Arnoediad vytvořili skřeti. Pahorek vyrostl uprostřed planiny Anfauglith navršením všech mrtvých těl a zbraní, které brzy zarostla vysoká zelená tráva.\n\nHelevorn čili \"Černé sklo\" bylo jezero ležící na severu Thargelionu, jižně od hory Rerir. Se svým lidem se okolo jezera Helevornu usadil Caranthir.\n\nHimring tedy \"Stále chladný\" byl kopec, který se nacházel v jinak vcelku rovinatém kraji mezi Východním Beleriandem a Lothlannem, odkud byly země Beleriandu nejsnázeji napadnutelné. Himring se stal sídlem nejstaršího Fëanorova syna Maedhrose, který odtud ovládal oblast známou jako Maedhrosova marka.\nIant Iaur čili \"Starý most\" byl kamenný most přes řeku Esgalduinu na severní hranici Doriathu.\n\nLadros byl kraj nacházející se severovýchodně od vysočiny Dorthonion. Tuto zemi věnovali noldorští králové lidem z Bëorova domu.\n\nLammoth čili \"Velká ozvěna\" byl přímořský kraj ležící severně od zálivu Drengist. Od západněji položeného Hithlumu jej oddělovaly štíty Ered Lómin. Při svém útěku z Valinoru zde o ukradené silmarily zápasili Morgoth a pavoučice Ungoliant. Téměř přemožěný Morgoth zde vydal strašný výkřik, načež mu na pomoc přispěchali jeho balrogové. Výkřik Temného pána však v kraji navždy zůstal a země po něm později získala své jméno.\n\nLinaewen neboli \"Jezero ptáků\" byl název velkého jezera nacházejícího se uprostřed nížinného Nevrastu.\n\nV místě známém jako Losgar nacházejícím se při ústí zálivu Drengist dal Fëanor po svém připlutí do Středozemě spálit ukradené lodě Teleri.\n\nLothlann čili \"Širý a prázdný\" byl rozlehlý kraj ležící severně od Maedhrosovy marky. Země Beleriandu byly ze severu nejsnázeji napadnutelnéprávě přes planiny Lothlannu.\n\nMithrim bylo jméno velkého jezera ve východním Hithlumu. Stejně byl pojmenován také okolní kraj a pohoří, které Mithrim oddělovaly od západněji položeného Dor-lóminu.\n\nNeldoreth byl les tvořící severní část království Doriath. Od jižněji položeného lesu Regionu jej odděloval tok řeky Esgalduiny. Řeka Mindeb pak Neldoreth oddělovala od země Dimbar a lesu Brethilu ležících západněji.\n\nRegion byl les tvořící hlavní část království Doriath. Les se rozkládál především mezi řekami Egalduinou a Arosem. V severní části lesa se nacházel Menegroth, hlavní město království.\n\nRerir byla hora nacházející se v severní části Ered Luin. Jižně od hory se nacházelo jezero Helevorn. U hory pramenila řeka Větší Gelion.\n\nSarn Athrad tedy \"Kamenitý brod\" bylo místo, kde trpasličí silnice vedoucí z Ered Luin překračovala tok řeky Gelion. V bitvě u Sarn Athradu rozprášilo elfské vojsko vedené Berenem nogrodské trpaslíky vracející se s uloupeným pokladem z Menegrothu.\n\nSerech byl název velké bažiny nacházející se severně od Sirionského průsmyku při ústí říčky Rivilu do Sirionu.\n\nTalath Dirnen nazývaná \"Střežená pláň\" bylo území rozlehající se mezi řekami Narog a Sirion. Tato oblast spadala do Nargothrondské říše. Nargothrondští elfové měli na Střežené pláni množství ukrytých věží a oblast bývala plná jejich lučištníků.\n\nTaras byla hora nacházející se na západním výběžku Nevrastu. Na zdejší pobřeží přicházel Ulmo s Ossëm a v okolí hory žilo mnoho Sindar. Po návratu Noldor se u hory Taras usadil Turgon se svým lidem. Noldor vybudovali pod horou Taras své sídlo Vinyamar, které opustili po odchodu do Gondolinu.\n\nTaur-en-faroth byla vysočina nacházející se přibližně v centru Západního Beleriandu. Protékala zde rychlá řeka Narog, nad níž si zbudoval své skryté sídlo Finroda Felagunda Nargothrond.\n\nTaur-im-Duinath neboli \"Les mezi řekami\" bylo jméno rozsáhlého divokého kraje nacházejícího se mezi řekami Sirion a Gelion jižně od pásu Andram.\n\nTol Galen tedy \"Zelený ostrov\" ležel v řece Adurant v Ossiriandu. Po svém návratu ze smrti zde dožili Beren a Lúthien.\n\nTumhalad bylo údolí sevřené mezi řekami Narog a Ginglith. V roce 495 prvního věku zde vojsko vedené drakem Glaurungem rozdrtilo vojsko nargothrondských elfů. Padnul zde i mimo jiné i pán Nargothrondu Orodreth.\n\nTumladen tedy \"Široké údolí\" se nacházelo za pásem Okružních hor. Uprostřed Tumladenu, na jehož místě kdysi bývalo jezero, si noldorský pán Turgon vystavěl své ukryté město Gondolin.\n\nVinyamar čii \"Nové sídlo\" bylo město nacházející se na počátku prvního věku na západním pobřeží Nevrast při hoře Taras. Před vystavěním Gondolinu zde se svým lidem sídlil noldorský pán Turgon. Po Turgonově odchodu Vinyamar zpustnul. Prošel tudy teprve až smrtelník Tuor.\n\n\n"}
{"id": "1025689", "url": "https://cs.wikipedia.org/wiki?curid=1025689", "title": "Crystal Reedová", "text": "Crystal Reedová\n\nCrystal Reed, (* 6. února 1985 Roseville, Michigan, USA) je americká herečka, známá zejména ztvárněním postavy Allison Argentové v televizním seriálu \"Vlčí mládě,\" Sofie Falcone v seriálu \"Gotham\" a Abby Arcane v seriálu \"Bažináč\".\n\nNarodila se a vyrostla ve městě Roseville asi 30 kilometrů severovýchodně od Detroitu.\n\nV průběhu roku 2010 se objevila v několika epizodních rolích televizních seriálů \"Kriminálka Las Vegas\" (21. díl 10. řady „Ztráty a nálezy“, role: Julie), \"Těžký časy RJ Bergera\" (3. díl 1. řady „The Berger Cometh“, role: Renee), \"\" ( „Tvrdě vydřené peníze“, role: Natalie) a \"Kriminálka New York\" (3. díl 7. řady „Damned If You Do“, role: Jules Rodayová).\n\nV prosinci 2009 bylo ohlášeno její obsazení do jedné z hlavních rolí chystaného seriálu \"Vlčí mládě\" (\"Teen Wolf\"). Seriál vychází ze stejnojmenného filmu z roku 1985 (česky uváděného též jako \"Školák vlkodlak\") s Michaelem J. Foxem v hlavní roli. Pilotní díl seriálu tehdy připravoval tvůrce Jeff Davis pro televizi MTV a následně jej rozšířil ve 12dílnou sérii, kterou MTV nasadila do vysílání od června 2011. Po jejím úspěchu seriál pokračoval i v dalších sezónách. Reedová zde ztvárnila Allison Argentovou, mladou středoškolačku, která se opětovaně zamilovala do svého spolužáka, lakrosového hráče a čerstvého vlkodlaka Scotta McCalla (v podání Tylera Poseyho). Před koncem 3. sezóny však ze seriálu odešla a tvůrci nechali její postavu zemřít. V týdeníku \"Entertainment\" k tomu uvedla, že už chtěla jít dál k jiným rolím, neboť ve svých 29 letech zde hrála 17letou dívku.\n\nJejímu dalšímu působení už dominovalo účinkování ve filmech. Už v lednu 2010 byla obsazena do sci-fi thrilleru \"Skyline\" režisérské sourozenecké dvojice Grega a Colina Strausových, který byl před koncem téhož roku uveden do kin. Menší roli si zahrála po boku Ryana Goslinga a Stevea Carella v romantické komedii \"Bláznivá, zatracená láska\" (\"Crazy, Stupid, Love\", 2011).\n\n"}
{"id": "1025704", "url": "https://cs.wikipedia.org/wiki?curid=1025704", "title": "Negotino", "text": "Negotino\n\nNegotino (makedonsky Неготино je město na jihu Severní Makedonie, v údolí řeky Vardar. Žije v něm asi 20 000 obyvatel a rozkládá se nedaleko hlavního dálničního tahu Skopje-Gevgelija. \n\nVětšina místního obyvatelstva se živí zemědělstvím a také vinařstvím.\n\nBěhem existence Království Jugoslávie bylo Negotino součástí tzv. Vardarské bánoviny. Starý srbský název města zní \"Negotin na Vardaru\", aby bylo město odlišeno od Negotinu v samotném Srbsku. \n\nDne 8. listopadu 1944 bylo město osvobozeno od fašistické okupace.\n"}
{"id": "1025721", "url": "https://cs.wikipedia.org/wiki?curid=1025721", "title": "Taras", "text": "Taras\n\nSlovo Taras má více významů:\n"}
{"id": "1025726", "url": "https://cs.wikipedia.org/wiki?curid=1025726", "title": "Franz Watzel", "text": "Franz Watzel\n\nFranz Watzel (??? – květen 1856 Vrchlabí) byl český a rakouský politik německé národnosti, během revolučního roku 1848 poslanec Říšského sněmu, starosta Vrchlabí.\n\nBěhem revolučního roku 1848 se zapojil do politického dění. Byl tehdy starostou města Vrchlabí. Působil zároveň jako náčelník národní gardy ve Vrchlabí.\n\nVe volbách roku 1848 byl zvolen na rakouský ústavodárný Říšský sněm. Zastupoval volební obvod Vrchlabí. Uvádí se jako starosta. Patřil ke sněmovní levici. Na sněmu se zapojil do debat okolo zrušení poddanství a finančním vyrovnání v jeho důsledku.\n\nZemřel v květnu 1856.\n"}
{"id": "1025728", "url": "https://cs.wikipedia.org/wiki?curid=1025728", "title": "Amper", "text": "Amper\n\nAmper je řeka v Bavorsku, levý přítok Isaru. Horní část toku se od 14. století nazývá Ammer, patrně podle stejnojmenného jezera.\n\nAmper pramení jako Ammer jižně od Oberammergau v podhůří Bavorských Alp v nadmořské výšce asi 850m. Asi po 15km, severně od Unterammergau, vytéká do pahorkatiny, kde se hluboko zařezává do morénové krajiny a u Diessenbergu vtéká do Ammerského jezera, asi 30km západně od Mnichova. Ze severního konce jezera teče na severovýchod kolem Dachau a u Moosburgu se po 186 km toku vlévá do Isaru. Hlavními přítoky jsou Glonn a Würm, průtok při ústí má 140 až 300 m/s.\n"}
{"id": "1025734", "url": "https://cs.wikipedia.org/wiki?curid=1025734", "title": "František Bradáč", "text": "František Bradáč\n\nFrantišek Bradáč (* 28. srpna 1956 Velké Meziříčí) je český politik a investiční technik, od října 2014 senátor za obvod č. 51 – Žďár nad Sázavou, v letech 2004 až 2008 a opět od roku 2012 zastupitel Kraje Vysočina, v letech 1997 až 2010 starosta města Velké Meziříčí, člen KDU-ČSL.\n\nVystudoval elektroenergetiku na Fakultě elektrotechnické Vysokého učení technického v Brně (získal titul Ing.).\n\nPřed vstupem do politiky pracoval 17 let v podniku Kablo. Po konci ve funkci starosty se živil jako investiční technik (manažer investic) ve společnosti nkt cables.\n\nFrantišek Bradáč je ženatý a má čtyři děti. Žije ve Velkém Meziříčí.\n\nOd roku 1990 je členem KDU-ČSL.\n\nDo politiky vstoupil, když byl v komunálních volbách v roce 1994 zvolen za KDU-ČSL do Zastupitelstva města Velké Meziříčí na Žďársku. Mandát zastupitele města obhájil v komunálních volbách v roce 1998, 2002, 2006 a 2010. V letech 1994 až 1997 navíc vykonával funkci místostarosty města a následně až do roku 2010 post starosty města Velké Meziříčí. V zastupitelstvu města dále působí jako předseda finančního výboru. V komunálních volbách v roce 2014 opět vedl kandidátku KDU-ČSL a obhájil post zastupitele města. Ve volbách v roce 2018 již nekandidoval.\n\nV krajských volbách v roce 2004 byl zvolen za KDU-ČSL do Zastupitelstva Kraje Vysočina (působil jako člen dopravní komise). Ve volbách v roce 2008 se mu však nepodařilo mandát obhájit. Krajským zastupitelem se tak znovu stal až po volbách v roce 2012. V zastupitelstvu působí jako člen Finančního výboru. Ve volbách v roce 2016 mandát krajského zastupitele obhájil (původně figuroval na 11. místě kandidátky, vlivem preferenčních hlasů však skončil druhý).\n\nVe volbách do Poslanecké sněmovny PČR v roce 2013 kandidoval za KDU-ČSL v Kraji Vysočina, ale neuspěl.\n\nVe volbách do Senátu PČR v roce 2014 kandidoval za KDU-ČSL v obvodu č. 51 – Žďár nad Sázavou. Se ziskem 20,70 % hlasů skončil v prvním kole na 2. místě a postoupil tak do druhého kola. V něm porazil sociální demokratku a dosavadní senátorku Dagmar Zvěřinovou se ziskem 53,22 % hlasů a stal se tak senátorem.\n"}
{"id": "1025742", "url": "https://cs.wikipedia.org/wiki?curid=1025742", "title": "Karl Zimmer", "text": "Karl Zimmer\n\nKarl Zimmer (28. srpna 1817 Bochov – 18. července 1891 Überlingen) byl český a rakouský lékař a politik německé národnosti, během revolučního roku 1848 radikálně demokratický poslanec rakouského Říšského sněmu a celoněmeckého Frankfurtského parlamentu, později pro své politické aktivity vězněný.\n\nNarodil se v západočeském Bochově. Vystudoval lékařskou fakultu Karlo-Ferdinandovy univerzity v Praze.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Děčín. Uvádí se jako doktor medicíny. Patřil ke sněmovní levici.\n\nPatřil mezi radikální demokratické politiky. Zasedal na sněmovní levici vedle poslanců Adolfa Fischhofa a Josefa Latzela. Byl spolu s Aloisem Pražákem zapisovatelem sněmovního školského výboru. Účastnil se říjnové revoluce ve Vídni roku 1848, kdy po zavraždění ministra Latoura promluvil k poslancům a odmítal, aby z parlamentu byli vykázani ozbrojení revolucionáři. V téže době zasedal i v celoněmeckém Frankfurtském parlamentu, ale koncem 19. století vydaný \"Biographisches Lexikon des Kaiserthums Oesterreich\" uvádí, že ve Frankfurtu se jako poslanec nijak významně neprojevil. V roce 1849 zasedal i ve zbytkovém německém parlamentu (Rumpfparlament) ve Stuttgartu.\n\nPo porážce revoluce emigroval z Rakouska. Uchýlil se do Drážďan a pak do Berlína. Zde byl na základě udání jednoho z bývalých kolegů z Říšského sněmu (Ebeling uvádí, že mělo jít o Františka Augusta Braunera) v březnu 1850 zatčen pruskými úřady a vydán do Rakouska. Zde po tříletém vyšetřování byl odsouzen k trestu smrti, později zmírněnému na patnáctiletý žalář. Po několika letech byl propuštěn na amnestii. Celkem byl vězněn sedm let.\n\nV roce 1858 se usídlil v Karlových Varech. Otevřel si zde ordinaci. Objevil pohybovou metodu coby jeden ze způsobů léčení cukrovky.\n\nZemřel v červenci 1891 v bádenském Überlingenu, kde žil po několik let v ústraní od veřejného života.\n"}
{"id": "1025750", "url": "https://cs.wikipedia.org/wiki?curid=1025750", "title": "Francouzská republika (rozcestník)", "text": "Francouzská republika (rozcestník)\n\nFrancouzská republika může být:\n\n"}
{"id": "1025752", "url": "https://cs.wikipedia.org/wiki?curid=1025752", "title": "Návštěvní den u Miloslava Šimka", "text": "Návštěvní den u Miloslava Šimka\n\nPředstavení Návštěvní den u Miloslava Šimka bylo původně plánováno jako jednorázový vzpomínkový večer k 10. výročí úmrtí Miloslava Šimka dne 16.2.2014 v divadle Semafor. Vzhledem k diváckému ohlasu je od října 2014 uváděno v Semaforu pravidelně. \n\nZábavný pořad ve stylu legendárních „Návštěvních dnů“ Šimka a Grossmanna, v němž se představí řada bývalých spolupracovníků Miloslava Šimka, kteří připomenou nejznámější scénky, povídky a písničky.\n\nDatum konání: 16.2.2014 \n\nÚčinkovali: Petr Nárožný, Luděk Sobota, Jiří Krampol, Jiří Suchý, Uršula Kluková, Miluše Voborníková, Viktor Sodoma, Miroslav Paleček, Michael Janík, Marie Retková, David Šír, Petra Černocká, Jiří Pracný, Jana Svobodová, Adriana Sobotová, Magdaléna Šimková. \n\nZe záznamu: Miloslav Šimek, Jiří Grossmann, Miloslav Balcar, Pavel Bobek, Valérie Čižmárová\n\nPremiéra: 14.10.2014 \n\nReprízy: 18.11.2014, 30.12.2014, 17.1.2015, 7.3.2015 (speciál k nedožitým 75. narozeninám M. Šimka), 16.3.2015, 26.4.2015, 27.5.2015, 12.10.2015, 23.11.2015, 27.11.2015, 30.12.2015, 20.2.2016, 17.4.2016, 26.8.2016, 29.8.2016, 4.10.2016, 23.10.2016, 25.10.2016, 12.11.2016, 29.11.2016, 30.12.2016 \n\nÚčinkují: Luděk Sobota, Jiří Krampol, Miluše Voborníková, Petr Jablonský, Viktor Sodoma, Marie Retková, Jana Svobodová alt. Jana Mařasová, Adriana Sobotová \n\nZe záznamu: Miloslav Šimek, Jiří Grossmann, Jiří Šlitr, Miloslav Balcar\n\nHosté: Jiří Suchý (30.12.2014, 7.3.2015), Jitka Molavcová (30.12.2014, 17.1.2015, 7.3.2015), Uršula Kluková (14.10.2014, 18.11.2014, 7.3.2015), Miroslav Paleček (26.4.2015), Jiří Helekal (27.5.2015), Petr Zuna (7.3.2015), Naďa Urbánková (23.11.2015), Bohuslav Šulc (30.12.2015) \n\nNávštěvní den u Miloslava Šimka - stránka představení\n"}
{"id": "1025756", "url": "https://cs.wikipedia.org/wiki?curid=1025756", "title": "Tyler Hoechlin", "text": "Tyler Hoechlin\n\nTyler Lee Hoechlin, čteno „heklin“ (* 11. září 1987 Corona, Kalifornie, USA) je americký herec. Jeho první velkou příležitostí byl film \"Road to Perdition\", v němž si po boku Toma Hankse zahrál jeho syna. V televizní produkci je znám zejména jako Martin Brawer ze seriálu \"Sedmé nebe,\" Derek Hale ze seriálu \"Vlčí mládě\" nebo Superman ze seriálu \"Supergirl\".\n\nNarodil se v kalifornské Coroně rodičům Donovi a Lori Hoechlinovým. Má staršího bratra Travise, starší sestru Carrie a mladšího bratra Tannera. V Coroně v roce 2006 absolvoval tamní střední školu Santiago High School. Získal sportovní stipendium ke studiu filmu na Arizonské státní univerzitě v Tempe a poté sociologii na Kalifornské univerzitě v Irvine.\n\nOd svých sedmi let hrál baseball. Ve středoškolském druhém ročníku byl jmenován nejlepším obráncem, jako junior získal ocenění pro nejvyspělejšího hráče (Most Improved Player) a jako senior pak trenérskou cenu (Coach's Award). V roce 2004 získal jeho tým titul Mountain View League.\n\nNa Arizonské státní univerzitě hrál v ročníku 2006–2007 v baseballovém týmu Sun Devils jako vnitřní polař s číslem 32 a od 2. února 2007 nastoupil v zápasech národního akademického baseballového turnaje NCAA, několik pozdějších zápasů však zameškal kvůli operaci lokte. Od února 2008 pak zahájil novou sezónu jako jedna z nejnadějnějších posil týmu UC Irvine Anteaters a odehrál za něj celkem 32 zápasů na pozici vnitřního polaře s číslem 4. Např. ještě v roce 2014 hrál za UCI přátelský zápas v rámci absolventského dne.\n\nV minulosti podle vlastního vyjádření opakovaně odmítal některé herecké role ve prospěch baseballu, včetně účasti na filmové sérii \"Stmívání\". Když se však naskytla příležitost jedné z hlavních rolí v televizním seriálu \"Vlčí mládě\" a při baseballové hře utrpěl zranění, které ho přinutilo si vybrat, převážilo nakonec herectví.\n\nS herectvím začínal už v devíti letech. První role přišla v jeho jedenácti letech, kdy získal roli ve video \"Happy Haunting\" pro Disney. Ve třinácti letech si zahrál po boku Toma Hankse ve filmu \"Road to Perdition.\" Za roli získal cenu Saturn a Young Artist Award. V roce 2003 získal roli Martina Brewera v seriálu \"Sedmé nebe\". Za roli získal v roce 2004 nominaci na cenu Teen Choice Awards. Poté co seriál v roce 2007 skončil si zahrál menší role v seriálech Kriminálka Miami, My Boys a Castle na zabití. Dále si zahrál ve filmech \"\" (2007) a \"Slunovrat\" (2008). V roce 2011 si zahrál s Owenem Wilsonem ve filmu \"Týden bez závazků\".\n\nV roce 2011 získal roli Dereka Hale v seriálu stanice MTV \"Vlčí mládě\". Poté co seriál v roce 2017 skončil si zahrál v komedii \"Everybody Wants Some!!\"\", Undrafted a .\" V roce 2016 získal roli Supermana v seriálu stanice The CW \"Supergirl\". Za roli získal druhou nominaci na cenu Saturn. Na začátku roku 2016 byl obsazen do role Boyce Foxe ve filmu \"Padesát odstínů svobody,\" nakonec se ve filmu neobjevil. Ten samý rok se objevil ve filmu \"The Domestic\", po boku Kate Bosworth. Roli Joeho Weidera, zakladatele Mezinárodní federace kulturistiky ve filmu \"Bigger\". Film měl premiéru dne 13. září 2018 v Las Vegas. V roce 2018 byl obsazen do sci-fi dramatu Netflixu \"Another Life\".\n\n"}
{"id": "1025757", "url": "https://cs.wikipedia.org/wiki?curid=1025757", "title": "Španělská republika", "text": "Španělská republika\n\nŠpanělská republika může být:\n"}
{"id": "1025760", "url": "https://cs.wikipedia.org/wiki?curid=1025760", "title": "Bengaluru FC", "text": "Bengaluru FC\n\nBengaluru Football Club je indický fotbalový klub z města Bengalúru ve státě Karnátaka založený 20. července 2013. Je vlastněn firmou JSW Group z Bombaje, své domácí zápasy hraje na stadionu Sree Kanteerava. Klubové barvy jsou červená, modrá a bílá.\n\nKlub byl založen 20. července 2013 firmou JSW Sports (sportovní pobočka JSW Group). Jako hlavního trenéra angažoval mladého anglického kouče a bývalého hráče mládežnických týmů Manchesteru United Ashleyho Westwooda. Společně s týmem Mumbai Tigers FC vstoupil do indické nejvyšší ligy I-League přímo, tedy bez postupu z nižší ligy.\n\nPrvní sestava zněla: Sunil Chhetri, Robin Singh, John Johnson, Malemnganba Metei, Karan Sawhney, Gurtej Singh, Keegan Pereira, Darren Caldeira, Rino Anto, Bruno Colaco, Pawan Kumar, Don Bosco Andrew, Ricardo Cardozo, Lazorama Fanai, Vishal Kumar, Kutty Mani, Thoi Singh. Ve své první sezoně 2013/14 dokázal Bengaluru FC získat ligový titul (svou první trofej). V červenci 2014 podepsal klub smlouvu s německou firmou Puma (resp. pobočkou Puma India), která se tak stala dodavatelem dresů.\n\n\n"}
{"id": "1025774", "url": "https://cs.wikipedia.org/wiki?curid=1025774", "title": "Indický Superpohár", "text": "Indický Superpohár\n\nIndický Superpohár (Indian Super Cup, oficiálně ONGC Super Cup) je indický fotbalový Superpohár, jednozápasová soutěž založená roku 1997 Indickou fotbalovou federací (All India Football Federation). Proti sobě nastupují kluby, z nichž jeden je vítězem indické ligy I-League a druhý vítězem poháru Federation Cup. Jestliže obě soutěže vyhrál jeden klub (čili získal v sezóně tzv. double), v Superpoháru proti němu nastoupí tým z I-League, který skončil na konečném 2. místě.\n\nZdroj:\nPozn.: vítěz označen tučně\n\nPozn.: U ročníku 2009 uvádí RSSSF.com utkání Mohun Bagan AC - Dempo SC 2:1, zatímco Goal.com India zápas Mohun Bagan AC - Churchill Brothers SC 2:1.\n\n"}
{"id": "1025780", "url": "https://cs.wikipedia.org/wiki?curid=1025780", "title": "Jazykový zákon", "text": "Jazykový zákon\n\nJazykový zákon může být:\n"}
{"id": "1025787", "url": "https://cs.wikipedia.org/wiki?curid=1025787", "title": "Ferdinand Boese", "text": "Ferdinand Boese\n\nFerdinand Boese, též Ferdinand Böse (??? – únor 1885 Prostějov) byl moravský a rakouský politik německé národnosti, během revolučního roku 1848 radikálně demokratický poslanec rakouského Říšského sněmu.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Klášterní Hradisko (jinde zmiňován obvod Mohelnice). Uvádí se jako mlynář a rolník. Patřil ke sněmovní pravici. Nekrolog v listu \"Bohemia\" ho ale naopak řadí mezi představitele německé liberální levice.\n\nV roce 1878 se mezi nově zvolenými členy silničního výboru na Prostějovsku ze skupiny měst uvádí i Ferdinand Böse, měšťan v Prostějově.\n\nZemřel koncem února 1885.\n"}
{"id": "1025790", "url": "https://cs.wikipedia.org/wiki?curid=1025790", "title": "Kostel svaté Barbory (Manětín)", "text": "Kostel svaté Barbory (Manětín)\n\nHřbitovní kostel sv. Barbory v Manětíně je barokní chrám vystavěný v roce 1697. Jedná se o prostou stavbu zbudovanou na vysoké terase. Je chráněn jako kulturní památka České republiky.\n\nPresbytář obdélníkový jen o něco málo užší než loď, zakončený dvěma sešikmenými rohy. K bokům presbytáře přiléhají obdélníkové kaple. Loď obdélníková, má tři pole valené výsečové klenby, pole jsou odděleny pasy. Při zdech silné pilíře z nichž vybíhají pasy a přístěnné arkády. V bocích nízká široká okna polokruhově zaklenutá.\n\nKruchta má dvě potrojné arkády nad sebou, plné zdivo až ke klenbě. Střední arkáda značně větší než arkády postanní.\n\nV průčelí nad hlavním vchodem okno obdélníkové, segmentovitě zaklenuté, nahoře zdobené barokní římsou, po stranách výklenky s barokními sochami. Vpravo sv. František Xavaverský (letopočet 1758), vlevo sv. Antonín Paduánský (letopočet 1760). Pod věží v klenuté kobce se nalézá studna, přístup k ní jednak vchodem pod vnějším schodištěm, dále z kostela dvěma točitými schodišti pod kruchtou.\n\nV rámci Programu záchrany architektonického dědictví bylo v letech 1995–2014 na opravu památky čerpáno 2 870 000 Kč.\nSeverně od kostela na hřbitově kaple sv. Josefa (původně sv. Matouše), vystavěná původně r. 1612, r. 1816 obnovená. Pod kaplí neveliká hrobka.\n\n\n"}
{"id": "1025791", "url": "https://cs.wikipedia.org/wiki?curid=1025791", "title": "Viktor Brázdil", "text": "Viktor Brázdil\n\nViktor Brázdil (8. února 1822 Rataje – 26. února 1872 Debrecín) byl moravský a rakouský právník a politik české národnosti, během revolučního roku 1848 poslanec Říšského sněmu.\n\nBěhem revolučního roku 1848 se zapojil i do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Holešov. Uvádí se jako právník. Patřil ke sněmovnímu bloku pravice, do kterého náležel český politický tábor, Národní strana (staročeši).\n\nUvádí se jako \"právník vídeňský z Kroměříže\". Z hlediska národnosti je uváděn coby \"rozhodný Slovan\".\n"}
{"id": "1025792", "url": "https://cs.wikipedia.org/wiki?curid=1025792", "title": "Zverev", "text": "Zverev\n\nZverev je příjmení ruského původu:\n"}
{"id": "1025794", "url": "https://cs.wikipedia.org/wiki?curid=1025794", "title": "Hans Bocksberger starší", "text": "Hans Bocksberger starší\n\nHans Bocksberger starší (kol. 1510, Mondsee - 1561, Salcburk), \"zvaný též Bocksperger\" byl malířem doby vrcholné renesance\nHans Bocksberger byl s největší pravděpodobností synem Ulricha Bocksbergera (zemřel před r. 1546) a jeho ženy Anny. Dílo jeho otce Ulricha je z větší části neznámé. Asi jediné s jistotu připsatelné dílo je zadní strana oltáře kostela sv. Blažeje v Abtenau, kde obraz ukazuje život onoho světce. Na autorství Ulricha Bocksbergera jasně odkazuje nápis \"Hoc opus pinxit Utalricus Pocksberger Lunelacensis \"(\"toto dílo namaloval Ulrich Bocksberger z Mondsee\").\n\nO mládí a učednických letech Hanse Bocksbergera je známo málo. Snad se naučil základům malířského řemesla od otce a potom podnikl učednickou cestu do Itálie. Každopádně měl dobré znalosti tehdejších italských stylových prvků. 1542 se Bocksberger oženil s Margarethou, která zemřela roku 1579. Po Hansovi zbyla v roce 1561 dospělá dcera Anna a osm nezletilých dětí (nezletilý tehdy znamenal mladší 24 let). Byli to Hans B. ml., Heinrich, Georg, Sabine, Catharina, Elisabeth, Margarethe a Lucia (ta byla v okamžiku otcovi smrti teprve kojencem). Bocksbergerův malířský styl zahrnoval jak německé prvky, které využíval Albrecht Dürer, tak prvky italské renesance a manýrismu.\n\nJeho syn Hans Bocksberger mladší (1539, Salcburk - 1587, Maastricht) a synovec Melchior Bocksberger (kolem 1537 - 1585/87) se oba u Hanse B. staršího učili malířskému řemeslu.\n\nBývávají mu připisována i následující díla:\n\n"}
{"id": "1025795", "url": "https://cs.wikipedia.org/wiki?curid=1025795", "title": "Štola svatého Vojtěcha", "text": "Štola svatého Vojtěcha\n\nŠtola svatého Vojtěcha se nachází v katastru obce Ptice v okrese Praha-západ, nedaleko Svárovské lípy, ve svahu Karabinského vrchu. Štola vznikla v 19. století a sloužila k těžbě železné rudy. Štola by měla být propojena na důl Chrustenice.\n\nV dnešní době je opuštěná a volně přístupná. Přístupné patro štoly je z velké části do výšky 20–40 centimetrů zatopeno vodou a na vstupu se nachází odpadky. Od listopadu do května je zde zimoviště netopýrů, převažujícím druhem je netopýr velký. \n"}
{"id": "1025796", "url": "https://cs.wikipedia.org/wiki?curid=1025796", "title": "Šťavel", "text": "Šťavel\n\nŠťavel (\"Oxalis\") je rod bylin nebo polokeřů z čeledě šťavelovitých který je tvořen asi 700 druhy, jejich převážná část pochází z Afriky a Jižní Ameriky. V současnosti je tento rod rozšířen v tropických, subtropických i mírných oblastech Starého a Nového světa i Austrálie.\n\nNenáročné rostliny rostoucí na různých druzích půdy a od plného slunce přes polostín až do úplného stínu. Většinou potřebuji k růstu dostatek vláhy, některé druhy se v období sucha ukládají k odpočinku.\n\nRostliny rodu šťavel jsou jednoleté až vytrvalé, vyrůstají z oddenků, hlíz nebo cibulí a dorůstají obvyklé výšky 5 až 30 cm. Listy rostou buď v přízemní růžici nebo na lodyze a mají nejčastěji dlouhé řapíky (někdy i s palisty) nebo řidčeji jsou přisedle, bývají střídavé, ve spirále nebo nahloučené v nepravých přeslenech. Jsou nejčastěji dlanitě trojčetné nebo čtyřčetné a mají lístky obsrdčité nebo úzce obvejčité, celokrajné a často dvoulaločné. Lístky se mohou s příchodem večera nebo nepříznivého počasí svěšovat, některé mají vyměšovací hydatody.\n\nPětičetné oboupohlavné květy jsou radiálně symetrické a vyrůstají samostatně nebo jsou sdružené v květenstvích na dlouhých stopkách rostoucích z úžlabí listů. Pět menších kališních lístků je volných a pět okrouhlých až široce vejčitých korunních lístků vytváří různě dlouhou a různě širokou nálevkovitou trubku. Okvětí, které mívá barvu bílou, růžovou, červenou, fialovou nebo žlutou, obvykle brzy uvadá.\n\nHeterostylní květy mají pět dlouhých a pět krátkých volných tyčinek uspořádaných do dvou přeslenů, vnější kratší rostou proti kališním a vnitřní proti korunním lístkům, jejich prašníky se otvírají podélně. Gyneceum je z pěti plodolistů, semeníky s pěti pouzdry mají pět čnělek s bliznami. Květy jsou obvykle opylovány hmyzem, mívají dostatek nektaru. Jednotlivé druhy mají odlišný typ pylu který také napomáhá k jejich rozlišení. Chromozomové číslo rodu n = 5 až 12.\n\nRostliny se rozmnožují většinou vegetativně i generativně. Vegetativně se rozšiřují oddenky, cibulkami, hlízami a některé i kořenícími lodyhami. Šťavel je jedním z mála rodů vyšších dvouděložných rostlin které se množí cibulkami.\n\nGenerativně se rozšiřují semeny dozrávajícími v podlouhlých pětidílných tobolkách odkud bývají po prudkém skroucení chlopní vystřelovány do okolí.\n\nNěkteré druhy se vysazují v parcích jako ozdobné nebo půdokryvné rostliny, jiné jsou považovány za plevelné. Štavele jsou všeobecně známé svými kysele chutnajícími listy které obsahují hodně kyseliny šťavelové.\n\n \n"}
{"id": "1025802", "url": "https://cs.wikipedia.org/wiki?curid=1025802", "title": "Johann Feifalik", "text": "Johann Feifalik\n\nJohann Feifalik, česky též Jan Fejfalík (1798 – cca 1856), byl moravský a rakouský úředník a politik německé národnosti, během revolučního roku 1848 poslanec rakouského Říšského sněmu.\n\nPůsobil jako magistrátní úředník ve Znojmě a v Brně. Jako člen brněnské městské rady se zasadil o profesionalizaci správy městského archivu. V roce 1844 byl péčí o městské písemnosti pověřen Polykarp Koller.\n\nBěhem revolučního roku 1848 se zapojil do politického dění. Byl zvolen na Moravský zemský sněm. Nastoupil do něj po zemských volbách roku 1848 za kurii městskou, obvod Brno. Zvolen byl také do celoněmeckého Frankfurtského parlamentu.\n\nV celostátních volbách roku 1848 byl zvolen rovněž na rakouský ústavodárný Říšský sněm. Zastupoval volební obvod Šternberk-venkov. Uvádí se jako magistrátní rada. Patřil ke sněmovní levici. 31. července 1848 byl zvolen do třicetičlenného ústavního výboru sněmu, který měl vypracovat ústavu. V první fázi existence výboru byl zároveň ustanoven jeho předsedou. Prací na ústavě se účastnil až do března 1849. 2. března ještě prohlásil na plénu sněmu, že „\"Jsem šťasten, že mohu vysokému ústavnímu sněmu ohlásit, že ústavní návrh je hotov\".“ Jenže krátce poté byl sněm vládou rozpuštěn a direktivně zavedena ústava zcela odlišná od té projednávané parlamentem.\n\nJeho synem byl literární historik Julius Feifalik.\n"}
{"id": "1025805", "url": "https://cs.wikipedia.org/wiki?curid=1025805", "title": "Ignaz Holzknecht", "text": "Ignaz Holzknecht\n\nIgnaz Holzknecht (1. února 1804 Mikulov – 2. srpna 1886 Mikulov) byl moravský a rakouský politik německé národnosti, během revolučního roku 1848 poslanec rakouského Říšského sněmu.\n\nProfesně se uvádí jako magistrátní rada a majitel parního mlýna. Parní mlýn postavil roku 1846 v Mikulově. V roce 1868 budovu zničil požár, později byl areál přeměněn na továrnu na kufry. Byl prvním náčelníkem mikulovského sboru dobrovolných hasičů.\n\nBěhem revolučního roku 1848 se zapojil do politického dění,ve volbách roku 1848 byl zvolen na rakouský ústavodárný Říšský sněm, patřil ke sněmovní levici. Zastupoval volební obvod Mikulov. Uvádí se jako mlynář a magistrátní rada., etnicky jako Němec.\n\nZemřel v srpnu 1886.\n"}
{"id": "1025806", "url": "https://cs.wikipedia.org/wiki?curid=1025806", "title": "Paramæcium", "text": "Paramæcium\n\nParamæcium (někdy uváděno i jako \"Paramaecium\") byla australská křesťanská death/doom metalová kapela založená roku 1991 v Melbourne ve státě Victoria. Její tvorba byla ve stylu raných My Dying Bride, těžké riffy, občasné užití flétny a houslí. Po vokální stránce hluboký deathový chrchlák v kontrastu s vysokým čistým sopránem.\n\nVznik kapely Paramæcium se datuje k počátku roku 1991. Téhož roku doprovází na turné další australskou white metalovou kapelu Mortification.\nV červenci 1991 skupina natočila svou jedinou demonahrávku \"Silent Carnage\", která v undergroundu dobře rezonovala. Kapelu však v rozletu přibrzdily personální rošády. Jediný zbylý stálý člen Andrew Tompkins (baskytara, vokály) se dal dohromady s kytaristou Jasonem De Ronem a tato dvojice započala práce na dlouhohrající nahrávce. V únoru 1993 se k nim přidal bubeník Jayson Sherlock z Mortification (později zakladatel black metalové kapely Horde). První studiové album \"Exhumed of the Earth\" bylo nahráno v dubnu 1993 v melbournském studiu Toybox za asistence zvukového inženýra Marka Tulka, produkci si dělala kapela sama.\n\nDruhé album \"Within the Ancient Forest\" vyšlo v roce 1995. V roce 2006 se kapela přejmenovala na inExordium, pod tímto novým názvem vyšlo pouze jedno stejnojmenné LP \"inExordium\". Do roku 2006 vyšlo pod názvem Paramæcium 1 demo, 4 studiová alba a 1 EP.\n\n\n\n\nDruhá dlouhohrající nahrávka \"Within the Ancient Forest\" čerpá ze stejnojmenného fantasy románu, jehož autorem je zpěvák a baskytarista Andrew Tompkins.\n\n"}
{"id": "1025813", "url": "https://cs.wikipedia.org/wiki?curid=1025813", "title": "DAP", "text": "DAP\n\nZkratka (značka) DAP může znamenat:\n"}
{"id": "1025814", "url": "https://cs.wikipedia.org/wiki?curid=1025814", "title": "Heinrich Bocksberger", "text": "Heinrich Bocksberger\n\nHeinrich Bocksberger (po 1543, zřejmě Salcburk – 1600, zámek Muskau) byl rakouským renesančním malířem, činným zejména v česko-lužickém pomezí.\n\nO životě a zvláště mládí Heinricha Bocksbergera je známo málo. Pocházel ze známé salcburské malířské dynastie Bocksbergerů a byl (zřejmě druhorozeným) synem slavného Hanse Bocksbergera staršího a jeho ženy Margarethy (zemřela 1579). Malířem se vyučil snad ve Vídni, odkud roku 1561 odchází na sever českého království. Snad mohla důvodem jeho předčasného odchodu být i otcova smrt toho roku. V roce 1570 byl Bocksberger jmenován vrchním městským malířem hornolužického královského města Žitavy, kterým zůstal až do své smrti. V Žitavě se také Bocksbergerovi v roce 1573 narodila dcera Adelheide. Přes dlouhé působení ve funkci městského malíře a řadu autorství dokládaných prameny můžeme ve městě s jistotou přiřadit Bocksbergerovo autorství pouze k jednomu listu v rodinném památníku. Bockberger pochopitelně nebyl činný jen v Žitavě samotné, ale i v širším okolí města, kde můžeme řadu jeho autorství doložit. Umírá při výmalbě zámku Muskau v roce 1600 při pádu z lešení.\n\n\nTato díla můžeme Bocksbergerovi připsat s vysokou pravděpodobností:\n\n"}
{"id": "1025817", "url": "https://cs.wikipedia.org/wiki?curid=1025817", "title": "Milan Merkl", "text": "Milan Merkl\n\nMilan Merkl (* 10. února 1935) je bývalý československý basketbalista. Jeho basketbalovou kariéru předčasně ukončilo opakované zranění. Je zařazen na čestné listině mistrů sportu.\n\nV československé basketbalové lize hrál 9 sezón (1953-1962), z toho jednu sezónu v ÚDA Praha, s níž získal v roce 1956 svůj první titul mistra Československa. S týmy Brna (Zbrojovka, Spartak ZJŠ) jako hráč byl dvakrát mistrem a třikrát vicemistrem Československa.\n\nPatřil mezi opory basketbalových týmů Brna a reprezentačního družstva Československa, se kterým se zúčastnil dvou Mistrovství Evropy - 1955 v Budapešti (2. místo) a 1957 v Sofii (3. místo). S basketbalovou reprezentací Československa získal na Mistrovství Evropy stříbrnou a bronzovou medaili. Za Československo v letech 1954 až 1959 hrál celkem 58 zápasů, z toho na dvou oficiálních soutěžích FIBA 11 zápasů, v nichž zaznamenal 79 bodů. \n\nV roce 2010 byl uveden do Síně slávy města Brna.\n\n\n\n\n"}
{"id": "1025819", "url": "https://cs.wikipedia.org/wiki?curid=1025819", "title": "Kamenné koule v Kostarice", "text": "Kamenné koule v Kostarice\n\nKamenné koule v Kostarice je souhrnný název více jak 500 koulí nacházejících se především na jihu Kostariky (provincie Guanacaste) v aluviálním údolí Diquís a na ostrově Isla del Caño. Jejich jedinečnost v celosvětovém měřítku spočívá v jejich počtu, velikosti i dokonalému tvaru. Význam a způsob vzniku koulí zůstávají předmětem studií a do současnosti jsou nezodpověděnou otázkou. Díky vrstvě sedimentu, ve kterém byly koule nalezeny, byly ušetřeny poškození, krádeži či rabování, které postihly většinu kostarických archeologických nalezišť. Mnoho z koulí se nachází v soukromých sbírkách a muzeích po celém světě. Rozměry jednotlivých koulí se pohybují od 10 cm až k 2,57 m a váhou až 16 tun. Většina je tvořena granodioritem, gabrem; některé pak vápencem. K novodobému nalezení kamenných koulí došlo v 30. letech 20. století, kdy ovocnářská firma United Fruit Company zakládala plantáže banánovníku na jihu Kostariky.\n\nV roce 2014 byly lokality s nalezišti kamenných koulí zapsány na seznamu světového kulturního dědictví UNESCO. Jedná se o čtyři naleziště o souhrnné rozloze 25 ha. Archeologická naleziště jsou považována za unikátní příklad sociálního, ekonomického a politického systému lidské společnosti, která zde žila v období cca 500 až 1500 našeho letopočtu (tzv. předkolumbovské období). Sestávají z uměle vytvořených násypů, zpevněných ploch, pohřebišť, ale zároveň zahrnují naleziště výše zmíněných kamenných koulí.\n\n"}
{"id": "1025820", "url": "https://cs.wikipedia.org/wiki?curid=1025820", "title": "Vít Oftalmius Strakonický z Oskořína", "text": "Vít Oftalmius Strakonický z Oskořína\n\nVít Oftalmius Strakonický z Oskořína (cca 1550 Strakonice – cca 1597/1598 Praha) byl právník, humanista, pedagog a erbovní měšťan Nového Města pražského.\nV roce 1576 získal titul bakaláře svobodných umění na univerzitě ve Vídni a téhož roku se stal členem artistické fakulty univerzity v Praze a správcem školy u sv. Jiljí na Starém městě. \nV roce 1579 se usadil na Novém Městě pražském, působil v mnoha úřadech městské a soudní spávy: jako písař desetipanského soudu, od roku 1590 ve funkci císařského rychtáře a v roce 1594 převzal úřad primase Nového Města pražského. \nRoku 1591 byl majestátem císaře Rudolfa II., udělen erbovní titul „z Oskořína“ jemu a jeho dvěma přátelům, z nichž Trojan Nigelus z Oskořína byl profesorem artistické fakulty a v 90. letech 16. století jejím rektorem.\nJeho rodinné poměry nejsou známy. \nZemřel nejpozději během morové epidemie v letech 1597-1598,jak se domníval Hermenegild Jireček.\n\nNejprve vyučoval na farní škole u sv. Jiljí, v níž byl také správcem. Dále působil na artistické fakultě pražské univerzity.\n\nRoku 1585 sepsal v latině právní spis „Processus iuris municipalis Pragensis“, doplněk knihy Pavla Kristiana z Koldína Práva městská v Království českém. Spis byl ve své době populární, vyšel také v Jeně roku 1608 a v českém překladu.\n\n"}
{"id": "1025822", "url": "https://cs.wikipedia.org/wiki?curid=1025822", "title": "Noční jezdci", "text": "Noční jezdci\n\nNoční jezdci je československý hraný film natočený režisérem Martinem Hollým mladším v roce 1981. Film jehož děj se odehrává krátce po ustanovení Československé republiky při hranicích s Polskem, popisuje střetnutí vrchního respicienta finanční stráže Eduarda Halvy (Radoslav Brzobohatý) se slovenským pašerákem Markem Orbanem (Michal Dočolomanský). První se smyslem pro povinnost brání státní hranici mladého státu, druhý se jakkoliv snaží vydělat peníze, díky nimž by zachránil svou vesnici.\n\nV úvod snímku je československý pohraničník zavražděn při hlídce na polských hranicích. Na jeho místo je vyslán vrchní respicient finanční stráže Eduard Halva. Do slovenských hor jej doprovází početný oddíl finanční stráže a jeho manželka Eva. Na hranicích, kde financové začnou s budováním nové celnice, se setkávají se odporem místních obyvatel. Ti straní pašerákům z vesnice vedeným Markem Orbanem. Díky penězům, které získávají převáděním a nelegálním prodejem polských koní, si obyvatelé příhraniční vesničky odříznuté od okolního světa chtějí vydělat na nákladnou cestu do Spojených států, kde jak doufají najdou práci. Mezi Halvovými muži a místními lidmi brzy vzplanou spory. Financ Jan Bílý je kvůli urážce zastřelen jedním z pašeráků Imro Jakuvcem. Když pak zemře Jakuvcův nově narozený syn, svalí místní vinu na Halvovu ženu, která jako zdravotní sestra asistovala u porodu. Eva Halvová, které je místními vyhrožováno, poté uprchne zpět do Prahy. Eduard Halva po odchodu manželky ztratí nervy a pašerákům postřílí všechny jejich koně. Celnice je dostavěna a slavnostně otevřena. Marek Orban se však nevzdává. Se svými muži předstírá odjezd na loď do Hamburku, avšak místo toho v Polsku ukradne novou skupinu koní. Zoufalým pokusem se je se svými muži snaží přehnat přes hranici. Dojde však k masakru, při němž je zabito šest lidí. Ironií osudu se pak krátce po hromadném pohřbu Eduard Halva dozvídá o tom, že československá vláda toto území odstoupila Polsku. Finanční stráž poté opouští bývalou hranici.\n\n\n"}
{"id": "1025824", "url": "https://cs.wikipedia.org/wiki?curid=1025824", "title": "Apatin", "text": "Apatin\n\nApatin (v srbské cyrilici Апатин) je město v srbské Vojvodině, v nejzápadnějším cípu regionu Bačka. První přístav po proudu řeky Dunaje na srbském území a zároveň průmyslové město je součástí Srbska od roku 1918 a historicky patřil spolu s celou Vojvodinou Uhersku.\n\nPodle posledního sčítání lidu mělo město 17 411 obyvatel. Opština Apatin - tedy město se svým přilehlým okolím - je dohromady domovem pro 28 929 lidí. Většina obyvatelstva je srbské národnosti (existuje rovněž rumunská a maďarská menšina). Apatin je rovněž znám v celé zemi díky velkému pivovaru (Apatinska pivara, kde se vaří pivo Jelen a rovněž se zde plní i srbská verze českého Staropramenu). Dalšími většími průmyslovými podniky ve městě jsou cihelna a loděnice.\n\n"}
{"id": "1025844", "url": "https://cs.wikipedia.org/wiki?curid=1025844", "title": "Trojan Nigellus z Oskořína", "text": "Trojan Nigellus z Oskořína\n\nTrojan Nigellus z Oskořína, též Trojanus Nigellus de Osskorzina nebo Nigelius Hermanomiestecenus (1537 Heřmanův Městec – 9. srpna 1604 Praha) byl pražský etik, humanista, univerzitní profesor a pražský erbovní měšťan.\n\nNarodil se v Heřmanově Městci jako první syn měšťana Jana Hmyzky. Z Hmyzkových synů se proslavil jako humanista ještě Tomáš Celaenius.\nNigel si zvolil tehdy mezi vzdělanci módní latinskou verzi jména i příjmení. Vystudoval na artistické fakultě univerzity v Praze, kde byl 7. srpna roku 1562 prohlášen bakalářem. Působil pak jako učitel na školách v Nymburku, v Čáslavi a v Hradci Králové, snad také v Kutné Hoře. Roku 1571 byl spolu s bratry propuštěn z poddanství. Roku 1572 byl povýšen na mistra svobodných umění. Roku 1574 byl povolán vyučovat na pražské akademii, jmenován profesorem a zvolen proboštem koleje Karla IV. a zůstal jím až do smrti. V letech 1591–1593 a opět 1597–1599 byl zvolen rektorem univerzity.\nDne 10. srpna 1591 byl majestátem císaře Rudolfa II. udělen erb a erbovní titul „z Oskořína“ jemu a jeho dvěma přátelům, z nichž Vít Oftalmius Strakonický z Oskořína rovněž vyučoval na artistické fakultě. Přátelil se mj. se svým editorem, nakladatelem Danielem Adamem z Veleslavína. Spory vedl s Adamem Zalužanským ze Zalužan a Martinem Bacháčkem.\n\nZ mistrova sňatku s Kateřinou Kavinskou ze Stránova sešlo, snad ze zdravotních důvodů. Mistr se pak cele věnoval univerzitní kariéře a budování rozsáhlé knihovny, kterou odkázal Velké koleji.\nZemřel na kožní a kloubní chorobu (psoriáza), kterou si opakovaně léčil v lázních Teplicích i v Karlových Varech.\n\nPublikoval díla z filozofie; rád vykládal řeckou filozofii Aristotelovu, také Hésiodovy didaktické básně \"Zrození bohů\" a \"Práce a dny\", eseje z křesťanské etiky. Jeho stěžejní prací je rozbor oficií (etiky) církevního učitele Západu a milánského biskupa sv. Ambrože Velikého, který ovlivnil Aurelia Augustina v konverzi ke křesťanství.:\n"}
{"id": "1025845", "url": "https://cs.wikipedia.org/wiki?curid=1025845", "title": "Bor (Srbsko)", "text": "Bor (Srbsko)\n\nBor (v srbské cyrilici Бор) je město ve východním Srbsku v pohoří tzv. srbských Karpat. Je průmyslovým městem a administrativním centrem Borského okruhu. Má celkem 34 160 obyvatel.\n\nSamotné město se nachází v hlubokých lesích, nicméně je rovněž obklopeno celou řadou povrchových dolů na těžbu mědi a rovněž i sléváren. Těžba této rudy byla zahájena v Boru a jeho okolí v roce 1904, kdy licenci na těžbu této suroviny získala jedna francouzská společnost. Za více než sto let od té doby se Bor rozrostl z obyčejné vesnice do velikosti města o několika desítkách tisíc obyvatel. Statut města získal Bor v roce 1945 a o téměř dva roky později překročil hranici deset tisíc obyvatel. Společnost na těžbu a zpracování mědi byla znárodněna a v 80. letech díky exportu do zemí Západní Evropy zažilo město svůj největší rozvoj. Průmysl se však po rozpadu SFRJ dostal do těžkého útlumu. \n"}
{"id": "1025847", "url": "https://cs.wikipedia.org/wiki?curid=1025847", "title": "Anton Hübner", "text": "Anton Hübner\n\nAnton Hübner (29. května nebo 25. září 1793 Znojmo nebo Starý Šaldorf – 12. února 1869 Starý Šaldorf) byl moravský a rakouský úředník, regionální historik a politik německé národnosti, během revolučního roku 1848 poslanec rakouského Říšského sněmu.\n\nJeho otcem byl mlynář V. Hübner ze Starého Šaldorfu. Anton vystudoval znojemské gymnázium. V letech 1809–1816 studoval filozofii v Brně a práva v Olomouci a Vídni. Působil jako úředník. Od roku 1816 do roku 1828 byl úředník u krajského úřadu ve Znojmě, pak v letech 1828–1829 krajským tajemníkem v Uherském Hradišti. V období let 1829–1833 vykonával funkci koncipisty na moravsko-slezském zemském guberniu v Brně. Následně v letech 1833–1839 působil jako krajský komisař, zpočátku na krajském úřadu v Přerově, od roku 1836 v Brně. V letech 1839–1841 pracoval jako koncipista u česko-rakouské dvorní kanceláře ve Vídni a v letech 1841–1849 guberniálním sekretářem zemského gubernia v Brně, pak od roku 1850 okresním hejtmanem v Jihlavě.\n\nBěhem revolučního roku 1848 se zapojil do politického dění. Byl zvolen i do celoněmeckého Frankfurtského parlamentu za obvod Znojmo. Zde zasedal od května do července 1848. Patřil k sněmovní frakci Württemberger Hof. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Znojmo. Uvádí se jako guberniální tajemník. Patřil ke sněmovní pravici. Uvádí se etnicky jako \"rozhodný Němec, až do sněmu říšského poslanec ve Frankfurtě\".\n\nByl činný též jako regionální historik. Vyšly mu studie \"Geschichte der St. Wenzelskapelle auf der Wiese unter Znaim\" (1840), \"Znaims geschichtliche Denkwürdigkeiten\" (1843–1854). V rukopisné podobě po něm zůstala práce \"Denkwürdigkeiten der Königl. Stadt Znaim\", kterou roku 1869 uspořádali V. Hübner a M. Netoliczka.\n\nPohřben byl na hřbitově v Louce.\n"}
{"id": "1025848", "url": "https://cs.wikipedia.org/wiki?curid=1025848", "title": "Švédská štafeta", "text": "Švédská štafeta\n\nŠvédská štafeta je lehkoatletická disciplína. Soutěží v ní proti sobě čtyřčlenné týmy, na rozdíl od jiných štafetových běhů nepřekonává každý závodník stejnou vzdálenost: kilometrová trať je rozdělena na úseky dlouhé 100 m, 200 m, 300 m a 400 m (zpravidla seřazené od nejkratšího po nejdelší). Název pochází z toho, že tato štafeta je tradiční součástí stockholmského mítinku DN Galan. Běhá se také na národních šampionátech severských zemí, na mistrovství světa v atletice do 17 let a na olympijských hrách mládeže. Neoficiální světový rekord na této trati zaběhl v roce 2006 ve Stockholmu jamajský tým ve složení Christopher Williams, Usain Bolt, Davian Clarke a Jermaine Gonzales: 1:46.59.\n\n\n"}
{"id": "1025850", "url": "https://cs.wikipedia.org/wiki?curid=1025850", "title": "Hübner", "text": "Hübner\n\nPříjmení Hübner nosí tyto osobnosti:\n\n\n"}
{"id": "1025851", "url": "https://cs.wikipedia.org/wiki?curid=1025851", "title": "Leben und Tod des Kenneth Glöckler", "text": "Leben und Tod des Kenneth Glöckler\n\nLeben und Tod des Kenneth Glöckler je disstrack německého rappera Bushida proti jeho bývalému společníkovi rapperovi Prince Kay One. Vyšel 22. listopadu 2013 na YouTube jako hudební video.\n\nKay One byl podle smlouvy mezi roky 2007 a 2012 u Bushidovy nahrávací společnosti Ersguterjunge. V této době zveřejnil svoje první dvě sólová alba \"Kenneth allein zu Haus\" a \"Prince of Belvedair\" a společné album s Bushidem a Flerem, \"Berlins Most Wanted\". Současně doprovázel Bushida na jeho tour jako Backup-rapper. V dubnu 2012 se Bushidovi a Kay Onovi cesty rozešly. Ve Stuttgartu Kay One rozvázal svou smlouvu s Ersguterjunge. Jako spínač sporu se pro obě strany stalo vymazání videí od Kay Ona z Bushidova kanálu na Youtube. K tomu si Bushido v dubnu 2012 nechal patentovat umělecké jméno Kay One, proto se Kay One ve svých následujících publikacích objevuje pod pseudonymem „Prince Kay One“. \n\n1. srpna 2013 zveřejnil Kay One song \"Nichts als die Wahrheit\", ve kterém vyjádřil svůj postoj k rozchodu s Bushidem a Ersguterjunge. Současně s tím se v médiích, především ve Sternu, kriticky diskutovalo o Bushidově zapletení se s klanem Abou-Chaker. Kay One se k tomu vyjádřil v časopisu Stern a 9. října 2013 pak v televizní verzi Stern TV, kterou vysílá RTL. Potvrdil zde své předešlé tvrzení, že rodina Abou-Chaker funguje na mafiánský způsob a Bushida označil za jejich otroka. K tomu ještě dodal, že dlouhodobě psal Bushidovi texty. Na základě těchto vyjádření měl Kay One svědčit před soudem proti berlínské rodině Abou-Chaker a byl proto z rozhodnutí Státního kriminálního úřadu (LKA) vzat do osobní ochrany. \n\nKoncem října 2013 oznámil Bushido přes sociální sítě Twitter a Instagram devítiminutový disstrack. Ještě předtím ale Bushido slovně napadl Kay One v mediálně kontroverzní písní \"Stress ohne Grund\" od Shindyho. 14. listopadu 2013 bylo nahráno desetiminutové informační video k disstracku, ve kterém Bushido mimo jiné apeloval na Kay Onovo mužství a vyzval ho, aby za pomoci svých právníků nechal video \"Leben und Tod des Kenneth Glöckler\" vymazat z Youtube. Potom co se Bushido v tomto videu vyjádřil k novinovým portálům jako Stern TV, Der Spiegel, Bild, N24 a RTL, ale i BZ, reagoval následující den časopis Bild. Bild toto video pojmenoval jako „chatrný desetiminutový útok lůzy“ a vzhledem k délce se vyjádřil, že „aspoň polovina diváků se únavou praštila o klávesnici.“\n\nText pojednává o vztahu mezi umělci Bushido a Kay One. Na základě vystoupení Kaye a jeho výroků v Stern TV ho Bushido označil za lháře, který porušil „kodex cti“. Zároveň mu vyčítá, že bez něho by pro média nebyl vůbec zajímavý. Dále Bushido zpracovává jeho uměleckou kariéru, ve které se Kay One zachoval neloajálně ke své bývalé rapové skupině Chablife a obzvláště k členovi Jaysus, dřívějšímu šéfovi Royal-Bunker Marcusovi Steinerovi a Eko Freshovi. Těmto jmenovaným osobám je také song \"Leben und Tod des Kenneth Glöckler\" věnovaný.\n\nDále je v songu řešena i Kay Onova finanční situace za doby Ersguterjunge. Podle Bushida si Kay One „žil jako král“ a se svým albem \"Prince of Belvedair\" si vydělal minimálně 400.000 eur. Na albu se také podílel rapper Shindy, který psal Kayovi texty a nedostal za to zaplaceno. Sám Bushido dříve zaplatil dluhy Kayovi matky. V písni je jedním z témat také vztah Kaye k Arafatovi Abou-Chaker (ten ve videu hraje sám sebe) a zároveň i vztah k jeho rodině.\n\nKromě Kaye je v \"Leben und Tod des Kenneth Glöckler\" kritizován jeho nevlastní otec a manager, Oliver Brodowski, ale i jeho spolupracovník, zpěvák Emory. Německo-italského baviče Cosimo Citiolo označil Bushido za „klauna“. Krom toho, Bushido tvrdí, že měl Kay One znásilnit jednu zpěvačku ze skupiny Bisou.\n\nPíseň také obsahuje popkulturní narážky na americkou filmovou komedii \"Malibu´s Most wanted\", amerického rappera Nelly, na Kayův a Bushidův společný hit \"Style & das Geld\", Kayovi písně \"Champagne for Pain\" a \"V.I.P.\", německého módního návrháře Haralda Glööckler, podnikatele a reality hvězdu Roberta Geisse, ale i zpěváka z Culcha Candela, Mateo Jaschika, který byl předchůdcem Kaye jako porotce v pořadu Německo hledá superstar.\n\nHudba je od producentů Beatzarre, Djorkaeff, Lukase Möllera a Bushida. Song obsahuje sampler z písně \"Dimmu Borgir\" od norské dark metalové skupiny Dimmu Borgir.\n\nVideoklip měl premiéru 22. listopadu 2013. Trvá 11:24 minut, z čehož píseň je dlouhá 9:57 minut. Produkci videa si na starost vzala kolínská firma \"Streetcinema\". \n\nVideo získalo jen několik hodin po zveřejnění vysokou pozornost. K disstracku se vyjádřilo mnoho rapperů a video zaznamenalo do 7 hodin po svém zveřejnění milión zhlédnutí a do 24 hodin to bylo už přes dva milióny. 18. prosince 2013 – 26 dní po zveřejnění – překročilo číslo zhlédnutí na Youtube 10 milionů. \n\nNa začátku je ukázán, jak turecký herec (Semih Tuna), který hraje Kaye, vstupuje do pokoje s prostitukou. Ta zapíná televizi, na které je Bushido. Krátce potom přicházejí dva muži a Kaye srazí k zemi, uspí a unesou. Potom začíná Bushido rapovat. V pozadí jsou k vidění čistě bílé plochy nebo hořící dřevěné sochy na šrotovišti. Objevují se zde také ukázky z hudebních klipů, nebo jiných videí. Ve videu jsou vedle Bushida a Kaye k vidění i další osobnosti rapu. Video končí s tím, že Kayův dublér je vyfocen s časopisem Bild a zastřelen.\n\nReakce médií na \"Leben und Tod des Kenneth Glöckler\" byla vcelku pozitivní. Online redakce časopisu Vice, která ve stejném roce silně kritizovala píseň \"Stress ohne Grund\" od Bushida a Shindyho, vychvalovala text písně, který je „pádní, srozumitelný a pochopitelný“ a zhodnotila slovy: “Samozřejmě je to jednostranné ztvárnění, ale je jedno jaký má člověk postoj k Bushidovi. Kay One z toho vychází jako největší kretén na světě.“ V souvislosti s cílem disstracku „zničit“ umělce se Vice domnívá, že se to „jako rapperovi“ mohlo podařit, ale mohl by to být i prospěch pro Kay Ona a televizi RTL, který by pak z písně mohli profitovat. \n\nDie Welt označil píseň za „epickou“ a potvrdil „podle rapové techniky“, že je to „na jeho poměry nezvykle dobrá kvalita“. Přesto vyjádřil pochybnost o skandálu, který píseň může vyvolat. Podle Tagesspiegel je filmové zpracování v hip-hopové scéně nic neobvyklého. Internetová stránka 16bars.de zařadila \"Leben und Tod des Kenneth Glöckler\" do skupiny německých disstracků jako \"Das Urteil\" (Kool Savas), \"Samy De Bitch\" (Azad), \"Die Abrechnung\" (Eko Fresh) nebo \"Fanpost\" (Kollegah). Zatímco internetový magazín laut.de poznamenal, že píseň „nepřinesla na světlo žádné nové odhalení“.\n\nDen po zveřejnění desetiminutového informačního videa, ve kterém byl oznámen diss, předal časopis Bild 15. listopadu 2013 Bushidovi fiktivní cenu za „příšerně nudné video“.\n\nV disstracku Bushido tvrdil, že měl Kay One mít orální sex s transsexuálním bavičem Lorielle London. Bild.de se samozřejmě optal a London odpověděl: „Je to nesmysl, viděl jsem ho tehdy jen jednou na červeném koberci. Je to špatný vtip.“\n\nNěkolik hodin po zveřejnění disstracku \"Leben und Tod des Kenneth Glöckler\" se Kay One vyjádřil na Facebooku. Označil Bushida za „kazatele nenávisti“ a obvinil ho ze lži. Napsal také, že se k tomuto tématu už nebude vyjadřovat. Emory byl zklamán z „neuctivé“ urážky rappera Bushida.\n\nV písni zmiňované umělci Eko Fresh, Jaysus a bývalý člen Overgreoundu Akay Kayed potvrdili, stejně tak i Marcus Staiger, Bushidova tvrzení. Rappeři Sido, Sinan-G, JokA, Bass Sultan Hengzt, MoTrip, Elmo, Jalil a Basti z Trailerpark se k písni vyjádřili pozitivně. V rámci festivalu \"Mile of Style 2013\" označil rapper Weekend, který se nepovažuje za žádného Bushidova fanouška, \"Leben und Tod des Kenneth Glöckler\" za vrchol roku 2013. I King Orgasmus One a hip-hopová skupina 257ers hodnotila píseň jako pozitivní.\n"}
{"id": "1025852", "url": "https://cs.wikipedia.org/wiki?curid=1025852", "title": "SOLUS", "text": "SOLUS\n\nSOLUS je zájmové sdružení právnických osob, jehož cílem je v rámci tzv. odpovědného úvěrování přispívat k prevenci předlužování klientů, k prevenci růstu počtu dlužníků v prodlení, ke zvyšování vymahatelnosti stávajících dluhů po splatnosti a rovněž ke snižování potenciální finanční ztráty věřitelů.\n\nČlenové sdružení se od roku 1999, kdy bylo sdružení zaregistrováno a zahájilo činnost, snaží se minimalizovat finanční ztráty z poskytovaných služeb tak, aby je v ceně poskytované služby nemuseli hradit klienti s dobrou platební morálkou. Název sdružení vznikl složením počátečních písmen z původního názvu, a to Sdružení na Ochranu Leasingu a Uvěrů Spotřebitelům, který zároveň nejlépe charakterizuje jeho hlavní cíl.\n\nSdružení sdružuje řadu společností z různých ekonomických sektorů. Jsou mezi nimi nebankovní finanční instituce, banky, telekomunikační operátoři, distributoři energií a další společnosti. Všechny tyto společnosti mohou díky členství ve sdružení a prostřednictvím registrů sdružení efektivněji řídit riziko u služeb, které poskytují\n\nHlavní činností, která přispívá k cílům sdružení je provozování několika registrů:\n\n\nDalšími aktivitami je vzdělávání zástupců členských společností a ostatní odborné veřejnosti v oblasti odpovědného úvěrování, legislativních změn a dalších trendů, které ovlivňují řízení rizika u poskytovaných služeb. Od roku 2005 proto sdružení společně s hlavním partnerem \"Společností pro informační databáze\" organizují semináře s názvem \"„Cesta k odpovědnému úvěrování v České republice“\".\n\nV rámci společenské odpovědnosti se sdružení zabývá především osvětou v dluhové oblasti, vzděláváním a zvyšováním transparentnosti na trhu mezi hlavní projekty, se kterými sdružení v této oblasti spolupracuje.\n\n\n"}
{"id": "1025853", "url": "https://cs.wikipedia.org/wiki?curid=1025853", "title": "TJ Sokol Řendějov", "text": "TJ Sokol Řendějov\n\nTJ Sokol Řendějov (celým názvem: Tělovýchovná jednota Sokol Řendějov) byl český klub ledního hokeje, který sídlil v obci Řendějov ve Středočeském kraji. Zanikl v roce 2012. Největším úspěchem klubu byla dvouletá účast v Krajské soutěži, páté nejvyšší soutěži ledního hokeje v České republice.\n\nSvé domácí zápasy odehrával ve Vlašimi na tamějším zimním stadionu s kapacitou 700 diváků.\n\n\nZdroj: \n\n\n\nZdroj: \n\n"}
{"id": "1025854", "url": "https://cs.wikipedia.org/wiki?curid=1025854", "title": "Maďarské letectvo", "text": "Maďarské letectvo\n\nMaďarské letectvo () je leteckou složkou maďarských ozbrojených sil, založenou v roce 1918.\n\nMaďarské letectvo, založené První Maďarskou republikou koncem roku 1918 na troskách rakousko-uherského letectva, přešlo v březnu následujícího roku pod komunistické vedení Maďarské republiky rad, které nasadilo své letecké síly v bojích proti Československu a Rumunsku. V důsledku porážky Maďarska a uzavření Trianonské smlouvy v roce 1920 musela maďarská armáda (početně omezená na 35 tisíc mužů) rozpustit své letectvo a veškeré letouny odevzdat státům Dohody. Na dodržování podmínek mírové smlouvy dohlížela letecká komise Malé dohody.\n\nMaďarské království začalo tajně obnovovat své letectvo ve 30. letech, kdy se v jeho výzbroji objevily například italské stíhací letouny Fiat CR.32 a CR.42, rovněž italské bombardéry Caproni Ca.101 nebo maďarské pozorovací a lehké bombardovací letouny Weiss WM-21 Sólyom. Maďarské letectvo disponovalo k 1. říjnu 1937 celkem 192 letouny. Na setkání se zástupci Malé dohody v jugoslávském Bledu se Maďarům podařilo dne 22. srpna 1938 oficiálně dojednat právo na znovuvyzbrojení, které zahrnovalo i vznikající Maďarské královské letectvo (\"Magyar Királyi Honvéd Légierő\"). Zhoršující se mezinárodní situace koncem září 1938 vedla k vyhlášení pohotovosti maďarskému letectvu, které mělo být 6. října rozmístěno na svých letištích pro případné bojové nasazení. Připravenosti k boji však k tomuto datu nebylo dosaženo.\n\nMaďarský stíhací letoun Fiat CR.32 sestřelil dne 25. října 1938 nad okresem Komárno v tehdejším Česko-Slovensku letoun typu Letov Š-328 10. pozorovací letky Československého letectva. K incidentu došlo během krizového období po Mnichovské dohodě, kdy probíhaly boje v československo-maďarském pohraničí. Velení čs. armády vydalo rozkaz, aby bylo napříště každé maďarské letadlo, které naruší vzdušný prostor republiky, okamžitě sestřeleno. Tento rozkaz byl následně zrušen na příkaz ministra národní obrany Jana Syrového, nicméně vzhledem k posílení obrany Slovenska letkami přesunutými z území Čech již k dalším incidentům až do března 1939 nedošlo.\nK prvnímu bojovému nasazení Maďarského královského letectva došlo v březnu 1939 během tzv. Malé války s nedávno vzniklým Slovenským štátem. Maďarské stíhačky CR.32 vybojovaly vzdušnou nadvládu nad doposud se formujícím slovenským letectvem, které přišlo o několik letounů Avia B-534 a Š-328.\n\nV roce 1940 disponovalo velení Maďarského královského letectva celkem 326 letouny první linie, které byly rozděleny mezi dva stíhací pluky, jeden průzkumný pluk a jeden bombardovací pluk. U letectva sloužilo 4300 mužů. Maďarské královské letectvo se v dubnu 1941 účastnilo po boku armád Osy invaze do Jugoslávie. Když v červnu 1941 vyhlásilo Maďarsko válku Sovětskému svazu, nasadilo na východní frontě kromě pozemního vojska i letectvo. Nejúspěšnějším maďarským stíhacím pilotem v tomto tažení byl Dezső Szentgyörgyi, který dosáhl 34 sestřelů. Boj na straně Osy zaplatilo maďarské letectvo značnými materiálními a lidskými ztrátami.\n\nPo skončení druhé světové války zůstala na maďarském území sovětská armáda, což ovlivnilo politické i vojenské směřování Maďarska, které se pod vedením Maďarské strany pracujících v roce 1949 přejmenovalo na Maďarskou lidovou republiku a v roce 1955 vstoupilo do vojenského paktu Varšavské smlouvy. V roce 1956 vypuklo protikomunistické Maďarské povstání, které vedlo k intervenci sovětských vojsk a dočasnému rozpuštění maďarské armády. Letectvo začalo být obnovováno v roce 1957. V 60. a 70. letech bylo mimo jiné vyzbrojeno několika verzemi stíhacího letounu MiG-21, cvičnými letouny L-29 Delfín, transportními letouny Antonov An-26 či vrtulníky typové řady Mil (Mi-1, 2, 4, 8). V 80. letech byly ve výzbroji i bojové letouny MiG-23 a Su-22 či bitevní vrtulníky Mil Mi-24.\n\nPo pádu komunismu Maďarsko odkoupilo z výzbroje bývalé armády NDR letouny L-39 Albatros či novější verze bitevních vrtulníků Mi-24. Rusko dodalo v rámci splácení svého dluhu Maďarsku celkem 28 stíhacích letounů MiG-29, načež byly postupně vyřazeny všechny starší typy bojových letounů. Po vstupu Maďarska do NATO pokračovala další redukce jeho letectva, a to včetně základen, z nichž zůstaly v provozu jen dvě – Szolnok a Kecskemét. Na letišti Pápa jsou umístěny tři těžké transportní letouny Boeing C-17A, které využívá „těžké dopravní křídlo“ (Heavy Airlift Wing) v rámci mezinárodní iniciativy strategické letecké dopravy. Jako náhradu za stíhačky MiG-29 si Maďarsko pronajalo 14 švédských letounů JAS-39 Gripen, přičemž první stroj dorazil na základnu Kecskemét v březnu 2006.\n\n\n\n\n\n\n\n\n"}
{"id": "1025856", "url": "https://cs.wikipedia.org/wiki?curid=1025856", "title": "Dominik Kovář", "text": "Dominik Kovář\n\nDominik Kovář (1. srpna 1805 Veverská Bítýška – 27. ledna 1890 Veverská Bítýška) byl moravský a rakouský podnikatel a politik, během revolučního roku 1848 poslanec Říšského sněmu.\n\nVyučil se na obchodníka v Brně u kupce Wágnera. Potom pracoval jako účetní a obchodní vedoucí brněnské firmy Karel Stammer. Ve věku třiceti letech se vrátil do rodné Veverské Bítýšky, kde působil jako kupec a majitel zemědělského hospodářství. V podnikání se mu dařilo. Na devět let si pronajal panský dvůr v Kuřimi a vinopalnu v panství ve Veverské Bítýšce. Manželka mezitím vedla v Bítýšce obchod. Byl i veřejně aktivní. V letech 1837–1841 zasedal v obecním zastupitelstvu. V roce 1841 vyhořel jeho rodný dům čp. 6, postavil si pak dům čp. 122 naproti kostelu, kde si zřídil i obchod.\n\nBěhem revolučního roku 1848 se zapojil i do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Kuřim. Uvádí se jako obchodník a měšťan. Patřil ke sněmovnímu bloku pravice, do kterého náležel český politický tábor, Národní strana (staročeši).\n\nPři zavedení moderní obecní samosprávy byl v roce 1850 zvolen za prvního starostu Bítýšky. Zasadil se o výstavbu nové radnice, mostu přes místní potok, výsadbu lesa na Mečkově a pořízení nové katastrální knihy. Úřad starosty vykonával do roku 1857, i po rezignaci ale zůstal členem obecního výboru. Byl také členem místního školního výboru a předsedou kostelního výboru. Zasloužil se o reformu lesního hospodaření. Lesní držba byla vyňata z majetku obce a rozdělena mezi osmdesát podílníků, kteří ustavili lesní společnost. V roce 1873 se Kovář stal předsedou její správní rady.\n\nZemřel v únoru 1890. Uvádí se tehdy jako šéf firmy Dominik Kovář, kupec, majitel nemovitostí a emeritní správce Veverského fondu kontribučenského. V jeho aktivitách v regionálních hospodářských orgánech pokračoval jeho syn Jan Kovář (narozený roku 1844, zemřel 1913), který se rovněž stal starostou obce.\n"}
{"id": "1025858", "url": "https://cs.wikipedia.org/wiki?curid=1025858", "title": "Jaroměřická kotlina", "text": "Jaroměřická kotlina\n\nJaroměřická kotlina je geomorfologický podcelek v severozápadní části Jevišovické pahorkatiny, ležící v okrese Třebíč v kraji Vysočina.\n\nPodcelek se rozkládá zhruba mezi obcemi Okříšky (na severu), Rudíkov (na severovýchodě), Vladislav (na východě), Ctidružice (na jihu) a Martínkov (na jihovýchodě). Zcela uvnitř podcelku se rozkládají města Třebíč, Jaroměřice nad Rokytnou a Moravské Budějovice.\n\nSníženina s plochým pahorkatinným dnem, nad které čnějí ojedinělé vyvýšeniny – suky, vznikla hlavně vlivem menší odolnosti žul třebíčsko-meziříčského plutonu vůči tropickému zvětrávání v třetihorách. Ke konečnému tvaru přispěly zčásti i neotektonické pohyby. Západní omezení kotliny tvoří zlomový svah, na plochém povrchu s plošinami holoroviny jsou zbytky neogenních usazenin a hlubokých tropických zvětralin, zejména v severní části tvary zvětrávání a odnosu žul – ruwary, žokovité balvany apod. Převládají pole a louky.\n\nPodcelek Jaroměřická kotlina (dle značení Jaromíra Demka IIC–7C) náleží do celku Jevišovická pahorkatina. Dále se člení na okrsky Třebíčská kotlina (IIC–7C–2) na severovýchodě, Stařečská pahorkatina (IIC–7C–1) ve střední části a Moravskobudějovická kotlina (IIC–7C–3) na jihozápadě.\n\nKotlina sousedí s dalšími podcelky Jevišovické pahorkatiny (Bítovská pahorkatina na jihozápadě, Znojemská pahorkatina na jihovýchodě) a s podcelky Křižanovské vrchoviny (Brtnická vrchovina na severozápadě, Bítešská vrchovina na severovýchodě).\n\nGeomorfologické členění celé Jaroměřické kotliny uvádí následující tabulka:\nNejvyšším vrcholem Jaroměřické kotliny je Zadní hora (633,5 m n. m.).\n\n\n"}
{"id": "1025865", "url": "https://cs.wikipedia.org/wiki?curid=1025865", "title": "Josef Kučera (politik)", "text": "Josef Kučera (politik)\n\nJosef Kučera (1808 Vídeň – 1868) byl moravský a rakouský politik české národnosti, během revolučního roku 1848 poslanec Říšského sněmu.\n\nProfesí byl hostinským. V roce 1841 věnoval velký peněžitý obnos na stavbu kaple v rodné vesnici Vídeň na Vysočině.\n\nBěhem revolučního roku 1848 se zapojil i do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Velké Meziříčí. Uvádí se jako hostinský. Patřil ke sněmovnímu bloku levice. Uvádí se etnicky jako Slovan.\n"}
{"id": "1025866", "url": "https://cs.wikipedia.org/wiki?curid=1025866", "title": "Neuwied", "text": "Neuwied\n\nNeuwied [\"nojvíd\"] je město v německé spolkové zemi Porýní-Falc. Je největším městem a správním centrem zemského okresu Neuwied. Leží na pravém břehu Rýna přibližně deset kilometrů severozápadně od Koblenzu v pohoří Westerwald. Nachází se na soutoku řek Rýn a Wied. Neuwied leží na železniční trati spojující velkoměsta Frankfurt nad Mohanem a Kolín nad Rýnem a zahrnuje celkem 13 městských obvodů. V roce 2012 zde žilo přes 64 tisíc obyvatel.\n\nPodle nálezů na archeologické lokalitě Gönnersdorf, ležící na území dnešní městské části Feldkirchen, existovalo lidské osídlení v oblasti dnešního Neuwiedu již v období 1600 let před našim letopočtem. Od této doby bylo místo trvale obýváno Kelty a Římany. Podle Zápisků o válce galské v roce 55 před našim letopočtem poprvé překročil římský vojevůdce Julius Caesar řeku Rýn. V prvním až třetím století našeho letopočtu existovaly na území dnešního města dva opevněné tábory typu castrum, a to v nynějším Heddesdorfu a v  Niederbieberu, která sloužila k obraně hranic římského impéria. Roku 260 vzniklo další římské opevněné sídlo na území pozdějšího města a současné městské části Engers. V 5. století se město dostalo pod vliv Franské říše. Některé městské části byly v místních listinách zdokumentovány již v roce 773. V 8. století vzniklo město na území městské části Engers. V následujících stoletích zde vládla dynastie Wiedů, jejichž sídlem se stal hrad Altwied. Roku 1357 získala část Engers městská práva. Po třicetileté válce bylo hrabství okolo města značně vyčerpáno, proto hrabě Friedrich III. von Wied nechal vybudovat pevnost na území zničené osady Langendorf. Pevnosti i okolním osadám přidělil císař Svaté říše římské Ferdinand III. Habsburský roku 1653 městská práva, což je považováno za vznik města Neuwied. Do města následně přesunuli své sídlo také Wiedové, vládnoucí dynastie, to bylo ovšem roku 1694 zničeno francouzskými vojsky během devítileté války. V roce 1706 zde započala výstavba rozsáhlého trojkřídlého zámeckého komplexu. Aby se město více rozrostlo a zvýšil se počet obyvatel, zavedl vládnoucí hrabě roku 1662 několik výsad a svobod, které mimo jiné zahrnovaly rozsáhlou náboženskou svobodu. V Neuwiedu nebyla, na rozdíl od většiny okolních měst, uplatňována zásada \"cuius regio, eius religio\". Náboženská tolerance zůstala zachována i nadále, a tak v 18. století vedle sebe ve městě existovalo sedm náboženských vyznání. Město bylo také sídlem zednářské lóže \"Karoline zu den Drei Pfauen\". V dubnu 1797 proběhla nedaleko Neuwiedu bitva mezi francouzskými a rakouskými vojsky. Jednalo se o první velké vítězství Francouzů v rámci francouzských revolučních válek. Roku 1815 se stalo město součástí Pruska a jednou z administrativních jednotek Rýnské provincie. V 19. století s příchodem průmyslové revoluce se stal Neuwied významným průmyslovým centrem stejně jako univerzitním městem s řadou vzdělávacích institucí. Počátkem 20. století došlo k velkému růstu počtu obyvatel, protože k městu byla připojena obec Heddesdorf. V průběhu druhé světové války bylo poškozeno přibližně 18 procent zástavby města. V poválečném období měl Neuwied význam především jako průmyslové centrum, později jako město s rozsáhlými komerčními areály s dobrou dopravní dostupností, která zahrnuje také říční přístav na Rýně.\n\n\n\n\n\n\n\n"}
{"id": "1025867", "url": "https://cs.wikipedia.org/wiki?curid=1025867", "title": "SKLH Benešov", "text": "SKLH Benešov\n\nSKLH Benešov (celým názvem: Sportovní klub ledního hokeje Benešov) byl český klub ledního hokeje, který sídlil ve městě Benešov ve Středočeském kraji. Zanikl v roce 2007 po fúzi s HC Benešov ve všech kategoriích. Největším úspěchem klubu byla čtyřletá účast v Krajském přeboru, čtvrté nejvyšší soutěži ledního hokeje v České republice.\n\nSvé domácí zápasy odehrával na zimním stadionu Benešov s kapacitou 2 500 diváků.\n\n\nZdroj: \n\n\n\nZdroj: \n\n"}
{"id": "1025871", "url": "https://cs.wikipedia.org/wiki?curid=1025871", "title": "Martha Schwartz", "text": "Martha Schwartz\n\nMartha Schwartz (* 1950) je současná americká zahradní architektka, která se věnuje projektům v soukromých objektech městské aglomerace. Studovala na Harvard Graduate School of Design, vystudovala University of Michigan. Vdala se za zahradního architekta Petera Walkera, se kterým se později rozvedla. M. Schwartz má v současné době firmu v Cambridge v Massachusetts a v Londýně.\n\nMá více než 30 let zkušeností s tvorbou zahradní architektury a umění v různých částech světa. Za své dílo získala řadu vysoce ceněných ocenění, včetně \"Cooper-Hewitt National Museum design Award\" za práce v zahradní architektuře, čestné členství v RIBAa několik ocenění za design od American Society of Landscape Architects. Pořádala také přednášky na Radcliffe College a v Římě na American Academy.\n\nV roce 2001 byla mluvčí Spotlight on Design Lecture Series v muzeu National Building Museum.\n\nM. Schwartz je majitelem firmy M. Schwartz and Partners, přičemž ředitelé se přímo podílí na řízení projektů. Jedním z dlouholetých ředitelů je M. Getsch. M. Schwarz se podílí na ideové stránce projektu a M.Getsch se zaměřuje na vytvoření veřejného prostoru, který vytváří identitu místa a zároveň odlišuje od celosvětového trendu rovnoměrnosti, pravidelnosti a homogenizace. Mezi členy týmu je i C.B. Ombregt, který ve svých pracích klade důraz na územní plánování krajiny s ohledem na ekologické otázky. M.Schwarz tak cílí ve své tvorbě i na zásadní faktor - udržitelnost. Pevně věří, že udržitelnost může být vytvořena designem a vytvářením identit, čímž se krajina pomáhá odlišit od stále rostoucí uniformity jako důsledku globalizace.\n\n\nTim Richardson, Vanguard Landscapes and Gardens of Martha Schwartz, (2004) ISBN 978-0-500-51131-2\n\n"}
{"id": "1025872", "url": "https://cs.wikipedia.org/wiki?curid=1025872", "title": "HC Pašek Jesenice", "text": "HC Pašek Jesenice\n\nHC Pašek Jesenice (celým názvem: Hockey Club Pašek Jesenice) byl český klub ledního hokeje, který sídlil ve městě Jesenice ve Středočeském kraji. Založen byl v roce 1933 pod názvem SK Slávia Jesenice. Svůj poslední název nesl od roku 1990, a to poté co se do klubového vedení dostal vnuk někdejšího zakládajícího funkcionáře jesenických hokejistů Františka Paška Luboš Pašek. Postupně však klub nestačil na sílící úroveň krajského hokeje, takže v posledních letech účinkoval pouze na okresní úrovni. Zanikl v roce 2009.\n\nSvé domácí zápasy odehrával ve Velkých Popovicích na tamějším zimním stadionu s kapacitou 900 diváků.\n\n\nZdroj: \n\n\n\nZdroj: \n\n"}
{"id": "1025873", "url": "https://cs.wikipedia.org/wiki?curid=1025873", "title": "Mistrovství světa ve volejbale mužů 2014", "text": "Mistrovství světa ve volejbale mužů 2014\n\n18. mistrovství světa ve volejbale mužů proběhlo ve dnech 30. srpna – 21. září v Polsku.\n\nTurnaje se zúčastnilo 24 družstev, rozdělených do čtyř šestičlenných skupin. Z každé skupiny postoupily nejlepší čtyři týmy do druhé fáze (druhé kolo) turnaje. Ta byla rozdělena do dvou osmičlenných skupin z nichž nejlepší tři mužstva postoupila do třetí fáze (čtvrtfinále). Ve čtvrtfinále byly dvě skupiny po třech týmech. Družstva na prvním a druhém místě postoupila do semifinále, družstva na třetím místě hrála o 5. místo. Mistrem světa se po 40 letech stal tým domácího Polska.\n\nSystém bodování: za vítězství 3:0 a 3:1 jsou tři body, za vítězství 3:2 jsou dva body, prohru 2:3 je jeden bod a za prohru 1:3 a 0:3 je nula bodů.\n\n\n"}
{"id": "1025875", "url": "https://cs.wikipedia.org/wiki?curid=1025875", "title": "Košický kbel", "text": "Košický kbel\n\nKošický kbel (lat. \"Cubulus Cassoviensis\", maďarsky Kassai Köböl) byl nejznámější druh duté míry používaný na Slovensku v období středověku a novověku. Název dostal podle místa svého rozšíření, významné kupecké metropole tehdejšího Uherska - Košic.\n\nJako míra na sypný materiál obsahoval košický kbel 84 litrů. V 17. století se zvýšil na 125 litrů, což se rovnalo dvěma bratislavským mericím. Spišský kbel měl 48 litrů a bratislavský kbel 59 litrů.\n\nJako míra pro tekutiny obsahoval 13,57 litru. Méně měl Budínský kbel, který obsahoval 8,48 litru.\n\n"}
{"id": "1025876", "url": "https://cs.wikipedia.org/wiki?curid=1025876", "title": "TJ Felbabka (lední hokej)", "text": "TJ Felbabka (lední hokej)\n\nTJ Felbabka (celým názvem: Tělovýchovná jednota Felbabka) byl český klub ledního hokeje, který sídlil v obci Felbabka ve Středočeském kraji. Založen byl v roce 1937. Po konci druhé světové války se klub několik let držel ve druhé nejvyšší soutěži v ledním hokeji (Divize, Oblastní soutěže). Zanikl v roce 2006 z důvodu finanční náročnosti provozu ledního hokeje v TJ.\n\nSvé domácí zápasy odehrával v Berouně na tamějším zimním stadionu s kapacitou 2 272 diváků.\n\n\nZdroj: \n\n\n\nZdroj: \n\n"}
{"id": "1025877", "url": "https://cs.wikipedia.org/wiki?curid=1025877", "title": "Kajetan Mayer von Mayrau", "text": "Kajetan Mayer von Mayrau\n\nKajetan Mayer von Mayrau (14. září 1811 Moravská Třebová – 24. dubna 1883 Vídeň) byl moravský a rakouský průmyslník, úředník a politik německé národnosti, během revolučního roku 1848 poslanec rakouského Říšského sněmu.\n\nRoku 1833 získal titul doktora práv. Od roku 1837 působil jako justiciár na panství ostrožském a byl správcem lichtenštejnských statků na Moravě.\n\nBěhem revolučního roku 1848 se zapojil do politického dění. V zemských volbách roku 1848 zvolen na Moravský zemský sněm. Zasedal zde od roku 1848 do roku 1849 za kurii městskou, obvod Brno. Po dobu nepřítomnosti nebo časového zaneprázdnění byl za něj na zemském sněmu ustanoven náhradník Eugen Schlemlein.\n\nV celostátních volbách roku 1848 byl zvolen i na celástátní rakouský ústavodárný Říšský sněm. Zastupoval volební obvod Brno-město I. Uvádí se jako doktor a lichtenštejnský justiční rada, též jako advokát. 31. července 1848 byl zvolen do třicetičlenného ústavního výboru sněmu, který měl vypracovat ústavu. Zároveň se stal členem pětičlenného podvýboru pro zpracování těch částí navrhované ústavy, netýkajících se všeobecných občanských práv. V pracích na ústavě pokračoval i koncem roku 1848, když se sněm již z Vídně přesunul do Kroměříže. Zde představoval společně s Josefem Lasserem zástupce centristů, kteří posilovali své pozice současně s tím, jak oslabovala radikální liberální levice. Když se na Říšském sněmu projednávala otázka složení národních gard, hájil majetkový census se slovy: „\"Kdybychom se měli vystavovat nebezpečí, že se svobodou přijdeme o majetek, pak se raději vraťme zpět k absolutismu\".“ V lednu 1849 prezentoval na sněmu vlastní návrh státoprávního uspořádání monarchie, který byl oponentní ke konceptu etnické federace předložené Františkem Palackým. V březnu 1849 patřil do skupiny cca 20 poslanců, které si k sobě pozval ministr vnitra Stadion, aby jim sdělil, že vláda rozpustí parlament a předloží vlastní ústavu. Společně s většinou poslanců proti tomuto záměru protestoval. Sněm pak byl ovšem skutečně rozpuštěn.\n\n28. července 1848 se stal za ministra Doblhoffa podtajemníkem na rakouském ministerstvu vnitra. V říjnu 1848 funkci složil a vrátil se jako advokát a notář do Brna. I později působil ve vysokých státních a bankovních pozicích. V letech 1849–1853 byl prezidentem moravské vyvazovací komise, která prováděla praktické finanční a daňové vypořádávání po zrušení poddanství. V letech 1850–1860 byl úředníkem rakouského ministerstva vnitra. Po roce 1860 se stal prezidentem Vídeňského úvěrového ústavu.\n\nV roce 1875 byl jmenován prezidentem spolku rakouských průmyslníků v oboru hornictví, hutnictví a strojírenství. Byl rovněž předsedou správní rady Pražské železářské společnosti a dále též členem správní rady Rakouské společnosti Státní dráhy. Dojednal odkup důlních pozemků ve Vinařicích na Kladensku od Rakouské společnosti Státní dráhy do majetku Pražské železářské společnosti za 40 000 zlatých. 25. září 1877 pak zde byla odkryta devítimetrová uhelná sloj v hloubce přes půl kilometru. Vzniklá šachta byla pojmenována Důl Mayrau (neformálně též \"Mayrovka\").\n\nRoku 1854, podle jiného zdroje až roku 1868, byl povýšen do šlechtického stavu. Nejprve byl rytířem, pak baronem.\n\nZemřel v dubnu 1883.\n"}
{"id": "1025881", "url": "https://cs.wikipedia.org/wiki?curid=1025881", "title": "A Pallas nagy lexikona", "text": "A Pallas nagy lexikona\n\nA Pallas nagy lexikona (doslova Pallasův velký lexikon) je univerzální rozsáhlá encyklopedie v maďarském jazyce, která poprvé vyšla v Budapešti na konci 19. století. Je první encyklopedií v maďarštině, která nebyla založena na překladu z jiných jazyků. \n\nPostupně vycházela letech 1893 – 1897 v Budapešti ve vydavatelství \"A Pallas Irodalmi és Nyomdai Rt.\" (Doslova \"Pallasova literární a vydavatelská akciová společnost\"). V roce 1900 byly vydány dva díly dodatků. Encyklopedie tímto dosáhla rozsahu celkem 18 svazků, obsahujících více než 150 000 hesel. Hlavním redaktorem byl József Bokor. Autory byli renomovaní uherští vědci, z nichž velká část byla členy uherské akademie věd. Na její tvorbě spolupracovalo více než 300 autorů, mezi nimi i někteří Slováci jako např. Kornel Dívald. \n\nV roce 1911 převzala encyklopedii společnost \"Révai testvérek Rt.\" (Doslova \"Bratři Révaiové a. s.\") a následně ji vydali pod názvem \"Révai Nagy lexikon\". V 20. a 30. letech 20. století dosáhla v Maďarsku velké popularity. Poslední vydání vyšlo v roce 1935 v rozsahu 21 svazků.\n\nV roce 1998 společnost \"Arcanum adatbázis Kft.\" encyklopedii kompletně zdigitalizovala a prodávala na CD.\n\nEncyklopedie je dostupná na internetu prostřednictvím projektu Magyar elektronikus Könyvtár (MEK; Maďarská elektronická knihovna) zemské Széchényiho knihovny. \n\n"}
{"id": "1025882", "url": "https://cs.wikipedia.org/wiki?curid=1025882", "title": "Iľanovianka", "text": "Iľanovianka\n\nIľanovianka je potok na středním Liptově, protéká územím města Liptovský Mikuláš. Je to levostranný přítok Váhu a má délku 11,5 km. \n\nPramení v Nízkých Tatrách, v geomorfologickém podcelku Ďumbierské Tatry, na jihozápadním svahu Krakovy hoľe (1751,6 m n. m.) v nadmořské výšce přibližně 1 690 m n. m. \n\nPotok teče na sever přes Demänovské vrchy, zprava nejprve přibírá dva krátké přítoky ze severních svahů Krakovy hoľe, ohýbá se na východ k sedlu pod lázně (1 131,1 m n. m.) a teče severozápadním směrem. Následně se stáčí na sever, přičemž koryto vytváří výrazný oblouk ohnutý k západu. Na středním toku protéká Iľanovskou dolinou. Zprava přibírá přítok od vrchu Poludnica (1 548,7 m n. m.), zleva od Iľanovského sedla (1 253 m n. m.). Na dolním toku napájí malou vodní nádrž a vstupuje do Liptovské kotliny, do geomorfologické části Ľubeľské pahorkatiny a teče přes intravilán obce Iľanovo. Nakonec přibírá z pravé strany svůj nejvýznamnější přítok, Lažtek, a na jižním okraji města Liptovský Mikuláš ústí v nadmořské výšce cca 584 m n. m. do Váhu.\n"}
{"id": "1025883", "url": "https://cs.wikipedia.org/wiki?curid=1025883", "title": "Synoda o rodině", "text": "Synoda o rodině\n\nSynoda o rodině může být:\n\n"}
{"id": "1025884", "url": "https://cs.wikipedia.org/wiki?curid=1025884", "title": "Abdul Karim Kásim", "text": "Abdul Karim Kásim\n\nAbdul Karim Kásim ( , 21. listopadu 1914, Bagdád — 9. února 1963, Bagdád) byl irácký důstojník a politik, faktický vládce země v letech 1958 až 1963. \n\nPocházel ze smíšené rodiny, jeho otec byl Arab a matka Kurdka. Po střední škole pracoval jako učitel, pak vstoupil do armády, absolvoval britskou vojenskou akademii a získal hodnost brigádního generála. Zúčastnil se v řadách irácké armády první arabsko-izraelské války. V roce 1956 založil skupinu důstojníků, usilující o svržení královského režimu. Byl jedním z iniciátorů státního převratu 14. července 1958, kdy vojáci 20. brigády pod jeho velením v brzkých ranních hodinách obsadili královský palác a další klíčové budovy v Bagdádu a postříleli královskou rodinu.\n\nNový režim změnil prozápadní orientaci Iráku, vystoupil z Bagdádského paktu a vyjednal odsun britských vojsk ze země. Byl zrušen zákaz politických stran (Kásim však osobně rozhodoval, která strana bude legalizována) a přislíbeno provedení pozemkové reformy. Byla vytvořena Rada suverenity, v níž byli zastoupeni sunnité, šíité i Kurdové, její předseda Muhamad Najib ar-Rubají byl formální hlavou státu, skutečnou moc však držel Kásim jako předseda vlády a ministr obrany, který se dával titulovat jako \"az-zaím\" (vůdce). Další organizátor převratu Abdul Salám Árif byl jmenován místopředsedou vlády. Brzy však mezi ním a Kásimem došlo ke sporu: Árif navrhoval spojenectví se Sjednocenou arabskou republikou a vytvoření panarabského státu, kdežto Kásim byl irácký nacionalista, provedl neúspěšné pokusy o připojení Kuvajtu a Chúzistánu. V březnu 1959 se pokusili panarabisté vyvolat povstání v Mosulu, 7. října téhož roku spáchali členové strany Baas, mezi nimiž byl i pozdější diktátor Saddám Husajn, neúspěšný atentát na Kásima v centru Bagdádu. Odpovědí byly rozsáhlé represe, Árif byl odsouzen k trestu smrti, ale nakonec dostal od Kásima milost.\n\nKásim se pro svůj voluntarismus a kult osobnosti dostal do mezinárodní izolace, doma se proti němu postavila levice i pravice. Pokusil se řešit národnostní otázku: zakotvil v ústavě rovnoprávnost arabského a kurdského národa, mezi státními symboly se ocitlo kurdské slunce a zahnutý meč. Kurdové však požadovali stále rozsáhlejší autonomii a nakonec vyvolali ozbrojené povstání.\n\nKásim usiloval o rozsáhlé sociální reformy: zakázal mnohoženství a sňatky nezletilých, investoval do rozvoje školství (Irák měl v té době 95 % negramotných), nechal na předměstí Bagdádu postavit velké sídliště pro nejchudší vrstvy, dnešní Sadr City. Své plány chtěl financovat z iráckého ropného bohatství: inicioval založení Organizace zemí vyvážejících ropu, plánoval znárodnění iráckých ropných vrtů. Proto CIA podporovala Árifa a baasistickou opozici, která o ramadánu 1963 (8. až 10. února) provedla ozbrojený převrat. Kásim a jeho nejbližší spolupracovníci byli zatčeni a odsouzeni k smrti. V přímém televizním přenosu je vojáci připoutali k židlím a zastřelili. Těla byla svržena do hromadného hrobu nedaleko Bagdádu, který byl objeven až v roce 2004.\n\n\n"}
{"id": "1025888", "url": "https://cs.wikipedia.org/wiki?curid=1025888", "title": "Národní státní vysílací společnost republiky Bělorusko", "text": "Národní státní vysílací společnost republiky Bělorusko\n\nNárodní státní vysílací společnost republiky Bělorusko (zkráceně NDTRK RB, \"Nacyjanalnaja dzjaržaŭnaja teleradyjokampanija Respubliki Belarus\", nebo ) je veřejnoprávní rozhlasový a televizní vysílatel v Bělorusku.\n\nDne 1. ledna 1993 byl vysílatel přijat jako aktivní člen Evropské vysílací unie pod názvem \"Belarusian Television and Radio Company (BTRC)\", česky \"Běloruská televizní a rozhlasová společnost\".\n\nVysílatel operuje se 6 kanály, kdy 5 z nich je přenášeno národně a 1 je pro mezinárodní publikum.\n\n\n\n\n\n\n\nVysílatel operuje na 2 národních rozhlasových stanicích a 3 regionálnách.\n\n\n\n"}
{"id": "1025889", "url": "https://cs.wikipedia.org/wiki?curid=1025889", "title": "Tomáš Křišťan", "text": "Tomáš Křišťan\n\nTomáš Křišťan (* 22. května 1955) je český politik a soukromý zemědělec, dlouholetý zastupitel města Humpolce, v letech 1998 až 2010 místostarosta města, člen KDU-ČSL.\n\nVystudoval Agronomickou a pedagogickou fakultu Vysoké školy zemědělské (získal tak titul Ing.) a celý svůj profesní život zasvětil zemědělství. Učil na Střední zemědělské technické škole v Humpolci (dnes Česká zemědělská akademie v Humpolci, střední škola).\n\nŽiví se jako soukromý zemědělec. Hospodaří se svou rodinou na Ekofarmě Milotičky. V roce 1999 získal cenu Bartákův hrnec pro nejlepšího českého ekologického zemědělce.\n\nTomáš Křišťan je ženatý a má dvě děti. Žije v Humpolci.\n\nV 90. letech 20. století byl nestraníkem za KDU-ČSL, později se stal členem strany.\n\nDo politiky vstoupil, když byl v komunálních volbách v roce 1990 zvolen do Zastupitelstva města Humpolce na Pelhřimovsku. Mandát zastupitele města pak obhájil v komunálních volbách v roce 1994 (nestraník za KDU-ČSL), 1998 (nestraník za KDU-ČSL), 2002 (lídr kandidátky, nestraník za KDU-ČSL), 2006 (lídr kandidátky, člen KDU-ČSL) a 2010. V letech 1998 až 2010 navíc působil jako místostarosta města, od roku 2010 je předsedou Bytové komise Rady města.\n\nV krajských volbách v roce 2004 kandidoval za KDU-ČSL do Zastupitelstva Kraje Vysočina, ale neuspěl. Do krajského zastupitelstva se nedostal ani ve volbách v roce 2008 a v roce 2012. V minulosti však působil v krajském Finančním výboru.\n\nTřikrát neúspěšně kandidoval za KDU-ČSL v Kraji Vysočina ve volbách do Poslanecké sněmovny PČR, a to v letech 2006, 2010 a 2013.\n\nVe volbách do Senátu PČR v roce 2014 kandidoval za KDU-ČSL v obvodu č. 15 – Pelhřimov. Se ziskem 8,07 % hlasů skončil na 4. místě a nepostoupil tak ani do druhého kola.\n"}
{"id": "1025891", "url": "https://cs.wikipedia.org/wiki?curid=1025891", "title": "Divadlo Barka", "text": "Divadlo Barka\n\nDivadlo Barka je otevřený kulturní prostor v Brně Králově Poli.\nDivadlo má bezbariérový přístup na jeviště i do hlediště. Tato komorní divadelní scéna má za cíl být motivační prostor pro menšinové, integrované, amatérské, studentské a moderní kulturní aktivity. Tento ne příliš tradiční divadelní prostor s kapacitou 150 míst je provozován občanským sdružením Liga vozíčkářů. Zásadním rozdílem oproti většině divadel je fakt, že divadlo BARKA nemá svůj vlastní divadelní soubor, ale funguje jako poskytovatel zázemí a organizátor festivalů pro soubory, z čehož s některými divadlo spolupracuje na delší dobu.\n\nHistorie divadelních prostor sahá až do roku 1924, kdy byl položen základní kámen budovy tehdy nově vzniklého Husova sboru Církve československé husitské. V roce 1925 byla budova dostavěna – v přízemí byl postaven jednoduchý divadelní sál a v prvním patře bohoslužebna s oltářem. Až do Druhé světové války byl divadelní prostor využíván sborem a fungovaly zde například církví organizované folklorní, taneční a ochotnické spolky. Následovala pauza ve využívání prostorů divadla, která trvala až do 60. let, kde zde zhruba 9 let fungovalo Operní studio pro studenty JAMU. Po roce 1970 nastal útlum aktivit v divadle. Během následujících let nastal požár, který měl za důsledek zásadní přestavbu divadelních prostor. Bylo zvětšeno pódium, vytvořeno orchestřiště, zvednuto hlediště a přistavěno zázemí – šatny, kostymérny a maskérny. V roce 1994 si divadlo pronajalo občanské sdružení s dnešním názvem Liga vozíčkářů a tak vzniká Bezbariérové divadlo BARKA. Komorní opera Hudební fakulty JAMU zde i poté stále uváděla svá představení a to až do roku 2012, v kterém bylo dostavěno Divadlo na Orlí, a do kterého byla tato představení přesunuta.\n\nV říjnu 2014 v rámci oslav 20 let existence provedlo divadlo velké změny v rámci vizuální prezentace. Byl upraven název, logo a webové stránky. Webové stránky obsahující nové logo byly spuštěny po skončení 24. Erbovních slavnosti Králova Pole.\n\nSoubory, se kterými divadlo dlouhodobě spolupracuje:\n\n"}
{"id": "1025896", "url": "https://cs.wikipedia.org/wiki?curid=1025896", "title": "Synoda o rodině (2014–2015)", "text": "Synoda o rodině (2014–2015)\n\nSynoda o rodině je souhrnné hovorové označení dvou zasedání biskupského sněmu katolické církve, která svolal papež František a zabývala se například problematikou nesezdaného soužití nebo přijímání svátostí rozvedenými a znovu sezdanými.\n\nPrvní (III. mimořádné) zasedání se konalo od 5. do 19. října 2014 a za Českou biskupskou konferenci se jí zúčastnil olomoucký arcibiskup Mons. Jan Bosco Graubner. Druhé (XIV. řádné) zasedání bylo vyhlášeno na 4. až 25. říjen 2015 a Česká biskupská konference na ně vyslala královéhradeckého biskupa Mons. Jana Vokála.\n\n\n"}
{"id": "1025897", "url": "https://cs.wikipedia.org/wiki?curid=1025897", "title": "Gazélec Ajaccio", "text": "Gazélec Ajaccio\n\nGazélec Football Club Ajaccio (zkratkou GFCA či GFC Ajaccio) je francouzský fotbalový klub z města Ajaccio na Korsice, který působí v Ligue 2. Klub byl založen v roce 1910, letopočet založení je i v klubovém emblému. Svoje domácí utkání hraje na stadionu Stade Ange Casanova s kapacitou 6 000 diváků.\n\n\n"}
{"id": "1025900", "url": "https://cs.wikipedia.org/wiki?curid=1025900", "title": "Věra Merhautová", "text": "Věra Merhautová\n\nVěra Merhautová (23. února 1921 Praha - 2. prosince 1996) byla česká akademická sochařka, autorka monumentální figurativní tvorby, členka Českého fondu výtvarných umění (ČFVU). Nejznámějším jejím dílem je pomník Jožky Jabůrkové. Vytvořila též několik portrétů. jakož i menší díla zařaditelná do oblasti tzv. komorní plastiky. Je autorkou sochy svaté Zdislavy z Lemberka (postava stojící světice obklopená čtyřmi dětmi). Socha byla vytvořena pro papeže Jana Pavla II., který ji obdržel při své návštěvě České republiky koncem května 1995.\n\nOtec Věry Bezouškové Josef byl kantor, velmi tolerantní člověk, smýšlením sociální demokrat. Silně ovlivnil její levicovou celoživotní orientaci.. V jednadvaceti letech (v roce 1942) se Věra Bezoušková provdala za svého prvního muže (Ing. Josef Merhaut), od kterého přijala jméno Merhautová. Jejich manželství trvalo devět let. V roce 1951 se nechala rozvést a o tři roky později (1954) se stala manželkou malíře Jaroslava Baumbrucka., ale ponechala si svoje umělecké jméno Merhautová. Ovdověla v roce 1960. V roce 1985 ve věku 64 let se (po dvacet let trvajícm vztahu) provdala potřetí (Otto Bermann).\n\nZ prvního i druhého manželství zůstalo po jedné ratolesti. Z prvního manželství - Ing. Jan Merhaut, z druhého - Michal Baumbruck.\n\n\n\n\n\n\nVěra Merhautová vystavovala na členských výstavách SČSVU (Svazu československých výtvarných umělců), na mezinárodní výstavě mladého umění při příležitosti festivalu mládeže ve Varšavě (1955). V Jiráskovské soutěži získala cenu za plastiku \"Husitská kazatelka\". V soutěži k 15. výročí osvobození (1960) byla odměněna za návrh pomníku Jožky Jabůrkové. V Muzeu Klementa Gottwalda v Praze byly umístěny její plastiky \"Portrét Antonína Zápotockého\" a \"Hornický učeň\". \n\n\n\n\n\n\n\n\n\n"}
{"id": "1025901", "url": "https://cs.wikipedia.org/wiki?curid=1025901", "title": "Polské letectvo", "text": "Polské letectvo\n\nVzdušné síly Polské republiky ( ) jsou složkou polských ozbrojených sil. Do července 2004 se oficiálně nazývaly \"Wojska Lotnicze i Obrony Powietrznej\" („Vojsko letectva a protivzdušné obrany“). V roce 2014 se skládaly z přibližně 16 425 členů vojenského personálu a z přibližně 355 letadel, která jsou rozmístěna na 10 základnách po celém Polsku. Polské letectvo patří v současnosti mezi nejsilnější ve střední Evropě a od roku 2008 je vybaveno stíhačkami Lockheed Martin F-16C/D.\n\n\"Inspektorat Sił Powietrznych\"\n\n\"Wojska Lotnicze\"\n\n\n\n\n\"Wojska Obrony Przeciwlotniczej\"\n\n\"Wojska Radiotechniczne\"\n\nHlavní bojovou sílu polského letectva představuje 48 víceúčelových stíhacích letounů F-16C/D Block 52+ (36 jednomístných F-16C a 12 dvoumístných F-16D), které mohou mimo jiné letecké výzbroje nést i střely s plochou dráhou letu AGM-158 JASSM. Ve výzbroji se nachází také 31 stíhacích letounů MiG-29, z nichž bylo 16 modernizováno polským průmyslem a společností Israel Aerospace Industries (IAI), přičemž jejich technická životnost byla prodloužena do roku 2030. Posledním typem bojového letounu je stíhací bombardér Suchoj Su-22, provozovaný v počtu 32 kusů. Osm jednomístných Su-22M4 a šest dvoumístných Su-22UM3K s novou avionikou a nátěrem by mělo být v provozu do roku 2025. Letouny MiG-29 a Su-22 mají být po roce 2020 nahrazeny novými stroji vzešlými z programu Harpyje (\"Harpia\"). Polské letectvo plánuje nákup 48 až 64 víceúčelových bojových letadel. \n\nDne 31. ledna 2020 bylo oznámeno podepsání smlouvy o nákupu 32 kusů amerického stroje Lockheed Martin F-35A v celkové hodnotě 4,6 miliardy USD, jejichž dodání je plánováno na roky 2024–2030.\n\nTabulka obsahuje přehled letecké techniky polského letectva podle ročenky \"World Air Forces 2018\". V tabulce nejsou zahrnuty bezpilotní letouny a vrtulníky provozované polským pozemním vojskem (1. brigádou letectva pozemního vojska a 25. brigádou vzdušné kavalérie) ani hlídkové letouny a vrtulníky polského námořnictva (viz Brygada Lotnictwa Marynarki Wojennej).\n"}
{"id": "1025902", "url": "https://cs.wikipedia.org/wiki?curid=1025902", "title": "Anton Rahn", "text": "Anton Rahn\n\nAnton Rahn (1816 – 24. ledna 1876 Vídeň) byl moravský a rakouský důlní podnikatel z Rosicka a politik německé národnosti, během revolučního roku 1848 poslanec rakouského Říšského sněmu.\n\nPocházel z rodiny, která se dlouhodobě zabývala provozem uhelných dolů v Rosicích a okolí. V roce 1818 jeho otec Adam Rahn získal podíl v důlní společnosti \"Mutter Gottes Gewerkschaft\". V severní části Zbýšova otevřel Adam ve 30. a 40. letech 19. století nové šachty. Po jeho smrti převzal vedení firmy Anton. V roce 1846 založil Důl Antonín, kde se těžilo až do roku 1992. Roku 1853 tento důl dosáhl hloubky 338 metrů, tehdy největší hloubka v Rakousku. V roce 1854 vznikl Důl Jindřich. Kromě toho stál Anton i u vzniku brněnsko-rosické dráhy.\n\nBěhem revolučního roku 1848 se zapojil do politického dění. V celostátních volbách roku 1848 byl zvolen na rakouský ústavodárný Říšský sněm. Zastupoval volební obvod Rajhrad. Uvádí se jako majitel uhelných dolů. Patřil ke sněmovní levici.\n\nV Rosicích si nechal Anton Rahn postavit Rahnův palác, novorenesanční objekt podle projektu vídeňského architekta Fridricha Ludwiga von Förstera. V letech 1848–1849 dal postavit ve Zbýšově první hornickou kolonii v lokalitě Dolina, sestávající z 26 bytů. V letech 1850–1861 byl starostou Rosic.\n\nHlásil se k německé národnosti, ale český tisk ho roku 1882 popisuje jako \"poctivého Němce, jemuž nikoliv politické smýšlení, nýbrž povaha toho kterého člověka vždy měřítkem byla\". Jako největší daňový poplatník ve Zbejšově prý nikdy nevystupoval proti etnicky českému charakteru obce. Zemřel v lednu 1876 ve Vídni. Je pochován v Rosicích.\n"}
{"id": "1025910", "url": "https://cs.wikipedia.org/wiki?curid=1025910", "title": "Radio Télévision Belge de la Communauté Française", "text": "Radio Télévision Belge de la Communauté Française\n\nRadio Télévision Belge de la Communauté Française (RTBF) je veřejnoprávní vysílací organizace pro Valonsko-bruselskou federaci, jižní frankofonní část Belgie. Jeho protějškem pro severní nizozemsky mluvící část země má název \"Vlaamse Radio- en Televisieomroeporganisatie (VRT)\".\n\nVysílatel operuje na čtyřech televizních stanicích \"La Une\", \"La Deux\", \"La Trois\" a \"Arte Belgique\" a šesti rozhlasových stanicích \"La Première\", \"RTBF International\", \"VivaCité\", \"Musiq3\", \"Classic 21\", a \"PureFM\". Sídlo organizace se nachází na ulici Auguste Reyerslaan, v Bruselu.\n\nVeřejnoprávní vysílací organizace byla založena zákonem dne 18. června 1930 pod původním názvem \"Institut national belge de radiodiffusion\", zkráceně \"INR\" (nizozemsky \"Moniteur Nationaal Instituut voor de Radio-Omroep\", zkráceně \"NIR\").\n\nDne 14. června 1940 byla nucena ukončit vysílání v důsledku německé invaze. Německé okupační síly, které nyní dohlíželi na jeho řízení, změnili jeho jména na \"Radio Bruxelles\". Množství pracovníků se přestěhovalo do studia BBC v Londýně, odkud vysílali jako Radio Belgique/Radio België pod \"Office de Radiodiffusion Nationale Belge (RNB)\", kterou zřídila belgická exilová vláda.\n\nNa konci války \"Institut national belge de radiodiffusion (INR)\" a \"Office de Radiodiffusion Nationale Belge (RNB)\" koexistovaly až do 14. září 1945, kdy bylo pomocí královského dekretu obnoveno původní poslání \"Institut national belge de radiodiffusion (INR)\". Tento vysílatel byl jedním z 23 rozhlasových organizací, které založily Evropskou vysílací unii v roce 1950. Televizní vysílání z Bruselu započalo v roce 1953, kdy se vysílalo dvě hodiny každý den.\n\nV roce 1960 byl \"Institut national belge de radiodiffusion (INR)\" začleněn do \"Radio-Televize Belge (RTB)\" a přestěhován do nové čtvrti v budově Reyers v roce 1967. V roce 1971 byl vysílán pořad \"Le Jardin Extraordinaire\" barevně a dva roky později začala vysílat barevně i zprávy.\n\nV roce 1977, po belgické federalizaci a zřízení samostatných jazykových společenství, se frankofonní část \"Radio-Televize Belge (RTB)\" přetransformovala do \"Radio-Televize Belge de la Communauté française (RTBF)\" a byl zřízen druhý televizní kanál s názvem \"RTbis\". V roce 1979 se z \"RTbis\" stala \"Télé 2\". V roce 1984, spolu s francouzskými kanály TF1, Antenne 2, FR 3 a švýcarským kanálem SSR, zřídil vysílatel evropský kanál TV5 pro francouzsky mluvící obyvatelstvo. Dne 21. března 1988 se z \"Télé 2\" stala \"Télé 21\". Dne 27. září 1989 vzniká dceřiná společnost nazvaná \"Canal Plus TVCF\", která od května 1995 nesla jméno \"Canal Plus Belgique\"'. V roce 1993 byla \"Télé 21\" nahrazena kanály \"Arte/21\" a \"Sport 21\".\n\nDne 11. června 2013 byla jednou z mála evropských provozovatelů veřejnoprávního vysílání, kteří odsoudili uzavření řecké veřejnoprávní televize ERT.\n"}
{"id": "1025918", "url": "https://cs.wikipedia.org/wiki?curid=1025918", "title": "Francisco Madero", "text": "Francisco Madero\n\nFrancisco Ignacio Madero González, často uváděn jako \"Indalecio\" namísto \"Ingacio\" (30. října 1873 Parras de la Fuente, Coahuila, Mexiko – 22. února 1913 Ciudad de México) byl mexický politik, revolucionář, spisovatel a podnikatel. Jeho prohlášení „Plánu ze San Luis“ z roku 1910 proti dlouholeté autoritářské vládě Porfiria Díaze je považováno za počátek mexické revoluce. Během následného konfliktu byl Madero zvolen prezidentem země; úřad zastával od 6. listopadu 1911 do 19. února 1913. Ocitl se však ve svízelné situaci, protože pro konzervativní síly byl příliš revoluční, zatímco pro zapatistické povstalce činil příliš velké ústupky statkářům. Při vojenském puči generála Huerty byl zatčen a zavražděn společně s viceprezidentem Josém María Pino Suárezem.\n"}
{"id": "1025943", "url": "https://cs.wikipedia.org/wiki?curid=1025943", "title": "Underground (rozcestník)", "text": "Underground (rozcestník)\n\nVýraz underground (anglicky \"podzemí\") má více významů:\n\n"}
{"id": "1025944", "url": "https://cs.wikipedia.org/wiki?curid=1025944", "title": "Jaroslav Vacek (1923)", "text": "Jaroslav Vacek (1923)\n\nJaroslav Vacek (6. prosince 1923 Veľké Kosihy, Slovensko – 26. dubna 2012) byl figurativní sochař, výtvarník a medailér. Jeho sochařská orientace na lidské figury směřovala ke studiu jejich základních objemů a vzájemných vztahů za účelem vyjádření abstraktních pocitů. Výsledkem jeho studií přírody byla silně geometrizovaná nebo abstrahovaná torza lidských figur. Svojí tvorbou se Jaroslav Vacek řadil k předním představitelům poválečné výtvarné moderny (společně s Miloslavem Chlupáčem, Karlem Kronychem či Milošem Zetou).\n\nOtec Jaroslava Vacka byl česká revolucionář. Sloužil za první republiky u finanční stráže. Na Moravu se se synem přestěhoval v roce 1935. Na Slovensko do Kamenice nad Hronom, okr. Nové Zámky V roce 1940 se Jaroslav Vacek, tehdy jako sedmnáctiletý hoch, pokusil o útěk do Ruska, kde chtěl vstoupit do cizinecké armády. Za tento delikt byl nakrátko vezněn gestapem. Za protektorátu navštěvoval Školu umění ve Zlíně u prof. Vincence Makovského. Pro \"špatné mravy\" byl ale ze školy vyloučen. Jeho první výstavou, které se účastnil spolu s dalšími výtvarníky, byla výstava \"Umělci národu\" v Olomouci. Po skončení druhé světové války zahájil Jaroslav Vacek studia na Akademii výtvarných umění v Praze, ateliéry prof. Vincence Makovského a prof. Jana Laudy. V roce 1950 se účastnil další kolektivní výstavy (\"Výtvarná úroda\") v Domě výtvarného umění v Praze. \n\n\n\n\n\n\n2005 Mladé umění 1998–2005. Oficiální umění 1960–1989, Mánes, Praha\n\n\n\n\n\n\n"}
{"id": "1025947", "url": "https://cs.wikipedia.org/wiki?curid=1025947", "title": "Pracovní akce mládeže", "text": "Pracovní akce mládeže\n\nPracovní akce mládeže (srbochorvatsky v latince Omladinska radna akcija, v cyrilici Омладинска радна акција) byly masové akce jugoslávské mládeže, a to jak během druhé světové války, tak i po jejím skončení (během existence socialistické Jugoslávie). Cílem akcí byla obnova a výstavba infrastruktury.\n\nJugoslávská mládež byla již v začátcích partyzánského boje vedena mládežnickými organizacemi (SKOJ, USAOJ) k shromažďování zbraní a pomáhání bojů proti okupantům. Později pomáhali také se sbíráním oblečení, paliva (dřeva). Mládežnické brigády za války rovněž během válečných let pomáhaly se sklizněmi obilí a kukuřice.\n\nObnova válkou poničené Jugoslávie byla pro novou komunistickou vládu prioritou číslo jedna. Většinou byly brigády mobilizovány v jižních a východních částech země. Přestože byly některé větší projekty realizovány i na území Slovinska (například hliníkárny aj.), měly severní republiky země více prostředků pro vlastní obnovu. V hornatých jižních částech Jugoslávie, jako například v Bosně a Hercegovině nebo Černé Hoře měl rozvoj průmyslu navíc i strategický význam – továrny mohly sloužit v případě napadení státu pro zásobování vojenským materiálem.\n\nAkce byly zřizovány buď na federální, republikové, nebo lokální úrovni. Byly vždy oficiálně dobrovolné (bezplatné) a mládež byla seskupována do tzv. brigád. Brigády nesly jména hrdinů partyzánského boje. Brigády organizoval Svaz komunistické mládeže Jugoslávie (SKOJ) který i politicky na brigády působil.\n\nJiž v březnu 1945 začali brigádníci s výstavbou 12,5 km dlouhé železniční tratě v blízkosti města Bor pro nákladní dopravu (dovoz dřeva). V souvislosti s rozvojem dopravní sítě v zemi, jejíž význam byl umocněn po ideové roztržce mezi Josipem Brozem Titem a Josifem Stalinem, byla mládež nasazena na výstavbu dalších tratí: Brčko–Banovići (1946), Nikšić–Titograd (1947), Kučevo–Brodice (1948), trať u Pančeva (1948), Ruma–Zvornik (1949), Banja Luka–Doboj (1951) a jiné. Za pomoci brigádníků ze všech svazových republik Jugoslávie (spolu s jednotkami JNA) vznikaly i továrny a jiné infrastrukturní objekty. Zmobilizovány byly tisíce lidí z celé země. Heslem brigádníků byl pokřik \"Mi gradimo prugu, pruga gradi nas!\" (My budujeme dráhu a dráha buduje nás), nebo \"Za Koga? - Za Tita! Za Koga? Za Partiju! Tito, Partija, Omladina, Akcija\" (Pro koho? Pro Tita! Pro koho? Pro stranu! Tito-Strana-Mládež-Akce)\n\nCelkem 19 tisíc lidí (56 brigád) budovalo v blízkosti města Užice ohromný kombinát na zpracování mědi. Rozsáhlá továrna na výrobu těžkých strojů vznikla za přispění zhruba deseti tisíců brigádníků. Rovněž vznikla i řada hydroelektráren, meliorace polí, odvodňovací kanály…\n\nMládežnické brigády rovněž značnou měrou přispěly i k výstavbě Nového Bělehradu. Celkem 140 000 mladých lidí dokázalo vybudovat řadu objektů (např. Fakulta lesnictví, Hotel Jugoslávie, dům Kultury, studentské městečko…) a rozvoji několika dalších měst. V Sarajevu byl tímto způsobem vybudován stadion na Koševu.\n\nBrigádníci pomáhali rovněž s výstavbou Dálnice Bratrství a jednoty. Ještě v závěru 40. let byla paralelně s řadou dalších velkých akcí vybudována 400 km dlouhá silnice (9 m široká) mezi Záhřebem a Bělehradem. Tím skončila první fáze výstavby. Druhou fázi odstartoval projev Josipa Broze na kongresu Svazu komunistické mládeže Jugoslávie v lednu 1958.\nV závěru padesátých let tak dokázalo několik desítek tisíc lidí moderní silnici prodloužit z chorvatské metropole až do Lublaně. V létě 1959 poté byla zahájena výstavba i na úsecích Niš-Paraćin (SR Srbsko) a Negotino-Demir-kapija (SR Makedonie). Poslední úsek na trase Lublaň-Gevgelija byl dokončen u Bělehradu v roce 1963 po šesti letech od prvního prodloužení směrem k slovinské metropoli. Výstavby této silnice se účastnilo celkem 251 737 mladých lidí.\n\nV šedesátých, sedmdesátých i osmdesátých letech byly v některých případech rovněž zřizovány masivní akce, neboť se SFRJ i nadále nedostávalo vhodných prostředků pro výstavbu infrastruktury. Přestože v šedesátých letech byla situace o něco lepší, zaostávání hospodářství během posledních let života Josipa Broze značně ohrozilo možnost investovat prostředky do rozvoje státu. Byla proto obnovena a rozšířena myšlenka původních akcí. V pohoří Sutjeska tak dokázalo několik tisíců lidí vybudovat rozsáhlé zázemí pro turistický ruch. Protipovodňová obrana Záhřebu (hráze na řece Sáva) byly rovněž vybudovány za pomoci mládežnických brigád, a to převážně v 70. letech.\n\nČasto se konaly jednodenní brigády, které měly za cíl zalesňování území poničeného dřívější těžbou dřeva, nebo jiným, ekologicky nehospodárným využíváním.\n\nPoslední mládežnickou akcí byla výstavba tratě Tuzla–Zvornik, která se uskutečnila v druhé polovině 80. let.\n\nPo rozpadu státu bylo zorganizováno několik menších akcí v několika zemích bývalé Jugoslávie. V Srbsku byla v roce 2014 uskutečněna akce pod názvem \"ORA nije fora\" (Pracovní akce není vtip), která měla za cíl vyčistit poničené koryto řeky a opravu silnic v okolí města Kraljevo.\n\nRozsáhlé akce, ne nepodobné akcím Z byly zřizovány především z toho důvodu, že se jugoslávskému státu po skončení války nedostávalo jak finančních prostředků (byť byly zemi zaplaceny nejvyšší reparace), tak stavební techniky. Jediným dostupným zdrojem však byla lidská síla. Po vzoru SFRJ začala velmi rychle podobné stavební brigády organizovat i sousední Albánie při výstavbě prvních železničních tratí.\n\nMobilizace veřejnosti k výstavbě infrastrukturních objektů se zapsala do povědomí státu. O brigádnících vznikla celá řada písní, nebo filmů (např. film Prekobrojna z roku 1962).\n\nKaždý brigádník vstával brzy ráno a v první polovině dne se věnoval těžké fyzické práci. Vybavení bylo skromné a životní podmínky těžké; mechanizace se nedostávalo (po roce 1948 zrušil SSSR dodávky pracovních strojů pro Jugoslávii) a často chyběly i nástroje. Ve večerních hodinách se ve vesnicích a městech v blízkosti staveniště poté konaly různé kurzy (fotografování, rádio, kino…) a společenské akce. Rovněž se konaly akce sportovní. Kurzy vždy organizovaly vzdělávací organizace té konkrétní republiky.\n\n"}
{"id": "1025952", "url": "https://cs.wikipedia.org/wiki?curid=1025952", "title": "Džamal Paša", "text": "Džamal Paša\n\nDžamal Paša (celým jménem Ahmed Cemal Paša, : , 6. května 1872, Mytiléna – 21. července 1922, Tbilisi) byl osmanský vojenský vůdce, ministr námořnictva a člen triumvirátu, známého jako Tři pašové, který vládl Osmanské říši během první světové války. Předtím působil mimo jiné jako starosta Istanbulu.\n\nNa podzim 1918 musel uprchnout z Turecka spolu se svými spoluvládci Talatem a Enverem, kde byli všichni tři poté v nepřítomnosti odsouzeni k trestu smrti.\n\nZemřel při atentátu, který na něj v Tbilisi v rámci operace Nemesis spáchali členové Arménské revoluční federace za jeho podíl na genocidě Arménů během první světové války. Jeho ostatky byly poté převezeny do východotureckého města Erzurum, kde je pohřben.\n\nByl nositelem vojenské verze vyznamenání Pour le Mérite.\n\n"}
{"id": "1025953", "url": "https://cs.wikipedia.org/wiki?curid=1025953", "title": "ZX Lprint", "text": "ZX Lprint\n\nZX Lprint je interface pro připojení tiskárny k počítačům Sinclair ZX Spectrum. Výrobcem interface byla britská společnost Euroelectronics. Interface existuje ve třech verzích: ZX Lprint, ZX Lprint II a ZX Lprint III. První verze interface ZX Lprint se na trhu objevila dříve, než Sinclairův ZX Interface I.\n\nZX Lprint umožňuje připojit k počítači ZX Spectrum jakoukoliv tiskárnu s rozhraním Centronics. S pomocí interface je možné tisknout jakýkoliv počet znaků na řádku. Interface lze využít pomocí standardních příkazů LPRINT a LLIST bez nutnosti nahrávání jakéhokoliv programu, pro vytisknutí kopie obrazovky (COPY) byl s interfacem dodáván speciální program.\n\nInterface nemá průchozí systémový konektor ZX Spectra, takže případné další periférie musí být zapojeny mezi počítač a interface. Interface má vlastní ROM, která obsahuje potřebný software pro provoz interface kromě software pro kopii obrazovky. Software je umístěn v nevyužité části Sinclairovy ROM. Interface při tisku ignoruje grafické znaky, jak předdefinované tak uživatelem definované, a podtržení. Tyto znaky jsou při tisku vynechávány, není místo nich tisknuta mezera, do kterých by bylo možné vynechanou grafiku dokreslit ručně. Pomocí ASCII znaku 5 (CHR$ 5) lze přepnout na režim, kdy znaky s jakýmkoliv ASCII kódem je přímo poslán tiskárně, pomocí ASCII znaku 4 (CHR$ 4) lze provést přepnutí zpět na režim, kdy je Sinclairova znaková sada překládána (pro tisk klíčových slov a omezení tisku řídicích kódů, které počítač ZX Spectrum používá specifickým způsobem). Příkaz LLIST nedodržuje 32sloupcový formát jako na obrazovce.\n\nZX Lprint II, označovaný také jako ZX Lprint MkII a ZX Lprint Mk2, už má software pro tisk kopie obrazovky obsažen v ROM. Software podporuje tisk kopii obrazovky na tiskárnách Epson, Star DP510, Star DP515 a Shinwa CP80, alternativně dostupné software pak na tiskárnách Seikosha GP100, Seikosha GP250X, tiskárnách Microline a pro tisk barevné kopie obrazovky na plotrech Tandy CGP-115 a Tandy MCP40.\n\nZX Lprint Mk1 a ZX Lprint Mk2 na rozdíl od pozdější varianty nejsou kompatibilní se ZX Interface I, pro zajištění kompatibility k nim byl dodáván conversion kit. Tento kit ale pouze zajišťoval odpojení ZX Lprintu od sběrnice, pokud se pracovalo se ZX Microdrive, takže např. tisk adresáře ZX Microdrive na tiskárně připojené přes ZX Lprint nebyl možný.\n\nZX Lprint III kromě připojení paralelních tiskáren pomocí konektoru Centronics nabízí i sériový port RS-232. Je-li interface nastaven do grafického režimu tisku, je možné tiskout i předdefinované grafické znaky blokové grafiky i uživatelem definované grafické znaky, je tedy možné tisknout veškeré znaky ze znakové sady ZX Spectra. Mezi podporované tiskárny přibyly Epson JX80 a Seikosha GP700, včetně možnosti tisku barevné kopie obrazovky na druhé z nich. Na tiskárnách Epson a s nimi kompatibilních je možné tisknout kopii obrazovky ve dvou rozměrech. Interface je ovládán pomocí standardních příkazů LPRINT, LLIST a COPY. Společně s interfacem Kempston E byl tiskový interface ZX Lprint III doporučován tvůrcům grafiky.\n\n\nZX Lprint používá ke své činnosti 2 porty:\n\n"}
{"id": "1025956", "url": "https://cs.wikipedia.org/wiki?curid=1025956", "title": "Taliánský marš", "text": "Taliánský marš\n\nTaliánský marš (1982) je dobrodružný historický román pro mládež z doby potlačení protirakouského povstání v Itálii v letech 1848–1849, který napsal český spisovatel Jaroslav Pecháček v roce 1982.\n\nVypravěčem románu je osmnáctiletý venkovský chasník Vavřinec Neužil z Kosmatic, který v březnu roku 1847 jako čerstvý tovaryš tesařského řemesla odjíždí do Vídně pracovat v dílně mistra Lébla. Ve Vídni však zjistí, že Léblův podnik zbankrotoval, a tak se vydá do Terstu, kde si najde práci v loděnicích. \n\nAby unikl vojenské službě, nechá se najmout na stavbu válečných lodí do Benátek, ale vojenští páni si jej na počátku roku 1848 najdou i tam. Vavřinec je odveden a zařazen do benátského pěšího pluku, kde potká svého kamaráda z dětství Vojtu Kopeckých, který se dal na vojnu z nešťastné lásky. Seznámí se s kurážným benátským klukem Luigim, obdivovatelem Garibaldiho a zamiluje se do jeho sestry Giny, služky v domě benátského obchodníka s obilím.\n\nPluk je poslán do okolí Milána, kde se shromažďovalo vojsko pod velením rakouského maršála Radeckého. Vavřinec se zúčastní neúspěšné snahy potlačit milánské povstání, dále obrany Verony, krvavého Radeckého vítězství v bitvě u Custozzy, tažení rakouského vojska na pomoc papeži, kterého římští republikáni zbavili světské moci a vyhnali z Říma, i obléhání měst Brescie a Boloně, při kterém je zraněn. \n\nBěhem těchto událostí se Vavřinec díky svému zdravému rozumu a vrozené přemýšlivosti venkovského mládence dopracuje k pochopení, jaké nespravedlivé věci v Itálii slouží. Kvůli zranění je propuštěn z armády a na jaře roku 1950 se i s Ginou, která se mezitím stala jeho ženou, vrací domů do Kosmatic, kde jako vojenský vysloužilec získá místo učitele a obecního písaře. \n"}
{"id": "1025957", "url": "https://cs.wikipedia.org/wiki?curid=1025957", "title": "NIFL Premiership", "text": "NIFL Premiership\n\n1. severoirská fotbalová liga (oficiálně od roku 2013 jako NIFL Premiership, dříve IFA Premiership, Irish Premier League a předtím Irish Football League) je nejvyšší fotbalovou ligovou soutěží v Severním Irsku. \nVznikla roku 1890 jako ligová soutěž v celém Irsku, čistě severoirskou se stala v roce 1921 po politickém rozdělení ostrova.\n\nZdroj:\n\n\n"}
{"id": "1025963", "url": "https://cs.wikipedia.org/wiki?curid=1025963", "title": "Městský dům kultury Petra Bezruče", "text": "Městský dům kultury Petra Bezruče\n\nMěstský dům kultury Petra Bezruče je budova stojící v centru Opavy, která byla původně vystavěna pro potřeby \"Hospodářské komory\". Dnes patří objekt městu a je využíván \"Knihovnou Petra Bezruče\", \"Okresní hospodářskou komorou\", jako městský obřadní sál při svatbách, vítání občánků nebo jako koncertní sál. Je chráněn jako kulturní památka, v roce 2017 byl prohlášen národní kulturní památkou České republiky.\n\nBudovu dnešního kulturního domu navrhl vídeňský architekt Leopold Bauer, který s tímto projektem vyhrál soutěž, vyhlášenou tehdejší \"Opavskou obchodní a živnostenskou komorou\". Stavba budovy probíhala v letech 1908-1910. Svému původnímu účelu sloužil dům do roku 1949, kdy se z něj po znárodnění stal \"Dům osvěty Petra Bezruče\". V 80. letech byl přejmenován na \"Dům kultury Petra Bezruče\".\n\nPočátkem 21. století proběhla třífázová stavební a restaurátorská obnova budovy. \n\nDominantou interiéru budovy je masivní mramorové dvoukřídlé schodiště do prvního patra. V hlavním sále budovy se nacházejí vitráže zobrazující ženy jako symboly řemesel ve Slezsku. Tyto vitráže jsou dílem slezského výtvarníka Adolfa Zdrazily. Další slezský umělec – sochař Josef Obeth je autorem čtyř plastik nad hlavním vchodem do budovy a šestnácti kamenných reliéfů na fasádě. Autorem štukové výzdoby je Adolf Kohler. Bohatě zdobené vstupní dveře jsou vyrobeny podle návrhu Leopolda Bauera a figurální motiv na nich je dílo vídeňského sochaře Gustava Gurschnera. Bauer je také autorem všech svítidel, kování, ozdobných mříží a dokonce parkové úpravy okolí budovy.\n\nV obřadním sále \"Kulturního domu\" se nacházejí varhany, vyrobené firmou Rieger Klos v roce 1978. Nástroj je typickou ukázkou koncertního nástroje koncepce firmy Rieger. Na varhanách lze zahrát širokou škálu hudebních žánrů z různých období. Uspořádání stolu a způsob ovládání je téměř totožný s nástrojem v konkatedrále Nanebevzetí Panny Marie. \n\n\n"}
{"id": "1025966", "url": "https://cs.wikipedia.org/wiki?curid=1025966", "title": "Alena Šromová", "text": "Alena Šromová\n\nAlena Šromová (* 27. dubna 1959 Přerov) je česká politička a praktická lékařka, od října 2014 senátorka za obvod č. 66 – Olomouc, od roku 2002 zastupitelka města Litovle, v letech 2010 až 2018 radní města, členka KDU-ČSL.\n\nTřicet let pracuje jako praktická lékařka v Litovli. Působí také jako jednatelka a společnice ve firmě Medicas Praktik s.r.o.\n\nAlena Šromová žije v Litovli.\n\nV minulosti kandidovala jako nestraník za US-DEU, později se stala členkou KDU-ČSL.\n\nDo politiky vstoupila, když byla v komunálních volbách v roce 2002 zvolena jako nestraník za US-DEU do Zastupitelstva města Litovle na Olomoucku. Mandát zastupitelky města obhájila v komunálních volbách v roce 2006 jako nestraník za KDU-ČSL a v roce 2010 už jako členka KDU-ČSL. Od listopadu 2010 navíc působí jako radní města Litovle. V komunálních volbách v letech 2014 a 2018 opět kandidovala za KDU-ČSL do litovelského zastupitelstva a uspěla. Po volbách v roce 2018 však opustila funkci radní města.\n\nV krajských volbách v roce 2012 kandidovala jako členka KDU-ČSL v rámci \"Koalice pro Olomoucký kraj společně se starosty\" (koalice KDU-ČSL a SZ) do Zastupitelstva Olomouckého kraje, ale neuspěla.\n\nVe volbách do Poslanecké sněmovny PČR v roce 2013 kandidovala za KDU-ČSL v Olomouckém kraji, ale neuspěla.\n\nVe volbách do Senátu PČR v roce 2014 kandidovala za KDU-ČSL v obvodu č. 66 – Olomouc. Se ziskem 25,05 % hlasů skončila v prvním kole na 2. místě a postoupila tak do kola druhého. V něm poměrem hlasů 53,87 % : 46,12 % porazila nestraníka za hnutí ANO 2011 Jana Zahradníčka a stala se senátorkou.\n"}
{"id": "1025967", "url": "https://cs.wikipedia.org/wiki?curid=1025967", "title": "SMS Gneisenau (1879)", "text": "SMS Gneisenau (1879)\n\nSMS Gneisenau byla korveta třídy \"Bismarck\" postavená pro Císařské loďstvo () v roce 1879. Nese jméno pruského polního maršála Augusta von Gneisenau. Byla pátou lodí své třídy, která zahrnovala celkem šest lodí. Stavba korvet třídy \"Bismarck\" byla součástí rozsáhlého námořního programu ze začátku sedmdesátých let 19. století. Byly určeny jako průzkumné a k ochraně koloniálních zájmů Německého císařství. Za tímto účelem \"SMS Gneisenau\" absolvovala několik cest do zahraničí. V roce 1885 došlo na lodi k dezerci během pobytu v přístavu Sydney. Od roku 1887 sloužila jako cvičná loď pro důstojnické kadety. \nDne 16. prosince 1900 se potopila v bouři blízko přístavu Málaga ve Španělsku poté, co po selhání motoru narazila na molo. Zahynulo 40 členů posádky včetně velitele a prvního důstojníka. Jsou pohřbeni na Anglickém hřbitově v Málaze.\n"}
{"id": "1025968", "url": "https://cs.wikipedia.org/wiki?curid=1025968", "title": "Douglas Wakiihuri", "text": "Douglas Wakiihuri\n\nDouglas Wakiihuri (* 26. září 1963 Mombasa) je bývalý keňský atlet, běžec, mistr světa v maratonu z roku 1987.\n\nJeho největší úspěchy spadají do let 1987 a 1988. Na světovém šampionátu v Římě v roce 1987 zvítězil v maratonu, o rok později na olympiádě v Soulu doběhl do cíle maratonské trati druhý za vítězným Italem Bordinem. V roce 1990 zvítězil v londýnském maratonu ve svém nejlepším čase 2:09:03, v roce 1990 se stal vítězem maratonu v New Yorku.\n\n"}
{"id": "1025970", "url": "https://cs.wikipedia.org/wiki?curid=1025970", "title": "Hiromi Taniguči", "text": "Hiromi Taniguči\n\nHiromi Taniguči (* 5. dubna 1960) je bývalý japonský atlet, běžec, mistr světa v maratonu z roku 1991.\n\nJeho největším sportovním úspěchem je titul mistra světa v maratonu, který získal v roce 1991. V olympijském maratonu o rok později v Barceloně doběhl osmý. Při svém druhém olympijském startu v Atlantě v roce 1996 skončil v maratonu devatenáctý. Jeho osobní rekord na této trati 2:07:40 pochází z roku 1988.\n\n"}
{"id": "1025971", "url": "https://cs.wikipedia.org/wiki?curid=1025971", "title": "Mark Plaatjes", "text": "Mark Plaatjes\n\nMark Plaatjes (* 26. září 1963 Johannesburg) je bývalý jihoafrický a později americký atlet, běžec, mistr světa v maratonu z roku 1993.\n\nNarodil se v Jihoafrické republice v dobách apartheidu. Stal se dvojnásobným mistrem země v maratonu i krosu, nemohl ale startovat na mezinárodních závodech. V roce 1988 proto požádal o politický azyl v USA. Občanství USA získal v roce 1993, tři týdny před mistrovstvím světa. Ve Stuttgartu neočekávaně na maratonské trati zvítězil. Jeho osobní rekord na této trati je 2:08:58 z roku 1985.\n\n"}
{"id": "1025973", "url": "https://cs.wikipedia.org/wiki?curid=1025973", "title": "Manuela Machadová", "text": "Manuela Machadová\n\nMaria Manuela Machado (* 9. srpna 1963 Viana do Castelo) je bývalá portugalská atletka, která se věnovala maratonskému běhu.\n\nV roce 1995 se stala mistryní světa v maratonu, získala na této trati rovněž dvě stříbrné medaile ze světových šampionátů (v letech 1993 a 1997). V roce 1994 se stala v Helsinkách mistryní Evropy v maratonu, o čtyři roky později v Budapešti titul obhájila.\n\n"}
{"id": "1025982", "url": "https://cs.wikipedia.org/wiki?curid=1025982", "title": "Ian Paisley", "text": "Ian Paisley\n\nIan Richard Kyle Paisley (6. dubna 1926 Armagh – 12. září 2014 Belfast) byl presbyteriánský pastor a severoirský politik za Demokratickou unionistickou stranu, jejímž předsedou byl v letech 1971–2008. V letech 2007–2008 byl předsedou vlády Severního Irska, poslancem Dolní sněmovny Spojeného království byl v letech 1970–2010, poslancem Evropského parlamentu byl v letech 1979–2004.\n"}
{"id": "1025983", "url": "https://cs.wikipedia.org/wiki?curid=1025983", "title": "Parlamentní volby na Ukrajině 2014", "text": "Parlamentní volby na Ukrajině 2014\n\nParlamentní volby na Ukrajině v roce 2014 se konaly 26. října 2014 a volil se v nich volit celý jednokomorový parlament Ukrajiny. O datu konání voleb rozhodl prezident Petro Porošenko 25. srpna 2014, kdy rozpustil parlament, neboť uplynul měsíc od rozpadu vládní koalice Arsenije Jaceňuka aniž by byla sestavena nová vláda. Jednalo se tedy o volby předčasné, neboť parlament zvolený v roce 2012 měl pětiletý mandát a řádné volby se měly konat až v roce 2017.\n\nVe volbách zvítězila strana Blok Petra Porošenka, která získala 132 z 423 mandátů. Druhý nejvyšší počet mandátů (96) získali nezávislí kandidáti v jednomandátových obvodech. Třetí v pořadí, Lidová fronta, získala nejvíce hlasů (a mandátů) v části obsazované na základě poměrného volebního systému, v jednomandátových obvodech byla méně úspěšná. Celkem ve většinové části voleb získala mandáty šest stran, v rámci jednomandátových obvodů dalších pět.\n\nOprávněn byl hlasovat každý občan Ukrajiny starší 18 let, přičemž se volilo smíšeným systémem: 225 mandátů bylo rozděleno poměrným volebním systémem s jediným volebním obvodem (a 5% uzavírací klauzulí) a 225 (resp. 198, viz níže) mandátů většinově systémem relativní většiny.\n\nVolby neprobíhaly na celém území Ukrajiny, protože Krym je anektován Ruskem a na východě Ukrajiny probíhá válka s ozbrojenými separatisty, kteří části občanů znemožnili hlasovat již ve květnových prezidentských volbách. Podle odhadu organizace OPORA nemohlo volit z 36 milionů oprávněných voličů až 5 milionů oprávněných voličů a to z Krymu (1,8 milionu), Doněcké oblasti (1,6 milionu) a Luhanské oblasti (1,2 milionu). Volební komise nebude distribuovat volební lístky do 27 jednomandátových obvodů v těchto oblastech.\n\nVe volbách kandidovalo 29 uskupení. Průzkumy veřejného mínění dávaly největší šance na zisk mandátů následujícím uskupením:\n\nDříve úspěšná Strana regionů oznámila ústy svého tajemníka Borise Kolesnykova, že bude volby bojkotovat a její členové budou kandidovat v rámci obvodů s většinovým hlasováním, někteří na kandidátce Opozičního bloku.\n"}
{"id": "1025988", "url": "https://cs.wikipedia.org/wiki?curid=1025988", "title": "Miroslav Šoška", "text": "Miroslav Šoška\n\nMiroslav Šoška (* 6. prosince 1953) je bývalý slovenský fotbalista, záložník.\n\nV československé lize hrál za ZVL Žilina. Nastoupil v 5 ligových utkáních. Gól v lize nedal.\n\n"}
{"id": "1025990", "url": "https://cs.wikipedia.org/wiki?curid=1025990", "title": "Marián Janas", "text": "Marián Janas\n\nMarián Janas (* 26. února 1956) je bývalý slovenský fotbalista.\n\nV československé lize hrál za Tatran Prešov. Nastoupil v 5 ligových utkáních. Ve druhé nejvyšší soutěži hrál za Vagónku Poprad, nastoupil v 94 utkáních a dal 4 góly.\n\n"}
{"id": "1025998", "url": "https://cs.wikipedia.org/wiki?curid=1025998", "title": "Visaginas", "text": "Visaginas\n\nVisaginas je okresní město městského okresu Visaginas na východě Utenského kraje. Je produktem indistrializační politiky SSSR - město postavené na zelené louce na sklonku sovětské éry pro zaměstnance Ignalinské jaderné elektrárny pod názvem Sniečkus na počest Antanase Sniečkuse.\n\nObyvatelstvo tvoří přistěhovalci, proto se vyznačuje pestrou národnostní a náboženskou skladbou. Podle statistiky z roku 1996 více než 55 % tvoří Rusové, asi 16 % Litevci, 10 % Bělorusové, 9 % Poláci, téměř 6 % Ukrajinci a téměř 1 % Tataři). Právě díky elektrárně, která pokrývala 80 % spotřeby elektřiny Litvy, je město všeobecně známým pojmem, přestože tu dnes žije jen okolo 20 000 obyvatel.\n\nOtázka osudu elektrárny byla i tématem přístupových jednání Litvy do EU, přičemž se litevská vláda zavázala elektrárnu uzavřít. Na základě smlouvy o vstupu Litvy do Evropské unie byl 31. prosince 2004 zastaven provoz prvního bloku elektrárny. Dne 31. prosince 2009 byl uzavřen druhý blok. V souvislosti se zrušením pracovních míst se rozvíjejí projekty podpory turismu v oblasti.\n\n"}
{"id": "1026000", "url": "https://cs.wikipedia.org/wiki?curid=1026000", "title": "František Pokorný (basketbalista)", "text": "František Pokorný (basketbalista)\n\nFrantišek Pokorný (31. srpna 1933 - 6. ledna 2014) byl československý basketbalista. Je zařazen na čestné listině mistrů sportu.\n\nV československé basketbalové lize hrál 14 sezón (1954-1968). S týmem Zbrojovka / Spartak ZJŠ Brno byl čtyřikrát mistrem a třikrát vicemistrem Československa.\n\nS týmem Spartak ZJŠ Brno se zúčastnil čtyř ročníků Poháru evropských mistrů v basketbale, v sezóně 1958/59 hráli osmifinále, v sezóně 1962/63 se probojovali mezi čtyři nejlepší týmy, v semifinále byli vyřazeni španělským Real Madrid. V\ndalší sezóně 1963-64 skončili druzí, když ve finále prohráli s Real Madrid (110-99, 64-84) a v sezóně 1964-65 byli vyřazeni ve čtvrtfinále rozdílem jednoho bodu ve skóre italským Ignis Varese.\n\nS reprezentačním družstvem Československa se zúčastnil Mistrovství Evropy - 1961 v Bělehradě (5. místo). Za Československo v letech 1954 až 1961 hrál celkem 47 zápasů. \n\nV roce 2006 byl uveden do Síně slávy města Brna.\n\n\n\n\n"}
{"id": "1026001", "url": "https://cs.wikipedia.org/wiki?curid=1026001", "title": "Odvážné příběhy", "text": "Odvážné příběhy\n\nOdvážné příběhy (v anglickém originále Two-Fisted Tales) je americký film z roku 1992 sestávající ze tří povídkových příběhů. Snímek režírovalo trio Richard Donner, Tom Holland a Robert Zemeckis. Hlavní role v něm ztvárnili William Sadler, David Morse, Raymond J. Barry, Brad Pitt a Kirk Douglas.\n\nFilm získal mezi diváky na největších filmových databázích spíše dobré hodnocení (aktuální k 15. září 2014):\n\n"}
{"id": "1026002", "url": "https://cs.wikipedia.org/wiki?curid=1026002", "title": "Pravdivá romance", "text": "Pravdivá romance\n\nPravdivá romance (v americkém originále: True Romance) je americko-francouzský filmový thriller z roku 1993. Režisérem filmu je Tony Scott. Hlavní role ve filmu ztvárnili Christian Slater, Patricia Arquette, Michael Rapaport, Bronson Pinchot a Saul Rubinek.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1026003", "url": "https://cs.wikipedia.org/wiki?curid=1026003", "title": "Jazyk pro transformace XML", "text": "Jazyk pro transformace XML\n\nJazyk pro transformace XML ( ) je programovací jazyk navržený pro transformaci \"vstupního\" XML dokumentu na \"výstupní\" dokument požadovaného formátu.\n\nExistují dva speciální případy transformace:\n\nProtože výstupem transformace XML na XML je XML dokument, lze pomocí těchto transformací vytvářet XML kolony.\n\nTransformace XML (EXtensible Markup Language) na data obsahuje některé důležité případy. K nejvýznamnějším patří XML na HTML (HyperText Markup Language), protože HTML dokument (ve verzích 3 a 4) \"není\" XML dokumentem: Tím se staly až novější XHTML a HTML5.\n\n\n"}
{"id": "1026004", "url": "https://cs.wikipedia.org/wiki?curid=1026004", "title": "The Mad Capsule Markets", "text": "The Mad Capsule Markets\n\nThe Mad Capsule Markets (dříve i pod názvem The Mad Capsule Market's) byla japonská kapela založená roku 1990 v Jokohamě, jejím předchůdcem byla skupina Berrie. Název pochází z kyberpunkového románu \"Neuromancer\" spisovatele Williama Gibsona, kde se takto označovali dealeři fiktivní drogy betafenetylaminu.\n\nHrála mix stylů: digital hardcore, electronicore, elektronická hudba, heavy metal, rap rock, punk rock, industriál, techno, drum'n'bass.\nBývala přirovnávána k německé digital hardcoreové kapele Atari Teenage Riot.\n\n\n"}
{"id": "1026008", "url": "https://cs.wikipedia.org/wiki?curid=1026008", "title": "Natalika", "text": "Natalika\n\nNatalika je česká hudební skupina z Brna, zpracovávající lidové písně celého světa bez ohledu na etnickou příslušnost (cikánské, řecké, francouzské, ruské, srbské, písně v jidiš, španělštině, maďarštině, turečtině, včetně českých a moravských lidových). \n\nV roce 1999 vyhrála celostátní Portu.\n\nHudební kritici repertoár Nataliky, jenž je silně ovlivněn východní melodikou, povětšinou zařazují do world music. Kapela představuje mix nejrůznějších žánrů (např. folku, folkloru, swingu, šansonu atd.).\n\nHlavní interpretkou Nataliky je zpěvačka a violoncellistka Natálie Velšmídová, která zpívá ve 14 jazycích. Doprovod Nataliky je založen na zvuku akustických nástrojů jako je violoncello, mandolína (Tomáš Janík), kytara (Jan Polyak), kontrabas (Mojmír Kunc) a další.\n\n\n"}
{"id": "1026009", "url": "https://cs.wikipedia.org/wiki?curid=1026009", "title": "Kalifornie (film)", "text": "Kalifornie (film)\n\nKalifornie (v americkém originále: Kalifornia) je americký kriminální film z roku 1993. Režisérem filmu je Dominic Sena. Hlavní role ve filmu ztvárnili Brad Pitt, Juliette Lewis, David Duchovny, Michelle Forbes a Brett Rice.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1026013", "url": "https://cs.wikipedia.org/wiki?curid=1026013", "title": "Legenda o vášni", "text": "Legenda o vášni\n\nLegenda o vášni (v americkém originále: Legends of the Fall) je americký dramatický film z roku 1994. Režisérem filmu je Edward Zwick. Hlavní role ve filmu ztvárnili Brad Pitt, Anthony Hopkins, Aidan Quinn, Julia Ormond a Henry Thomas.\n\nFilm získal Oscara v kategorii nejlepší kamera. Dále byl nominován v kategoriích nejlepší výprava a zvuk. Brad Pitt byl za svou roli v tomto filmu nominován na Zlatý glóbus. Film byl dále nominován v kategoriích nejlepší film-drama, režie a hudba.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1026020", "url": "https://cs.wikipedia.org/wiki?curid=1026020", "title": "Interview s upírem", "text": "Interview s upírem\n\nInterview s upírem (v americkém originále: Interview with the Vampire: The Vampire Chronicles) je americký dramatický film z roku 1994. Režisérem filmu je Neil Jordan. Hlavní role ve filmu ztvárnili Tom Cruise, Brad Pitt, Christian Slater, Kirsten Dunstová a Antonio Banderas.\n\nFilm získal dvě ceny BAFTA v kategoriích nejlepší kamera a výprava a nominován byl v kategoriích nejlepší kostýmy a masky. Nominován byl také na dva Oscary (nejlepší výprava a hudba) a jeden Zlatý glóbus v kategorii nejlepší hudba. Kirsten Dunstová byla také nominována na Zlatý glóbus za svou roli v tomto filmu.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1026021", "url": "https://cs.wikipedia.org/wiki?curid=1026021", "title": "Favorit (film)", "text": "Favorit (film)\n\nFavorit (v americkém originále: The Favor) je americká filmová komedie z roku 1994. Režisérem filmu je Donald Petrie. Hlavní role ve filmu ztvárnili Harley Jane Kozak, Elizabeth McGovern, Bill Pullman, Brad Pitt a Ken Wahl.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1026022", "url": "https://cs.wikipedia.org/wiki?curid=1026022", "title": "Haisnes", "text": "Haisnes\n\nHaisnes je francouzská obec v departementu Pas-de-Calais v regionu Hauts-de-France. V roce 2011 zde žilo 4 512 obyvatel.\n\nAuchy-les-Mines, La Bassée (Nord), Douvrin, Hulluch, Loos-en-Gohelle, Vermelles, Violaines\n\n\"Počet obyvatel\" \n\n\n"}
{"id": "1026027", "url": "https://cs.wikipedia.org/wiki?curid=1026027", "title": "Tichý nepřítel", "text": "Tichý nepřítel\n\nTichý nepřítel (v americkém originále: The Devil's Own) je americký akční film z roku 1997. Režisérem filmu se stal Alan J. Pakula. Hlavní role ve filmu ztvárnili Harrison Ford, Brad Pitt, Margaret Colin, Rubén Blades a Treat Williams.\n\n\nFilm získal mezi diváky na největších filmových databázích spíše průměrné hodnocení.\n\n"}
{"id": "1026028", "url": "https://cs.wikipedia.org/wiki?curid=1026028", "title": "Paolo Pezzi", "text": "Paolo Pezzi\n\nMons. Paolo Pezzi, F.S.C.B. (8. srpna 1960, Russi) je italský římskokatolický kněz a arcibiskup Matky Boží v Moskvě.\n\nNarodil se 8. srpna 1960 v Russi. Na Papežské univerzitě sv. Tomáše Akvinského studoval filosofii a teologii (1985–1990). Vstoupil do Kněžského bratrstva sv. Karla Boromejského a na kněze byl vysvěcen 22. prosince 1990 kardinálem Ugem Polettim. Z Papežské lateránské univerzity mu byl později udělen doktorát teologie (Cattolici in Siberia, le origini, le persecuzioni, l’oggi). Od roku 1993 začal pracovat v Rusku. Byl rektorem vyššího semináře Marie královny apoštolů v Petrohradě.\n\nDne 21. září 2007 byl papežem Benediktem XVI. ustanoven metropolitním arcibiskupem Matky Boží v Moskvě. Stal se nástupcem prvního arcibiskupa Tadeusze Kondrusiewicze který byl ve stejný den jmenován arcibiskupem arcidiecéze Minsk–Mohilev. Biskupské svěcení přijal 27. října 2007 z rukou arcibiskupa Tadeusze Kondrusiewicze a spolusvětiteli byli biskup Joseph Werth a arcibiskup Antonio Mennini apoštolský nuncius v Ruské federaci.\n\nJe členem hnutí Comunione e Liberazione, za který byl zodpovědný řadu let v Rusku. Spolu s Massimem Camisascou byl generálním vikářem Kněžského bratrstva sv. Karla Boromejského.\n\nJe velkopřevorem Ruské federace a rytíř Řádu božího hrobu.\n\n"}
{"id": "1026029", "url": "https://cs.wikipedia.org/wiki?curid=1026029", "title": "Obchodní centrum Letňany", "text": "Obchodní centrum Letňany\n\nObchodní centrum Letňany (OC Letňany) je obchodní centrum a zábavní centrum v Česku, nachází se v městské části Praha 9 – Letňany. Má vnitřní plochu 125 000 m². Na ploše 63 500 m² se zde nachází přibližně 180 obchodů a dále je tu 3500 m² kancelářských prostor, je zde také multikino a čerpací stanice. Kolem se rozkládá přes 3000 parkovacích míst.\n\nObchodní centrum bylo postaveno v roce 1997. Do roku 2016 komplex vlastnil britský obchodní řetězec Tesco, ten ho ale prodal německé firmě Union Institutional Investment GmbH.\n\nV říjnu 2018 byla dokončena hlavní část téměř dvouleté rekonstrukce. Ta obsahovala novou koncepci centrálního prostoru a uspořádání jídelní zóny s využitím denního světla. Byla přestavěna plocha u vchodu z Tupolevovy ulice, vznikl nový vstup do módní galerie. V prosinci dojde také k dokončení nového dětského koutku o o rozloze 700 metrů čtverečných. Rekonstrukce probíhala za plného provozu a cena modernizace asi 20 tisíc čtverečních metrů plochy byla téměř půl miliardy Kč.\n\n"}
{"id": "1026036", "url": "https://cs.wikipedia.org/wiki?curid=1026036", "title": "2. slovenská národní fotbalová liga 1988/89", "text": "2. slovenská národní fotbalová liga 1988/89\n\nV soubojích 8. ročníku 2. slovenské národní fotbalové ligy 1988/89 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1026039", "url": "https://cs.wikipedia.org/wiki?curid=1026039", "title": "Podfu(c)k", "text": "Podfu(c)k\n\nPodfu(c)k (v americkém originále: Snatch.) je americko-britský kriminální film z roku 2000. Režisérem filmu je Guy Ritchie. Hlavní role ve filmu ztvárnili Jason Statham, Stephen Graham, Alan Ford, Dennis Farina a Brad Pitt.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1026041", "url": "https://cs.wikipedia.org/wiki?curid=1026041", "title": "VF", "text": "VF\n\nKombinace písmen V a F může mít různých významů.\n\n\n"}
{"id": "1026044", "url": "https://cs.wikipedia.org/wiki?curid=1026044", "title": "Hollywood, Hollywood", "text": "Hollywood, Hollywood\n\nHollywood, Hollywood (v americkém originále: Full Frontal) je americká filmová komedie z roku 2002. Režisérem filmu je Steven Soderbergh. Hlavní role ve filmu ztvárnili David Duchovny, Nicky Katt, Catherine Keener, Mary McCormack a David Hyde Pierce.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1026045", "url": "https://cs.wikipedia.org/wiki?curid=1026045", "title": "Warren Ellis (spisovatel)", "text": "Warren Ellis (spisovatel)\n\nWarren Ellis (* 16. února 1968, Essex, Anglie) je britský komiksový scenárista, který se prosadil v USA. Svou kariéru započal v malých britských vydavatelství, jako byly Deadline Publications, Fleetway Publications a další. Brzy se prosadil i u Marvel Comics a DC Comics. Proslul svými originálními sériemi \"The Authority\", \"Planetary\", \"Transmetropolitan\" a \"Nextwave\".\n\nV České republice vydaly komiksy Warrena Ellise nakladatelství BB/art a CREW.\n\n\n\n\n\n\n\n\n\n\n\n\n\n\n\n\n\n"}
{"id": "1026048", "url": "https://cs.wikipedia.org/wiki?curid=1026048", "title": "Abby Singer", "text": "Abby Singer\n\nAbby Singer (v americkém originále: Abby Singer) je americká filmová komedie z roku 2003. Režisérem filmu je Ryan Williams. Hlavní role ve filmu ztvárnili Clint Palmer, Ryan Williams, Wendy Buss, Pat Donahue a Robin Ballard.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1026060", "url": "https://cs.wikipedia.org/wiki?curid=1026060", "title": "Obchodní centrum Europark Praha", "text": "Obchodní centrum Europark Praha\n\nObchodní centrum Europark Praha je obchodní centrum v Praze-Štěrboholech v ulici Nákupní. Otevřeno bylo v roce 2002, nachází se zde 73 obchodů, kaváren, restaurací a provozoven služeb.\n\nVlastníkem, developerem, investorem, pronajímatelem a centrálním manažerem obchodního centra Europark je společnost Europark Shopping Center, jež patří k obchodní skupině obchodních center, kterou zastřešuje společnost SES – Spar European Shopping Centers.\n\nOd roku 1995 stálo ve Štěrboholech hobby centrum OBI, které v roce 2001 zahájilo provoz ve své současné podobě. V jeho sousedství bylo v roce 2002 otevřeno obchodní centrum Europark, které se rozkládá dvou podlažích, přičemž vnitřní pasáž je zakrytá skleněnou klenutou střechou. V dubnu roku 2008 byla otevřena naproti OC Europark prodejna ASKO nábytek, která je největší prodejnou této koncepce v Česku. V roce 2008 se Europark rozšířil o novou vnitřní galerii s 23 prodejnami.\n\n"}
{"id": "1026073", "url": "https://cs.wikipedia.org/wiki?curid=1026073", "title": "Kawasaki W650", "text": "Kawasaki W650\n\nKawasaki W650 je retro motocykl kategorie nakedbike, vyvinutý firmou Kawasaki, vyráběný v letech 1999-2007. Nástupcem se v roce 2011 stal model Kawasaki W800.\n\nKawasaki W650 je motocykl retro stylu. Původní řada W z let 1967 až 1975 byla inspirována motocykly BSA A7. Dalším pokračovatelem řady byl model Kawasaki W650, který byl vyráběn v letech 1999 až 2007. Na rozdíl od W80 je místo vstřikování paliva vybaven karburátorem a má i nožní startér. Motor je vysokozdvihý řadový dvouválec s královskou hřídelí.\n\n\n\n"}
{"id": "1026080", "url": "https://cs.wikipedia.org/wiki?curid=1026080", "title": "Perkmistrovský dům", "text": "Perkmistrovský dům\n\nPerkmistrovský dům v Rudolfově byl postaven roku 1591 v souvislosti s povýšením Rudolfova na svobodné horní město jako sídlo královského báňského úředníka – perkmistra. Je chráněn jako kulturní památka České republiky.\n\nOd počátku sloužil nejen pro výkon správy královského úřadu, ale i pro bydlení úředníků. Státní báňská správa sídlila v Rudolfově do poloviny 19. století, kdy byla nakrátko přesunuta do Dobré Vody a nakonec do Českých Budějovic. Od roku 1690 se Perkmistrovský dům stal zároveň také sídlem rychty. V minulosti dům sloužil i k dalším účelům spojeným s veřejným zájmem – jako například chudobinec s chorobincem, hostinec, městská záložna i četnická stanice.\n\nPerkmistrovský dům byl sídlem správy města až do roku 2009, kdy byl rudolfovský městský úřad kvůli havarijnímu stavu objektu přemístěn do budovy České pošty. Historický dům byl poté rekonstruován a po slavnostním znovuotevření 13. září 2014 slouží jako Hornické muzeum, infocentrum a odborná knihovna.\n\nPamátkově cenná je renesanční výzdoba fasády domu, zejména vstupní portál s aliančním znakem Hölzlů ze Sternsteinu a Prünningů z Prünningberku a troje sluneční hodiny. Roku 1821 byla obnovena na střeše domu novorenesanční věžička s hornickými symboly zkřížených kladiv. Tradovalo se, že ve sklepení domu je zazděná chodba spojující objekt s historickým podzemím Rudolfovského rudného revíru. Při rekonstrukci domu v roce 2014 však byla tato hypotéza vyvrácena, neboť ve sklepení se sice nacházejí dva otvory v kamenném zdivu, ale severní vede do malé kaverny se zřetelnou grafitickou žilou v rostlém skalním materiálu a jižní s portálem do původní kamenné klenuté chodby stoupající nad venkovní terén. Tato chodba patrně sloužila jako vjezd do rozsáhlých sklepních prostor, kde mohla být umístěna prubířská dílna, v níž se vytěžené stříbro vážilo, měřilo a analyzovalo.\n"}
{"id": "1026081", "url": "https://cs.wikipedia.org/wiki?curid=1026081", "title": "Kaple Nejsvětější Trojice (Stolín)", "text": "Kaple Nejsvětější Trojice (Stolín)\n\nKaple Nejsvětější Trojice je římskokatolická kaple v Stolíně. Patří do farnosti Červený Kostelec.\n\nPouť se koná o slavnosti Nejsvětější Trojice, posvícení druhou neděli září.\n\n"}
{"id": "1026082", "url": "https://cs.wikipedia.org/wiki?curid=1026082", "title": "Zřícení silničního mostu ve Vilémově", "text": "Zřícení silničního mostu ve Vilémově\n\nKe zřícení silničního mostu ve Vilémově v okrese Havlíčkův Brod došlo ve čtvrtek 4. září 2014 v odpoledních hodinách při jeho rekonstrukci.\n\nPodle náměstka hejtmana kraje Vysočina Libora Joukla byl kamenný obloukový most z roku 1926 v relativně dobrém stavu. Ale protože most (číslo 345-002) byl součástí silnice II/345 mezi Chotěboří a Golčovým Jeníkovem, která prochází od léta 2014 modernizací, měl být kamenný most nahrazen ocelovou mostní konstrukcí. Zakázku v hodnotě 160 milionů korun, kterou financuje Kraj Vysočina získalo konsorcium společností \"M-Silnice\" a \"Strabag\". Modernizaci samotného mostu provádí subdodavatelská firma Bögl a Krýsl (figurující v železniční nehodě ve Studénce z roku 2008, při které po pádu mostu na železniční trať zahynulo 8 osob v soupravě EC 108 Comenius). U firmy Bögl a Krýsl se jednalo v poslední době už o třetí pád mostu s oběťmi na životech. Opravu navazující silnice zajišťuje společnost Strabag.\n\nPod mostem protéká říčka Hostačovka.\n\nPři stavebních pracích na mostě došlo k jeho rozlomení v půlce a zřícení. Důvodem mohlo být to, že se při bourání (rozebírání) mostu současně odbagrovala zemina zásypu mostu (viz foto ). Mohla být podle náměstka kraje Vysočina Libora Joukla příčina zřícení špatná koordinace stavebních prací. Stejný názor má i starosta Vilémova Jiří Lebeda.\n\nPodle slov zasahujících hasičů „byli mrtví uvězněni pod těžkými kameny, které je zatlačily do bahna“.\n\nPolicie dostala hlášení tísňové linky ve čtvrtek v 14:41\n\nPrvního dělníka, který byl jen lehce zraněn, vyprostili záchranáři v odpoledních hodinách. Druhého částečně zavaleného muže vyprostili po čtyřech hodinách až večer. Ve vážném stavu byl letecky transportován do Fakultní nemocnice v Hradci Králové.\nTěla zbylých čtyř dělníků, tří Čechů (†35, †28, †? let) a Slováka (†47) byla nalezena během noci ze 4. na 5. září.\n\nNa místě zasahovalo kolem 70 hasičů, 25 policistů a záchranářů. Zasahovali zde také kynologové ze speciálního vyprošťovacího týmu USAR.\n\nPo přípravných pracích se nový most začal stavět 30. října. Provizorně se most otevřel pro chodce a pro dopravu kyvadlově v jednom pruhu v neděli 14. prosince 2014. V tomto stavu byl most až do března roku 2015, kdy se znovu zavřel aby se mohl dostavět. Nový most byl uveden do provozu v pátek 31. července 2015. Fotografie zachycuje most krátce po otevření (8. 8. 2015).\n\nPolicejní kriminalisté vyšetřují událost pro podezření ze spáchání trestného činu obecného ohrožení z nedbalosti. Případným viníkům hrozí tři až deset let vězení.\n\nNa okraji nového mostu (při cestě z centra na začátku mostu, na pravé straně) byl 4. září 2015, tedy v den prvního výročí tragédie, odhalen prostý malý památník s černou mramorovou pamětní deskou. Na upraveném prostoru vykládaném kamínky stojí světlý podstavec a na něm je upevněna tmavá deska. Místo bylo zvoleno tak, aby bylo dobře viditelné, je u přechodu pro chodce.\n\nV horní části mramorové desky je malý obrázek původního mostu a pod ním následující nápis (rodiny obětí se nepřály uvádět jména): „Na tomto místě došlo 4. 9. 2014 k tragické události zavalení a smrti čtyř pracovníků při zřícení opravovaného mostu. Čest jejich památce.“\n\nO vznik pamětní desky se zasloužilo vedení městyse Vilémov. Starosta Jiří Lebeda k tomu uvedl: „Byla to otřesná a tragická událost, jedno z největších neštěstí v historii městyse. Byla naše občanská povinnost událost si připomenout a věnovat jí alespoň malý pomníček“.\n\nBěhem pietní vzpomínky, které účastnili starosta, farář a rodiny dvou ze čtyř obětí byly přesně v poledne u památníku položeny květiny, zapáleny svíčky a odhalena pamětní deska. Vilémovský farář Gabriel Burdej pamětní desku požehnal a řekl k tomu: „Památník by měl připomínat, že lidský život je nutné chránit za každou cenu.“\n"}
{"id": "1026090", "url": "https://cs.wikipedia.org/wiki?curid=1026090", "title": "Coppa Titano", "text": "Coppa Titano\n\nCoppa Titano je sanmarinský fotbalový pohár hraný oficiálně od roku 1965. V letech 1937 až 1961 se odehrálo 7 turnajů pod názvem Campeonato di Calcio Sammarinese.\n\nZdroj:\nPozn.: Vítěz je označen tučně.\n\n\n"}
{"id": "1026094", "url": "https://cs.wikipedia.org/wiki?curid=1026094", "title": "VTJ Sušice", "text": "VTJ Sušice\n\nVTJ Sušice (celým názvem: Vojenská tělovýchovná jednota Sušice) byl československý vojenský klub ledního hokeje, který sídlil ve městě Sušice v Západočeském kraji. Zanikl byl v roce 1990. V letech 1987–1989 působil ve 2. ČNHL, třetí československé nejvyšší soutěži ledního hokeje. Klubové barvy byly červená a bílá.\n\nSvé domácí zápasy odehrával na zimním stadionu Sušice s kapacitou 600 diváků.\n\nZdroj: \n\nNa začátku osmdesátých let se klub dohodl s TJ Sušice o výměně soutěží, TJ tedy přenechalo vojákům Krajský přebor a místo VTJ začalo hrát Okresní přebor. V sezóně 1982/83 se klubu dokonce podařilo z Krajského přeboru postoupit do 2. národní ligy. V ní ovšem setrval pouze sezónu. Zpět se do 2. národní ligy povedlo klubu postoupit hned v sezóně 1984/85, kdy klub uspěl v kvalifikaci o 2. ligu. Ovšem klub se z ligy poroučel opět v první sezóně a z posledního místa ve skupině B sestoupil zpět do Krajského přeboru.\n\nHned následující sezónu klub opět uspěl v kvalifikaci o 2. ligu a postoupil již po třetí v krátké době do 2. národní ligy. Klubu se v ní tentokráte povedlo zůstat déle než jednu sezónu, kdy v první sezóně po opětovném návratu skončil na předposledním nesestupovém místě ve skupina A. Ve druhé sezóně po opětovném návratu klub ovšem skončil na tradičním posledním místě a sestoupil zpět do Krajského přeboru. Šanci postoupit po čtvrté v řadě do 2. národní ligy klub už ovšem neměl. V roce 1990 byl rozpuštěn podobně jako ostatní vojenské hokejové oddíly v republice.\n\n\nZdroj: \n\n\n\nZdroj: \n"}
{"id": "1026105", "url": "https://cs.wikipedia.org/wiki?curid=1026105", "title": "Tajšet", "text": "Tajšet\n\nTajšet (rusky ) je město na Sibiři, v Irkutské oblasti Ruské federace. Je významným železničním uzlem, protože se zde připojuje Bajkalsko-amurská magistrála na Transsibiřskou magistrálu. Při sčítání lidu v roce 2010 žilo v Tajšetu zhruba pětatřicet tisíc obyvatel.\n\nV Tajšetu začíná ropovod Východní Sibiř – Tichý oceán, který vede přes Skovorodino jednak do tichooceánského přístavu Kozmino, jednak do Ta-čchingu v Čínské lidové republice.\n\n"}
{"id": "1026111", "url": "https://cs.wikipedia.org/wiki?curid=1026111", "title": "Salvamont", "text": "Salvamont\n\nSalvamont nebo plným názvem – A.N.S.M.R. ( ) je horská služba působící na území rumunských hor – především tedy Karpat. Jedná se o veřejnou organizaci sjednocující horské záchranáře za účelem horského záchranářství a výcviku dalších záchranářů. Mezi hlavní úlohu záchranářů patří záchrana a ošetřování zraněných, pátrání po pohřešovaných osobách apod.\n\nTelefonní číslo na národní dispečink Salvamontu je 0-SALVAMONT (na mobilním telefonu zapsáno 0725 826 668). Služba je zajišťována telefonním operátorem Vodafone.\n\n\n"}
{"id": "1026117", "url": "https://cs.wikipedia.org/wiki?curid=1026117", "title": "Dějiny Jihlavy", "text": "Dějiny Jihlavy\n\nMěsto Jihlava má dlouhou historii, sahající až do 12. století.\n\nNejstarší připomínka o osídlení území Jihlavy je únětický bronzový náramek ze tří spirál z doby bronzové, na ulici Na Hliništi byla nalezena athénská tetradrachma (kolem 187 n. l.). Počátky Staré Jihlavy jsou kladeny do 2. poloviny 12. století. Tržní ves vznikla nad brodem na levé straně řeky Jihlavy pravděpodobně jako jedna z etapových osad na Haberské stezce. Založena byla českými osadníky tzv. vnitřní kolonizací. Osada se tak stala východiskem pro další osidlování okolí. Se založením osady souvisí i stavba kostelíku svatého Jana Křtitele s hospitálem a hřbitovem, která je řazena do poslední čtvrtiny 12. století či před rok 1200. První písemná zmínka pochází z roku 1233, kdy je osada uvedena v listině želivského kláštera jako Giglava. Ze stejného roku pochází i konfirmační listina olomouckého biskupa Roberta, jež obsahuje výčet 13 desátkových vsí náležejících ke kostelu sv. Jana Křtitele v Jihlavě. \n\nV souvislosti se založením Jihlavy se tradují tři legendy. V té nejznámější se vyskytuje hrnčíř, který žil ve Starých Horách a jemuž všechny výrobky hrnčířské dílny praskaly. S tímto problémem se svěřil projíždějícímu kupci. Ten pochopil, že řemeslníkovy nezdary způsobuje stříbro obsažené v hlíně. Cizinec koupil hrnčířův domek s pecí, kterou rozbořil a nalezl v ní kus stříbra. Povolal horníky, kteří zde založili důl a na nedalekém návrší kostelík zasvěcený sv. Janu Křtiteli i město. Další pověst pochází od Václava Hájka z Libočan, podle ní zde město založili Moravané a Němci, kteří se vydali do Čech na loupežnou výpravu. Město pojmenovali podle množství ježků (ježek je v němčině \"Igel\") v okolí. Třetí zkazka dává vznik Jihlavy do souvislosti s vojenským tažením franckého vládce Karla Velikého proti Avarům. Francký král měl podpořit své krajany při budování města – Jihlavy. Všechny tři pověsti však mají společné jedno – dataci založení města do roku 799.\n\nK objevu stříbrných rud v okolí osady došlo v období let 1234–1240 a v té době král Václav I. vyměnil Jihlavu, Brtnici a další statky, aby tak výnosnou půdu získal zpět. Roku 1233 totiž území připadlo tišnovskému klášteru. Intenzivní těžba stříbra se rozvinula od 40. let 13. století. Tehdy docházelo k intenzivnímu osídlení přímo v místech těžby (tzn. ve Starých Horách). V Jihlavě se poprvé v českých zemích těžilo pod povrchem. Nejstarší doklad o těžbě pochází z 30. září 1275. Od počátku 40. až do 80. let 13. století je jihlavské stříbro hlavní zdroj hospodářské moci českých králů Václava I. a Přemysla Otakara II. Těžba rovněž umožnila rychlý a dynamický rozvoj nového města, jenž ovlivňuje v horním právu i středoevropský vývoj. Mezi nejvýznamnější tehdejší obyvatele patřil pražský patricij a podnikatel Eberhard, velkou moc však měli urburéři, kteří udělovali jménem krále kutací povolení, za což byla králi odváděna podnikateli povinně příslušná část výtěžku ve formě tzv. urbury.\n\nNové obyvatelstvo do Jihlavy přicházelo v souvislosti s těžbou stříbra zejména z německy mluvících zemí – rakouského Podunají a alpských zemí, což se stalo základem pro Jihlavský jazykový ostrov. Do nového města přicházelo pravděpodobně množství lidí, ochotných se účastnit na těžbě a zpracování stříbra. O stěhování lidu do okolí Jihlavy se zmiňuje i kronika dominikánského kláštera v alsaském Colmaru za Rýnem. Počáteční chaotické osidlování nahradila rychlá a plánovaná výstavba.Nové jihlavské město vzniklo na široké ostrožně jižně od Staré Jihlavy snad již kolem roku 1243. Mělo horní i městské právo. K přemístění došlo z vojenských, bezpečnostních a prostorových důvodů. Okolo velkého obdélného tržiště vzniká světská zástavba, okolo tržiště se nachází kostel sv. Jakuba Většího (31. května 1257 stal farním), klášter dominikánů s kostelem Povýšení sv. Kříže (založen roku 1247 a vysvěcen roku 1261) a konvent minoritů s chrámem Nanebevzetí Panny Marie (postaven kolem roku 1250), jenž se stal první kamennou stavbou ve městě. Plocha tržiště je orientována v ose SSZ–JJV, terén se ovšem svažuje od severu k jihu. Ve 2. polovině 13. století uprostřed vznikl kupecký dům, který rozdělil náměstí na horní a dolní. Počátky kupeckého domu souvisí s právem skladu, které město obdrželo roku 1269.\n\nHradební systém je doložen v 60. letech 13. století. Mohutná zeď u paty šířka 2–2,5 m, výška 5–6 m, materiál – migmatitizované ruly a navětralé žuly na plášti a méně kvalitní kámen uvnitř. Pak následovala parkánová hradba o šířce jeden metr, parkán navyšovaly postupné navážky, které spojovaly obě kamenné zdi. Fortifikace byla zpevňována válcovitými či hranolovými věžemi. Třetí obranný pás sestával z příkopu. Do města se vstupovalo pěti hlavními branami – západní Matky Boží, severní Křížová a Špitálská (dnešní ulice Komenského), jižní Brtnická a východní Česká (dnes Brněnská).\n\nStavební řád Přemysla Otakara II. pochází z 12. ledna 1270, jde o nejstarší stavební řád v českých zemích. Vznikl tak půdorys s pravoúhlým křížením ulic se středovým tržištěm – náměstí o rozloze 3,6 ha. V 80. letech 13. století byla Jihlava druhým největším a nejvýznamnějším městem království. Špitál vznikl roku 1258, již v 70. letech 13. století v Jihlavě existovala městská škola na faře sv. Jakuba Většího. Od králů Václava I. i Přemysla Otakara II. dostala Jihlava řadu privilegií. Např. roku 1272 získalo město právo těžit zlato až po Sezimovo Ústí. V roce 1275 tu vznikla mincovna, kde se razily denáry a brakteáty. Koncem 80. let 13. století se objevují přírodní a technické problémy s těžbou, když se vyčerpala povrchová ložiska. Od roku 1290 je jihlavská těžba ve stínu té kutnohorské.\n\nRoku 1300 je uzavřena jihlavská mincovna, jež je přesunuta právě do Kutné Hory. Dláždění města proběhlo na počátku 14. století. Nejbohatší vrstvy obyvatel v té době bydlely kolem náměstí a v ulicích Matky Boží, Špitálské a Křížové. V roce 1306 byla Jihlava obsazena vojskem Rudolfa Habsburského, v prosinci 1307 ji obsadil Rajmund z Lichtenburka jménem Jindřicha Korutanského. Znojemskými dohodami 14. srpna 1308 bylo zastaveno Fridrichu Sličnému a vykoupena byla až následující rok. V průběhu 14. století rychtářovu moc částečně přejímá nově tvořená městská rada. Již roku 1321 je doložen purkmistr.\nOd 14. století význam těžby v Jihlavě klesal, přesto jihlavské horní právo zůstávalo základem právního pořádku i v jiných horních oblastech. Král Jan Lucemburský Jihlavu roku 1325 zval prvním horním městem Českého království. Z příkazu moravského markraběte Karla z 15. srpna 1345 musela Jihlava přijmout do města Židy, ti přišli z Brna a usadili se v místech dnešní Židovské ulice, rychle tu vznikla škola i synagoga. Židovská komunita měla svou samosprávu s rychtářem a přispěla k velkému hospodářskému rozmachu v 70. a 80. letech 14. století.\n\nV květnu 1353 město poničil obrovský požár, který postihl původní dřevěnou zástavku i podloubí lemující náměstí. Pro tuto tragédii jí moravský markrabě Jan Jindřich odpustil na 5 let daně. Bohatí jihlavští měšťané skupovali statky v okolí, často tak v polovině 14. století vlastnili tolik majetku jako drobné i střední zemskodesková šlechta. Výnosy z majetku investují do výstavby nákladných městských paláců. Nově se stavěly ve středu města patrové domy s gotickými štíty. V polovině 14. století okolo kupeckého krámu na náměstí vzniká další zástavba, která je od roku 1551 nazývána Gröczl (Kretzl). \n\nStříbrné doly poničily rovněž záplavy a zemětřesení v letech 1328 a 1376. Václav IV. v roce 1378 pověřuje hormistra Mauritia obnovou vodou zničených jihlavských dolů, vytěžené stříbro je odváženo do brněnské mincovny. Město se však více než na těžbu orientuje na řemesla a obchod. Dalším zdrojem rozkvětu byl dálkový obchod. Do Jihlavy se dováželo víno (z Moravy i Rakous a Uher), dále pak sůl, kůže, dobytek, solené ryby a koření a z Jihlavy se vyváželo především sukno a to do Vídně, Tullnu, Kremže a Eggenburgu, dále se vyváželo pivo, dřevěné uhlí, olovo a řemeslnické výrobky.\n\nPo úpadku těžba stříbra se rozvíjí řemesla, řemeslníci se druží do cechů. V roce 1349 byl založen cech soukeníků, dále 1361 pekařů, 1368 kramářů, 1385 nožířů, 1386 koželuhů, 1387 řezníků atd. Roku 1391 se v Jihlavě odehrálo „povstání cechů“, kdy řemeslníci protestovali proti údajnému omezování obecních práv ve prospěch městské rady, které měl schválit markrabě výměnou za dodávku stříbra do brněnské mincovny. Po několika násilnostech se řemeslníci radě podrobili. Koncem 14. století je připomínána i jihlavská radnice. Na konci 14. století měla Jihlava necelých 5000 obyvatel. Od Lucemburků získala řadu dalších privilegií, např. Jan Lucemburský město osvobodil od řady daní a poplatků a Karel IV. potvrdil a rozšířil městská práva a svobody.\n\nPočátkem 15. století byla ražba mincí v Jihlavě obnovena – měšťané Jan Magdalenin a Zlatník razili asi drobné, méně hodnotné mince se čtyřhrannými ražbami, s obrazem orlice a písmenem I. Během 15. století ražba pokračovala, kontramarkovali se české groše. 19. února 1402 loupeživí rytíři vedeni Zikmundem z Křižanova zaútočili na Jihlavu jako odvetu za věznění zadluženého Zikmundova švagra Heřmana z Bukové. Měšťané v noci však útočníky zpozorovali a zahnali. Na jihlavské straně byly 4 oběti, na straně útočníků sedm mrtvých a 12 zajatců. V roce 1436 byla v kostele Nanebevzetí Panny Marie vytvořeno nástěnné vyobrazení přepadení Jihlavy z tohoto roku. Nemá obdobu v českých zemích. \n\nV roce 1420 na jihlavské faře našli útočiště želivští mniši s klenoty a archivem. O rok později sem přišli i mniši ze zničeného sedleckého kláštera. Z čehož se dochoval rukopis Kroniky zbraslavské. Během husitských válek se Jihlava přiklonila k Zikmundovi a katolíkům. V září 1423 Jihlavu obléhal samotný Jan Žižka. Další obléhání přichází o dva roky později, kdy na přelomu srpna a září 1425 pod vedením Zikmunda Korybuta, na přelomu března a dubna 1427 Jihlavu obléhali táborité a sirotci pod vedením Jana Roháče. Židé nebyli i vzhledem k rostoucím dluhům Jihlavanů příliš populární, v roce 1425 je proto Albrecht II. Habsburský nechal pod záminkou spolčení s husity vyhnat z města.\n\nRoku 1431 na Jihlavu podnikli nájezd Zdeněk Brtnický z Valdštejna a jemnický purkrabí Jan z Lichtenburka. Jihlava sloužila rovněž jako frontové město, obzvlášť v dobách kdy okolní města padla do rukou kališníků. Azyl zde nacházela celá řada obyvatel Stříbrné Skalice, Prahy, Kutné Hory a dalších postižených měst. Ve dnech 5. června až 20. srpna 1436 v Jihlavě probíhala složitá jednání o přijetí basilejských kompaktát. 14. srpna 1436 byl ve zdejším kostele sv. Jakuba Staršího uznán Zikmund Lucemburský českým králem, za českého krále ve stejném svatostánku byl přijat i Albrecht II. Habsburský dne 8. června 1438. V polovině 15. století Jihlava měla asi 500 domů, byla mezi moravskými městy na třetím místě za Brnem a Olomoucí. Ražba mincí pokračovala v letech 1458–1465 a 1489–1495. \n\nV letech 1458 a 1471 město obléhala královská vojska Jiřího z Poděbrad, během bojů byla zničena předměstí i původní osada Stará Jihlava. Roku 1467 byl Zelenohorskou jednotou zvolen českým králem polský král Kazimír IV. Jagellonský, který však volbu nepřijal. Téhož roku Jiří z Poděbrad Jihlavu potrestal za nepřátelský postoj odebráním vrchního horního práva, které předal Kutné Hoře. Českým králem byl korunován v Jihlavě Matyáš Korvín 27. května 1471. Roku 1472 Jihlava podnikla výpravu proti Německému Brodu, v jehož těžbě stříbra a řemeslech viděla konkurenci. 29. července 1474 vypukl požár, když město zasáhla bouře. Vyhořelo 67 nejvýstavnějších domů v hradbách u Matky Boží a zemřelo více než 20 osob. \n\n29. května 1513 Jihlavu poničil požár, který vznikl v refektáři dominikánského kláštera, kam si večer pozvali mniši „lehké ženštiny“ a při smažení koblih vznikl požár, shořela převážně severovýchodní část města (údajně 90 domů, Špitálská brána a 13 mrtvých). V říjnu 1520 se protrhl rybník Lukáš a následkem toho i 13 dalších rybníků, povodeň zničila předměstí U Koželuhů a způsobila 32 úmrtí. Ve 20. letech 16. století probíhala revolta místních řemeslníků, kteří si prosadili silnější slovo při jednání městské rady, a přítomnost podnikatelské vrstvy v radě pozitivně ovlivnila výrobní a obchodní rozmach města. I další požár z 18. května 1523 způsobilo smažení koblih, tentokráte byly vinny opilé ženy jihlavských soukeníků. Oheň tentokrát zničil prakticky celou Jihlavu a vyžádal si 23 lidských obětí. I když se ihned započalo s opravami, část obyvatel (především řemeslníci) nečekala a odstěhovala se do jiných měst. Král Ludvík Jagellonský na dvacet let městu snížil daně.\n\nJiž od 20. let 16. století v Jihlavě fungovaly dvě lékárny. Obyvatelstvo ničil mor, v Jihlavě propukly epidemie v letech 1483, 1507 a 1520, kdy počet obětí přesáhl dva tisíce životů. Za působení luterského kazatele Pavla Sperata se jihlavští občané na počátku 20. let 16. století za dva roky obrátili k protestanství. I přes Speratův nucený odchod v březnu 1523 se myšlenky luteránství po Jihlavě rychle šířily. V roce 1527 při cestě na korunovaci Ferdinand I. se zastavil v Jihlavě a přísahal zde českých stavům, což dodnes připomíná památník. Ve 40. letech 16. století postavil pražský papírník Jan Frey papírnu u jezu ve Starých Horách. Ve zdejších prostorách papírenská výroba fungovala až do roku 1846. Od roku 1545 byla vodou z vodovodu zásobována i kašnu na Dolním náměstí. Roku 1549 Jihlavu za revoltu potrestal Ferdinand I. 25 tisíc tolarů a tzv. dědičným pivním grošem (za každý sud piva se musela odvádět určitá částka), což pro město při jeho produkci piva znamenalo značnou zátěž, ze které se vykoupily až roku 1575.\n\nV polovině 16. století do Jihlavy začíná přicházet nový umělecký sloh – renesance, jako památky na tuto dobu se zachovaly fresky na domech na náměstí. V roce 1551 byla dokončena přestavba radnice. Hřbitov na Špitálském náměstí byl založen v roce 1558 s kaplí zasvěcené sv. Trojici, od roku 1572 sv. Duchu. Roku 1561 vzhledem k morovým i jiným epidemiím ustanovila městská rada prvního městského fyzika (lékaře) – dr. Tomáše Haussteina. Téhož roku byla nižší latinská škola povýšena na vyšší, tzv. latinské protestantské gymnázium, šlo o první školu svého druhu na celé Moravě, připravovala studenty na univerzitní studium. V roce 1564 vydalo město nařízení, ve kterém stanovilo, že domy musí mít střechu z pevné krytiny, zároveň zřídilo post věžníka, který v rámci těchto protipožárních opatření sledoval z věže farního kostela, zda někde nehoří. Roku 1571 později vzniklo bratrstvo mistrů pěvců, které však zaniklo již v roce 1621.Během 16. století město nakupovalo okolní vesnice – Hilbersdorf (1506), Kostelec (1513), Stonařov, Prostředkovice, Suchá, Nevcehle (1530), části obcí Dlouhá Brtnice, Zhořec, Loučky (1532), dále Hybrálec (1533), tvrz Hirzpuhl, pusté vsi Regenholz, Sokolíčko a Hladov (1534), dále Střítež, Ždírec, Dobronín, Zvonějov, Dobešov a Heroltice (1536), Čížov, Cerekvička, Popice (1558), Salavice (1561), Vestenhof (1570), trčkovské panství Štoky, Německá Vyskytná, Petrovice, Tloukov, Jiřín, Ježená, Dvorce, Nové Dvory, Smrčná, Šipnov, Rounek (1596) a Hubenov (1599). Koncem 16. století tak pod Jihlavu spadaly 3 městečka a 57 vesnic na obou stranách českomoravské zemské hranice.\n\nBohatství města rozvíjela především řemesla – soukenictví, kloboučnictví či výroba piva. Jihlava byla největším střediskem soukenictví ve střední Evropě. Koncem 16. století měl soukenický cech kolem 600 mistrů. Kolem roku 1550 místní kloboučníci vyváželi do celé Evropy ročně 105 000 kusů. Po celé 16. století rovněž rozkvétala těžba stříbra, otevíraly se doly v celém okolí Jihlavy i např. ve Starých Horách. V 80. letech 16. století pravděpodobně vzhledem k vysokým nákladům na těžbu byla těžba stříbra ukončena. Nedaleko Freyovy papírny v roce 1590 jihlavský pastor dr. Kašpar Stolhagius postavil knihtiskárnu, která v polovině 90. let 16. století zanikla. Na konci 16. století zde stálo již 750–800 domů. V hradbách stálo 560 domů a na předměstích 190–200. Na konci 16. století Jihlava Brno předběhla a byla druhé největší město na Moravě po Olomouci.\n\nV roce 1613 město vydalo tzv. požární řád, pravděpodobně jeden z nejstarších na českém území. Roku 1618 byla dokončena stavba nového vodovodu, který pitnou vodu přiváděl ze Smrčné. Nucené půjčky panovníkovi a zároveň jeho dluhy za dodané sukno a náklady na zbrojení přispěly k hospodářské depresi v Jihlavě. V červnu 1618 se na Heulose utábořilo 10 praporů císařské jízdy. V září téhož roku sem přišlo 3000 pěšáků Albrechta z Valdštejna a pod velením Jiřího z Náchoda 1200 jezdců. Oba byli ve službách moravských stavů. V listopadu přibylo i české stavovské vojsko Jindřicha Matyáše Thurna. Dne 12. prosince 1620 jako první královské město na Moravě Jihlava kapitulovala.\nVe 20. letech proběhla rekatolizace. Již 10. září 1618 jezuity přivedl do Jihlavy kardinál Ferdinand z Ditrichštejna. Roku 1621 se na faru u svatého Jakuba vrátil katolický administrátor, 2. října 1622 bylo patronátní právo ke kostelu sv. Jakuba znovu předáno opatu Strahovského kláštera. Roku 1623 byl ukončen provoz latinského gymnázia. Dne 24. června 1624 se několik desítek luteránů odebralo na protestantskou mši do Třeště, při návratu je na pokyn faráře Kirsche obrali a násilnicky s nimi zacházeli vojáci. Dne 29. srpna 1625 byly na výstavbu jezuitské koleje převedeny budovy a pozemky na severovýchodní straně Horního náměstí. První mše v kostele sv. Ignáce z Loyoly se konala 2. února 1626, jezuitský seminář byl otevřen v březnu téhož roku a od 30. září bylo v provozu jezuitské gymnázium. \n\nRoku 1623 byl ve městě ustanoven královský rychtář, jímž se stal Jan Rudolf Heidler z Bukové. Za odbojnost během stavovského povstání bylo město potrestáno pokutou 150 000 kop grošů. V roce 1625 Heilder využil finanční tísně města a za úpis v hodnotě 93 tisíc zlatých získal panství Štoky se šesti vesnicemi. Od 20. let 17. století byla Jihlava sídlem Jihlavského kraje. Roku 1627 propukl další požár, který zničil velkou část města. O rok později byla ve městě zřízena císařská zbrojnice. Téhož roku do města přišli kapucíni, kteří na místě dnešního Horáckého divadla v letech 1630–1632 vystavěli řádový dům a kostel sv. Františka. Vysvěcen byl 29. srpna 1632. Již roku 1631 jihlavští jezuité prohlašují Jihlavu za katolickou. Roku 1637 se jako 5. moravské královské město stala Jihlava sídlem královského hejtmana. \n\n13. března 1645 se do města dostali švédští vojáci. Posádka švédské armády zde zůstala, velitelem města se stal plukovník Samuel Österling. Švédové nechali pobourat předměstí a vystavět bastionové opevnění. Odchod několika tisíc protestantů i omezení dodávek sukna od místních soukeníků ničil jihlavské hospodářství. Roku 1647 na Jihlavu zaútočila císařská vojska, přerušila vodovod, vypálila několik domů i kostel sv. Jana Křtitele. 30. listopadu 1647 byl Österling smrtelně zraněn, po útoku se Puchheimovi vojáci dostali do města a po příměří 8. prosince 1647 tři sta švédských vojáků opustilo město. Po řádění švédské armády zůstalo v Jihlavě jen 234 domů (189 z nich obydlených) s přibližně 1000 obyvatel.\n\nDo obnovování města zasáhl požár roku 1651, kdy byly jako protipožární opatření zavedeny signály na trubku o šířícím se ohni. Dne 15. prosince 1653 byla Jihlava prohlášena za opevněné město, po třicetileté válce tak byl celý hradební systém přebudován tentokráte ve strachu před tureckými nájezdníky. V letech 1683–1689 byl stavěn kostel sv. Ignáce pod vedením Jacomo Brascha. Mor v Jihlavě řádil v letech 1679, 1690 a 1713–1715. Při morové epidemii roku 1690 nemoci podlehly dvě třetiny města. 2. února 1691 byl vysvěcen morový sloup na Horním náměstí. Na přelomu 17. a 18. století město přikoupilo vsi Pančavu, 1686 Bukovno, Handlovy Dvory a roku 1721 Sasov.\n\nV letech 1704–1707 dalo město postavit lazaret pro nemocné pocestné u tzv. Dlouhé stěny na Brtnickém předměstí. V roce 1716 zde stálo 518 domů (2. místo na Moravě po Olomouci), počet obyvatel přesáhl šest tisíc (1719 6246). Roku 1726 proběhlo první sčítání obyvatel na Moravě a v Jihlavě žilo 6279 osob, což bylo stále méně než před třicetiletou válkou. V 18. století přes hospodářský úpadek a dluhy měla Jihlava stále kromě starých městských vsí 31 poddanských vesnic. Na přelomu 17. a 18. století se jihlavské soukenictví vzmáhalo, v té době zde působilo na 500 soukenických mistrů. Kromě soukenického cechu se v Jihlavě rozvíjí i další řemesla – mydláři, jircháři, zedníci a kameníci, kožešníci, chirurgové, lazebníci a postřihovači. Na konci 20. let 18. století nastal úpadek místního soukenictví, který nevyřešila ani císařská komise vyslaná v roce 1722, ani Marií Terezií povolaní holandští soukeníci roku 1745. Do roku 1727 byly dokončeny stavby jezuitského gymnázia a koleje, domy zůstávají v této podobě dodnes. \n\nBěhem válek o rakouské dědictví v Jihlavě často pobývala vojska. V listopadu 1741 do města vpadla císařská vojska Jana Jiřího Kristiána knížete z Lobkovic a z Jihlavy se stalo jedno z hlavních logistických center armády. Po jejich odchodu se v únoru 1742 do města dostali saští vojáci generála von Rochau. Roku 1751 se Jihlava stala posádkovým městem, když je zde ubytován první oddíl stálé vojenské posádky. V roce 1753 byl u tehdejšího Koňského rybníka (dnes Křižíkova ulice) postaven velký lazaret. Vzhledem k rozvoji dělostřelectví byla roku 1755 formálně zrušena jihlavská pevnost, jejíž likvidace trvala přes sto let. Roku 1765 se v okolí města uskutečnily velké císařské manévry. Cvičně se zde střetly dvě armády, jednu řídil budoucí císař Josef II. a druhou Ernst Gideon von Laudon.V 70. letech 18. století byla napotřetí ustanovena soukenická společnost Iglauer Tuchgewerbschaft a v té době v Jihlavě působilo tisíc mistrů sdružených ve 30 ceších zastupujících 66 řemesel. Ani poslední pokusy o obnovu těžby stříbra se nepodařily. Po zavedení šestileté povinné školní docházky v Jihlavě v letech 1775–1776 vzniklo osm triviálek. Vyšší vzdělání poskytovala tzv. hlavní škola, která zde se třemi třídami vznikla roku 1775. V letech 1739–1760 byla postavena císařská silnice z Vídně přes Jihlavu do Prahy a roku 1785 byla zprovozněna silnice do Brna, Jihlava se tak stala důležitou křižovatkou.\n\nV roce 1783 byly zbourány vnější hradby a věže, v dalších letech byly zaváženy příkopy. Na místě hradeb tak vznikaly zahrady i zástavba. V roce 1785 počet obyvatel převýšil deset tisíc. V letech 1784–1786 zde byla postavena velká vojenská nemocnice (dnes policejní škola na ulici Tolstého). V roce 1786 zde pobývalo 824 mužů 8. pěšího pluku a 420 mužů monturní a hospodářské komise, což mělo pro hospodářský rozvoj města značný význam. Dle rozhodnutí dvorské kanceláře z 2. března 1786 byla zřízena instituce tzv. regulovaného magistrátu v čele s purkmistrem. V roce 1787 byl v souvislosti s josefínskými reformami zrušen kapucínský klášter.\n\nV 80. letech 18. století zakoupil Ferdinand Reunisch papírnu, pak ji získal manžel jeho dcery Elišky Josef Antonín Heller. Roku 1786 v Jihlavě zřídil svou pobočku brněnský tiskař Josef Jiří Traxler, budovu v roce 1789 koupil Fabián Beynhauer. Od roku 1794 nesou jihlavské ulice konkrétní názvy a domy popisná čísla. Roku 1799 Jihlava oslavila domnělé tisící výročí založení města.\n\nRoku 1802 byla otevřena nová městská nemocnice. V roce 1805 se zde uskutečnila velká sociální bouře vlivem nedostatku a vysoké ceně potravin, 6. července dav vyplundroval pekařské a kupecké obchody. Pořádek zjednali až vojáci Mansfedingova pluku. 19. listopadu 1805 Jihlavu obsadila bavorská vojska pod velením rytmistra Plattnera. V dalších dnech se nepřátelské oddíly rychle střídaly – 25. dorazila francouzská armáda, ovšem již 29. se do města vrátila Wredeho bavorská armáda. Dalšímu rozmachu soukenictví pomohla kontinentální blokáda Anglie. \n18. ledna 1819 bylo zprovozněno první noční osvětlení, v březnu téhož roku byl založen Hudební spolek. V roce 1825 byl přestavěn hostinec na náměstí čp. 44 a získal název U Tří knížat. Na počátku 19. století vypukl stavební boom, postupně vznikly 1. lázně (1812), 1. městský sad – Malý Heulos (1824), 2. lázně (1826), chorobinec (1837), dětská opatrovna (1838) a vojenská plovárna (1844). Roku 1828 bylo předlážděno celé město. Od roku 1829 se postavilo 8 tzv. okresních silnic – 1. Polná a Žďár, 2. Humpolec, 3. Pelhřimov a Benešov, 4. Rantířov, 5. Batelov a Jindřichův Hradec, 6. Třešť a Telč, 7. Brtnici a Třebíč, 8. Jamné a Žďár.\n\nV roce 1831 tiskárnu vyženil Johann Rippl, který založil tiskařskou a vydavatelskou dynastii Ripplů. Roku 1832 město postihla cholerová epidemie, jíž podlehlo 753 obyvatel města. V roce 1836 svítilo ve městě 277 petrolejových lamp. Od 40. let 19. století se začala probouzet česká menšina – hrálo se divadlo, založeny byly česká čítárna, gymnazijní knihovna a česká beseda. V roce 1846 Hellerovu papírnu koupili židovští podnikatelé Albert a Jakob Kernové a postavili zde soukenickou továrnu. Téhož roku v Jihlavě žilo 18 691 obyvatel a byla tak třetí nejlidnatější sídlo českých zemí. První jihlavské noviny vyšly roku 1848.\n\nPodle reformy veřejné správy se Jihlava roku 1849 stala sídlem okresního hejtmanství a centrem politického okresu, do něhož náležely tři soudní okresy (Jihlava, Třebíč a Velké Meziříčí). Téhož roku byly zrušeny krajské úřady a město tak pozbylo statut krajského města a připadlo pod Brněnský kraj. Nejvyšším ustanovením z 25. ledna 1853 vznikl Jihlavský kraj, k jehož krajskému úřadu náleželo 7 smíšených okresních úřadů.\nV roce 1850 bylo postavené nové divadlo na místě kapucínského kostela v dnešní Komenského ulici. Po řadě finančních těžkostí darem Václava Dobřenského Jihlava získala pozemky za vojenskou nemocnicí, kde 26. listopadu 1850 byla vysvěcena nová nemocnice. V roce 1851 do Jihlavy přišla státní tabáková továrna, která měla vyřešit nezaměstnanost po krachu místního soukenictví, roku 1862 zaměstnávala 2300 žen a 70 mužů. V roce 1859 byla upravena a přistavěna budova gymnázia. 7. února 1859 byla otevřena Městská spořitelna, 4. dubna 1861 zahájil provoz jihlavský pivovar.\n\nLuteránská církev zde byla činná od roku 1861, v letech 1875–1878 byl z jejich sbírek vystavěn kostel zasvěcený zakladateli jihlavského protestantismu, Paulu Speratovi. V 60. letech 19. století vzrostl počet členů židovské komunity, zatímco roku 1848 zde žilo 99 Židů, v roce 1861 to bylo 614 a o osm let později dokonce 1090 příslušníků tohoto náboženství. V letech 1862–1863 proto byla postavena na dnes Benešově ulici nová synagoga, židovský hřbitov byl postaven o čtyři roky později. 6. října 1862 byla otevřena na Kempenově náměstí 1 (dnes náměstí Svobody) nižší reálka (dnes Obchodní akademie), postavená v neorenesančním stylu.\n\nRoku 1866 během prusko-rakouských válek Jihlavu okupovala vojska – 2893 důstojníků, 85 949 vojáků a 31 940 koní. Ti do Jihlavy přivlekli choleru, v celém Jihlavském kraji zemřelo 2053 osob. 85 zemřelých pruských vojáků bylo pochováno v hromadném hrobě na hřbitově u kostela sv. Ducha (dnes Smetanovy sady). Nový hřbitov byl otevřen 26. září 1869 u pelhřimovské silnice s novorománskou kaplí Nanebevzetí Ježíše Krista, která byla vysvěcena 10. května 1894. Roku 1869 bylo rozhodnuto o stavbě Rakouské severozápadní dráhy, ovšem pro železniční stanici byl vybrán pozemek až v Dřevěných Mlýnech, tedy 2 km od centra města. První vlak do Jihlavy přijel 21. prosince 1870 a od dubna 1871 byla zahájena pravidelná doprava směrem na Vídeň.\n\nOd 70. 19. století docházelo k rozsáhlé výstavbě budov škol, dále vznikla řada peněžních ústavů – roku 1870 Živnostenská záložna a pobočka Zemědělské kreditní banky v Čechách, o dva roky později byl založen Spořitelní a záložní spolek, roku 1885 Poštovní spořitelna, 1. července 1891 byla založena první český peněžní ústav – pobočka Živnostenské banky pro Čechy a Moravu. Roku 1873 byl dokončen rozsáhlý lesopark Neu Heulos (Nový Heulos). Dále se rozvíjel textilní průmysl – řada pletařských továren, tkalcoven či továren na vlněné zboží. Roku 1870 byla založen plynárna, která umožnila rychlou plynofikaci města, od 26. ledna 1871 se v Jihlavě rozsvítilo 225 plynových lamp, které nahradily petrolejové lampy, které zůstávaly v počtu 40 na předměstích. Roku 1882 bylo v Jihlavě otevřeno české gymnázium.\n\nV roce 1887 byl uveden do provozu nový vodovod dimenzovaný až na kapacitu 45 000 obyvatel. Jako druhá železniční dráha měla Jihlavu protnout tzv. transversální dráha, z těchto plánů však byla zde realizován jen úsek do Veselí nad Lužnicí. Základní kámen viaduktu přes řeku Jihlavu u Jánského vršku byl položen 6. dubna 1886, slavnostní otevření dráhy proběhlo 3. listopadu 1887. V letech 1889–1890 byla postavena budova Německého gymnázia s knihovnou, která se roku 1919 stala sídlem Českého reformního gymnázia. Roku 1890 byla obnovena tradice Jihlavského havířského průvodu.\n\nV roce 1900 jihlavská státní tabáková továrna, která byla roku 1841 přeložena na místo bývalé Tostovy textilky, zaměstnávala dva tisíce osob. V roce 1908 na počest 60. výročí panování Františka Josefa I. byla otevřena dívčí měšťanka (dnes Střední průmyslová škola). Městská elektrárna zahájila provoz 4. října 1908, stejný měsíc město osvětlily elektrické lampy. Téhož roku se otevřelo kino Elite a jihlavské tramvaje začaly jezdit 26. srpna 1909. V roce 1910 v Jihlavě žilo 25 914 osob, z nichž se k českému jazyku přihlásilo 5 210 osob a k německému 20 525. \n\nBěhem první světové války ve zdejší vojenské nemocnici zemřelo 271 vojáků, od podzimu 1914 do města proudili uprchlíci z Haliče, kteří byli ubytováni především v Dřevěných Mlýnech. Roku 1916 jich v samotném městě žilo přes 600 a v okolí dalších osm set. V dubnu 1916 a květnu 1917 dělnice z tabákové továrny uspořádaly hladové demonstrace. Z jihlavských občanů se ve válce 420 vojáků přidalo k ruským legiím.\n\nV roce 1918 jihlavské zastupitelstvo se chtělo s Jihlavským jazykovým ostrovem připojit k Rakousku, což rakouský parlament zamítl. První poválečná německá oslava slunovratu se odehrála 23. června 1920 na kopci Kohlhübel. Při cestě zpět vypukla střelba, jíž padli za oběť dva čeští vojíni Bohumil Dvořáček a Martin Slavko. Druhý den byla svolána vyšetřovací komise, událost bývá nazývána Krvavý slunovrat. Většina vyšetřovacích spisů byla pro nedostatek důkazů zastavena, u Zemského soudu v Brně mírné tresty obdrželi bývalý starosta Vinzenz Inderka a Krczal. Po vzniku Československa se začalo rozvíjet odborné a střední školství. K rozvoji došlo i v místním průmyslu – do Jihlavy přišly strojírenské závody Kotva (1920), pilníkárna Ajax (1921), stále však převažoval spotřebitelský průmysl. \n\nV roce 1921 tu žilo 25 634 osob, z nichž se k české národnosti hlásilo 11 581 osob, 12 877 k německé a 488 k židovské. Podle rozhodnutí vlády z 25. října 1923 byly Dřevěné Mlýny sloučeny s Jihlavou, toto rozhodnutí zvrátilo počet příslušníků k národnostem ve prospěch Čechů. V roce 1924 vládní komisař Josef Výborný zavedl mezi jihlavské úřední jazyky i češtinu, jihlavské ulice nesly kromě německých názvů také české.\nRoku 1924 bylo Masarykovo náměstí osázeno po obvodu lipami. Na jaře 1927 si město od Československého červeného kříže pronajalo sanitní vůz, čímž v Jihlavě vznikla záchranná služba. 29. června 1928 byl do užívání uveden chirurgický pavilon nemocnice (dnes okresní soud). V roce 1929 přišla Jihlava o status statutárního města. Od 1. dubna 1930 byl zrušen Jihlavský kraj a město spadalo pod brněnský. Na přelomu let 1932/1933 bylo evidováno 2000 nezaměstnaných.\n\nV březnu 1939 byl zřízen oberlandrát pro okresy Jihlava a Dačice, po ukončení tzv. vojenské správy byly přičleněny i okresy Třebíč, Moravské Budějovice, Nové Město na Moravě a Velké Meziříčí, sídlem byla Jihlava. Ihned po okupaci byla v Jihlavě zřízena tzv. Aussendienststelle (venkovská služebna) brněnského gestapa a Kripa a od června 1939 zde sídlil moravský I. prapor Ordnungspolizei. V roce 1939 byla zahájena výstavba nového německého sídliště Siedlung I. (dnešní Lidická kolonie) s patronací Arthura Seyss-Inquarta. V lesoparku Heulos byl vybudován Hrádek, jediná protektorátní škola pro Hitlerjugend. \nOd začátku druhé světové války byly uzavírány české školy. Z dnešního Motorpalu byla pobočka BMW na výrobu leteckých motorů, bývalou továrnu Humanic zakoupila zbrojní továrna Lineolwerke, z pianky se stala továrna na výrobu bedniček na granáty. 30. března 1939 vypálena synagoga. 21. června 1940 byly přejmenovány některé jihlavské ulice – Masarykovo náměstí se stalo náměstím Adolfa Hitlera, Komenského ulice nesla název na počest Arthura Seysse-Inquarta, z Židovské ulice se stala Hans Sachs Strasse, ulice pojmenované po Češích musely být přejmenovány: Palackého Reichsstrasse, Smetanův park se stal Městským, ostatní musely být přeloženy. \n\nPodle hlášení oberlandratu zde k 17. srpnu 1940 žilo 12 477 Němců, 17 727 Čechů a 435 Židů. Transporty místních Židů do Terezína probíhaly od poloviny května 1942, následnými transporty do Osvětimi odjelo 1370 židů, na konci roku 1944 v Jihlavě žilo jen 112 osob židovského vyznání. Podle Terezínské pamětní knihy se do Jihlavy po válce vrátilo jen 18 židovských občanů. V roce 1943 byla otevřena venkovská služebna Sicherheitsdienstu a od podzimu 1944 sem bylo přeloženo šest Jagdkommand. Před půlnocí dne 10. dubna 1945 partyzáni ze skupiny Jermak vyhodili do vzduchu železniční most u Helenína s vojenským transportem č. 90190, lokomotiva vykolejila, pět vagonů se zřítilo do řeky, zahynulo 65 německých vojáků a 125 jich bylo zraněno, trať byla do konce války mimo provoz.\n\nPo válce docházelo k útokům na Němce, rabování jejich majetku a k divokým odsunům. 176 jihlavských Němců spáchalo sebevraždu. Po návštěvě generála Svobody do Jihlavy 20. května přišly dva prapory I. československého armádního sboru. První transport Němců se uskutečnil 23. května 1945. Další divoké odsuny se odehrály – 1. pochod 9. června k rakouským hranicím, zahynulo při něm 300 osob, další pochod se uskutečnil 21. června – především matky s dětmi, na hřbitově ve Waldkirchenu bylo pochováno 23 dětí. Další pochody se uskutečnily 25., 27. a 30. června, celkově takto bylo vyhnáno přes 2000 osob. V lednu 1946 bylo výnosem ministerstva vnitra v Jihlavě zřízeno tzv. sběrné středisko pro odsun – budovy v ulici Na Dolech (tábor B Staré Hory), podle evidencí ve vlacích odjelo v roce 1946 8 024 Němců do americké okupační zóny v Bavorsku. Před jihlavským mimořádným lidovým soudem stanulo v letech 1945–1947 736 občanů (432 Němců, 302 Čechů) obviněných z porušení národní cti, kolaborace a válečných zločinů. Podle hlášení národního výboru z 26. května 1946 v Jihlavě žilo 20 291 obyvatel.\n\nPo únoru 1948 proběhlo znárodnění: zkonfiskováno bylo 466 podniků, do národní správy jich přešlo pouze dvě stě, ostatní dány do klidu či zlikvidovány. Vznikly nové velké strojírenské a kovozpracující závody – PAL (od 1946 ve Starých Horách, od 1950 Motorpal), Jihlavan a Kovolit (1952) a textilní průmysl – v roce 1948 sloučeno 18 pletáren do národního podniku Pletařské závody, který se v červenci 1949 osamostatnil a brzy začal pracovat pod názvem Modeta), roku 1958 bývalá tabačka – Tesla – elektrotechnická výroba. Na Bedřichově začala výroba dřevotřísky – od 1982 název Jihlavské dřevařské závody. V roce 1948 byl zastaven provoz tramvají, které byly nahrazeny trolejbusy, jejichž provoz byl oficiálně zahájen 19. prosince 1948. \nRoku 1949 se Jihlava stala krajským městem. V srpnu téhož roku jihlavské zastupitelstvo vytvořilo návrh na vybudování tzv. Velké Jihlavy, s níž by se měly sloučit okolní do té doby samostatné obce. V roce 1949 byl vybudován na Heulose Park kultury a oddechu, roku 1951 zde vznikl amfiteátr s pódiem. Ve dnech 7.–11. února 1950 proběhlo hlavní líčení Státního soudu v Praze, oddělení Brno s 23 obviněnými z rozšiřování protistátních letáků, špionáž a příprava vraždy komunistického pohlavára Jana Dobrovolného. Tři z nich (brašnář Karel Veselý, majitel textilního obchodu Jan Tuček a truhlář František Rod) odsouzeni k trestu smrti, který byl vykonán 17. června 1950 v Jihlavě. V Jihlavě rovněž zasedal v Dělnickém domě ve dnech 12.–14. července 1951 Státní soud o kauze Babice, ze čtrnácti obžalovaných bylo sedm odsouzeno k trestu smrti. Ten byl vykonán na dvoře krajského soudu v Jihlavě 3. srpna – Antonín Mytiska, P. Václav Drbola, P. František Pařil, Antonín Škrdla, František Kopuletý, František Němec a Antonín Plichta. Poslední exekuce vykonaná v Jihlavě se uskutečnila 20. května 1952, kdy byl popraven údajný pomahač vrahů z Babic P. Jan Bula.\n\nOd 1. ledna 1951 se s Jihlavou sloučily Bedřichov, Bukovno, Helenín, Hruškové Dvory, Staré Hory a Pančava. V roce 1954 se osamostatnily Hruškové Dvory a přičlenil Sasov, který do té doby byl součástí Kosova. V roce 1955 byl postaven Dům zdraví. V sezoně 1956/1957 do Jihlavy přišel z Olomouce hokejový klub Dukla Jihlava. Horácký zimní stadion byl otevřen 1. ledna 1956. Roku 1957 vedle amfiteátru vznikl zookoutek. 3. září 1959 v Jihlavě zahájil provoz Pedagogický institut, poslední promoce proběhla roku 1966. Roku 1960 Jihlava ztratila postavení krajského města.\nSídliště II se začalo stavět od roku 1960 mezi ulicemi Sokolovská a Havlíčkova na Bedřichově, poprvé použity panely. Sídliště III U Hřbitova a sídliště Jihlava–jih (Vrchlického, Žižkova, Telečská), dokončeny roku 1969, Královský vršek dokončen 1973, Březinovy sady se stavěly v letech 1970–1986, 1975 zahájena stavba sídliště Na Dolině a Na Slunci, 1980 sídliště Horní Kosov, které bylo dokončeno po roce 1990, což byl poslední panelové sídliště v Jihlavě.\nV roce 1964 sem byla přesunuta část výuky vysoké školy zemědělské v Brně. V roce 1968 Jihlava usilovala o zřízení farmaceutické fakulty, která však vznikla v Hradci Králové. K 1. lednu 1968 se k Jihlavě připojil Pávov. 4. dubna 1969 se na náměstí Míru upálil Evžen Plocek. V letech 1974–1976 byl zbourán Krecl, Prior byl postaven v letech 1978–1983 Základní kámen Prioru byl položen 4. dubna 1978 a dům byl otevřen 19. května 1983. Roku 1976 bylo postaveno krematorium.\n\nDalší vlna slučování proběhla k 1. srpnu 1976, kdy byly připojeny: Antonínův Důl, Červený Kříž, Henčov, Heroltice, Hruškové Dvory, Hybrálec, Pístov, Popice, Rančířov, Smrčná, Vysoká a Zborná. Od 1. dubna 1980 se Jihlava rozšířila o Horní Kosov s Hosovem, Malý Beranov a Kosov. Městská památková rezervace byla vyhlášena až 16. dubna 1982, kdy se v roce 1961 představitelé města snažili zrušit její vyhlášení z roku 1949, které se ovšem neuskutečnilo. Roku 1983 byla dokončena nová nemocnice. K 1. lednu 1989 byly připojeny Rantířov, Měšín, Cerekvička a Vílanec i jejich části Čížov, Loučky a Rosice. V lednu 1989 měla Jihlava 55 129 obyvatel. \nPrvní impuls ohledně listopadu 1989 přišel od studentů VŠZ a středních škol, kteří vstoupili do stávky, k těm se záhy připojili herci Horáckého divadla. První setkání se uskutečnilo 21. listopadu 1989, další dny se konala pravidelná setkání. 23. listopadu bylo založeno Občanské fórum. Dvouhodinová generální stávka se uskutečnila 27. listopadu.\n\n1. července 1990 se osamostatnily obce Hybrálec, Malý Beranov, Měšín, Rantířov, Smrčná a Vílanec, 1. srpna 1990 Loučky, které se přičlenily k Vílanci, 1. ledna 1992 pak Cerekvička, Čížov, Rančířov a Rosice. Od 1. dubna 1991 usnesením rady č. 44/90 byla zřízena Městská pořádková služba, později Městská policie. Do Jihlavy přichází zahraniční kapitál – např. Kronospan, Bosch Diesel, Automotive Lighting. V roce 1994 VŠZ Jihlavu opustila a v areálu se usídlila Vyšší odborná škola Jihlava, která vznikla téhož roku.\n\n1. ledna 2000 se Jihlava opět stala krajským městem Kraje Vysočina a od listopadu téhož roku se stala statutárním městem.\n\n15. července 2001 bylo otevřeno městské koupaliště Vodní ráj, které spravují Služby města Jihlavy. Zákonem č. 375/2004 Sb. ze dne 3. června 2004 vznikla nová veřejná vysoká škola – Vysoká škola polytechnická Jihlava. V říjnu 2008 bylo otevřeno obchodní centrum City Park. 1. dubna 2011 zahájilo provoz kulturní centrum Divadlo otevřených dveří DIOD v budově Sokola. \n\nV letech 2012–2014 probíhala výstavba areálu Jihlavské terasy v prostorách bývalé Tesly na Havlíčkově ulici. Postupně zde vznikly lékařský dům s ordinacemi lékařů a lékárnou, domov pro seniory, mateřská škola, hotel, bytové domy, prádelna, restaurace, kavárna, galerie a park. V roce 2015 otevřel své brány v údolí řeky Jihlavy zábavní park Robinson. \n"}
{"id": "1026121", "url": "https://cs.wikipedia.org/wiki?curid=1026121", "title": "Oblast tmavé oblohy", "text": "Oblast tmavé oblohy\n\nOblast tmavé oblohy, park tmavé oblohy nebo rezervace tmavé oblohy je území s nízkou úrovní světelného znečištění. Slouží k pozorování noční oblohy a k informování o této problematice. Dále slouží k ochraně noční přírody a krajiny. \n\nNejstarší stálá oblast se nachází v Torrance Barrens v Ontariu v Kanadě. Na celém světě je přes 40 oblastí, parků či rezervací tmavé oblohy. V Evropě jich je celkem sedmnáct, z toho tři v České republice. Pro vznik oblastí parků a rezervací neexistují mezinárodní standardní normy a každý stát si vytváří vlastní.\n\n\n\n\n\n\n\n\n\n"}
{"id": "1026122", "url": "https://cs.wikipedia.org/wiki?curid=1026122", "title": "Essential Foods", "text": "Essential Foods\n\nEssential Foods je dánská společnost (prodávající své výrobky napříč Evropou), která se specializuje na zdravá přírodní krmiva pro psy a kočky. Produktová řada této společnosti se vyrábí ve Velké Británii a 95 % složek krmiva pro zvířata tvoří produkty zemědělských oblastí Anglie, Walesu a Skotska. Jelen evropský, pstruh a gressinghamská kachna – to vše jsou tradiční produkty Velké Británie. Krmiva Essential Foods obsahují také zeleninu, bobuloviny, lněné semínko, ovoce a bylinky. Společnost nabízí devět různých druhů krmiva, přičemž ani jeden druh neobsahuje obiloviny. Krmivo pro zvířata, které obsahuje vysoký podíl masa, ovoce a zeleniny s nízkým obsahem uhlohydrátů, je pro zdraví zvířat obecně považováno za vhodnější. Krmiva Essential Foods se prodávají v online obchodech, prostřednictvím maloobchodních distributorů jako např. společnosti Fressnapf v Dánsku Amazon.uk a několika nezávislých maloobchodních prodejců v České republice, na Slovensku, v Srbsku, Bulharsku, Polsku, Norsku, Švédsku a Dánsku.\n\nKrmiva Essential Foods byla vytvořena s ohledem na optimalizaci zdravého chování zvířat, která jsou společníky člověka, a to zejména psů, což krmivo zajišťuje pomocí stabilizace hladiny krevního cukru. Účelem vysokého podílu masa a využívání nízkých teplot při tepelné přípravě krmiva je právě stabilizace krevního cukru.\n\nSpolečnost Essential Foods byla založena panem Christianem Degner-Elsnerem , který je správním ředitelem společnosti. Pan Degner-Elsner je dánský podnikatel, který v minulosti založil a v roli generálního ředitele vedl společnost Oliver's Petfood. Degner-Elsner, filantrop a ochránce zvířat, věnuje část zisku ze společnosti Essential Foods na charitativní účely. Dary poskytuje potravinovým bankám pro zvířata a aktivně se účastnil také kampaně na záchranu orangutanů.\n\n"}
{"id": "1026124", "url": "https://cs.wikipedia.org/wiki?curid=1026124", "title": "Fonologie avestánštiny", "text": "Fonologie avestánštiny\n\nTento článek se zabývá fonologií avestánštiny, mrtvého severovýchodního íránského jazyka, především jeho fonematickým inventářem, distinktivními rysy platnými pro jeho systém, prozodickými jevy či transkripčním územ. \n\nZákladní samohláskový systém avestánštiny čítá šest vokálů, odvozený pak šest odpovídajících vokálů dlouhých. Kromě toho se uvádí zadní nízké dlouhé //, nemající krátký protějšek. V současné době převládá názor, že avestská vokalická délka postupně přestala představovat kvantitativní kontrast a ovlivnila i kvalitativní rozlišení vokálů. \n\nDíky a / ã je pak v samohláskovém systému avestánštiny přítomna také opozice nenazalizovaná / nazalizovaná. \n\nV jazyce se objevovalo protetické -, ovšem výhradně před náslovným -, např. protoíránské \"*rwata-\" > av. \"uruuata-\" (č. \"povinnost\"). Přinejmenším v písmu tedy vypadá totožně původní \"uru-\" a \"ru-\" po protezi. Není však zcela jasné, zda mezi nimi panovala shoda i co do výslovnosti. Fakt, že tato protetická hláska nenese metrickou relevanci v avestských textech, svědčí spíše pro tu skutečnost, že se s těmito dvěma hláskovými uskupeními nezacházelo zcela totožně.\n\nDo jisté míry paralelní proces představuje protetické i-, objevující se před hláskovými skupinami ri- a θy-; kupř. av. \"irišta-\" (č. \"zničený\"). \n\nPro avestánštinu se většinou počítá s 28 souhláskovými fonémy, jejichž existence a artikulace nevyvolávají pochyb. \n\nHláska, tradičně značená /t̰/, alofon //, se vyskytuje pouze v pozici na samém konci slova nebo před některými obstruenty. Připisuje se jí artikulace bez slyšitelného závěru, tedy (srov. takové hlásky např. v angličtině.) \n\nPřední řada praindoevropských velár ḱ, ǵ, ǵʰ, která dala v indoíránštině odpovídající frikativy o stejném místě artikulace, tedy , , , se v avestánštině dále posunula co do místa artikulace a ztratila distinktivní rys aspirace. Výslednými hláskami jsou tedy a . Např. av. \"zari-\" (č. \"žlutý\") pochází přes protoindoíránské \"*ʝʰali-\" z ide. \"*ǵʰeli-\". \n\nFrikativa // pochází v tomto jazyce z praindoevropského //. V avestánštině pak na rozdíl od blízce příbuzného sanskrtu přecházela zmíněná hláska mezi nízkými vokály na /ŋh/. Srov. tedy avestské \"aŋhu-\" se sanskrtským \"asu-\" (č. \"život\"). Vzniklé /ŋh/ je alofonem //, viz např. v pozici před předním vokálem av. \"ahi\" (skr. \"asi\"; č. \"ty jsi\"). \n\nHlásky a jsou považovány za alofony hlásek a . \n\nAproximanty // a // se dle konvencí zapisují jako ii, respektive uu.\n\nVibranta // mohla mít neznělou podobu. Pokud totiž stála v určitém slově po nízkém vokálu před neznělou plozívou, a to v kodě přízvukované slabiky, asimilovala se k této plozívě a ztrácela znělost. Zapisovala se pak digrafem hr. \n\nAvestské písmo nepředává žádné údaje ohledně pozice slovního přízvuku. Přesto lze o avestánském přízvuku leccos zjistit na základě jiných poznatků o daném jazyce. \n\nKupř. se uvažuje o tom, že s pozicí přízvuku korelovalo užití klitického \"-ca\" (česky spojka \"a\"; srov. latinské \"-que\" téhož významu i původu): s užitím \"-ca\" u určitého slova docházelo k přenosu přízvuku na slabiku bezprostředně předcházející onomu \"-ca\", tedy na původní poslední slabiku daného slova. \n\nJe kromě toho pozoruhodné, že přidání \"-ca\" ruší vkladné -i- (viz níže) v předposlední slabice slova, např.: av. \"baēšaziiaiti\" (č. \"léčí\"), ale \"baēšaziiatica\" (č. \"a léčí\"). Pravděpodobně právě na předposlední slabice ležel v prvním případě před klitizací přízvuk, který epentezi -i- podmiňoval. Z povahy takovýchto procesů se dále vyvozuje, že byl avestánský přízvuk spíše dynamický, a nikoliv melodický jako v sanskrtu.\n\nBezpočet hláskových změn oproti společnému prajazyku sdílí avestánština se sanskrtem. Jmenovitě se jedná o tzv. pravidlo ruki, splynutí PIE vokálů *e, *a, *o do a, respektive jejich dlouhých protějšků do a:, aj.\n\nNejeden aspekt výslovnosti avesty představuje pole pro pochybnosti a diskuse. Tak, problematickou dosud zůstává otázka epentetického -i-. Tato hláska se tu vkládala po vokálu před konsonant, po kterém bezprostředně následovalo , tedy schematicky VCi > ViCi; např. av. \"baraiti\" (srov. skr. \"bhárati\"; č. \"nese\"). I-epenteze neměla žádný dopad na metriku textů, a tudíž se nejspíše jednalo o proces pozdější než doba jejich původního sepsání. Každopádně není jednoznačné, zda a jak by se měly tyto vkladné hlásky při čtení textů vyslovovat. \n\n"}
{"id": "1026136", "url": "https://cs.wikipedia.org/wiki?curid=1026136", "title": "Pekka Marjamäki", "text": "Pekka Marjamäki\n\nPekka Marjamäki (18. prosince 1947, Tampere – 10. května 2012, Tampere) byl finský hokejový obránce. Finsko reprezentoval na ZOH 1972 v Sapporu a na ZOH 1976 v Innsbrucku. Desetkrát byl účastníkem Mistrovství světa v ledním hokeji, a to v letech 1967, 1969, 1970, 1971, 1972, 1974, 1975, 1977, 1978 a 1979.\n\nV roce 1998 byl uveden do Síně slávy IIHF.\n\n"}
{"id": "1026149", "url": "https://cs.wikipedia.org/wiki?curid=1026149", "title": "Push Proxy Gateway", "text": "Push Proxy Gateway\n\nPush Proxy Gateway je část WAP brány, která doručuje URL notifikace na mobilní telefony. Notifikace obvykle obsahuje MMS, e-mail, IM, soubor se zvoněním nebo oznámení o nové verzi firmwaru. Doručení většiny notifikací signalizuje většina telefonů zvukovým signálem. Notifikace je obvykle textový řetězec obsahující URL odkaz. Push procesem se do mobilního zařízení přenáší pouze notifikace; zařízení musí provést download nebo zobrazení www stránky uvedené v notifikaci (činnosti 6-9 na obrázku vpravo).\n\nPush Iniciátor posílá push zprávu na Push Proxy Gateway v podobě HTTP POST požadavku. V jeho těle je multipartní XML dokument, jehož první část tvoří PAP (Push Access Protocol) a druhá část je buď Service Indication nebo Service Loading.\n\nPOST obsahuje minimálně URL, které se posílá (není standardní pro různé PPG dodavatele) a typ obsahu.\n\nPříklad PPG POST:\n\nPAP XML obsahuje minimálně elementy <pap>, <push-message> a <address>.\n\nPříklad PAP XML:\n\nNejdůležitějšími částmi PAP zprávy je adresa (address-value) a typ. Adresa je obvykle MSISDN a typ udává, zda se má zpráva poslat na MSISDN (obvyklejší případ) nebo na IP adresu. TYPE je skoro vždy MSISDN, protože Push Iniciátor (PI) obvykle nezná IP adresu mobilní stanice, která bývá dynamická. Při použití IP adresy má TYPE tvar:\n\nDalší vlastnosti PAP popisuje Push Access Protocol.\n\nPUSH Service Indication (SI) obsahuje minimálně elementy <si> a <indication>.\n\nPříklad Service Indication:\n\nPro zkrácení zprávy se používá codice_1 a zpráva se přenáší binárně zakódovaná.\n\nKdyž PPG přijme push zprávu od Push Iniciátora, má na výběr dvě metody pro její doručení mobilní stanici: pokud zná IP adresu mobilní stanice, může použít přímé doručení pomocí IP infrastruktury. Tato metoda se nazývá „Spojovaný Push“. Jestliže PPG IP adresu mobilní stanice nezná, musí zprávu doručit pomocí SMS služby. Tato metoda se nazývá „Nespojovaný Push“.\n\nNespojovaný push používá pro doručení notifikace SMS infrastrukturu. Aby PPG mohlo doručit zprávu na mobilní stanici, musí mít propojení s SMSC. PPG se obvykle připojuje k lokálnímu mechanismu pro řazení SMS do front a který se připojuje k SMSC poskytovatele. Tento mechanismus musí umožňovat vytváření front zpráv při výpadku SMS infrastruktury a měl by podporovat omezování rychlosti a množství posílaných zpráv.\n\nProtože WAP Push požadavek bývá větší než maximální velikost SMS zprávy, bývá rozdělena do několik segmentů, které jsou doručeny na mobilní telefon jako samostatné SMS zprávy, které telefon po doručení složí.\n\nSpojovaný push (pokud jej podporuje zařízení a síť) nevyžaduje SMSC BIND, jestliže brána zná IP adresu mobilní stanice. Jestliže brána není schopna zjistit IP adresu telefonu nebo není schopna se k němu připojit, push notifikace bude poslána jako SMS.\n\nSpojovaný push se z různých důvodů používá méně často než nespojovaný push:\n\n\n\nExistuje množství dalších atributů, které jsou podrobně popsány ve standardech – viz web Open Mobile Alliance a další.\n\n\nMezi dodavatele PPG patří Azetti, Alcatel, Ericsson, Gemini Mobile Technologies, Huawei, Nokia Siemens Networks, Openwave, WIT Software, Xura, ZTE a open source Kannel.\n\n"}
{"id": "1026150", "url": "https://cs.wikipedia.org/wiki?curid=1026150", "title": "Seznam rumunských kardinálů", "text": "Seznam rumunských kardinálů\n\nToto je seznam rumunských kardinálů.\n\nV současné době má Rumunsko jednoho kardinála.\n\nPrvního rumunského kardinála jmenoval papež Klement XI., byl jím tehdejší biskup Oradei Mare Imre Csáky.\n\n\n\n"}
{"id": "1026151", "url": "https://cs.wikipedia.org/wiki?curid=1026151", "title": "MMS architektura", "text": "MMS architektura\n\nMMS architektura je sada standardů používaných službou multimediálních zpráv (MMS) v mobilních sítích, např. GSM. Většinu standardů vytvořilo sdružení WAP Forum, které se v roce 2002 přetvořilo v organizaci Open Mobile Alliance, na jejímž webu lze nalézt jak původní standardy, tak jejich aktualizové verze; začlenění do sítí GSM a některé další aspekty popisují standardy organizace 3GPP.\n\nStandard sestává z několika rozhraní mezi komponentami, které se nacházejí v mobilní síti:\n\nMM1 je rozhraní mezi mobilní telefonem ( ) a MMSC.\n\nMM1 se používá při následujících činnostech:\n\nRozhraní MM1 používá protokol WAP. Zahrnuje také PAP notifikace, které WAP brána převádí na SMS. Mezi mobilním telefonem a MMSC se protokolem HTTP přenášejí zprávy s MIME typem codice_1, jejichž formát je popsán ve standardech Open Mobile Alliance Multimedia Messaging Service Encapsulation Protocol a Wireless Application Protocol, Wireless Session Protocol Specification.\n\nMM2 je vnitřní rozhraní mezi dvěma složkami, ze kterých se skládá MMSC: MMS Relay (MMS-R) a MMS Serverem, který slouží pro přístup k úložišti multimediálních zpráv. Pro toto rozhraní není standardizován žádný protokol, definice rozhraní je věcí dodavatele MMSC.\n\nMM3 je rozhraní mezi MMSC a externími servery pro dopravu zpráv jako je např. e-mailový server nebo SMSC, které bývají označovány slovem (zděděné, převzaté), což signalizuje, že pro výměnu zpráv se používají \"tradiční\" protokoly pro dopravu elektronické pošty, zejména SMTP.\n\nMMSC obecně odpovídá za obousměrné konverze mezi vícedílnými binárními MMS zprávami typů codice_2 na rozhraní MM1 na MIME typy codice_3 na rozhraní MM3.\n\nMM4 je rozhraní, které slouží pro výměnu zpráv mezi různými MMSC. Jednotlivá MMSC se mohou nacházet v mobilních sítích různých operátorů. Pokud odesilatel a příjemce zprávy používají různá MMSC (mají různé operátory a tito operátoři nesdílejí stejné MMSC), bude zpráva z MMSC odesilatele směrována na MMSC příjemce přes rozhraní MM4.\n\nToto rozhraní se ve standardech Wireless Application Protocol (WAP) a Open Mobile Alliance (OMA) označuje jako rozhraní MMS. I toto rozhraní je obvykle realizováno protokolem SMTP, zpravidla s doplněnými nestandardními hlavičkami.\n\nMM5 je rozhraní mezi MMSC a jinými síťovými prvky jako je HLR nebo server DNS. Komunikace přes MM5 rozhraní slouží pro získání směrovacích informací. V 3GPP TS 23.140 je MM5 definováno odkazem na Mobile Application Part. Rozhraní je potřeba při přímém doručování MMS; pokud se posílají notifikace pomocí SMS, není MM5 potřebné.\n\nMM6 je rozhraní mezi MMSC a databází uživatelů. Může používat různé protokoly, obvyklé je použití LDAP.\n\nMM7 je rozhraní mezi MMSC a poskytovatelem služeb s přidanou hodnotou (VASP).\n\nRozhraní MM7 slouží k příjmu MMS od větších poskytovatelů (například banky mohou odesílat výpisy nebo reklamní agentury). Je založené na protokolu SOAP s přílohami, pro přenos slouží HTTP (příkazy POST).\n\nZpráva je ve formátu MIME, v němž je zapouzdřena SOAP obálka a zakódované přílohy. SOAP obálka má formát XML, v němž tagy jsou data protokolu MM7.\n\nMM8 je rozhraní mezi MMSC a offline účtovacím systémem podle 3GPP TS 32.240. Rozhraní je popsáno v 3GPP TS 32.270.\n\nMM9 je rozhraní mezi MMSC a online účtovacím systémem podle 3GPP TS 32.240. Používá se pro účastníky s předplacenými kartami. Rozhraní je stejně jako MM8 popsáno v 3GPP TS 32.270.\n\nMM10 je rozhraní mezi MMSC a Messaging Service Control Function (MSCF). Lze jej použít např. k převodům telefonních čísel. Používá protokol DIAMETER.\n\nMM11 je rozhraní pro komunikaci s transkodéry. Transkodér je softwarové komponenta, která konvertuje jednotlivé části zpráv do formátů a velikostí, které je schopno zobrazit zařízení příjemce. Rozhraní MM11 je definované standardem OMA STI (Standard Transcoding Interface) 1.0. Účelem MM11 je umožnit komunikaci různých MMSC s různými transkodéry.\n\nIntegrace s transkodérem bez použití MM11 je možná implementací transkodéru jako proxy serveru. Zprávy mohou být transparentně transkódovány umístěním transkodéru na rozhraní MM1 mezi uživatelským zařízením a MMSC. Možnou nevýhodou této implementace je, že transkodéry jsou typicky licencovány podle počtu transakcí za sekundu. Všechny transakce budou posílány přes transkodér, místo aby byly pouze označeny, že umožňují přizpůsobení.\n\nFormáty přenášených dat jsou shrnuty v 3GPP TS 26.140.\n\nRozvržení multimediální zprávy je popsáno jazykem Synchronized Multimedia Integration Language (SMIL).\n\n\n"}
{"id": "1026152", "url": "https://cs.wikipedia.org/wiki?curid=1026152", "title": "Susan Hoecke", "text": "Susan Hoecke\n\nSusan Hoecke (* 23. července 1981 v Berlíně, Německá demokratická republika) je německá herečka a modelka.\n\n\n\n"}
{"id": "1026155", "url": "https://cs.wikipedia.org/wiki?curid=1026155", "title": "Marjamäki", "text": "Marjamäki\n\nExistuje více nositelů příjmení Marjamäki:\n\n"}
{"id": "1026158", "url": "https://cs.wikipedia.org/wiki?curid=1026158", "title": "Robert Hájek", "text": "Robert Hájek\n\nRobert Hájek (* 2. července 1992 Praha) je český herec a dabér.\n\nNarodil se v Praze, vyrůstal a žije v Dejvicích. V patnácti letech nastoupil na Pražskou konzervatoř, kde maturoval a po dalších dvou letech získal absolutorium. Volný čas tráví sportem, do staršího dorostu chytal za FK Dukla Praha.\n\nPochází z divadelní rodiny, jeho matkou je herečka Jarmila Švehlová, jeho otcem je primátor Josef Hájek a dědečkem tenorista Zdeněk Švehla.\n\nRobertovu kariéru odstartovala hlavní role Macha v celovečerním hraném filmu Václava Vorlíčka \"Mach, Šebestová a kouzelné sluchátko\".\nV roce 2012 složil absolutorium na Pražské konzervatoři (hudebně-dramatický obor). V témže roce získal angažmá v Městských divadlech pražských. Hrál jednu z hlavních rolí v seriálu České televize \"Četníci z Luhačovic\".\n\nDivadelní role\n\nMěstská divadla pražská\n\nDivadlo Minor\n\nFilmy\n\nTelevizní seriály\n\nTelevizní filmy\n\nDabing (výběr)\n\n\"Filmy (výběr)\"\n\n\"Seriály (výběr)\"\nBritten)\n\n"}
{"id": "1026159", "url": "https://cs.wikipedia.org/wiki?curid=1026159", "title": "Yamaha YZ 125", "text": "Yamaha YZ 125\n\nYamaha YZ125 je motocykl určený pro motokros s vodou chlazeným dvoutaktním motorem o objemu 124 cm³. Firma Yamaha uvedla první verzi na trh v roce 1974.\n\nVýroba YZ125 začala v roce 1974, kdy se o zadní tlumení staraly 2 tlumiče. Od roku 1975 až do současnosti je tlumič už jen jeden (zadní tlumící centrální jednotka). YZ125 vyrobeno v letech 1996-2004 je považováno jako nejlepší motocrossový model třídy 125 ccm, a to díky výkonové křivce a výborným jízdním vlastnostem.\n\nNa AMA National Motocross Championships skončil jezdec s YZ125 na pátém místě. A dobrých výsledků se dočkalo i v AMA Regional Supercross Championships.\nV roce 2001 Yamaha představila k YZ125 čtyřtaktní Yamahu YZ250F. Oba dva motocykly byly postaveny na stejném rámu a mohly jezdit ve stejné výkonnostní třídě.\n"}
{"id": "1026162", "url": "https://cs.wikipedia.org/wiki?curid=1026162", "title": "Hong Kong Tennis Open 2014", "text": "Hong Kong Tennis Open 2014\n\nHong Kong Tennis Open 2014 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v místním tenisovém klubu. Konal se mezi 8. až 14. zářím 2014 v čínském Hongkongu. V letech 1983–1992 a opět 1994–2013 se událost nekonala. Od svého založení v roce 1980 představovala 5. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala dvacátá osmá hráčka žebříčku Sabine Lisická z Německa, která potvrdila roli favoritky, když ve finále zdolala Karolínu Plíškovou. Ta se svým dvojčetem Kristýnou Plíškovou vybojovala deblovou trofej.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1026164", "url": "https://cs.wikipedia.org/wiki?curid=1026164", "title": "Odžaci", "text": "Odžaci\n\nOdžaci (v srbské cyrilici Оџаци, maďarsky Hódság) jsou městem a sídlem stejnojmenné opštiny v srbské Vojvodině, v Západobačském okruhu. Podle sčítání lidu z roku 2011 mají 8 811 obyvatel.\n\nVe městě existují dvě základní školy a dvě střední školy (technická škola/gymnázium).\n\nMěsto je poprvé připomínáno z dokumentů z 50. let 16. století. Jeho název pochází z tureckého jazyka a v překladu znamená \"komíny\". V 17. století byla vesnice v souvislosti s válkami mezi Rakouskem a Turky vystěhována a znovuosídlena až po obnově dolních Uher ve století osmnáctém, kdy byla turecké hranice posunuta k řece Sávě. Nové obyvatelstvo, které se do Odžaků dosídlilo však bylo německé a setrvalo zde až do konce druhé světové války. Jugoslávští partyzáni při svém postupu Vojvodinou Němce odsunuli a v současné době jsou tak Odžaci osídleny výhradně Srby, kteří přišli z oblastí Vranja, Leskovace, nebo Pirota.\n\nZe známých osobností pocházejí z Odžaků například Jovan Hadžić (srbský politik a zakladatel Matice srbské), Boško Perošević (politik z rané poválečné doby), nebo například architekt Branislav Jovin.\n"}
{"id": "1026165", "url": "https://cs.wikipedia.org/wiki?curid=1026165", "title": "Reijo Hakanen", "text": "Reijo Hakanen\n\nReijo Hakanen (* 20. srpna 1943, Kangasala) je bývalý finský hokejový útočník. Finsko reprezentoval na mistrovství světa v ledním hokeji v letech 1965, 1966 a 1967. V roce 1972 získal ve finské hokejové lize ocenění Trofej Raimo Kilpiöna.\n\n"}
{"id": "1026166", "url": "https://cs.wikipedia.org/wiki?curid=1026166", "title": "Centrální procesorová jednotka", "text": "Centrální procesorová jednotka\n\nCentrální procesorová jednotka (zkratka CPU, ) je v informatice označení základní elektronické součásti v počítači, která umí vykonávat strojové instrukce, ze kterých je tvořen počítačový program a obsluhovat jeho vstupy a výstupy. Historicky byl CPU složen z velmi mnoha elektronických součástek, avšak kolem roku 1970 byly všechny potřebné obvody sloučeny do jednoho integrovaného obvodu, který je označován jako mikroprocesor.\n\nNásledující článek se zabývá obecnou stavbou procesoru. Informace o současných procesorech najdete v článku mikroprocesor.\n\nProcesor, který by vykonával program zapsaný ve vyšším programovacím jazyku, by byl příliš složitý, a především omezený zaměřením daného jazyka. Proto jsou i moderní procesory stále založeny na zpracování strojového kódu, to jest nevelké sady strojových instrukcí, které více odpovídají způsobu práce procesoru (např. přesun čísla z registru do registru) než způsobu práce programátora.\nKaždá architektura procesorů definuje svůj vlastní strojový jazyk. Například procesory x86 od firmy Intel používají jiný strojový kód než architektura ARM. Programy psané ve vyšších jazycích se obvykle překládají do strojového kódu dané architektury – ať už předem (pomoci tzv. překladače) nebo až za běhu programu (pomoci interpretu).\n\nCentrální procesorová jednotka (CPU) provádí strojové instrukce. Mezi hlavní součásti procesoru patří aritmeticko-logická jednotka, registry a řadič, který řídí činnost procesoru (načítání strojových instrukcí z paměti, jejich dekódování, provedení a uložení výsledků). V současných počítačích je obvykle několik dalších procesorových jednotek, které s hlavní procesorovou jednotkou spolupracují (zajišťují například vstup/výstup, příjem GPS signálu, komunikaci s bezdrátovou sítí Wi-Fi atd.). Má-li obvod v sobě více procesorových jednotek, je označována jako vícejádrový procesor.\n\nVe stolních počítačích IBM PC kompatibilních se prosadily složité CISC procesory architektury x86. V přenosných počítačích naopak jednodušší RISC procesory architektury ARM, které jsou méně energeticky náročné. V malých zařízeních jako jsou kardiostimulátory nebo IoT jsou používány jednoduché procesory s vysokou integrací (system on a chip), případně jsou používány jednoúčelové procesory navržené pro konkrétní použití (např. digitální hodinky).\n\nProcesory prvních počítačů se skládaly z obvodů obsahujících množství tzv. diskrétních součástek – elektronek, tranzistorů, rezistorů a kondenzátorů. Takový procesor mohl zabírat i několik skříní. V 60. letech 20. století se začaly používat hybridní i monolitické integrované obvody, kterých bylo pro vytvoření CPU potřeba několik desítek nebo stovek. V 70. letech 20. století miniaturizace a zvyšování integrace dosáhly stádia, kdy podstatnou část CPU bylo možné umístit do jediného integrovaného obvodu, který nazýváme mikroprocesor. První mikroprocesory měly nepatrný výkon v porovnání s CPU tehdejších počítačů, ale postupně se tento rozdíl snižoval, takže v současné době prakticky všechny počítače mají CPU tvořené mikroprocesory.\n\nKonstrukční složitost procesorů byla zvýšena různými technologiemi, usnadňující budování menších a spolehlivější elektronických zařízení. První takové zlepšení přišlo s příchodem tranzistoru. Tranzistorové procesory už v 50. a 60. letech nebyly stavěny z objemných, nespolehlivých, a křehkých spínacích prvků jako jsou elektronky a elektromagnetická relé. Pomocí tranzistorů byly stavěny komplexnější a spolehlivější procesory na jedné nebo několika deskách s plošnými spoji, které obsahovaly potřebné diskrétní součástky.\n\nV roce 1964 představila firma IBM svou architekturu počítače System/360, který byl použit v sérii počítačů schopných běhu programů s různou rychlostí a výkonem. Význam spočíval v tom, že tehdy většina elektronických počítačů byla vzájemně nekompatibilních a to dokonce i počítače dodávané stejným výrobcem. Pro dosažení této výhody použila firma IBM mikroprogram (často nazývané „mikrokód“). Architektura IBM System/360 byla tak populární že ovládala trh střediskových počítačů po celá desetiletí a zanechala dědictví, které ještě pokračuje v podobných moderních počítačích jako IBM System z. V roce 1965 firma Digital Equipment Corporation (DEC) představila jiný vlivný počítač mířící na vědecký a výzkumný trh, kterým byl PDP-8.\n\nTranzistorové procesory měly několik výrazných výhod před jejich předchůdci – kromě zjednodušení, zvýšené spolehlivosti a nižší spotřeby energie dovolily tranzistory také použít pro procesor vyšší operační rychlost, což umožnila kratší přepínací doba tranzistoru (v porovnání s relé). Díky zvýšení spolehlivosti a zvýšené rychlosti spínacích prvků (které byly téměř výhradně tranzistory) byly v tomto období vyvinuty procesory s taktováním v desítkách megahertz.\n\nNa začátku vývoje obsahovaly integrované obvody méně tranzistorů na vymezeném prostoru (malá polovodičová destička uvnitř integrovaného obvodu – die), a proto byly vyráběny jen základní nespecializované obvody, jako například NOR hradla. Procesory založené na těchto jednoduchých „stavebních kamenech“ jsou obecně označovány jako zařízení „Integrace v malém měřítku“ (SSI, Small-scale integration). Konstrukce procesoru pomocí SSI obvodů vyžadovalo tisíce samostatných čipů, ale přesto takové řešení ve výsledku zabralo mnohem méně prostoru, mělo nižší příkon a vyšší spolehlivost, než dřívější návrhy s jednotlivými tranzistory.\n\nPočítač IBM System/370 vycházející z IBM Systemu/360 používal více SSI obvodů, než diskrétních součástek (tranzistorů). Počítač DEC PDP-8/I a KI10 PDP-10 také přešly z konstrukce pomocí jednotlivých tranzistorů (použitých v PDP-8 a PDP-10) k integrovaným obvodům typu SSI. Jeho velmi populární série PDP-11 byla původně postavena za použití integrovaných obvodů SSI, ale jakmile se osvědčily LSI (large-scale integration) komponenty v praxi, byl představen model PDP-11/03 (LSI-11).\n\nLee Boysel publikoval slavné články včetně „manifestu“ v roce 1967, který popisoval, jak sestavit ekvivalent 32bitového sálového počítače z relativně malého počtu integrovaných obvodů s vysokou úrovní integrace (large-scale integration, LSI). V tuto dobu jediným způsobem, jak vyrobit LSI čipy (tj. čipy se sto nebo více branami), bylo použití MOS čipů (tj. s PMOS, NMOS nebo CMOS logikou), které však byly pomalé. Proto v té době některé společnosti i nadále stavěly procesory pomocí bipolárních čipů a pomalé MOS obvody byly považovány za užitečné jen v několika specializovaných nasazeních, které vyžadovaly nízký příkon.\n\nJeště v roce 1970 byly konstruovány procesory pro superpočítače z obvodů s malou integrací (SSI) nebo z obvodů s integrací středního měřítka (MSI) z řady 74xx, tj. za použití TTL hradel. Firma Datapoint používala TTL čipy ještě na začátku 80. let 20. století.\n\nV sedmdesátých letech dvacátého století vynálezce Federico Faggin svými vynálezy (MOSFET) navždy změnil vzhled a implementaci mikroprocesorů. Od představení prvního, komerčně dostupného, mikroprocesoru (Intel 4004) v roce 1970 a široce využívaného mikroprocesoru Intel 8080 v roce 1974, tato kategorie procesorů téměř naprosto převzala všechny ostatní metody realizace centrálních procesorových jednotek. Výrobci sálových počítačů a minipočítačů spustili vývoj proprietárních IC programů pro vylepšení starších počítačových architektur a nakonec vyrobili mikroprocesory s kompatibilní instrukční sadou, které byly zpětně kompatibilní se starších hardwarem a softwarem. S úspěšným příchodem všudypřítomného osobního počítače se termín CPU používá, téměř výlučně, pro mikroprocesory. Několik procesorů (často označovaných jako jádra) mohou být kombinovány do jednoho procesorového čipu.\n\nPředchozí generace procesorů byly realizovány jako jednotlivé komponenty (elektronické součástky) a mnoho drobných integrovaných obvodů (IC) na jedné, nebo na více obvodových deskách. Avšak, mikroprocesory jsou vyráběny na velmi malém množství integrovaných obvodů, běžně pouze na jednom. Celková menší velikost mikroprocesoru, která je výsledkem jeho realizace na jeden čip, znamená rychlejší přepínací čas díky fyzickým faktorům, jako je například snížená hodnota parazitní kapacity. Toto umožňuje synchronním mikroprocesorům mít frekvenci v rozmezí od desítek MHz po několik GHz. Navíc se schopností vytvořit extrémně malé tranzistory na integrovaných obvodech se také zvýšila složitost a množství na jednom procesoru, a to přímo několikanásobně. Tento široce pozorovatelný trend je popsán Mooreovým zákonem, který byl prokázán jako velmi přesným předpovídatelem pro růst komplikovanosti a složitosti procesorů a integrovaných obvodů.\n\nSoučasné procesory zachovávají tradiční vnitřní uspořádání procesoru, které bylo rozpoznatelné i u prvních procesorů. Procesory obsahují:\n\n\nNejčastěji používaným vyjádřením rychlosti procesoru je takt procesoru (taktovací frekvence). V jednom taktu jsou uvnitř procesoru provedeny přesně definované operace. Kvůli různým technikám zvýšení výkonu však již dnes není frekvence rozhodujícím faktorem a nelze ji využít jako srovnání ani mezi kompatibilními procesory.\n\nSkutečnou rychlost procesu je kombinace taktovací frekvence a dalších jeho vlastností. V procesorech typu RISC trvala každá strojová instrukce právě jeden takt, avšak instrukce byly velmi jednoduché (např. jen sečtení dvou registrů nebo přesun z registru do paměti). Naproti tomu v procesorech typu CISC trvala každá strojová instrukce různý počet taktů (jeden až řádově desítky taktů), ale instrukce byly složitější (např. vyzvednutí operandu z paměti, sečtení s obsahem registru a uložení zpět do paměti). Proto nelze tyto dvě různé rodiny procesorů přímo porovnávat na základě taktovací frekvence.\n\nDnes se však rozdíly mezi oběma architekturami stírají, takže díky superskalární architektuře může CISC procesor za jeden takt vykonat i několik složitých instrukcí, avšak RISC procesory mohou vykonat za takt až kolem dvanácti jednoduchých instrukcí.\n\nPokud je v procesoru implementován pipelining, je v procesoru najednou v různém stupni rozpracování více strojových instrukcí. Je-li současně k dispozici i superskalarita, mohou být strojové instrukce prováděny mimo pořadí (), kdy je pořadí provedení strojových instrukcí změněno (při zachování správnosti výsledků) pro maximalizaci využití všech částí procesoru a tím i pro zvýšení výkonu.\n\nRychlost procesoru ovlivňuje též přítomnost procesorové cache, která urychluje přístupy do operační paměti typu RAM. Pokud cache není přítomna, musí procesor při čtení nebo zápisu do paměti čekat na dokončení této operace, což je typicky několik taktů sběrnice, která paměť spojuje s procesorem. Rychlost této sběrnice je typicky nižší, než takt procesoru (ve většině současných procesorů je dokonce interní takt procesoru násobkem této frekvence), a proto je toto zdržení velmi významné. Vřazení rychlé cache mezi procesor a paměť může tyto čekací stavy omezit nebo dokonce úplně eliminovat, což závisí na úspěšnosti cache v predikci následujících operací s pamětí a také na celkové velikosti cache. Proto mají současné procesory integrovánu cache ve velikosti řádově jednotek MiB. Cache může být několikastupňová (L1, L2, L3 – čím nižší číslo, tím blíže k procesoru) a může být umístěna i na základní desce počítače. Na výkonnost cache má též vliv optimalizace programu.\n\nRychlost procesoru je jen jedním z faktorů, které ovlivňují celkovou rychlost počítače. Mezi další faktory patří velikost dostupné operační paměti RAM, rychlost pevného disku, propustnost propojujících sběrnic, ale i rychlost dalších vstupně/výstupních součástí počítače (pro hraní her například grafická karta) a v neposlední řadě režie operačního systému.\n\n"}
{"id": "1026172", "url": "https://cs.wikipedia.org/wiki?curid=1026172", "title": "Středoevropské centrum misijních studií", "text": "Středoevropské centrum misijních studií\n\nStředoevropské centrum misijních studií (ve zkratce SCMS) je misiologická organizace se sídlem v Praze, která nabízí vzdělání a vzájemnou spolupráci misionářům. Soustřeďuje odborníky na tuto problematiku, organizuje semináře či odborné konference a vydává tematickou literaturu a časopis. Vzniklo v roce 2005 a u jeho založení stáli čeští a jihokorejští teologové. Vydávalo časopis „Nanumto“ spolu s jeho českou verzí „Nanumto plus“ a čtvrtletně vychází periodikum „Misiologické fórum“. Předsedou sdružení je Luděk Korpa a prvním místopředsedou Jong Sil Lee. Se spolkem spolupracují například Pavel Černý, Kornélia Kolářová Takácsová coby koordinátorka projektů, dále Miroslav Erdinger, Milan Jurík či Sungkon Park.\n\nCentrum bylo pořadatelem konferencí:\n\n"}
{"id": "1026173", "url": "https://cs.wikipedia.org/wiki?curid=1026173", "title": "Tetra černá", "text": "Tetra černá\n\nTetra černá (\"Gymnocorymbus ternetzi\") je hejnovitá akvarijní ryba. V České republice se chová poměrně často. Dožívá se cca 5 let.\n\nPochází z různých typů vod v Brazílii, Bolívii a Paraguayi.\n\nTato tetra může dorůst do délky průměrně 5 centimetrů. Samice jsou většinou větší než samci, mohou mít mezi šesti a sedmi centimetry. Většinou jsou také zavalitější. Samci jsou naproti tomu menší a nenápadnější. Rozlišení pohlaví může být ovšem obtížné.\n\nUž podle názvu je jasné, že tato tetra má černé zbarvení. V mladí postupně tmavne, černá je hlavně v dospělosti. Později však začne stářím tuto barvu ztrácet. Stříbrné mohou být tetry ale i z jiných důvodů, jako je stres, který způsobuje například transport, nebo pokud nejsou v hejnu, které by mělo obsahovat minimálně šest ryb tohoto druhu. Tyto barvy jim ovšem poskytují dokonalé maskování.\n\nAkvárium pro tyto tetry by mělo být hustě osázené rostlinami, mohou v něm být různé úkryty, ale žádné ostré předměty, jako jsou například špičaté kameny. Snese se téměř se všemi rybami, většinou si jich nevšímá.\n\n"}
{"id": "1026174", "url": "https://cs.wikipedia.org/wiki?curid=1026174", "title": "Zahraniční kníže", "text": "Zahraniční kníže\n\nZahraniční kníže \"(\" \"Prince Étranger)\" byl ve Francii v období \"Starého režimu\" příslušník rodu, který byl aktuálně či v minulosti suverénní, přestože titul nese název zahraniční kníže, jeho nositel se zdržoval u francouzského dvora a žil trvale ve Francii.\n\nHodnost zahraničního knížete byla uznávána ve Francouzském království 16.-18. století jako zvláštní důstojenství charakterizované vztahem k suverénní vládě (takřka vždy poblíž francouzského teritoria). Zahraniční knížata požívala v hierarchii královského dvora předrevoluční Francie páté nejvznešenější postavení po králi, jeho nejbližší rodině, princích královské krve a legitimizovaných nemanželských potomcích francouzských králů. Naopak jejich důstojenství bylo vyšší, než hodnost nejvýše postavených pairů, arcibiskupů a vévodů, stejně jako francouzských ministrů, nejvyšších dvorských hodnostářů (s výjimkou regenta a 1. ministra) a vrchního maršála Francie. Jejich rank jim dával právo na automatické udělení titulu paira, přednostní postavení před vévodskými pairy, čestné místo u královské tabule, právo na titul v 3. osobě: \"Vysoký a mocný kníže\" \"(hâut et puissant prince)\", oslovení ze strany koruny \"Můj bratranče\" \"(Mon cousin)\" a další protokolární i praktické výhody. Hodnost zahraničního knížete bývala udílena jednotlivcům i celým rodům. Její udělení ale nebylo automatické a král mohl rovněž své privilegium vzít zpět. Například syn hraběte ze Soissons z rodu princů Savojsko-Carignanských, známý vojevůdce Evžen Savojský, se uznání tohoto titulu nikdy nedočkal, neboť mu ho Ludvík XIV., ještě jako mladému princi, odepřel.\n\nPřednostní postavení zahraničních knížat bylo, zejména od poloviny 17. století, ostentativně přehlíženo ze strany pairů, obzvláště ze strany nejmocnějších z nich, vévodů. Když si zahraniční knížata začala s tichým souhlasem Koruny nárokovat oslovení \"Výsosti\" \"(Votre\" \"Altesse) \"odmítali je tak vévodští pairové adresovat. Vévodové se také všemožně snažili zajistit si knížecí titul (od římského císaře, ziskem drobného suverénního, králem mnohdy neuznaného knížectví (Henrichemont, Bidache) ba i svévolným povýšením některého rodového panství na knížectví). Takový knížecí titul pak vévodové udíleli demonstrativně mladším členům rodu ve snaze ukázat \"že vévoda je přece více než kníže\". Záměrně tak ignorovali skutečnosti, že takový knížecí titul je kvalitativně jiný, že zahraniční kníže sám je více hodností než titulem a zahraniční knížata také obvykle jako celek knížecí titul nepoužívala, neboť samotné jméno rodiny obvykle vyjadřovalo dostatečnou prestiž. Rody zahraničních knížat měly navíc vlastní \"zásobu\" titulů, nejčastěji vévodských a hraběcích. O protokolárních sporech 17. a 18. století jsme dobře zpraveni i díky memoárům ambiciózního Louise de Rouvrois, vévody de Saint-Simon (1675-1755), kterému byly prerogativy zahraničních knížat solí v očích. \n\nPřílišné opory se zahraniční knížata nemohla dočkat ani ze strany krále a královské rodiny, se kterou byla mnohdy příbuzensky spjatá (sňatky Rohanů a princů de Condé). Bourboni totiž jevili pravidelnou obavu z moci vlivných zahraničních knížat. Rod de Guise budil obavu kvůli intrikám proti králi z dob Bartolomějské noci a povstání Frondy, vůči Rohanům, jako mocným bretaňským patriotům, panovala trvalá nedůvěra, umocněná tzv. náhrdelníkovou aférou z r. 1785 a původem savojská hrabata ze Soissons nenávratně utrpěla na pověsti díky údajnému travičství Olympie Mancini.\n\n\n\n\nČlánek o francouzských knížatech od Francoise Veldeho na heraldica.org (anglicky)\n"}
{"id": "1026176", "url": "https://cs.wikipedia.org/wiki?curid=1026176", "title": "Žulovská pahorkatina", "text": "Žulovská pahorkatina\n\nŽulovská pahorkatina je geomorfologický celek v jihovýchodní části Krkonošsko-jesenického podhůří, ležící v okrese Jeseník v Olomouckém kraji.\n\nCelek se rozkládá zhruba mezi obcemi Bernartice (na severu), Vidnava (na severovýchodě), Stará Červená Voda (na východě), Vápenná (na jihu) a Vlčice (na západě). Zcela uvnitř celku leží město Žulová a obce Černá Voda a Kobylá nad Vidnavkou.\n\nČlenitá pahorkatina se skládá z žul a granodioritů žulovského plutonu. Ve středním pleistocénu byla zaledněna pevninským ledovcem s teplou bází. Kupovitý povrch holoroviny tvořený nízkými exfoliačními klenbami (ruwary) byl částečně změněn v oblíkovou krajinu. Nad plochý povrch se zvedají vysoké ostrovní hory (vysoké exfoliační klenby - bornhardty) s četnými tvary zvětrávání a odnosu žuly (izolované skály, skalní mísy, žlábkové škrapy, tafoni, žokovité balvany apod.), četné hrance, na okraji u obce Vidnava hluboké tropické zvětraliny (kaoliny), u obce Supíkovice zbytky tropického krasu, četné mramorové a žulové kamenolomy, mozaika polí, luk a lesíků (smrkové a borové porosty).\n\nCelek Žulovská pahorkatina (dle značení Jaromíra Demka IVD–2) náleží do oblasti Krkonošsko-jesenické podhůří. Dále se člení na okrsky Tomíkovická pahorkatina (IVD–2–1) na severozápadě a Červenovodská pahorkatina (IVD–2–2) na jihovýchodě.\n\nPahorkatina sousedí s jedním celkem Krkonošsko-jesenického podhůří (Vidnavská nížina na severozápadě) a se dvěma celky Jesenické podsoustavy (Rychlebské hory na jihozápadě a Zlatohorská vrchovina na jihovýchodě). Na východě je omezena česko-polskou státní hranicí.\n\nGeomorfologické členění Žulovské pahorkatiny uvádí následující tabulka:\nNejvyšším vrcholem Žulovské pahorkatiny je Boží hora (527,4 m n. m.).\n\n\nPodrobný seznam hor a kopců obsahuje Seznam vrcholů v Žulovské pahorkatině.\n\n\n"}
{"id": "1026177", "url": "https://cs.wikipedia.org/wiki?curid=1026177", "title": "Mongolská cyrilice", "text": "Mongolská cyrilice\n\nMongolská cyrilice, abeceda je cyrilice speciálně upravená pro zápis mongolštiny čítající 35 písmen. Jedná se o oficiální grafiku užívanou k zápisu tohoto jazyka v Mongolsku, ve Vnitřním Mongolsku se používá mongolské písmo.\n\nPrvní pokus nahradit mongolské písmo proběhl v roce 1931 návrhem mongolské latinky (v této době byly snahy o nahrazení různých písem u různých jazyků latinkou běžné) a o deset let později v roce 1941 byla oficiálně zavedena cyrilice, do široké praxe se prosadila na konci 40. let 20. století.\n\nDlouhé hlásky se v cyrilici naznačují zdvojením písmene (potažmo užitím spřežky ий pro [iː]) v první slabice a po tvrdých souhláskách. Po měkkých souhláskách potom spřežkou и a písmena reprezentujícího příslušnou samohlásku (хариу lze přibližně vyslovit [charjú]).\n"}
{"id": "1026178", "url": "https://cs.wikipedia.org/wiki?curid=1026178", "title": "Bogatić", "text": "Bogatić\n\nBogatić (v srbské cyrilici Богатић) je město v západní části srbské Vojvodiny. Nachází se na silnici spojující města Sremska Mitrovica a Loznica a má 6 470 obyvatel. Administrativně spadá do Mačvanského okruhu. Obyvatelstvo je převážně srbské národnosti.\n\nPo skončení války mezi Turky a Habsburskou monarchií byla oblast Dolních uher znovu osídlena. Během rakouské správy v Srbsku v 20. a 30. letech 18. století byl Bogatić se 44 rodinami největší obcí v regionu Mačvy. Později přišli osadníci z oblasti Černé Hory, Bosny a Hercegoviny. Město bylo rovněž postiženo během První světové války, neboť leželo přímo v zóně, kterou si Rakousko-uherské vojsko zvolilo k útoku na Srbsko.\n"}
{"id": "1026179", "url": "https://cs.wikipedia.org/wiki?curid=1026179", "title": "Luberon", "text": "Luberon\n\nLuberon je pohoří v jihofrancouzské oblasti Provence. Zaujímá rozlohu 600 km² a dělí se na Malý Luberon, Velký Luberon a Východní Luberon. Je tvořeno vápencem a bylo vyvrásněno na konci druhohor. Leží na rozhraní středozemní a alpské klimatické oblasti. V místních lesích převažuje borovice alepská a dub kermesový, na planinách roste levandule, mateřídouška a rozmarýn. Typickými dominantami krajiny jsou kamenné boudy zvané „borie“. V minulosti byla oblast vyhlášena těžbou okru. V pohoří se nachází přehrada Étang de la Bonde. V oblasti Plateau d'Albion byla v letech 1967 až 1999 sila balistických raket s jadernými hlavicemi. \n\nV roce 1977 zde byla vyhlášena chráněná krajinná oblast Parc naturel régional du Luberon. K typickým zdejším druhům patří užovka iberská, šírohlavec ještěrčí, bělozubka nejmenší, orlík krátkoprstý nebo orel jestřábí. Pěstuje se zde mandloň obecná a vinná réva (místní vína mají ochranné označení původu Côtes du Luberon AOC). U obce Bonnieux byl v devatenáctém století vysazen cedr atlaský.\n\nNejdůležitějšími městy jsou Apt, Cavaillon, Pertuis a Manosque. Oblast okolo městečka Gordes je vyhledávaná turisty pod názvem \"Zlatý trojúhelník\". V obci Roussillon žil za druhé světové války Samuel Beckett. Dalším známým místním spisovatelem je Peter Mayle, autor bestsellerů oslavujících zdejší krajinu, její víno a gastronomické speciality. Místní exteriéry byly také využity v řadě filmů, jako \"Napoleon\" (Abel Gance, 1927), \"Manon od pramene\" (Claude Berri, 1986) nebo \"Prázdniny pana Beana\" (Steve Bendelack, 2007).\n\n"}
{"id": "1026180", "url": "https://cs.wikipedia.org/wiki?curid=1026180", "title": "Závojnatka čínská", "text": "Závojnatka čínská\n\nZávojnatka čínská je akvarijní a jezírková ryba, přezdívaná též jako „Zlatá rybka“, vyšlechtěná v Číně z karase zlatého. Dožívá se i 10 let, je to studenovodní rybka. Má mnoho barevných variant, od oranžové až po červenou, stříbrnou a černou.\n\nChová se v druhovém akváriu, s vodou při teplotě 12–22 stupňů. Nemělo by být v akváriu mnoho dekorací, špičatých kamenů a ostrých věcí na dně, protože závojnatky rozrývají dno. Právě proto se do akvária nehodí hodně rostlin, protože by je mohli vyhrabat. Nejsou vhodné ani různé vodní trávy, závojnatky je s oblibou ožírají.\n\nV pohádkách je závojnatka označována jako Zlatá rybka, a pokud ji ten, kdo ji chytí, pustí na svobodu, splní mu tři přání.\n"}
{"id": "1026183", "url": "https://cs.wikipedia.org/wiki?curid=1026183", "title": "Džunko Asari", "text": "Džunko Asari\n\nDžunko Asari (japonsky 浅利 純子 [Asari Džunko]* 22. září 1969, Kazuno) je japonská běžkyně, specializující se na maratonský běh.\n\nV roce 1993 zvítězila na mistrovství světa v maratonu. Při olympijském startu v Atlantě v roce 1996 doběhla v maratonském závodě sedmnáctá. Její nejlepší výkon na této trati 2:26:10 pochází z roku 1994.\n\n"}
{"id": "1026184", "url": "https://cs.wikipedia.org/wiki?curid=1026184", "title": "Alleghany Mennonite Meetinghouse", "text": "Alleghany Mennonite Meetinghouse\n\nAlleghany Mennonite Meetinghouse je komunitní dům mennonitů stojící na 39 Horning Road v Brecknock Township, Berks County v Pensylvánii. Byl postaven v roce 1855. Dům a přilehlý hřbitov jsou významné pro svou roli v mennonitském společenství v této oblasti Pensylvánie v polovině a na konci 19. století. Dům sám je také významný pro německý styl architektury.\n\nV roce 2009 byl zařazen do National Register of Historic Places.\n"}
{"id": "1026186", "url": "https://cs.wikipedia.org/wiki?curid=1026186", "title": "Ewa Kopaczová", "text": "Ewa Kopaczová\n\nEwa Bożena Kopaczová, polsky Ewa Kopacz, rodným jménem Ewa Bożena Lis, (* 3. prosince 1956 Skaryszew) je polská politička a lékařka, v letech 2014–2015 předsedkyně vlády Polska, jakožto druhá žena v tomto úřadu. V období 2011–2014 stála jako první žena v čele dolní komory – byla maršálkou Sejmu. Od listopadu 2014 do ledna 2016 byla předsedkyní Občanské platformy.\n\nV období 1998–2001 se řadila ke členům Unie svobody, za níž byla regionální zastupitelkou v Mazovském vojvodství. Mezi lety 2007–2011 zastávala v prvním Tuskově kabinetu post ministryně zdravotnictví. V roce 2001, kdy byla poprvé zvolena do Sejmu, se také stala členkou liberální Občanské platformy.\n\nDne 15. září 2014 ji polský prezident Bronisław Komorowski jmenoval předsedkyní vlády, jakožto druhou ženu po Hanně Suchocké (1992–1993). Úřadu se ujala 22. září 2014 po jmenování své vlády a složení přísahy do rukou prezidenta. Předchozí premiér Donald Tusk podal 9. září téhož roku demisi v důsledku svého jmenování předsedou Evropské rady. \n\nVe své vládě, jmenované 22. září 2014, bylo nejvýznamnější změnou, vůči předchozímu Tuskovu kabinetu, obsazení postu ministra zahraničí, který převzal Grzegorz Schetyna, považovaný za vnitrostranického rivala Kopaczové. Nahradil dosavadního šéfa rezortu Radosława Sikorského, jehož komentátoři označovali za předního zastánce Ukrajiny a ostrého kritika Ruska.\n\nPo prohraných parlamentních volbách v říjnu 2015 ji na postu premiérky vystřídila Beata Szydłová, volební lídryně vítěze Práva a spravedlnosti.\n\nV roce 1981 absolvovala Lékařskou univerzitu v Lublinu. Profesně se zaměřila na rodinné a dětské lékařství. Před vstupem do Sejmu vedla zdravotnické středisko v Szydlowieci. \n\nDo manželství s již zemřelým prokurátorem Markem Kopaczem (1956–2013), které bylo rozvedeno roku 2008, se narodila dcera Katarzyna (nar. 1984), profesí lékařka.\n\n"}
{"id": "1026188", "url": "https://cs.wikipedia.org/wiki?curid=1026188", "title": "Benoni (rod)", "text": "Benoni (rod)\n\nBenoni je v Čechách a na Moravě zřejmě italský rod odvozován od Joanna Baptisty Pennoneho, později v matrikách uváděného ve tvaru Johann Baptista Benoni. Tento muž, původem Ital, přišel do Čech po třicetileté válce, aby zde provozoval tehdy vážené a žádané kominické řemeslo. Nejstarší známý úřední záznam o tomto nejstarším zástupci rodu Benoni na českém území pochází z roku 1691, kdy si v Chrudimi koupil dům. \n\nJím založený rod Benoni se později rozvětvil na větev chrudimskou, poličskou, lanškrounskou a dokonce vídeňskou. V 19. a 20. století se řada příslušníků rodu Benoni věnovala umění (herci, hudebníci, spisovatelé, malíři) a nejeden příslušník rodu se zapojil do politiky. Většinou na komunální úrovni, ale v některých případech i na úrovni parlamentní. \n\n\nMezi výrazné potomky Joanna Baptisty Pennoneho / Benoniho, kteří se uplatnili v kultuře, patřil mimo jiné:\n\n\nLze předpokládat, že s tuzemským rodem Benoni, založeným v Chrudimi na konci 17. století italským přistěhovalcem Joannem Baptistou Pennonim, je nějakým způsobem spřízněna naprostá většina osob tohoto příjmení, kteří dnes žijí v České republice. \n"}
{"id": "1026190", "url": "https://cs.wikipedia.org/wiki?curid=1026190", "title": "Bohumil Benoni", "text": "Bohumil Benoni\n\nBohumil Benoni (25. února 1862 Chrudim – 10. února 1942 Bělá pod Bezdězem), byl český operní pěvec – barytonista, dlouholetý člen opery Národního divadla v Praze a posléze hudební pedagog. Jako vůbec první český pěvec dostal nabídku na účinkování v Metropolitní opeře v New Yorku, kterou však odmítl.\n\nBohumil Benoni pocházel z rodiny se starou rodovou tradicí. Její původ je matrikově zpětně doložen až do konce 17. století, kdy do Čech ze severní Itálie přišel nejstarší známý představitel rodu Benoni a usadil se v Chrudimi. \n\nBohumil Benoni od mládí tíhnul k umění a také miloval knihy. Z toho důvodu se nejprve začal učit knihkupcem. Záhy však přešel na hospodářskou školu. Láska ke zpěvu ho odtud však rychle dovedla do operní školy J. I. Lukeše v Praze, kde se začal připravovat na svou pozdější uměleckou dráhu.\n\nDo Národního divadla byl Bohumil Benoni angažován po svém úspěšném debutu ze 7. dubna 1883, kdy zazářil v úloze Valentina ve hře \"Faust a Markétka\". Okamžitě získal smlouvu na angažmá se zpětnou platností od 1. dubna 1883. V následujících téměř třiceti letech odehrál na prknech Národního divadla několik desítek významných operních úloh. \n\nČlenem souboru Národního divadla byl až do 30. června 1912. Po odchodu do důchodu si v Praze otevřel pěveckou školu (jeho žákem byl mimo jiné Zdeněk Otava) a věnoval se rovněž publikování. Napsal divadelní memoáry, které jsou cenným zdrojem informací o historii Národního divadla a publikoval i několik knih zaměřených na teorii zpěvu. \n\nVe svých 57 letech si poprvé a naposled také zahrál ve filmu. V němém melodramatu režiséra V. Majera \"Píseň lásky\" z roku 1919 ztělesnil bohatého bankéře, jehož zklamaná manželka spočine v náručí jeho synovce. Tyto filmové materiály jsou však v současnosti pokládány za ztracené. \n\nBohumil Benoni se poprvé oženil roku 1885 s Vítězslavou Kratochvílovou. V roce 1888 ovdověl a jeho druhou manželkou se stala roku 1890 Hana Benoniová, herečka činohry Národního divadla. V roce 1922 ovdověl podruhé a jeho třetí manželkou se stala roku 1923 Ida Řeřábková roz. Popelíková. Bohumil Benoni zemřel na svém venkovském sídle v Bělé pod Bezdězem. Pohřben je však v rodné Chrudimi.\n\nStrýcem Bohumila Benoniho byl novinář a politik Josef Benoni z Chrudimi.\n\n"}
{"id": "1026192", "url": "https://cs.wikipedia.org/wiki?curid=1026192", "title": "Gordon Scott", "text": "Gordon Scott\n\nGordon Scott (vlastním jménem \"Gordon Merrill Werschkul\", 3. srpna 1926, Portland — 30. dubna 2007, Baltimore) byl americký herec a kulturista.\n\nBěhem studia na University of Oregon narukoval do armády a působil jako výcvikový instruktor, vynikal v zápase i střelbě. Po demobilizaci pracoval jako hasič a kovboj, později dělal plavčíka v Las Vegas, kde si mimořádně urostlého mladíka (měřil 191 cm, měl obvod hrudníku 135 cm a obvod bicepsu 47 cm) všimli filmaři a obsadili jej do role Tarzana. Jeho filmovou i životní partnerkou byla Vera Milesová. V roce 1961 odešel do Itálie a účinkoval ve filmech žánru peplum (nazvaného podle typického oděvu peplos): akčních velkofilmech s antickými náměty. Ve filmu \"Romulus a Remus\" hrál jednoho ze zakladatelů Říma po boku dalšího kulturisty Steve Reevese. Objevil se také ve válečné komedii Sergia Corbucciho \"Nejkratší den\".\n\n\n\n"}
{"id": "1026193", "url": "https://cs.wikipedia.org/wiki?curid=1026193", "title": "Velikonoční pozdrav", "text": "Velikonoční pozdrav\n\nVelikonoční pozdrav je křesťanský velikonoční zvyk pocházející z východních církví – tedy pravoslavné církve, starobylých východních církví a východních katolických církví. Odtud se tento zvyk rozšířil i k některým římským katolíkům a protestantům. Zvyk spočívá v tom, že se křesťané o slavnosti Zmrtvýchvstání Páně zdraví místo běžného pozdravu: „Kristus vstal z mrtvých!“ Odpovědí pak je: „Opravdu vstal z mrtvých!“, popř. „Vpravdě vstal z mrtvých!“ či „Vskutku. vstal z mrtvých!“ (Srovnej \n, , , , .) Pozdrav tak běžně nahrazuje normální pozdrav.\n\nV některých kulturách – zejména pravoslavných (např. v Rusku či Srbsku) – je zvykem pozdrav spojovat s trojitým polibkem na tvář.\n\nZde je vypsáno znění v několika evropských i mimoevropských jazycích:\n\n\n\n"}
{"id": "1026194", "url": "https://cs.wikipedia.org/wiki?curid=1026194", "title": "Josef Benoni (1823)", "text": "Josef Benoni (1823)\n\nJosef Benoni (29. prosince 1823, Chrudim – 18. prosince 1905, Chrudim), byl český politik, novinář a překladatel, spolupracovník K. H. Borovského, Františka Palackého a F. L. Riegra. V letech 1861–1866 zasedal jako poslanec ve Sněmu království Českého.\n\nJosef Benoni pocházel z rodiny se starou rodovou tradicí. Její původ je matrikově zpětně doložen až do konce 17. století, kdy do Čech ze severní Itálie přišel nejstarší známý představitel rodu Benoni a usadil se v Chrudimi.\n\nPo absolvování gymnázia v Hradci Králové se Josef Benoni věnoval studiu filosofie v Litomyšli a posléze studiu práv na právnické fakultě v Praze. Zde získal titul Juc.\n\nV revolučním roce 1848 však bojoval na barikádách, za což byl následně vězněn a jeho „havlíčkovské“ názory mu i později mezi milovníky starých pořádků komplikovaly nejrůznější veřejné aktivity. \n\nKrátce po řádných zemských volbách v roce 1861 byl v doplňovací volbě počátkem dubna 1861 zvolen na Český zemský sněm za kurii venkovských obcí, obvod Nový Bydžov a Chlumec nad Cidlinou. Předtím tu v řádných volbách uspěl Václav Pour, jenž ale byl zvolen najednou ve dvou obvodech a v tomto na mandát rezignoval. V dalších letech se Benoni věnoval komunální, respektive regionální politice a politické publikační činnosti\n\nSvé epigramy a satiry uveřejňoval v různých dobových časopisech. Jedním z nich byla i obrozenecká Včela. Stěžejním projektem Benoniho novinářské kariéry se však stal \"Posel z východních Čech\", čtrnáctideník, který Josef Benoni sám vydával a redigoval v letech 1871–1885, tedy téměř patnáct let. Po značnou část tohoto období patřil \"Posel z východních Čech\" mezi stěžejní osvětové listy východočeského regionu.\n\nJosef Benoni zůstal až do své smrti starým mládencem a plně se věnoval veřejným záležitostem. Po ukončení většiny publikačních aktivit se v závěru života živil jako spořitelní revizor. Zemřel a pochován byl v Chrudimi. Hřbitovní pomník na místním Svatováclavském hřbitově je dílem sochaře Ladislava Šalouna a je kulturní památkou.\n\nSynovcem Josefa Benoniho byl Bohumil Benoni, tenorista Národního divadla.\n\nChrudimský Josef Benoni je někdy v literatuře a v knihovnických databázích mylně zaměňován se svým jmenovcem, Josefem Benonim z Lanškrouna, který byl jeho vzdáleným příbuzným.\n\n\n"}
{"id": "1026195", "url": "https://cs.wikipedia.org/wiki?curid=1026195", "title": "Odkaz lovce tajgy", "text": "Odkaz lovce tajgy\n\nOdkaz lovce tajgy (1956) je dobrodružný román pro mládež o výpravě do neprobádaných končin sibiřské tajgy od českého spisovatele Rudolfa Luskače. Roku 1981 byl román v nakladatelství Albatros vydán ve zkráceném znění v literární úpravě Jiřího Sedláčka. \n\nDěj románu začíná roku 1934 a popisuje výpravu lovců do neprobádané sibiřské tajgy za vedení sovětského geologa Olega Feklistova, vědeckého pracovníka Leningradského geologického ústavu. Cílem výpravy je najít poklad, o kterém má nejasnou zprávu od svého děda, rovněž geologa Ivana Feklistova, bojovníka proti carismu.\n\nÚčastníci výpravy prožívají různá dobrodružství v divoké a nehostinné krajině Jakutska v okolí vesnice Vertlovky 250 kilometrů vzdálené od zlatokopeckého městečka Aldanu. Jsou ohrožování medvědy, vlky, pardály i tygry, pádem meteoritu a nakonec i bandity, kteří se pokladu chtějí zmocnit. Tito zločinci jsou ovšem vypodobeni jako nepřátelé socialismu.\n\nDo poslední chvíle však nikdo neví, jaký poklad to starý lovec svému vnukovi zanechal. Ten pak v krasových jeskyních najde molybdenit, jehož naleziště nechtěl jeho děd prozradit carskému režimu. Prvotní zklamání se brzy změní v radost, když si všichni uvědomí, jakým přínosem bude tato vzácná molybdenová ruda pro sovětské hospodářství. \n"}
{"id": "1026196", "url": "https://cs.wikipedia.org/wiki?curid=1026196", "title": "Josef Benoni (1870)", "text": "Josef Benoni (1870)\n\nJosef Franz Benoni (23. srpna 1870, Lanškroun – 10. února 1957, Burkhards/Vogelsberg, SRN) byl představitel kulturního života českých Němců na území Československa před rokem 1939. Veřejně působil jako dramatik, spisovatel a impresionistický malíř. Byl také členem komunální správy města Lanškrouna.\n\nJosef F. Benoni pocházel z rodiny, jejíž původ je matrikově doložen až do konce 17. století, kdy do Čech ze severní Itálie přišel nejstarší známý představitel rodu Benoni a usadil se v Chrudimi. V pozdějších generacích se rod Benoni rozdělil na několik větví. Zatímco chrudimská větev se vlivem prostředí orientovala na české jazykové prostředí, lanškrounská větev se v převážně německy hovořícím Hřebečsku zcela přirozeně orientovala na německé jazykové prostředí.\n\nJosef F. Benoni se řadu let věnoval zasilatelskému obchodu s textilem. Důsledkem první světové války však pro své zboží ztratil odbytiště. Po rozpadu Rakousko-Uherska a vzniku nových celních zón už na své předválečné obchodní úspěchy nenavázal. Tím více se však v nových politických podmínkách věnoval komunální politice (byl členem lanškrounského obecního zastupitelstva) a psaní do regionálního tisku. Ve volném čase vytvořil také řadu zdařilých impresionistických obrazů.\n\nKromě několika divadelních dramat je především autorem souboru unikátních rodinných vzpomínek \"Alt-Landskroner Geschichten\" z roku 1923 (česky \"Příběhy ze starého Lanškrounska\", 2014), ve kterých zaznamenává zajímavé osobnosti Lanškrounska let 1795–1908. Jeho lanškrounské příběhy dodnes představují zajímavý narativní pramen a řadí se k nemnoha publikacím, díky nimž lze nahlédnout do všedního života českých Němců před nárůstem nacionalismu v pohraničí československé republiky. Z tohoto hlediska jsou Benoniho příběhy cenné i tím, že žádné protičeské nebo výrazně proněmecké nálady neobsahují, neboť zůstávají ryze v rovině „obyčejných“ lidských každodenních příběhů.\n\nNa rozdíl od svých chrudimských příbuzných byli všichni příslušníci lanškrounských rodin Benoni jako občané německé národnosti odsunuti z Československa. Josef F. Benoni zemřel roku 1957 ve Spolkové republice Německo na následky sportovního úrazu.\n\nLanškrounský Josef Benoni je někdy v literatuře a v knihovnických databázích mylně zaměňován se svým jmenovcem, Josefem Benonim z Chrudimi, který byl jeho vzdáleným příbuzným.\n\n\n"}
{"id": "1026197", "url": "https://cs.wikipedia.org/wiki?curid=1026197", "title": "1989 (album, Taylor Swift)", "text": "1989 (album, Taylor Swift)\n\n1989 je páté studiové album americké country popové zpěvačky Taylor Swift, jež vyšlo 27. října 2014. Jedná se o její první ryze popový kus, inspirovaný hlavně popmusic osmdesátých let minulého století. Deska tak dokončila přerod country folkové zpěvačky, který započal již některými hity předcházejícího alba \"Red\", v pop idol. Změnu stylu nastínil hned první vydaný singl alba „Shake It Off“, jenž byl představen společně při uveřejnění informací ohledně alba dne 18. srpna 2014 a hned následující týden debutoval na čele amerického žebříčku Billboard Hot 100.\n\nAlbum sestavovala Swift společně s producenty Maxem Martinem a Shellbackem, se kterými spolupracovala již na dvou předchozích singlech „We Are Never Ever Getting Back Together“ a „I Knew You Were Trouble“. Kromě základního alba plánuje Swift vydat jeho deluxe verzi, na které by se měly mimo jiné objevit tři písně, jež budou nahrané ve stádiu první invence.\n\nPojmenování alba vystihuje změnu, kterou zpěvaččin styl během dvou let od vydání \"Red\" prošel. Taylor Swift ji ve svém hudebním životě považuje za tak dramaticky průlomovou, že ji nazývá doslova obrozením. Jelikož se Swift narodila 13. prosince 1989, tak album představující její hudební „znovuzrození“ nese název 1989.\n\nNa obalu alba se nachází prostá fotka torza, jež byla pořízena s využitím polaroidu. Podle slov Taylor Swift to byla vlastně náhoda, když se rozhodla během focení snímků k albu (viz níže) udělat z jedné fotografie titulní sníměk. Čtvercová fotka Swift, jejíž obličej je useknutý pod očima a jež je oblečena v modré halence s motivem racků, je vsazena do rámu slonovinové barvy, v jehož pravém dolním rohu se nachází název a vlevo dole zpěvaččin monogram.\n\nInformaci, že započala práci na písních k novému albu, uveřejnila Taylor Swift již začátkem června 2013, krátce po vystoupení s kapelou The Rolling Stones. V rozhovoru ze zákulisí CMA Music Fest v Nashville řekla: „Už to začíná, takový pocit neklidu, a ten když začne, obvykle potom následuje skládání. Ráda bych psala dva roky, než nové album dokončím.“ To bylo ale takřka uprostřed promočního turné ke čtvrtému albu The Red Tour, od té chvíle držela veškeré podrobnostit v tajnosti. Změna nastala až na začátku srpna 2014, když začala na stránkách svých sociálních sítích zveřejňovat postupně tři vodítka. Nejprve 4. srpna vydala krátké video ukazující datum (prst, který spíná knoflík ve výtahu), poté 7. srpna sdílela dvě fotky oznamující nejdřív čas a nakonec prostředníka (Yahoo.com). Podle této nápovědy měli fanoušci postupně uhádnout, že na 18. srpna 2014, pět odpoledne východopobřežního času, naplánovala Taylor Swift vystoupení v přímém přenosu přes Yahoo Live Stream, jehož obsahem mělo být uveřejnění nějakých informací.\n11. srpna přenos oficiálně oznámila přes stránky na sociálních sítích, o dva dny později – třináctého – s tím vystoupila ve večerní talkshow Jimmyho Fallona.\n\nV pondělí 18. srpna ve 23 hodin středoevropského času vystoupila Swift podle plánu před fanoušky v přímém přenosu, který byl prvním společným přenosem Yahoo.com a ABC News. Sešlost se odehrála v nejvyšším patře newyorské Empire State Building v salonku s přístupem na střechu, kde Taylor Swift livestream uvedla. Poté se přesunula právě do salónku a jak tam přítomným přihlížejícím, tak živě připojeným posluchačům a divákům sdělila postupně tři zásadní informace. Nejprve odhalila, že napsala novou píseň „Shake It Off“, na kterou si následně s přítomnými zatančila. Následně prozradila, že v předcházejících dvou letech pracovala na novém studiovém albu, jež vyjde 27. října 2014, a odtajnila jeho název a obal. Kromě toho uvedla, že pro fanoušky chystá i jeho Deluxe verzi a navíc 1989 možností osobního setkání. Třetí tajemství, jež odhalila, bylo video k singlu „Shake it Off“, v němž Swift vystupuje ve všech možných tanečních stylech od baletu po breakdance.\nJiž v přenosu Swift přiznala, že její hudba prošla během doby výraznou změnou a 1989 bude její první oficiální popové album. Inspiraci hledala v popmusic 80. let 20. století, jež nazvala „dobou neomezených možností“ a jejíž písně poslouchala jako dítě. Na vysvětlení, proč se rozhodla podniknout takový převrat ve stylu, řekla: „Každý den jsem se ráno probouzela se stále silnější myšlenkou, ne že chci vytvářet nový styl, já to potřebuji.“ V rozhovoru pro Fusion řekla, že na rozdíl od \"Red\", které vycházelo z pocitů čerstvě zlomeného srdce, \"1989\" se pocitově nachází ve fázi uklidnění, kdy se člověk „oklepe a je v pohodě“.\n\nBěhem přímého přenosu na Yahoo uvedla, že je to nejoblíbenější album, jaké kdy vydala.\nUveřejněné informace a nový singl s videoklipem vyvolal rozporuplné reakce jak v médiích, tak u fanoušků. Kesley McKinney napsala, že hlavním problém „Shake It Off“ je přílišná dokonalost, podle jejích slov se jedná o perfektní popsingl a vyzdvihla i pěvecký výkon, jenž je lepší než kdykoliv dříve. Zároveň ale podle ní působí přílišný optimismus a chytlavost písně nudně. Přechodem od country k perfekcionistnímu popu prý Taylor Swift ztratila svoji srdečnost.\nAlbum vyšlo 27. října 2014, než se však dostalo na pulty obchodů, uveřejňovala Taylor Swift na svých sociálních sítích úryvky textů jednotlivých skladeb a zároveň uvolnila k poslechu další dvě písně alba „Out of the Woods“ (13. října) a „Welcome to New York“ (21. října). Taylor Swift kromě standardní edice připravila i verzi Deluxe, k níž je přidána obálka se třinácti náhodnými fotografiemi zpěvačky, pořízených pomocí polaroidu. Na Deluxe verzi se navíc objevily tři písně, které byly nahrány ve stádiu první invence.\n\nOficiální seznam skladeb klasické verze o třinácti písních vydala Swift 22. října, níže jsou uvedeny skladby včetně těch na verzi Deluxe.\n"}
{"id": "1026198", "url": "https://cs.wikipedia.org/wiki?curid=1026198", "title": "Seznam osobností pochovaných na Arlingtonském národním hřbitově", "text": "Seznam osobností pochovaných na Arlingtonském národním hřbitově\n\nToto je seznam osobností pochovaných na Arlingtonském národním hřbitově ve Virginii.\n\n\n\n\n\n\n\n\n\n\n\n\n\n\n\n\n\n\n\n\n\n\nV květnu 2006 bylo na Arlingtonském národním hřbitově pohřbeno 367 nositelů Medaile cti, devět z nich bylo z Kanady.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nPozůstatky posádky letu STS-51-L raketoplánu Challenger jsou pohřbeny v sekci 46 (čtyři civilní osoby a tři vojáci: Francis R. Scobee, Gregory B. Jarvis, Ronald E. McNair, Ellison S. Onizuka, Judith A. Resniková, Michael J. Smith a Christa McAuliffeová)\n\nNa hřbitově se konaly čtyři státní pohřby: dvěma pohřbenými byli prezidenti USA William Howard Taft a John F. Kennedy, dalším byl generál John J. Pershing a dalším senátor za Massachusetts Edward M. Kennedy.\n\n"}
{"id": "1026199", "url": "https://cs.wikipedia.org/wiki?curid=1026199", "title": "381mm kanón BL Mk I", "text": "381mm kanón BL Mk I\n\n381mm kanón BL Mk I byl britský lodní kanón ráže 381 mm (15 palců) s hlavní délky 42 ráží. Navržený před první světovou válkou a vyráběný v letech 1912 až 1918 navazoval na předchozí kanón ráže 343 mm. Jednalo se o první britský kanón ráže 381 mm a zároveň nejdéle a nejvíce používaný těžký kanón vyvinutý britským námořnictvem. Byl užíván na bitevních lodích a monitorech od roku 1915 až do roku 1959.\n\nKanón byl vyvinut jako nástupce úspěšného děla 343mm BL Mk V pro potřeby nově stavěných bitevních lodí třídy \"Queen Elizabeth\". Z důvodů rychlého zavedení do výzbroje bylo přeskočeno obvyklé zdlouhavé testování prototypu. Vznikly pouze dva prototypy, které se lišily opláštěním a závěrovým mechanismem. Protože jednomu prototypu praskla duše A, byla všechna děla vyrobena podle druhého prototypu.\n\nSložená hlaveň se skládala z duše A, omotané drátem, obalené válcem B a nakonec opláštěné s připojeným prstencem závěrového mechanismu. Délka hlavně byla 42 ráží (16,52 m) a dělo mělo bylo vedeno pod názvem 15 inch/42. Zkratka BL v názvu pak znamenala „zezadu nabíjené“ (\"breach-loading\").\n\nŽivotnost hlavně byla 335 výstřelů.\n\nNábojová komora měla objem 502,3 dm.\n\n\"První světová válka\"\n\n\"Před a během druhé světové války\"\nBěhem 1. sv. války byl dostřel děla 21 670 m při náměru 20 ° a za použití standardní nálože o hmotnosti 194 kg. Vývoj v ostatních zemích ve 30. letech 20. století vedly k nutnosti rekonstrukce stávajících bitevních lodí. Náměr děl byl zvýšen na 30 °, což vedlo ke zvětšení dostřelu na 26 520 m při použití nálože o hmotnosti 196 kg. Modifikovaný náboj (6crh) pak zvětšoval dostřel až na 29 260 m. Před 2. sv. válkou neprošly rekonstrukcí lodě HMS \"Malaya\", HMS \"Barham\", HMS \"Repulse\" a pět lodí třídy \"Revenge\". Kromě HMS \"Royal Oak\", HMS \"Barham\" a HMS \"Repulse\", ztracených počátkem války, byly nemodernizované lodě vybaveny koncem roku 1941 supernáložemi o hmotnosti 222,2 kg. To umožnilo zvýšit dostřel na 26 240 m. Ovšem z žádných dochovaných záznamů nelze potvrdit, že by supernálože byly kdy použity. Lodě s náměrem 30 ° nebyly supernáložemi vybaveny.\n\nDěla byla použita na následujících bitevních lodích a monitorech britského námořnictva v letech 1915 až 1946:\n\n\nDo současnosti zůstala zachována dvě lodní děla před Imperial War Museum v Londýně.\n\n\n"}
{"id": "1026201", "url": "https://cs.wikipedia.org/wiki?curid=1026201", "title": "Benoni", "text": "Benoni\n\nBenoni může být:\n\n"}
{"id": "1026202", "url": "https://cs.wikipedia.org/wiki?curid=1026202", "title": "Kočičí kameny", "text": "Kočičí kameny\n\nKočičí kameny (570 m n. m.) jsou skupinou žulových skal nacházející se na katastrálním území obce Bílý Potok jižně od turistické chaty Hubertky ve Frýdlantském výběžku v Libereckém kraji na severu České republiky. Lokalita je součástí Chráněné krajinné oblasti Jizerské hory. Pojmenování místa vychází z podoby skály, která připomíná kočičí hlavu. Protože však někteří objekt přirovnávali spíše k tuleni, říkali mu Tulení kameny. Na Matouschkově mapě Ještědských a Jizerských hor vyhotovené roku 1927 se však objevuje název odvozený od podoby s kočičí hlavou a od té doby se místu tak říká. Podle pověsti se ve skalách ukrývají poklady. Pro ně se vydala na Velký pátek matka s děckem. Když se skála otevřela, matka se snažila nabrat z pokladů co možná nejvíce, a proto si dítě odložila. Najednou se však skála uzavřela. Matka sice stála venku, ale dítě zůstalo uvnitř. Musela pak vydržet celý rok, než se ve stejný den skála opětovně otevřela a dítě vydala.\n\nLokalita je tvořena skálami a balvany nacházejícími se na vrcholu hřebenu a ve stráni pod ním. Tvoří ji středně až hrubě zrnitý biotitický granit, který je výrazně porfyrický.\n\nKe skále vede od Hubertky červeně značená odbočka z turistické trasy. Začíná u turistického rozcestníku u chaty. Do skály byly roku 1923 vytesány schody, po nichž je možné vystoupat na oplocenou vyhlídku do údolí Smědé, na Bílý Potok a Hejnický hřeben. Zábradlí na vyhlídce prošlo v letech 2002 až 2003 rekonstrukcí.\n\nLokalitu využívají rovněž horolezci, kteří skálu zlézají několika trasami. Dne 28. listopadu 1989 například Petr Hejtmánek a Pavel Kotúček prvně vystoupili trasou nazvanou „Kočičárna“ mající obtížnost VI. O půldruhého roku později, 28. dubna 1991, zlezli skálu Vladislav Vytiska spolu s Robertem Vytiskou. Jejich trasa pak dostala název „Svatba pytláka Říhy“ a má obtížnost VIb. Přibližně deset let po Hejtmánkovi s Kotúčkem vystoupili 2. ledna 1999 Roman Kašpárek a Jan Kačani trasou pojmenovanou „Kocour v botách“ s obtížností VI-VIb, jež je variantou „Kočičárny“.\n\nDne 13. září 2014 otevřelo občanské sdružení „Vodní kolo“ zajištěnou cestu vedoucí na skalní vyhlídku. Trasa je druhou cestou toho druhu otevřenou na území Libereckého kraje. Má délku 70 metrů s pětadvacetimetrovým převýšením. Její náročnost je ohodnocena stupněm „B“.\n\n"}
{"id": "1026206", "url": "https://cs.wikipedia.org/wiki?curid=1026206", "title": "Default", "text": "Default\n\nDefault je slovo z anglického jazyka, které má několik významů.\n\nDefault může též být:\n\n"}
{"id": "1026207", "url": "https://cs.wikipedia.org/wiki?curid=1026207", "title": "Pahoňa", "text": "Pahoňa\n\nPahoňa (, , , doslova \"„pronásledování“\") byla státním znakem Litevského velkoknížectví, Běloruské lidové republiky v roce 1918 a Běloruské republiky mezi lety 1991 a 1995. Zobrazuje obrněného rytíře s taseným mečem na (heraldicky) vpravo cválajícím koni. Verze tohoto znaku se také používá jako státní znak Litvy. Ten byl původně obrazem na majestátních jezdeckých pečetích litevských panovníků (podobně jako u vladařů a šlechty celé Evropy) – a tedy osobním erbem – ale postupně (od 15. století) začal být vnímán jako znak země, jíž tito panovníci vládli: Litevského velkoknížectví. Od uzavření Lublinské unie (1569) byl součástí čtvrceného znaku Rzeczipospolité.\n\nV současnosti je Pahoňa používána především protilukašenkovskou opozicí, jelikož v roce 1995 byl v referendu přijat odlišný státní znak.\n\nNárodní symbol Běloruska má dlouhou historii. Zpočátku šlo o erb území Běloruska v Polsko-litevské unii, později státní znak Běloruské lidové republiky. Vznik a ustanovení Pahoně na běloruských územích a také jeho přerod v národní symbol nebyl jen pouhým aktem, ale spíše řetězem historických událostí.\n\nVýjev jezdce na koni byl jedním z oblíbených a často zobrazovaných témat v umění, na mincích, pečetích a klenotech v období starověku. Nebyl však pouze příležitostný. Chvíle, kdy si muž dokázal zkrotit koně byla opravdovým obratem v jeho životě. Jezdec znamenal pro muže zjevnou výhodu, protože byl silnější a rychlejší. Tento fakt byl silně vtisknut do mentality muže, kterého od této chvíle v umění a sochařství zobrazovali jako jezdce na koni.\n\nBěloruský symbol Pahoně vznikl v rané historii rozvoje východních Slovanů. Objevoval se již v písemných dokumentech na počátku 13. století. Výjev jezdce na vzpínajícím se koni se začal etablovat jako státní symbol Běloruska někdy v tomto období. Dnes je však jasné, že tento symbol má historické kořeny svého vzniku v dávné minulosti Běloruska. Podle některých zdrojů symbol jezdce na koni poprvé použil již v Litevském velkoknížectví kníže Traidenis (1269–1281) nebo kníže Vytenis (1295–1316).\n\nNa přelomu 14. a 15. století se pečeť s výjevem Pahoně začala častěji používat jako státní symbol Běloruska. Státní znak zaujal centrální pozici na pečeti knížete Vytautase, ve kterém kníže znak Pahoně drží ve své levé ruce. Mezi jinými státními znaky, které byly vyobrazeny na pečeti byly:\n\nPahoňa se používala čistě pro vymezení slovanských území, která byla součástí Litevského velkoknížectví (od řeky Neris až na jih k Černému moři). Nemá nic společného s baltským územím Žemaitska, protože se toto území k Litevskému velkoknížectví připojilo až roce 1422. Dříve bylo součástí Livonska. Jeho připojení bylo dobrou vůlí a rozhodnutím, které bylo podpořeno pomocí livonské armády. Připojením tohoto území nastalo zrovnoprávnění žemaitských šlechticů s ostatními, žijícími v Litevském velkoknížectví. Sousedé baltských kmenů - Prusové - se v důsledku asimilace křižáky na více než 200 let vytratili z mapy Evropy. Později se Žemaitům podařilo získat si vedoucí pozici v Litevském velkoknížectví, a tak přepsat jeho historii. Zajistili si vládnoucí pozici v zemi a připsali si tak cizí zásluhu na založení Litevského velkoknížectví. Proto se dnešní Litva a Litevci nespojují s původním významem slova - \"lietus\", ale s historickým - Žemaitskem a Žemaity. Tento zmatek byl i nadále posílen dalším faktem, když Žemaitové přijali slovanský symbol - Pahoňu. Právě toto přijetí Pahoně je důvodem, proč má dnes Litva ve svém státním znaku vyobrazeného jezdce na bílém koni s mečem v ruce.\n\nPo anexi běloruských území Litevského velkoknížectví v letech 1772–1795 Ruským impériem se Pahoňa stala součástí státního znaku Ruského impéria a ve státních dokumentech a na pečetích se začala objevovat spolu s dvouhlavým orlem. Ve druhé polovině 19. století se ze státního symbolu stal oblastní symbol některých běloruských měst. Idea Pahoně jako státního znaku byla zavržena.\n\nIdea, aby se Pahoňa znovu stala státním symbolem Běloruska, se znovuzrodila v letech 1917–1918. Jejím nejhorlivějším zastáncem byl běloruský básník Maxim Bohdanovič. V březnu 1918, kdy byla vyhlášena nezávislá Běloruská lidová republika, se idea znovuzrození a použití historického státního znaku v souvislosti s nově vzniklou republikou stala skutečností. Po rozpadu republiky v roce 1922 se však národní symboly země zachovaly.\n\nMezitím Litva přejala starověký slovanský symbol (Pahoňa) do svého státního znaku. Demonstrovala tím své budoucí zájmy o zisk běloruského území. Během německé okupace Běloruska nacisté povolili použití národních běloruských symbolů. V dokumentu podepsaném 27. června 1942 mezi Německem a Běloruskou lidovou republikou byly stanoveny státní symboly Běloruské lidové republiky - Pahoňa a bílo-červeno-bílá vlajka.\n\nPo vítězství totalitního režimu byla idea zavedení Pahoně jako státního symbolu znovu zavržena. Výměna národních symbolů Běloruska se totiž stala jedním z hlavních cílů sovětských představitelů. Po pádu totality a vyhlášení nezávislosti Běloruska se však znovu ozvali zastánci starého symbolu Slovanů. Po dlouhém čase se jim naskytla možnost znovu uzákonit historické státní symboly, a tak sjednotit územní a státní funkci Pahoně. Dne 19. září 1991 byla tedy znovu prohlášena za státní znak Běloruské republiky.\n\nDne 14. května 1995 se uskutečnilo referendum, v němž se občané Běloruské republiky měli rozhodnout, zda přijmout státní znak Běloruské sovětské socialistické republiky. Státní propaganda se snažila prosadit spojení Pahoně a bílo-červeno-bílé vlajky se symboly nacistického Německa, které okupovalo území Běloruska v letech 1941–1944.\n\nV duchu stalinských dob ze 49% celkových zúčastněných na otázku \"\"Souhlasíte se změnou státních symbolů Běloruské republiky?\"\" 75% odpovědělo kladně, protože se domnívali, že svým hlasem potvrdili setrvání historického státního znaku a vlajky ze září roku 1991. Ale podle běloruské ústavy bylo nutné, aby se referenda zúčastnila minimálně polovina obyvatel Běloruska. I přesto, že následující den po referendu vznikly určité nesrovnalosti v počítání hlasů, prezident republiky Alexandr Lukašenko bez ratifikace referenda běloruským parlamentem zrušil oficiální výsledky referenda a historický státní znak vyměnil.\n\nDalší důvod takového rozhodnutí prezidenta byla nepopularita běloruských národních hnutí, která v zemi zastávala radikálně pozice. Pahoňa a bílo-červeno-bílá vlajka se totiž v povědomí Bělorusů více spojovaly s radikálními politickými hnutími, než ze 700letou historií Pahoně v Bělorusku.\n\nDnes symbol Pahoně sdružuje ty Bělorusy, kteří neztratili národní identitu během dvousetleté dominance Ruska a 70letého sovětského totalitního režimu. Bohužel, v době pokračující vlády prezidenta Alexandra Lukašenka bylo používání Pahoně - 700letého symbolu běloruského národa - a bílo-červeno-bílé vlajky zakázáno a tyto symboly byly vyměněny za nové, prezidentem narychlo vymyšlené, státní symboly.\n\n\n\n\n"}
{"id": "1026208", "url": "https://cs.wikipedia.org/wiki?curid=1026208", "title": "Jindřich Blažej Vávra", "text": "Jindřich Blažej Vávra\n\nJindřich Blažej Vávra, znám též jako Heinrich Wawra Ritter von Fernsee (2. února 1831 Brno – 26. května 1887 Baden u Vídně) byl rakouskouherský lékař, cestovatel a botanik. Během svých cest, které vykonal ve službách Rakousko-Uherska, popsal 173 nových botanických druhů. Za zásluhy byl několikrát oceněn a 6. 3. 1873 povýšen do rytířského stavu s přídomkem \"von Fernsee\" – \"z dalekých moří\".\n\nZačínal u válečného loďstva jako lékař a chirurg.\n\nV roce 1866 ve Vídni vydal knihu \"Botanische Ergebnisse der Reise Seiner Majestät des Kaisers von Mexiko Maximilian I. nach Brasilien (1859-60)\" popisující a hodnotící botanické výsledky brazilské expedice arcivévody Maxmiliána Habsburského z let 1859 až 1860.\n\n\nMoravské zemské muzeum připravilo výstavu s názvem \"Jindřich Vávra : rytíř Dalekých moří\" a k výstavě v roce 1998 vydalo stejnojmenný katalog.\n\n"}
{"id": "1026211", "url": "https://cs.wikipedia.org/wiki?curid=1026211", "title": "Stewartův ostrov", "text": "Stewartův ostrov\n\nStewartův ostrov (, ) je třetí největší ostrov na Novém Zélandu. Nachází se 30 km jižně od Jižního ostrova na opačné straně Foveauxova průlivu). K roku 2013 měl ostrov podle sčítání 378 obyvatel, což činí 6% pokles oproti roku 2006. Jediný sídelní útvar na ostrově představuje Oban. Mezi městy Oban a Bluff na opačné straně zálivu funguje celoročně přívoz. Na ostrově se nachází turistická trasa Rakiura Track, jedna z devíti tzv. Great Walks na Novém Zélandu.\n\nOstrov nese v angličtině jméno skotského námořního důstojníka a velrybáře Williama W. Stewarta (1776 – 1851). Původní maorské jméno bylo Te Punga o Te Waka a Maui.\n\n"}
{"id": "1026219", "url": "https://cs.wikipedia.org/wiki?curid=1026219", "title": "Anton Bíly (1962)", "text": "Anton Bíly (1962)\n\nAnton Bíly (* 18. října 1962) je bývalý slovenský fotbalista. Je synem československého fotbalového reprezentanta Antona Bíleho. Po skončení aktivní kariéry působil jako trenér v texaském Dallasu.\n\nV československé lize hrál za Slovan Bratislava. Nastoupil ve 2 ligových utkáních.\n\n"}
{"id": "1026220", "url": "https://cs.wikipedia.org/wiki?curid=1026220", "title": "Marunka", "text": "Marunka\n\nMarunka může být:\n\n"}
{"id": "1026229", "url": "https://cs.wikipedia.org/wiki?curid=1026229", "title": "Monterey Park", "text": "Monterey Park\n\nMonterey Park je město v okrese Los Angeles v Kalifornii v USA. Nachází se ve vzdálenosti 16 km východně od centra Los Angeles. Spolu s městy Alhambra, Arcadia, Temple City, Rosemead, San Marino a San Gabriel je součástí čínské enklávy na západě údolí San Gabriel. Zastoupení Asijských Američanů dosahovalo v roce 2010 66,9%, přičemž zastoupení obyvatel čínského původu dosahovalo 47,7% obyvatel města, což bylo nejvíce v USA. V roce 2010 mělo město 60 269 obyvatel.\n"}
{"id": "1026242", "url": "https://cs.wikipedia.org/wiki?curid=1026242", "title": "Yverdon-les-Bains", "text": "Yverdon-les-Bains\n\nYverdon-les-Bains (v římské éře zvané Eburodunum nebo Ebredunum) je město v západní (frankofonní) části Švýcarska při jižním břehu Neuchâtelského jezera. Je centrem okresu Jura-Nord Vaudois a druhým nejvýznamnějším městem kantonu Vaud po Lausanne. Nachází se v centru mezi pohořím Jura, pláněmi Orbe, kopci Broye a Neuchâtelským jezerem. Je známé termálními prameny a je významným centrem obchodu a cestovního ruchu.\n\nAsi 83% obyvatel hovoří francouzsky, 4% srbsky a chorvatsky a 3% portugalsky.\n\nMěstský parlament má 100 členů, volených poměrným systémem. Výkonnou moc a správu obstarává sedmičlenná rada.\n\nNejvýznamnější památkou je místní hrad, který býval sídlem savojské dynastie. V letech 1804-1825 byl sídlem Pestalozziho ústavu. Později sloužil jako škola, poslední třídy byly opuštěny v roce 1974 a původní středověká dispozice byla obnovena.\nDalší památky\n\n\nLéčebné účinky horkých pramenů objevili jako první Římané. Voda z minerálních pramenů starých 14 000 let pramení v hloubce 500 metrů pod povrchem. Je zvláště dobrá pro postižené revmatismem a respiračními chorobami.\n\n\n\n"}
{"id": "1026243", "url": "https://cs.wikipedia.org/wiki?curid=1026243", "title": "Gianna Nannini", "text": "Gianna Nannini\n\nGianna Nannini (* 14. června 1956 Siena, Itálie) je italská zpěvačka a skladatelka populární hudby. Jejím nejznámějším hitem je píseň \"Bello e Impossibile\" z roku 1986.\n\nGianna Nannini se narodila v Toskánském městě Siena roku 1956. Nejprve navštěvovala \"Institut hudebních studií Luigiho Boccheriniho\" v Lucce. V roce 1975 odešla do Milána, kde studovala na konzervatoři (obory klavír, kytara, kompozice). O rok později jí vyšla první deska a začala se prosazovat na italské scéně. Roku 1994 odpromovala z filosofie na univerzitě v Sieně.\n\nPrvním jejím vydaným albem byla deska \"Gianna Nannini\" z roku 1976. O dva roky později vydává album \"California\" (inspirováno jejími cestami po USA), které je označováno jako rockové. Díky řezavému hlasu je často přirovnávána k Janis Joplin. Z desky \"California\" pochází její první velký hit – píseň \"America\", která obsadila první příčky hitparád v Německu a severní Evropě. Album bylo platinové v Itálii a zlaté v Německu, Švýcarsku a Rakousku.\n\nV roce 1981 potkala manažera Petera Zumstega a založila s ním nezávislé vydavatelství \"Gianna\". Jejich spolupráce trvala celkem 23 let. Ve stejném roce začala skládat soundtrack pro film \"Sconcerto Rock\" \"Luciana Mannuzziho\". Giannino páté album \"Latin Lover\", na kterém spolupracovala například s Annie Lennox nebo Jackie Liebezeit, zaznamenalo opět úspěchy v podobě jedné platinové (Itálie) a třech zlatých desek (Německo, Švýcarsko a Rakousko). Roku 1983 si zahrála roli \"Titanie\" ve filmovém zpracování Shakespearovy komedie Sen noci svatojánské. V roce 1989 napsala píseň \"Un'estate italiana\", která se stala oficiální znělkou italského Mistrovství světa ve fotbale v roce 1990. Roku 1995 vyrazila na klubové turné \"Extravaganza Club Tour\", které bylo zvláštní tím, že všechna použitá elektřina pocházela výhradně ze slunečních elektráren. V dubnu roku 2007 vyšlo její album \"Pia Come la Canto Io\", což byla kolekce písní, napsaná pro moderní popovou operu. Její nejnovější řadové album \"Inno\" z roku 2013 bylo nahráno v londýnských studiích Abbey Road.\n\nZa svou hudební kariéru natočila Gianna Nannini celou řadu duetů s dalšími zpěváky. V roce 1987 například zpívala se Stingem a Brucem Springsteenem duety v představení \"Třígrošová opera\" Bertolda Brechta a Kurta Weilla v \"Schauspielhaus\" v Hamburku. Jiným známým duetem byla již zmiňovaná píseň \"Un'estate italiana\", což byl duet s italským zpěvákem Edoardem Bennatem. Dále spolupracovala s Andreou Bocellim, italským raperem Fabri Fibrou nebo makedonským zpěvákem Tošem Proeskim.\n\nGianna Nannini od počátků své kariéry aktivně podporuje ekologická, lidskoprávní a jiná aktivistická hnutí a charitativní projekty:\n\nInformace převzaty z oficiálních stránek zpěvačky.\n\n\n\n\n"}
{"id": "1026245", "url": "https://cs.wikipedia.org/wiki?curid=1026245", "title": "Jan Pouč", "text": "Jan Pouč\n\nJan Pouč (20. října 1874 Obědkovice – 25. října 1962 Kojetín) byl katolický kněz a chronolog, autor mimořádné, na světě asi jediné studie na obhajobu správnosti našeho letopočtu od narození Ježíše Krista proti tvrzením, že měl začít dříve. Ve spisu „Náš letopočet“ (z r. 1955, zveřejněném až v roce 2005) přináší řadu nových a kritických pohledů a důkazů, které byly v pozdějších letech potvrzeny jinými badateli. Jeho bádání bylo zaměřeno na celé biblické dějiny a na přesné datování podle tehdejších kalendářů a letopočtů i jejich tvorbu podle Měsíce/Luny.\n\nNarozen 20. 10. 1874 v Obědkovicích, na kněze byl vysvěcen 5. 7. 1898. Byl prefektem v chlapeckém semináři v Kroměříži, odkud byl v roce 1900 jmenován druhým kooperátorem v Kojetíně. Roku 1902 byl v Kojetíně ustanoven osobním kaplanem a působil zde do roku 1932. V Kojetíně žil až do smrti.\n\nZemřel 25. 10. 1962 v Kojetíně a je zde též pochován.\n\nJan Pouč byl znám jako badatel v přesném datování biblických a historických událostí.\n\nVěnoval se studiu chronologie, hlavně biblické, jako své zálibě dlouhá léta před tím, než na vyzvání z Teologické fakulty university v Olomouci v roce 1946 začal psát „Náš letopočet“. Spis dokončil asi do roku 1955, ale vydán mohl být až v roce 2005, druhé vydání vyšlo r. 2012, anglický překlad r. 2013 v malém nákladu. Další vydání jsou jen na www.Academia.edu česky i anglicky: Náš letopočet, rev. 2018; Také jako výpisky z Našeho letopočtu: Smrt krále Heroda v roce 4 př. n. l. je chyba Emila Schürera; Velké svědectví Josepha Flavia; Svědectví evangelií o datech narození, působení a ukřižování Ježíše Krista; Kdy se narodil Ježíš Kristus; Danielovy hebdomady; Sobotní a jubilejní roky podle bible; New chronology of Jesus Christ and king Herod by Jan Pouč and others; a další pojednání. \n\n\n\n\n"}
{"id": "1026246", "url": "https://cs.wikipedia.org/wiki?curid=1026246", "title": "Vizovické pečivo", "text": "Vizovické pečivo\n\nVizovické pečivo je nejedlé figurální pečivo dekorativního charakteru. Patří k obřadním pečivům, jejichž výroba se dlouhou dobu na jednom místě dědila z generace na generaci a stalo se tak pro svůj region charakteristickým.\n\nAby neztratilo svou národopisnou a výpovědní hodnotu, drží se jeho výrobci původních tradičních vzorů, převzatých z minulosti. Jednotlivé zvířecí figurky mají své tradiční symbolické významy, např. veverka je symbol hospodárnosti, žába je symbol dostatku pitné vody, štír je symbolem bohatství. Historie jeho výroby ve Vizovicích sahá několik století zpět a některé figurky symbolizují věci již zaniklé v minulosti, např. figurka mrtvé holubičky byla znamením, že v horách zemřel zbojník.\n\nTěsto se vyrábí pouze z mouky a vody a ručně se tvaruje s pomocí pěti technik – střih, řez, vpich, obtisk a mašličkování. Po zaschnutí se natře vajíčkem a suší se několik hodin v troubě.\n"}
{"id": "1026247", "url": "https://cs.wikipedia.org/wiki?curid=1026247", "title": "Bohuslav Rylich", "text": "Bohuslav Rylich\n\nBohuslav Rylich (* 7. května 1934) v Nymburku je bývalý československý basketbalista, reprezentant. Je zařazen na čestné listině zasloužilých mistrů sportu.\n\nByl hráčem reprezentačního družstva Československa, se kterým se zúčastnil Olympijských her 1960 (5. místo) a tří Mistrovství Evropy – 1959 v Istanbulu, Turecko (2. místo), 1961 v Bělehradě (5. místo) a 1963 ve Vratislavi, Polsko (10. místo), na nichž získal jednu stříbrnou medaili. Za reprezentační družstvo hrál v letech 1959–1963 celkem 99 utkání.\n\nV 1. lize basketbalu Československa v letech 1955–1967 hrál 12 sezón, jednu za tým Tankista Praha a zejména 11 sezón za Slovan Orbis Praha, s nímž byl dvakrát mistrem a jednou vicemistrem Československa.\n\nS týmem Slovan Orbis Praha hrál dvakrát v Poháru evropských mistrů, v roce 1960 se probojovali až do semifinále, kde podlehli vítězi poháru ASK Riga.\n\nV roce 1998 obdržel od města Nymburk vyznamenání Stříbrný lev udělené za dlouholetou vynikající reprezentaci státu a vynikající sportovní úspěchy.\n\n\n\n\n\n"}
{"id": "1026250", "url": "https://cs.wikipedia.org/wiki?curid=1026250", "title": "Peter Slovák", "text": "Peter Slovák\n\nPeter Slovák (* 15. února 1961) je bývalý slovenský fotbalista, záložník.\n\nV československé lize hrál za Spartak Trnava. Nastoupil ve 21 ligových utkáních a dal 1 gól. Ve druhé nejvyšší soutěži hrál za Iskru Matador Bratislava, nastoupil v 77 utkáních a dal 10 gólů.\n\n"}
{"id": "1026255", "url": "https://cs.wikipedia.org/wiki?curid=1026255", "title": "Manětínská oblast tmavé oblohy", "text": "Manětínská oblast tmavé oblohy\n\nManětínská oblast tmavé oblohy (\"zkráceně MOTO, anglicky: Manětín Dark Sky Park\") je park tmavé oblohy. Po Jizerské a beskydské oblasti je to třetí vyhlášená oblast tmavé oblohy v České republice. Zahrnuje část Plzeňského kraje a z malé části také území Karlovarského kraje. Zapojeno je celkem 10 obcí, rozloha oblasti je 346km. Je zde poměrně zachovalé noční prostředí a hvězdná obloha. Na relativně velké ploše žije malý počet obyvatel (průměrná hustota osídlení je 13 obyv./km). To je jeden z hlavních důvodů, proč je zde nízká míra světelného znečistění.  \n\nManětínská oblast byla vyhlášena 15. září 2014. Zakládací memorandum podepsala Česká astronomická společnost, jako garant odborného projektu. Dále memorandum podepsali zástupci dotčených obcí, na kterých se oblast rozkládá. Cílem projektu je dobrovolný závazek obcí k ochraně a udržení zdejšího nočního prostředí před světelným znečištěním. Memorandum nemá závazně pravní účinek.\n\nManětínská oblast tmavé oblohy zahrnuje tyto obce: Manětín, Nečtiny, Štichovice, Hvozd, Štědrá, Pšov, Bezvěrov, Krsy, Dražeň a Toužim (část katastru).\n\nMléčná dráha je v Manětínské oblasti tmavé oblohy nápadná na první pohled. Mezní hvězdná velikost (nejslabší pouhým okem viditelné hvězdy) jsou slabší 6. hvězdné velikosti. Dále jsou zde viditelné i další jevy, např. zvířetníkové světlo, protisvit či airglow. Kvalita noční oblohy v MOTO lze ohodnotit stupěm 3 až 5 na Bortleově stupnici v závislosti na vzdálenosti od měst a na aktuálních meteorologických podmínkách. Nejodlehlejší místa oblasti patří k nejlepším místům v České republice, co se týče tmavosti oblohy. Zdejší kvalita noční oblohy je tedy srovnatelná s pohraničními horami a národními parky České republiky. Nejtmavší je severozápad oblasti, na jihovýchodě je velmi patrný vliv Plzně.\n\nAčkoli je noční obloha v MOTO výrazně tmavší, než ve městech a jejich okolí, ani zde není přírodně tmavá. Vliv světelného znečištění z měst se táhne na desítky kilometrů daleko. V České republice se přírodně tmavá obloha již nenachází. A to ani na nejtmavších lokalitách. Nejvíce světelného znečištění pochází z měst mimo MOTO - Plzeň, Praha, Karlovy Vary, Toužim, Kaznějov.\n\nNa území České republiky existují i další projekty oblastí tmavé oblohy:\n\n"}
{"id": "1026258", "url": "https://cs.wikipedia.org/wiki?curid=1026258", "title": "Lesíček", "text": "Lesíček\n\nLesíček je obec na Slovensku v okrese Prešov. První písemná zmínka o obci pochází z roku 1402.\n"}
{"id": "1026259", "url": "https://cs.wikipedia.org/wiki?curid=1026259", "title": "Florentin Robert", "text": "Florentin Robert\n\nFlorentin Robert (19. dubna 1795 Isère – 10. července 1870 Židlochovice), byl moravský a rakouský podnikatel a politik původem z Francie, během revolučního roku 1848 poslanec rakouského Říšského sněmu; zakladatel moderního cukrovarnického průmyslu v českých zemích.\n\nNarodil se ve francouzském regionu Isère v provincii Dauphiné. Pocházel z bohaté místní rodiny. Studoval teologii na univerzitě v Grenoblu, ale školu nedokončil. Roku 1816 přesídlil do Bavorska, kde převzal správu státku Handt u Augsburgu po svém strýci. Po třech letech se odstěhoval do Vídně, kde se stal podílníkem banky \"Baboin & Co.\" Společně se svým bratrem Ludwigem Robertem založili roku 1823 velkoobchodní firmu \"Robert & Cie.\", která byla aktivní i v průmyslovém podnikání. V dolnorakouském Himbergu zbudovala podnik na výrobu barviv a roku 1826 také v Oberalmu u Salzburgu chemickou továrnu. V roce 1831 se Florentin stal výlučným vlastníkem firmy a společně s bratrem Justinem a podnikatelem Mitterbacherem koupili i sklárnu v Oberalmu. Roku 1832 se přestěhoval do nedalekého Halleinu, aby mohl přímo řídit svůj podnik.\n\nRoku 1837 přesídlil do moravských Židlochovic. Zde vybudoval na pozemcích od arcivévody Karla a s arcivévodovým závazkem, že bude pravidelně dodávat cukrovou řepu cukrovar Židlochovice. Továrna roku 1842 (podle jiného zdroje roku 1846) vyhořela, ale byla následně obnovena a rozšířena. Provedl významné změny v technologii výroby cukru. Zejména šlo o možnost prodloužit cukernou kampaň i na letní měsíce díky zpracovávání sušené řepy. V letech 1847–1848 začal v Židlochovicích praktikovat tzv. zelenou a Schützenbachovou maceraci suchých řepných řízků. Roku 1851 pak vynalezl \"Robertův odpařovací aparát\" (tyto tzv. \"roberty\" se staly běžnou součástí technologie českých cukrovarů). Při cukrovaru zřídil lihovar pro zpracování melasy. Podnikal rovněž od roku 1845 v uhelném a hutním průmyslu. Koupil za 200 000 zlatých uhelné doly Ludvík a Kateřina ve Vrapicích na Kladensku. Roku 1857 pak společně s bratry Kleinovými a Vojtěchem Lannou zakládal podnik Pražská železářská společnost a stál v jeho čele. Byl aktivní i v zemědělství. V Židlochovicích rozšířil zemědělské hospodaření a prováděl meliorace pozemků.\n\nBěhem revolučního roku 1848 se zapojil do politického dění. V celostátních volbách roku 1848 byl zvolen na rakouský ústavodárný Říšský sněm. Zastupoval volební obvod Brno-město II. Uvádí se jako majitel cukrovaru. Patřil ke sněmovní pravici. Po rozpuštění sněmu se vrátil plně k podnikání.\n\nZískal Řád železné koruny a francouzský Řád čestné legie. Zasedal v porotě pro cukrovarnictví na světových výstavách v roce 1849, 1855 a 1867.\n\nV podnikání pokračoval i jeho jediný syn Julius Robert.\n"}
{"id": "1026261", "url": "https://cs.wikipedia.org/wiki?curid=1026261", "title": "Lúčina", "text": "Lúčina\n\nLúčina je obec na Slovensku v okrese Prešov. První písemná zmínka o obci pochází z roku 1787.\n\nObec leží na západním svahu Slánských vrchů v kotlině, ve které pramení přítoky Olšavy. Území tvoří mírně zvlněná pahorkatina tvořená převážně pyroklastickými andezity. Nadmořská výška území se pohybuje v rozmezí 410 až 585 m n. m., střed obce je ve výšce 505 m. Lesy s porosty dubů a buků jsou na západním okraji území obce.\n\nVznik obce se datuje do roku 1867, kdy byla vyčleněna jako osada z nedaleké obce Červenice, pod názvem Pustá, respektive Huviz z maďarského Huvész. První písemná zmínka pochází z roku 1787. V roce 1828 v obci bylo 20 domů a 152 obyvatel. Hlavní obživou v meziválečném období bylo zemědělství, práce v lesích, pálení dřevěného uhlí a tkalcovství. V roce 1960 vzniklo JRD. V období 1991–1994 byl postaven nový kostel.\n\n"}
{"id": "1026262", "url": "https://cs.wikipedia.org/wiki?curid=1026262", "title": "Miroslav Míčko", "text": "Miroslav Míčko\n\nMiroslav Míčko (26. března 1912, Praha – 1. března 1970, Praha) byl historik umění, pedagog, výtvarný kritik, a překladatel.\n\nMiroslav Míčko absolvoval jeden rok studia na Uměleckoprůmyslové škole v ateliéru Arnošta Hofbauera a potom studoval dějiny literatury (prof. F.X. Šalda, O. Fischer, V. Tille), románskou filologii a estetiku (J. Mukařovský) a dějiny výtvarného umění (V. Birnbaum, A. Matějček) na Filosofické fakultě Univerzity Karlovy. Jeho disertační práce z roku 1936 se zabývala vztahem R.M. Rilkeho k výtvarnému umění.\n\nOd roku 1939 publikoval kritické články v novinách, v časopise Volné směry a v revue Umělecké besedy Život a psal úvody k výstavním katalogům. Byl komisařem čs. expozic na bienále v Benátkách.\n\nV letech 1945–46 absolvoval jednoroční studijní pobyt ve Francii, navštívil ateliéry Matisse a Bonnarda a spřátelil se s Františkem Kupkou. \n\nV 50. letech byl v redakční radě časopisů Výtvarné umění a Výtvarná práce a působil jako profesor dějin umění na Pedagogické fakultě Univerzity Karlovy v Praze (1946-1970, 1952 docent, 1958 profesor, 1967-1970 vedoucí katedry), později také na AVU (1963–1965). Byl členem mezinárodního sdružení výtvarných kritiku AICA.\n\nOd počátku roku 1939 se Míčko věnoval podrobně dílu Mikoláše Alše, protože v době nacistické okupace v něm spatřoval ztělesnění češství a morální oporu. Monografie vyšla hned po válce. Později se soustředil na některé otázky Alšovy tvorby a vydal o něm další studie.\n\nV roce 1944 vydal knihu \"Umění nebo život\", která formou rozhovorů fiktivních osob (malíř, básník, diletant, historik, lékař, herečka, nakladatel, novinář) osvětluje podstatu a cesty uměleckého tvoření, jeho smysl a poslání. Kniha se dočkala několika vydání, naposled v roce 2004. \n\nZabýval se některými vůdčími osobnostmi francouzského umění 19. století (Daumier, Delacroix, Courbet) nebo F. Goyou a své statě shrnul v knize Člověk v umělci (1962).\nMíčko je autorem monografií některých českých malířů (L. Šimák , L. Kuba , V. Sivko , V.V. Novák , J. Kojan ) a menší monografie Paula Cézanna.\n\nJeho kniha esejů \"Testament mistra Wu\" ve třech částech (T\"udy šel člověk\", \"Testament Mistra Wu\", \"In Questo Campo\") shrnuje jeho celoživotní zkušenost estetického vnímání a chápání řádu umění.\n\n\n"}
{"id": "1026263", "url": "https://cs.wikipedia.org/wiki?curid=1026263", "title": "Medzany", "text": "Medzany\n\nMedzany jsou obec na Slovensku v okrese Prešov. První písemná zmínka o obci pochází z roku 1230. Žije tu přibližně 880 obyvatel. Žijí zde příslušníci římskokatolické církve, evangelické (ECAV), Církve bratrské a dalších. Obec se rozprostírá v Šarišském podolí na středním toku řeky Torysa. Charakteristické panorama katastru obce tvoří Šarišský hradní vrch (570 m n. m.) sopečného původu, tvořený prvohorními amfibolicko pyroxénickými andezity.\n"}
{"id": "1026266", "url": "https://cs.wikipedia.org/wiki?curid=1026266", "title": "Hans Herr House", "text": "Hans Herr House\n\nHans Herr House je komunitní dům menonitů stojící na 1849 Hans Herr Drive v West Lampeter Township, Lancaster County v Pensylvánii. Byl postaven v roce 1719 synem Hanse Herra, prvního biskupa menonitů v USA. Je z pískovce, v německém stylu. Přízemí je tvořeno třemi místnostmi: kuchyní, světnicí a spíží. Ložnice jsou v patře. Jde o nejstarší dochované obydlí v Lancaster County a nejstarší menonitský komunitní dům v USA. Do původní podoby byl zrestaurován v letech 1972-73 a dnes je zde muzeum.\n\nV roce 1971 byl zařazen do National Register of Historic Places.\n\n"}
{"id": "1026269", "url": "https://cs.wikipedia.org/wiki?curid=1026269", "title": "Miklušovce", "text": "Miklušovce\n\nMiklušovce jsou obec na Slovensku v okrese Prešov. První písemná zmínka o obci pochází z roku 1330. V minulosti se obec také nazývala \"Miklósvágás\", \"Miklósvagas\", \"Miklussowcze\" (1773); \"Miklóschwágásch\", \"Miklussowce\" (1786); \"Miklósvágás\", \"Miklússowce\", \"Mikulássowce\", \"Miklósfalva\", \"Nickelsdorf\" (1808); \"Miklósfalu\", \"Miklósvágás\" (1863-1902); \"Miklósvágása\" (1907-1913); \"Miklušovce\" (1920).\n\nObec Miklušovce používala na potvrzování svých písemností obecní pečeť z roku 1786. Je to nejstarší známá písemně doložená pečeť obce. Poprvé byla použita 25. března 1787. V kruhopisu je verzálkami uvedeno: POS (sessio): MIKLOSVAGAS: 1786. V pečetním poli je vyobrazen doprava otočený jelen s výrazným parožím, stojící na zadních nohách. Přední má zvednuté, jako při výskoku.\n\nObec Miklušovce byla od roku 1751 ve vlastnictví šlechticů Šemšejovců. Ti mají v svém rodovém erbu vyobrazeného jelena ve výskoku, držícího na předních nohách malý oválný štít. Z erbovního znamení majitelů byl následně převzat motiv pro obecní znak.\n\nPopis znaku obce Miklušovce - v modrém štítě stříbrný vzpínající se jelen se zlatou zbrojí.\n\nVlajka obce Miklušovce skládá ze tří podélných pruhů v barvách žluté (1/5), bílé (3/5) a modré (1/5). Má poměr stran 2:3 a ukončena je třemi cípy, t. j. dvěma zástřihy, sahajícími do třetiny její listu.\n\nSymboly obce Miklušovce jsou zaevidovány v Heraldickém rejstříku Slovenské republiky pod signaturou M/96.\n\nV roce 1970 žilo v obci 497 obyvatel. Koncem roku 2004 měla obec 340 (obyvatel).\n"}
{"id": "1026276", "url": "https://cs.wikipedia.org/wiki?curid=1026276", "title": "Silnice I/62", "text": "Silnice I/62\n\nSilnice I/62 je česká silnice I. třídy vedoucí Ústeckým krajem. Její celková délka činí asi 37,5 km. Začíná v Ústí nad Labem na křižovatce se silnicí I/30 a vede údolím Labe přes Děčín, tam křižuje I/13). Silnice končí na hraničním přechodě s Německem Hřensko–Schmilka. Dále pokračuje jako německá spolková silnice č. 172 směrem na Bad Schandau a Drážďany.\n\nVzhledem k tomu, že silnice prochází Hřenskem v nadmořské výšce 130 m n. m., jedná se také o nejníže položenou silnici v Česku.\n\nV roce 2018 byla dokončena přeložka v úseku Děčín–Vilsnice včetně mimoúrovňové křižovatky.\n\n\n\n"}
{"id": "1026281", "url": "https://cs.wikipedia.org/wiki?curid=1026281", "title": "Hong Kong Open", "text": "Hong Kong Open\n\nHong Kong Open, oficiálně s názvem sponzora Prudential Hong Kong Tennis Open, je profesionální tenisový turnaj žen hraný v čínském Hongkongu. \n\nPremiérový ročník ženské části se uskutečnil v roce 1980. Po odehrání tří ročníků došlo k prvnímu přerušení na období 1983–1992. Po čtvrtém ročníku 1993, jenž byl součástí kategorie Tier IV, následovala opět pauza až do sezóny 2014, kdy byl turnaj obnoven. Řadí se do kategorie WTA International.\n\nHong Kong Open v kalendáři WTA Tour 2014 nahradil Malaysian Open, hraný v Kuala Lumpuru. Turnaj probíhá na otevřených dvorcích s tvrdým povrchem tenisového klubu ve parku Victoria, ležícím v Causeway Bay. Koná se v zářijovém termínu během asijské části sezóny, v týdnu po US Open. \n\nMezi lety 2014–2016 rozpočet činil 250 000 dolarů. V roce 2017 byla dotace navýšena na 500 tisíc dolarů. V sezóně 2018 dosáhla maximální výše 750 000 dolarů a pro rok 2019 došlo k návratu na 500 tisíc dolarů. Do soutěže dvouhry nastupuje třicet dva hráček, v kvalifikaci soutěží šestnáct singlistek a deblové soutěže se účastní šestnáct párů.\n\nV roce 2019 byl turnaj z bezpečnostních důvodů odložen v důsledku demonstrací v Hongkongu.\n\nPůvodně byl turnaj založen v roce 1973 jako mužská událost Hong Kong Open, nazývaná také Salem Open. V letech 1973–1987 byl součástí okruhu Grand Prix a v sezónách 1990–2002 pak ATP Tour. V letech 2000–2002 byl součástí kategorie ATP International Series.\n\nProbíhal na otevřených dvorcích s tvrdým povrchem parku Victoria. Nejvíce singlových titulů si připsal Američan Michael Chang, který zvítězil třikrát.\nV roce 2001, v důsledku legislativního omezení sponzoringu tabákových výrobků, organizátoři kontroverzně upravili oficiální logo, tak aby obsahovalo i značku minerální vody Perrier, čímž podle protitábákových aktivistů využili skulinu v zákoně z pragmatických – sponzorských důvodů, pro pokračování financování od tabákového průmyslu.\n\nV sezóně 2003 hongkongský turnaj nahradila jiná asijská událost PTT Thailand Open.\n\nVe finále roku 1976 se střetli 42letý Ken Rosewall a 30letý Ilie Năstase. Starší tenisté se v závěrečném zápase dvouhry okruhu ATP Tour nepotkali několik dalších desítek let. Přiblížili se jim až 34letí finalisté Ricoh Open 2017 v Rosmalenu.\n\n"}
{"id": "1026288", "url": "https://cs.wikipedia.org/wiki?curid=1026288", "title": "Volný styl", "text": "Volný styl\n\nJako volný styl se označují disciplíny v některých sportech:\n\n"}
{"id": "1026289", "url": "https://cs.wikipedia.org/wiki?curid=1026289", "title": "Cyklón Bhola", "text": "Cyklón Bhola\n\nCyklon Bhola byla devastující tropická cyklóna, která 12. listopadu 1970 zasáhla Východní Pákistán (Bangladéš) a indické Západní Bengálsko. Jde o nejsmrtonosnější tropickou cyklónu v zaznamenané historii. Více než půl milionu lidí ztratilo v bouři život; převážně v důsledku vzedmutí mořské hladiny, které zaplavilo většinu nízko položených oblastí v Deltě Gangy. Cyklón byl šestou bouří cyklónové sezóny v severním Indickém oceánu v roce 1970 a také nejsilnější dosahující kategorie 4 na Saffirově-Simpsonově stupnici hurikánů. \n\nCyklon se zformoval ve střední částí Bengálského zálivu 8. listopadu. Během svého přesunu na sever postupně zesiloval. Nejvyšší rychlosti větru 185 km/h dosáhl 11. listopadu následující den odpoledne dopadl na pobřeží Východního Pákistánu. Vzedmutí hladiny moře v důsledku poklesu tlaku zdevastovalo pobřežní ostrovy, vymazalo celé vesnice a zničilo úrodu v celém regionu. V nejpostiženějších oblastech zahynulo až 45 % ze 167 000 obyvatel. \n\nPákistánská vláda vedená vojenskou juntou generála Jáhja Chána byla velice kritizována za nezvládnutí záchranných operací a humanitární pomoci během bouře, jak místními vůdci tak mezinárodními medii. Opoziční Bangladéšská lidová liga následně drtivě zvítězila ve volbách, následné napětí mezi Východním Pákistánem a centrální vládou v Islámábádu vedlo Bangladéšské válce za nezávislost, která vedla k nezávislosti Bangladéše.\n"}
{"id": "1026292", "url": "https://cs.wikipedia.org/wiki?curid=1026292", "title": "Engelbert Maximilian Selinger", "text": "Engelbert Maximilian Selinger\n\nEngelbert Maximilian Selinger (13. října 1801 Šternberk – 8. července 1862 Vídeň) byl moravský a rakouský právník a politik německé národnosti, během revolučního roku 1848 poslanec rakouského Říšského sněmu.\n\nByl synem drobného obchodníka ze severní Moravy. Engelbert vychodil gymnázium v Kroměříži, studoval filozofii a právo na Císařsko-královském lyceu v Olomouci, pak do roku 1825 na Vídeňské univerzitě a v roce 1827 získal titul doktora práv na Innsbrucké univerzitě (podle jiného zdroje obdržel doktorát na univerzitě ve Vídni). Podnikl cesty po Švýcarsku, Německu a Itálii. Působil nejprve jako advokát v Olomouci, pak se vrátil do Vídně, kde se roku 1829 stal prozatímním, roku 1833 definitivním a roku 1836 skutečným profesorem právní a politické vědy na Orientální akademii. Kromě toho byl od roku 1830 suplentem na katedře statistiky na právnické fakultě Vídeňské univerzity a až do roku 1848 byl cenzorem.\n\nBěhem revolučního roku 1848 se zapojil do politického dění. V celostátních volbách roku 1848 byl zvolen na rakouský ústavodárný Říšský sněm. Zastupoval volební obvod Šternberk-město. Uvádí se jako doktor, profesor na Orientální akademii. Patřil ke sněmovní levici. Podle jiného zdroje byl stoupencem centristů.\n\nV roce 1848 mu byl udělen Řád Františka Josefa. Od roku 1849 do roku 1853 provizorně vedl Orientální akademii ve Vídni. Za jeho působení došlo k zavedení angličtiny coby vyučovacího jazyka a pravidelné umisťování absolventů školy na konzulární posty v Levantě. Roku 1852 byl jmenován sekčním radou na ministerstvu zahraničních věcí. Od roku 1854 ho trápila choroba. Pokusy o samoléčbu byly neúspěšné a postupně zcela oslepl.\n"}
{"id": "1026299", "url": "https://cs.wikipedia.org/wiki?curid=1026299", "title": "Wolfgang Haas", "text": "Wolfgang Haas\n\nMons. Wolfgang Haas (* 7. srpna 1948, Vaduz) je lichtenštejnský římskokatolický kněz a v pořadí první arcibiskup vaduzský.\n\nNarodil se 7. srpna 1948 ve Vaduzu. Po maturitě studoval filosofii a teologii na Freiburské univerzitě v Collegium Marianum. Na kněze byl vysvěcen 7. dubna 1974 v Churu. Roku 1974 získal na univerzitě licentiát z teologie. V letech 1975 až 1978 studoval kanonické právo na Papežské Gregoriánské univerzitě. Působil jako kancléř diecézního soudu churské diecéze.\n\nDne 25. března 1988 byl papežem Janem Pavlem II. jmenován biskupem koadjutorem diecéze Chur. Biskupské svěcení přijal 22. května 1988 z rukou biskupa Johannese Vonderacha (1962–1990 diecézního biskupa v Churu, zemř.10. února 1994) a spolusvětiteli byli Otmar Mäder, diecézní biskup v Sankt Gallenu a kardinál Henri Schwery, diecézní biskup v Sionu.\n\nPo rezignaci biskupa Johannese Vonderacha dne 22. května 1990 nastoupil do funkce diecézního biskupa churského.\n\nRoku 1993 byl spolusvětitelem pomocných biskupů pro diecézi Chur: Paula Vollmara, titulárního biskupa missujského a Petera Henriciho, titulárního biskupa osorského.\n\nDne 2. prosince 1997 jej papež ustanovil prvním arcibiskupem nově vzniklé arcidiecéze Vaduz. Do 23. srpna 1998 působil jako apoštolský administrátor diecéze Chur.\n\n"}
{"id": "1026303", "url": "https://cs.wikipedia.org/wiki?curid=1026303", "title": "Hong Kong Tennis Open 2014 – ženská dvouhra", "text": "Hong Kong Tennis Open 2014 – ženská dvouhra\n\nDo soutěže ženské dvouhry na tenisovém turnaji Hong Kong Tennis Open 2014 nastoupilo třicet dva hráček. Jednalo se o pátý ročník turnaje, ovšem premiérový po obnovení v sezóně 2014, když naposledy předtím se konal v roce 1993.\n\nRoli favoritky splnila nejvýše nasazená Němka Sabine Lisická, která ve finále zdolala českou turnajovou trojku Karolínu Plíškovou ve dvou setech 7–5 a 6–3. Na okruhu WTA Tour si tak připsala čtvrtou turnajovou trofej kariéry z dvouhry a první singlový titul v probíhající sezóně, když naposledy předtím triumfovala na srpnovém Texas Tennis Open 2011 v Dallasu. Plíšková se v následně pondělní aktualizaci žebříčku WTA z 15. září 2014 posunula na své kariérní maximum, když jí patřilo 32. místo.\n\n\n"}
{"id": "1026305", "url": "https://cs.wikipedia.org/wiki?curid=1026305", "title": "Ropovod Východní Sibiř – Tichý oceán", "text": "Ropovod Východní Sibiř – Tichý oceán\n\nRopovod Východní Sibiř – Tichý oceán (rusky ' – \"Vostočnaja Sibir - Tichij okean\", zkráceně VSTO nebo z angličtiny ESPO), rusky krátce také Východní ropovod (' – \"Vostočnyj něftěprovod\") je ropovod v Rusku určený pro vývoz ropy především do východní Asie (Japonska, Korey a Číny). Jeho hlavní větev vedoucí z Tajšetu v Irkutské oblasti do přístavu Kozmino poblíž Nachodky v Přímořském kraji postavila a provozuje společnost Transněft, vedlejší větev ze Skovorodina do Ta-čchingu v Čínské lidové republice postavila a provozuje (kromě krátkého úseku k hraniční řece Amuru) Čínská národní ropná společnost.\n\nVětev do Ta-čchingu byla otevřena začátkem roku 2011 jako první rusko-čínský přeshraniční ropovod. Její kapacita je 15 miliónů tun ropy ročně. K dokončení úseku ze Skovorodina do Kozmina došlo v prosinci 2012 s kapacitou 30 miliónů tun ročně, přičemž bylo v plánu rozšíření na 50 miliónů tun ročně.\n"}
{"id": "1026306", "url": "https://cs.wikipedia.org/wiki?curid=1026306", "title": "Pavel Kropáček", "text": "Pavel Kropáček\n\nPavel Kropáček (30. října 1915, Praha − 27. února 1943, Osvětim) byl český historik umění.\n\nOtec Pavla Kropáčka Petr Kropáček (1889–1931) byl pokrokový architekt a divadelní scénograf a režisér (pseudonym Pavel Neri), matka pracovala jako knihovnice, editorka a překladatelka. Bratr Jan Kropáček (1920–2001) byl jevištní a kostýmní výtvarník.\n\nPo maturitě na gymnasiu v Praze Pavel Kropáček vystudoval dějiny umění a filozofii na Karlově Univerzitě (prof. A. Matějček, J. Květ, J. Mukařovský) a roku 1939 obhájil doktorát. Již jako jednadvacetiletý se podílel pod vedením A. Matějčka na přípravě rozsáhlé publikace \"Česká malba gotická\". Publikoval v časopisech Volné směry , Památky archeologické, ve Světozoru a levicových novinách.\n\nV roce 1938 navštívil výstavu Zvrhlého umění (\"Entartete Kunst\"), kterou v Berlíně uspořádali nacisté a publikoval článek, ve kterém obhajoval moderní německý expresionismus.\nPodnikl i další krátkodobé zájezdy do ciziny, kde studoval zejména nizozemské malířství.\n\nByl teoretikem skupiny Sedm v říjnu, se kterou připravil v letech 1939–1941 tři výstavy v Topičově salonu a napsal k nim úvodní texty.\n\nZa války se aktivně zapojil do protinacistického odboje jako aspirant na členství v ilegálním Národním revolučním výboru inteligence, který se chystal založit Vladislav Vančura spolu s Bedřichem Václavkem. Kropáček byl tajemníkem legálního Klubu umělců sídlícího v Mánesu a působil jako spojka mezi Prahou a Zbraslaví, kde Vančura žil. Po udání Jaroslava Mirka-Klecana, pověřeného J. Fučíkem, aby tyto aktivity koordinoval s ilegální KSČ, byl Kropáček 30. dubna 1942 spolu s dalšími intelektuály zatčen, vězněn na Pankráci a nakonec v 27 letech zavražděn v Osvětimi. V roce 1942 namaloval jako pietní vzpomínku za umučeného Pavla Kropáčka obraz Pocta mrtvému příteli Josef Liesler.\n\nPavel Kropáček je autorem velké části katalogových textů (celkem 109) v monumentální publikaci prof. Antonína Matějčka, \"Česká malba gotická\". Následně soustředil své badatelské úsilí na deskovou malbu první poloviny 15. století, ale jeho kniha \"Malířství doby husitské\" (1940), zahrnující detailní analýzu řady děl, byla vydána až posmrtně roku 1946. Kropáček se zasloužil o určení obrazu Zbraslavské madony jako gotického originálu, když při pečlivém zkoumání objevil pentimenti.\n\nKropáček rovněž publikoval studii o severofrancouzské knize modliteb ze zámku ve Strážnici a určil její vznik do první poloviny 15. století. Jeho zájem o evropské umění se soustředil na nizozemské malířství v širokém rozpětí od Hieronyma Bosche a Pietera Brueghela, přes Jana Vermeera po Vincenta van Gogha. \n\nKropáček se zabýval umělecko-filozofickými otázkami ve vztahu k historii umění, úlohou a novou definicí pojmu formalismus, protikladem intimního a monumentálního umění.\nPodle Josefa Vojvodíka je \"Umělecko-estetické myšlení historika umění Pavla Kropáčka v odborné literatuře spojováno v prvé řadě se strukturalismem a s (domněle) marxistickými východisky. Při pozorné četbě jeho úvah a pojednání vystoupí však do popředí výrazně jiná tvář Pavla Kropáčka: tvář vášnivého obhájce nové monumentality a heroického patosu v umění, spojeného s představou neopakovatelné výlučnosti tvůrce umění.\" \n\n"}
{"id": "1026307", "url": "https://cs.wikipedia.org/wiki?curid=1026307", "title": "Jagodina", "text": "Jagodina\n\nJagodina (v srbské cyrilici Јагодина; v letech 1946–1992 Svetozarevo, v srbské cyrilici Светозарево, podle srbského socialisty Svetozara Markoviće) je město v centrálním Srbsku. Je administrativním centrem Pomoravského okruhu.\n\nJagodina se nachází na významném dopravním tahu mezi městy Bělehrad a Niš, v údolí řeky Moravy, nedaleko pohoří Juhor. Oblast města je osídlena již od dob existence Keltů. První zmínka o osadě pochází z roku 1399; město samotné je připomínáno také i kvůli pádu do rukou Osmanské říše v roce 1458. Podle cestovatele Evlije Čelebiho měla v 17. století Jagodina okolo 1500 domů a převážně muslimské obyvatelstvo. Po druhém srbském povstání, které vedlo k nezávislosti Srbského knížectví však byli tito muslimové vystěhováni. V moderní době se Jagodina rozvíjela především díky svému dobrému dopravnímu spojení se zbytkem Srbska.\n"}
{"id": "1026309", "url": "https://cs.wikipedia.org/wiki?curid=1026309", "title": "Coupe Banque Nationale 2014 – ženská dvouhra", "text": "Coupe Banque Nationale 2014 – ženská dvouhra\n\nDo soutěže ženské dvouhry na tenisovém turnaji Coupe Banque Nationale 2014 nastoupilo třicet dva hráček. Obhájkyní titulu byla Lucie Šafářová, jež se rozhodla turnaje nezúčastnit.\n\nSoutěž dvouhry vyhrála držitelka několika věkových rekordů ženského tenisu a nenasazená Chorvatka Mirjana Lučićová Baroniová, která ve finále zdolala americkou turnajovou jedničku Venus Williamsovou ve dvou setech 6–4 a 6–3. Na okruhu WTA Tour si tak připsala třetí turnajovou trofej kariéry z dvouhry a premiérový titul v probíhající sezóně, když naposledy předtím triumfovala na květnovém Croatian Bol Ladies Open v roce 1998.\n\n\n"}
{"id": "1026313", "url": "https://cs.wikipedia.org/wiki?curid=1026313", "title": "A. W. Buck House", "text": "A. W. Buck House\n\nA.W. Buck House je dům stojící na 615 N. Center Street v Ebensburgu, Cambria County v Pensylvánii. Byl postaven v roce 1889 ve stylu královny Anny. Patrové křídlo s věží bylo přistavěno v roce 1903. Budova z cihel byla postavena jako soukromé sídlo pro bankéře A. W. Bucka, křídlo bylo přistavěno při příležitosti svatby jeho jediné dcery. V roce 1923 ho zakoupila římskokatolická církev pro kongregaci sester svatého Josefa. Cambria County Historical Society získala budovu v roce 1990 jako své sídlo a provozuje zde místní historické muzeum.\n\nV roce 1995 byl zařazen do National Register of Historic Places.\n\n"}
{"id": "1026314", "url": "https://cs.wikipedia.org/wiki?curid=1026314", "title": "Taškent Open 2014 – ženská dvouhra", "text": "Taškent Open 2014 – ženská dvouhra\n\nDo soutěže ženské dvouhry na tenisovém turnaji Taškent Open 2014 nastoupilo třicet dva hráček. Obhájkyní titulu byla nejvýše nasazená Srbka Bojana Jovanovská, jež se opět probojovala do finále.\n\nSinglovou soutěž vyhrála třetí nasazená Italka Karin Knappová, která ve finále zdolala Jovanovskou ve dvou setech 6–2 a 7–6. Na okruhu WTA Tour si tak připsala premiérovou turnajovou trofej kariéry, když v průběhu soutěže neztratila ani jeden set.\n\n\n"}
{"id": "1026316", "url": "https://cs.wikipedia.org/wiki?curid=1026316", "title": "Uberaba", "text": "Uberaba\n\nUberaba je město v regionu Triângulo Mineiro brazilském státě Minas Gerais. V roce 1975 mělo 160 000 obyvatel. Na počátku 21. století počet obyvatel města překročil 300 tisíc. Je to významné centrum průmyslu, ať už potravinářského, stavebního, či dopravy. Je to rovněž významná křižovatka cest.\n\nMěsto se rozkládá v nadmořské výšce kolem 823 metrů. Původní osadu založil v roce 1809 Antônio Eustáquio da Silva e Oliveira.\n"}
{"id": "1026318", "url": "https://cs.wikipedia.org/wiki?curid=1026318", "title": "Taškent Open 2014", "text": "Taškent Open 2014\n\nTaškent Open 2014 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem městské tenisového centra. Konal se mezi 8. až 13. zářím 2014 v uzbekistánské metropoli Taškentu jako 16. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala jako v předešlém ročníku třicátá šestá tenistka světa Bojana Jovanovská ze Srbska, která byla současně obhájkyní titulu. Ve finále podlehla Italce Karin Knappové, jež vybojovala premiérovou trofej na okruhu WTA Tour. Deblovou soutěž opanovala srbsko-česká dvojice Aleksandra Krunićová a Kateřina Siniaková.\n\nNásledující hráčky obdržely divokou kartu do hlavní soutěže:\n\nNásledující hráčka postoupila do hlavní soutěže v důsledku chráněného žebříčku:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do hlavní soutěže:\n\n\n"}
{"id": "1026326", "url": "https://cs.wikipedia.org/wiki?curid=1026326", "title": "Tahoma", "text": "Tahoma\n\nTahoma (dříve nazývaná Chambers Lodge) je obec s charakteristikou CDP na hranici okresů Placer a El Dorado v Kalifornii v USA. Nachází se na břehu jezera Tahoe ve vzdálenosti 3,2 km od Homewoodu. Má 1191 obyvatel, z čehož 780 spadá do okresu El Dorado a 411 do okresu Placer. Místní poštovní úřad se ZIP kódem 96142 byl otevřen v roce 1946.\n"}
{"id": "1026330", "url": "https://cs.wikipedia.org/wiki?curid=1026330", "title": "Povodeň v Nizozemsku 1953", "text": "Povodeň v Nizozemsku 1953\n\nPovodeň v Nizozemsku 1953 byla rozsáhlá povodeň způsobená silnou bouří, která proběhla v noci ze soboty na neděli 31. ledna - 1. února 1953. Bouře zasáhla území Skotska, Anglie, Nizozemska a Belgie.\n\nKombinace vysokého přílivu, poklesu tlaku a větru o síle orkánu způsobila nad Severním mořem vysoké vzedmutí mořské hladiny až o 5,6 metru. Moře překonalo ochranné hráze a způsobilo rozsáhlé záplavy. V Nizozemsku, kde se 20 % země nachází pod úrovní hladiny moře a 50 % nepřesahuje nadmořskou výšku 1 metr způsobilo protržení hrází rozsáhlé záplavy v nichž přišlo o život 1 836 lidí a bylo zničeno mnoho majetku. Nejvíce postiženou oblastí byla nizozemská provincie Zeeland. V Anglii bylo zabito 307 lidí, 19 ve Skotsku a 28 v belgických Západních Flandrech. Vysoké ztráty na životech byly způsobeny tím, že povodeň udeřila v noci, když lidé spali.\n\nDalší oběti si bouře vyžádala na pobřeží Severní Evropy stejně jako v Severním moři. V Severním průlivu západně od Belfastu se v bouři potopil trajekt MV Princess Victoria a stejný osud potkal mnoho rybářských lodí.\n\nV reakci na tuto katastrofu rozhodly vlády Nizozemska a Spojeného království o posílení ohraných hrází a dalších prvků. Nizozemsko rozvinulo systém protipovodňových hrází Deltawerken. Spojené království vybudovalo protipovodňové bariéry na řekách Temži a Hull.\n\n"}
{"id": "1026339", "url": "https://cs.wikipedia.org/wiki?curid=1026339", "title": "Argonantus", "text": "Argonantus\n\nArgonantus je pseudonym českého autora historické fikce, hororu a fantasy. Zároveň se jedná o postavou středověkého kronikáře vystupujícího v řadě příběhů tohoto autora.\n\n\n"}
{"id": "1026340", "url": "https://cs.wikipedia.org/wiki?curid=1026340", "title": "Reportér (časopis)", "text": "Reportér (časopis)\n\nReportér je český časopis, který vychází měsíčně od září 2014. Šéfredaktorem je Robert Čásenský, mezi členy redakce patří například investigativní novináři Jaroslav Kmenta, Adéla Dražanová, Tomáš Poláček či Michal Musil, kteří odešli z Mladé fronty DNES poté, co noviny koupil Andrej Babiš.\n\nReportážně-investigativní měsíčník má tištěnou i digitální podobu s rozsahem 130–150 stran, na kterých jsou původní reportáže z Česka i ze zahraničí. Časopis vydává a stejnojmenný web provozuje společnost Reportér magazín s. r. o., kterou založil a vlastní Robert Čásenský. Provoz je financován z prodeje výtisků, inzerce a z nadačního fondu \"Reportér - nadační fond pro podporu a rozvoj nezávislé žurnalistiky\". \n\nMagazín používá stejný název jako časopis Reportér, který vycházel v Československu v šedesátých letech dvacátého století a jehož vydávání bylo z politických důvodů zastaveno na počátku normalizace v květnu 1969. „Nechceme se tvářit, že na tento časopis navazujeme, protože tak to není. Ovšem práce jeho redaktorů si lze i po těch letech vážit. Považoval jsem také za slušné dát vědět posledním žijícím členům redakce, že začne vycházet časopis s tímto názvem,“ řekl v červnu 2014 zakladatel magazínu Robert Čásenský. Do prvního vydání Reportéra v září 2014 napsal krátký fejeton Jiří Hanák, jeden z novinářů, který pracoval v šedesátých letech pro zmíněný stejnojmenný časopis.\n\nTvůrci magazínu Reportér se při vzniku konceptu inspirovali podle vlastních slov u amerických časopisů The New Yorker nebo The Atlantic, pro které jsou typické dlouhé, propracované články. „Nechci tím říkat, že je naší ambicí být jako oni, to by bylo příliš smělé. Ale zážitku, který si lidé při čtení takových textů odnesou, bychom se rádi přiblížili… Zaměříme se na texty, které vyžadují dobré autory a zároveň dostatek času na kvalitní zpracování,“ uvedl šéfredaktor Čásenský v červnu 2014.\n\nV první části měsíčníku, v rubrice Report vycházejí investigativní články a reportáže. Následují České počiny, které se zaměřuje na příběhy lidí, institucí i firem, kteří jsou ve svých oborech úspěšní. Další rubrikou je například Střední Evropa, která se pravidelně věnuje dění u sousedů a v nejbližším regionu České republiky. V každém vydání Reportéra vychází také povídka: mezi jejími autory se už mimo jiné objevili Jiří Hájíček, Jaroslav Rudiš, Michal Viewegh, Ivan Klíma, Iva Pekárková, Miloš Urban, Petra Soukupová, Emil Hakl, Karol Sidon, Irena Dousková, Michael Žantovský, Martin Reiner či Petr Placák.\n\nRedakci Reportéra tvoří sedm stálých autorů a širší okruh spolupracovníků. Mezi pravidelné patří například fotografové Tomáš Třeštík a Stanislav Krupař, své články v měsíčníku publikují i spisovatel Miloš Doležal, publicista Ján Simkanič nebo vysokoškolský pedagog Josef Šlerka. Do prosince 2016 vycházel v Reportéru pod názvem Z onoho světa pravidelný fejeton spisovatele Pavla Kohouta, v lednu 2017 se na stejném místě pod názvem Po přeslici začaly objevovat fejetony jeho dcery, spisovatelky Terezy Boučkové.\n\nOd svého vzniku v roce 2014 získal magazín Reportér různá ocenění.\n\n\n\n\n\n\n\n\"Tištěný náklad\" prvního čísla v září 2014 dosáhl 50 000 výtisků. Průměrný \"prodaný náklad\" se v květnu 2015 pohyboval kolem 27 000 výtisků. Společnost Reportér magazín vykázala za rok 2015 ztrátu 5 milionů korun při tržbách 26 milionů korun. „Projekt je plánovaný se střízlivými náklady jako dlouhodobý. Máme tříletý postupný plán vývoje“ uvedl na začátku startu časopisu šéfredaktor Čásenský.\n\n\n"}
{"id": "1026343", "url": "https://cs.wikipedia.org/wiki?curid=1026343", "title": "Afflicted", "text": "Afflicted\n\nAfflicted byla švédská metalová kapela založená roku 1988 ve Stockholmu původně pod názvem Afflicted Convulsion. Jejím předchůdcem byla thrash metalová kapela Defiance. V roce 1990 se po vydání tří demonahrávek přejmenovala na Afflicted. Zpočátku hrála technical death metal, později power metal. Kapela označovala svůj styl jako „Psychodelic Ultraviolent Heavy Grindcore“. V roce 1995 se rozpadla.\n\nPrvní studiové album skupiny se jmenuje \"Prodigal Sun\" a vyšlo v roce 1992.\n\n\n\n\n\n"}
{"id": "1026344", "url": "https://cs.wikipedia.org/wiki?curid=1026344", "title": "Coupe Banque Nationale 2014", "text": "Coupe Banque Nationale 2014\n\nCoupe Banque Nationale 2014 byl tenisový turnaj pořádaný jako součást ženského okruhu WTA Tour, který se hrál na krytých dvorcích s kobercem v halovém komplexu PEPS de l'Université Laval. Konal se mezi 8. až 14. zářím 2014 v kanadském Québecu jako 22. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala americká světová dvacítka Venus Williamsová, která prohrála finále s Chorvatkou Mirjanou Lučićovou Baroniovou. Ta docílila „doublu“ , když také vyhrála deblovou soutěž v páru s Češkou Lucií Hradeckou.\n\nRočník 2014 získal nové pojmenování Coupe Banque Nationale v důsledku sponzoringu kanadského bankovního domu, když od svého vzniku v roce 1993 až do roku 2013 nesl turnaj název Challenge Bell.\n\nNásledující hráčky obdržely divokou kartu do hlavní soutěže:\n\nNásledující hráčka postoupila do hlavní soutěže v důsledku chráněného žebříčku:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do hlavní soutěže:\n\n"}
{"id": "1026349", "url": "https://cs.wikipedia.org/wiki?curid=1026349", "title": "Znakové jazyky indiánů z Velkých plání", "text": "Znakové jazyky indiánů z Velkých plání\n\nZnakové jazyky indiánů Velkých plání jsou různé manuálně kódované jazyky, které jsou nebo byly používány původními obyvateli, indiány z Velkých plání, ve Spojených státech amerických a v Kanadě. Nejznámější je Standardní znakový jazyk z plání, kontaktový jazyk (mezinárodní pomocný jazyk) používaný mezi těmito národy.\n\nPůvodnější znakové jazyky, které by předcházely znakovému jazyku z plání, pokud nějaké existovaly, nejsou známé, a to zejména z důvodu nedostatku psaných záznamů z té doby. První záznamy o kontaktu mezi Evropany a domorodými Američany z regionu Gulf Coast, nynějšího Texasu a severního Mexika, které pochází z doby příjezdu Evropanů do této oblasti, již obsahují poznámku o plně zformovaném znakovém jazyce, který je zde domorodci používán. Tyto záznamy obsahují zápisy cestovatele Cabezy de Vaca z roku 1527 a Coronada z orku 1541.\n\nV důsledku několika různých faktorů, včetně masivního vylidňování a amerikanizace původních Američanů ze severní části země, množství uživatelů znakového jazyka z plání po příjezdu Evropanů velmi klesalo. V roce 1885 se odhadovalo, že uživatelů „sign-talking Indians“ bylo přes 110 000, a to na území Blackfoot, Cheyenne, Sioux, Kiowa and Arapaho.[3]. V 60. letech z tohoto čísla zbylo již jen malé procento. V současné době je uživatelů znakového jazyka z plání již jen hrstka (zdorj 4). \n\nWilliam Philo Clark, který sloužil v armádě Spojených států na severních pláních během indiánských válek, byl autorem publikace Indiánský znakový jazyk, která byla poprvé vydána v roce 1885 (\"The Indian Sign Language with Brief Explanatory Notes of the Gestures Taught Deaf-Mutes in Our Institutions and a Description of Some of the Peculiar Laws, Customs, Myths, Superstitions, Ways of Living, Codes of Peace and War Signs\"). Je to komplexní lexikon znaků, který je doplněn vhledem do indiánské kultury a historie. Zůstává v tisku. \n\nUžívání znakového jazyka bylo zdokumentováno napříč mluvčími nejméně 37 mluvených jazyků, a to z 12 jazykových rodin, kteří byli rozšířeni na území větším než 1 milion čtverečních mil (2,6 milionu čtverečních kilometrů). V nedávné historii byl vysoce rozvinutý mimo jiné mezi Crow, Cheyenne, Arapaho, a Kiowa, mezi prvními třemi zmíněnými, tedy Crow, Cheyenne, and Arapaho, zůstává i nadále silný. \n\nKaždý národ používá odlišný manuálně kódovaný jazyk, obdobně jako tomu bylo v domorodé Austrálii. Kromě toho, byl používán i tzv. „obchodní pidgin“, který ale nebyl nikdy více rozšířen, spíše se používal mezi „zcestovatelskou elitou“ - \"well-traveled elite\". Tento kontaktový jazyk může být rozlišován jako Plains Sandart SL oproti rodovému názvu Plains Indian SL, z důvodu rozličných etnických forem. Tyto jmenované nebyly údajně používány samotnými neslyšícími, ti používali místo toho domácí znaky (angl. home signs).\n\nZnakování začalo nejspíše na jihu, pravděpodobně v severním Mexiku nebo Texasu a rozšířilo se v nedávné době pouze do plání. Tento názor ale může být pouze artefakt evropského pozorování. Znakování, nebo přinejmenším kontaktové znakování, se rozšířilo do Sauk, Fox, Potawatomi, Cherokee, Chickasaw, Choctaw, and Caddo po jejich přesídlení do Oklahoma. Prostřednictvím Crow tento nahradil odlišný Plateau Sign Language mezi východní národy, které ho používaly - Coeur d’Alene, Sanpoil, Okanagan, Thompson, Lakes, Shuswap, and Coleville in British Columbia, se západními národy se zaměňuje za Chinok Jargon.\n\nJednotlivé národy rozděleny podle jazykových rodin jsou:\n\ndalším národem, o kterém jsou zmínky je i z Wyandot v Ohiu\n\nExistují 4 základní parametry znaku v indiánském jazyku z plání: umístění ruky, její pohyb, tvar a orientace \n\n\nuvádět se mohou ještě další parametry, jako například rysy obličeje (facial features), nicméně ty jejich funkce je spíše suprasegmentální a nejzásadnější parametry představují výše zmíněné 4.\n\nPřestože parametry znaku jsou zde vyjmenovány jednotlivě pod sebou, ve skutečnosti se artikulují vždy najednou, jen tak lze vytvořit jednotlivý znak.\n\nIt is not clear how many of the differences were distinctive (phonemic).\n\nTvar ruky\n\nThe Bureau of American Ethnology publikoval glossary znaků PISL, které ilustrovaly použité tvary rukou (zdroj 12). Jednotlivým tvarům ruky byla přiřazena písmena abecedy.\n\npěst, palec před prsty (A nebo B)\npěst, palec vedle prstů (C)\nprsty sevřené, palec se dotýká prostředku ukazováčku (D)\nprsty ohnuté, palec se dotýká špičky ukazováčku (E)\nprsty ohnuté, palec vedle prstů (F)\nprsty ohnuté, palec se dotýká špiček prstů (G)\nprsty lehce ohnuté, palec vedle ukazováčku (H)\npěst, kromě ukazováčku, který je ohnutý a dotýká se špičky palce (I)\npěst, kromě ukazováčku, který je vytyčen (J,K nebo M)\npěst, kromě ukazováčku a palce, který se v posledním článku ohýbá do úhlu 90° a dotýká se ukazováčku (L)\npěst, kromě ukazováčku a prostředníčku, které jsou vytyčeny (N)\npalec, ukazováček a prostředníček jsou vytyčené a oddělené ukazují nahoru, prsteníček a malíček jsou ohnuté (O)\nvšechny prsty jsou oddělené a ukazují nahoru, dlaň je ve tvaru mističky (cupped) (P a Q)\nvšechny prsty jsou úplně vytyčené a oddělené (R)\nvšechny prsty jsou úplně vytyčené a u sebe (S a T)\nFingers gathered to a point, palm cupped, with thumb in the middle (U)\nprsty jsou lehce ohnuté, palec je vedle ukazováčku (V)\nvšechny prsty jsou vytyčené a uvolněné (Y)\n\nUmístění\n\nPISL používá níže uvedená umístění. Znaky se vyskytují nejčastěji v neutrálních prostorech zdroj 9).\n\nlevá strana vedle těla\npravá strana vedle těla\nneutrální porstor (ve středu před tělem)\nhorní neutrální prostor\nspodní neutrální prostor\npravý neutrální prostor\nlevý neutrální prostor\nústa\nnos\nbrada zpředu\npod bradou\ntvář\noči\npod nosem (nad ústy)\nčelo\nvrchol hlavy (attached to top of head)\nstrana hlavy (attached to head above ear)\nhead back (attached to back of head)\npravá strana hlavy (prostor u pravé strany hlavy)\nlevá strana hlavy (prostor u levé strany hlavy)\nprostor před hlavou na levé straně\nprostor před hlavou na pravé straně\nnad hlavou\nucho (attached to head at ear)\nvedle ucha (prostor vedle ucha)\nzápěstí\nvršek dlaně\nspodek dlaně\nlevá strana ruky\npravá strana ruky\npod rukou\nnad rukou\nprsty\npřed obličejem (prostor před obličejem)\nhruď\npravás tana hrudi\nlevá strana hrudi\nkoleno\npředloktí\nrameno\nnohy\n\nOrientace\n\nToto je výčet, kam může směřovat dlaň (zdroj 9)\n\nnahoru\ndolů\nNon-dominant side\nDominant side\nke znakujícímu\nod znakujícího\n\nPohyb\n\nNíže vyjmenované pohyby se vyskytují v PILS. V určitých situacích mohou být pohyby opakované (zdroj 9).\n\nstatický (bez pohybu)\ndolů\nnahoru\ndopředu\ndozadu\nk dominantní straně\nk nedominantní straně\n\n\n\n\n\n\"PISL\"\n\"Indian\" Sign Language Dictionary\n\"Letter Signs in Plains Indian Sign Language, Image in Harper's Magazine (March 1880)\"\n"}
{"id": "1026364", "url": "https://cs.wikipedia.org/wiki?curid=1026364", "title": "HC Jaguars Lipolec", "text": "HC Jaguars Lipolec\n\nHC Jaguars Lipolec (celým názvem: Hockey Club Jaguars Lipolec) byl český klub ledního hokeje, který sídlil ve městě Dačice v Jihočeském kraji. Zanikl v roce 2007. V sezóně 2006/07 působil v Jihočeském krajském přeboru, čtvrté české nejvyšší soutěži ledního hokeje.\n\n\n\nZdroj: \n\n\n\nZdroj: \n\n"}
{"id": "1026365", "url": "https://cs.wikipedia.org/wiki?curid=1026365", "title": "Pokaždé, když onanujete, Bůh zabije koťátko", "text": "Pokaždé, když onanujete, Bůh zabije koťátko\n\nPokaždé, když onanujete, Bůh zabije koťátko (anglicky \"Every time you masturbate… God kills a kitten\") je obrázek (internetový mem) vytvořený členem websitu Fark.com v roce 2002. Zobrazuje kotě pronásledované dvěma Dōmo-kuny (maskoti japonské veřejnoprávní televizní společnosti NHK) a text: „Pokaždé, když onanujete, Bůh zabije koťátko. Prosím, myslete na koťátka.“ (Every time you masturbate… God kills a kitten. Please, think of the kittens.).\n\nSlogan se původně objevil jako titulek „Fakt: pokaždé, když onanujete, Bůh zabije koťátko. Kolik jich ještě musí zemřít?“ (Fact: Every Time You Masturbate, God Kills a Kitten. How Many More Have to Die?) s fotografií kotěte na obálce satirické publikace \"Gonzo\".\n\nMichiganská církev Westwinds Community Church v USA slogan použila v antipornografické kampani.\n\n"}
{"id": "1026366", "url": "https://cs.wikipedia.org/wiki?curid=1026366", "title": "SK z Bor", "text": "SK z Bor\n\nSK z Bor (celým názvem: Sportovní klub z Bor) byl český klub ledního hokeje, který sídlil v Plzni v Plzeňském kraji. Zanikl v roce 2015. V letech 2010–2015 působil v Plzeňské krajské soutěži - sk. A, páté české nejvyšší soutěži ledního hokeje.\n\nSvé domácí zápasy odehrával na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1026367", "url": "https://cs.wikipedia.org/wiki?curid=1026367", "title": "Magie u Slovanů", "text": "Magie u Slovanů\n\nMagie byla důležitou součástí věrských představ a praktik ve slovanské předkřesťanské i lidové kultuře. Její provozování se věnovali specialisté nazývaní například čarodějové, vědmy nebo volchové, kteří ji mohli užívat k prospěšným i škodlivým účelům. Je možné že v předkřesťanské době představovali vrstvu náboženských a rituálních specialistů, kteří uchovávali slovanskou mýtopoetickou tradici.\n\nV historických pramenech i lidové kultuře lze nalézt řadu označení, která používaly či používají slovanské národy pro osoby praktikující magii.\n\nČeské \"čaroděj\" a starší varianta \"čarodějník\" vychází ze slova \"čaroděje\" „kouzla“ a lze je spojit s rytím čar a obrazců při provozování magie. Své protějšky má tento výraz také v polštině a církevní slovanštině. Slovo čaroděj spojováno spíše s praktikanty škodlivé magie, stejně jako výraz \"černokněžník\" odvozený od „černé knihy“, tedy grimoáru.\n\nSpíše s prospěšnou magií byla spojována pojmenování související s věděním, poznáním, věštěním, hadačstvím či moudrostí. Jedná se například o slova \"vědma\", \"vědun\", \"věd\", \"znachar\", \"vrač\" či \"vražec\" a jejich ženské protějšky.\n\nSlovenské striga/strigôň a polské strzyga/strzygoń pochází z řecko-latinského strix „puštík“ které později začalo označovat čarodějnici. Cizího původu je též české kouzelník vycházejí z německého \"Gaukler\" „kejklíř, kouzelník“.\n\nMagická praxe byla u Slovanů velmi různorodá, jak naznačuje množství pojmů označující její praktikanty. Zahrnovala především věštění, ochranu před zlem nebo naopak jeho vyvolání, léčení bylinami či zaříkáváním, výrobu jedů, prostředků proti početí, amuletů a talismanů, kouzel lásky, přivolávání deště, zajištění úrody a plodnosti i pomoc při rodinných a kolektivních obřadech. Ač čarodějové nebyli organizováni a především ženy vystupovaly v tomto povolání spíše skrytě, měly v důsledku svázání magie s každodenním životem ve společnosti velký vliv. Podle analogií je však možné soudit, že určitá volná forma bratrstva střežícího své znalosti a zajišťující iniciace mohla existovat. Někdy je původ umění slovanských čarodějů odvozován od ugrofinských a turkických šamanů, ale existence magických specialistů je natolik všeobecně rozšířena, že je tato teorie nepravděpodobná.\n\nU christianizovaných Slovanů je doloženo upadání do extáze, které souvisí s magií. K jejímu dosažení se používalo různých prostředků jako tanec, zpěv, vykuřování, půst, askeze a různé drogy jako konopí, konvalinka nebo květy akácie. Jediným historických dokladem o tomto fenoménu je zmínka Herborda, životopisce Otty Bamberského, který ve 12. století uvedl, že kněží Pomořanců při zaklínání upadají do křečí a šílenství.Typickým příkladem extatiků jsou dosud působící bulharští nestinari, kteří v květnu či červnu provádějí rituály, které původně zajišťovaly úrodu a zdraví. V rytmickém tanci kolem ohňů upadají do extáze a poté tančí bosí po ohništi a věští. Rusalii a kalušari, známí v Bulharsku a Makedonii, léčili tím, že okolo pacienty tančily v extázi, nejčastěji o letnicích, a na konci rozbíjeli nádobu s vodou, symbolizující démona nemoci. Připomínají obřady korybantů, kněží frýžské bohyně Kybelé. V severovýchodním Srbsku byly známy \"kraljice\", ženy, které na počátku letnic kráčely v průvodu, polévaly se pelyňkovou šťávou, vykuřovaly a tančily, až se dostaly do extáze, v které se jich údajně zmocňovaly rusalky. Archaickými slovanskými představami byla ovlivněna i ruská sekta chlystů, kteří také v tanci upadali do extáze.\n\nV Kosmově kronice se píše o třech sestrách nadaných magickým uměním, Kazi, znalé léčení bylinami a kouzelnictví, Tetce znalé kultovních rituálů, a konečně kněžně Libuši, věštkyni. V příběhu o Lucké válce vystupuje na straně Lučanů hadačka, která svému nevlastnímu synovi oznamuje že čarodějnice Čechů kouzly nabyly převahy nad hadačkami Lučanů a poradí mu kouzlo, které mu pomůže bitvu přežít. V Kristiánově legendě vystupuje místo Libuše bezejmenná panna hadačka. Kosmas také zmiňuje, jak kníže Břetislav II., vládnoucí v letech 1092, prosazoval v Čechách křesťanství:\n\nV polovině 12. století proti \"augures\", \"auguratrices\", \"carios\", \"incantatores\" a \"percantatores\" horlil také Homiliář opatovický.\n\nZ ruských písemných pramenů z doby christianizace jsou známi \"volchvové\", doložené je také české \"vlchvec\" a jihoslovanské \"vlhvica\". Toto pojmenování může souviset se slovesem \"vlъsnąti\" „mumlat, blábolit, mluvit nesrozumitelně“, ale také s bohem Veles, čarodějem Volchem Všeslajevičem, vílami staroseverkým vǫlva „vědma, věštkyně“ nebo finským velho „čaroděj“.\n\nV Pověsti dávných let z první poloviny 12. století jsou volchové často zmiňováni jako opozice proti sílícímu křesťanství. Podle tohoto díla ctili „Antikrista“ a tradovali dualistickou kosmologii o součinnosti Boha a Satana při stvoření světa. Postava Antikrista a Satana je nejspíše křesťanskou interpretací chtonického božstva kterým mohl být Veles. Dualismus a zmínky o extatických stavech a rituální zacházení s plodovou blánou – amnionem, je však také spojuje se šamany nebo furlánskými benandanty. O obavách z přetrvávajícího vlivu volchvů svědčí ruské penitenciály z 12. a 15. století, které zakazují styky s nimi. Souvislost s magií může mít také zmínka perského cestovatele Ibn Rusta, že nad vládcem Rusů měli moc jakýsi „lékaři“.\n\nPísemné prameny uvádí jejich podněcování ke vzpourám, především v období neúrody, například v roce 1024 v Suzdalu. V Novgorodu získal čaroděj na svou stranu proti biskupovi většinu obyvatel, postavil se mu pouze kníže Gleb, který čarodějovi rozťal hlavu sekyrou. Čarodějnice byly někdy pronásledovány a obviňovány z vyvolání neštěstí. Podle Pověsti dávných let za neúrody roku 1070 se objevili v Rostovu dva mágové a obviňovali z ní ženy ze zámožných rodin a poté cestovali po Volze a Šeksně až Bílému jezeru a všude naráželi na údajné čarodějnice.\n\nMimo východoslovanské prostředí existuje zpráv o čarodějích méně, ale přesto existují. Například papež Mikuláš I. zakazoval Bulharům, když se chystali přijmout křesťanství z Říma, provádět věštby a zaklínání. Ještě v 10. století svědčí o působení čarodějů legenda o svatém Naumovi a Kozmovi presbyterovi. V Polsku se již kníže Měšek v 10. století pokoušel o vymýcení čarodějů a čarodějek, přesto o nich mluví církevní prameny po celý středověk. Ještě v roce 1209 sebou polské vojsko mělo na tažení hadačku, která předpovídala zdárný výsledek boje. Ve 12. století zmínil existenci čarodějů a hadaček u Pomořanů Ebbo, životopisec Otty Bamberského.\n\nV ruském folklóru se běžně užívají označení pro čaroděje vycházející z vědomostí a znalostí pro ně příznačné, tedy znachar/znacharka a vedun/vědma. Podle některých názorů bylo slovo vědma původně používáno na dnešní Ukrajině, a až později se rozšířilo do Ruska. Pro ty, co používali především zlovolnou magii, bylo typické označení koldun/kolduňa.\n\nŽena se mohla stát vědmou více způsoby. Některé se přenášel dar magie z matky na dceru, jiné získaly tyto schopnosti službou Ďáblu nebo tím že s ním uzavřely manželství. Také mohly zdědit moc od umírající čarodějky nebo projít dlouhou výukou. Zpravidla je nešlo odlišit od běžných lidí, některé však měly malý srstnatý ocas, s léty narůstající, měly dva stíny nebo v odrazu v jejích očích bylo okolí vzhůru nohama. Pojetí vědem se na severu a jihu Ruska lišilo, podobně jako pojetí rusalek. Jižní čarodějky byly krásné a mladé, chodily bosé a prostovlasé. V noci požily kouzelný lektvar a na březovém koštěti, lopatě či pohrabáči vyletěly komínem na sabat na Lysou horu u Kyjeva. Jindy opustily tělo a v podobě motýla či můry škodily. Severní čarodějky byly zpravidla ošklivé a staré, často s hrbem či jinou fyzickou deformací, a scházely se na rozcestích či hranicích polí. Čarodějové i čarodějky se mohli měnit v různá zvířata, s vědmami byly spojovány především straky, ale i neživé předměty. Jejich zlovolná činnost zahrnovala ubližování mnoha způsoby; pohledem, zaklínadlem, bylinami nebo fouknutím do úst. Stejně jako koldunové také sesílali na člověka porču „poškození, uhranutí“, kterou člověk mohl spolknout či sebrat. Takto mohli způsobit nemoc i smrt, dále uměli vyvolat lásku či nenávist, ukrást déšť a rosu nebo znehodnotit úrodu. Nejčastěji však byly spojovány s ubližováním dobytku a kradením mléka.\n\nKoldunové se v mnohém podobali kolduňám a vědmám. Někteří byli nadpřirozeného původu, jiní měli za otce také čaroděje či čerta, další byli prokleti matkou před narozením nebo se narodili za nepříznivého postavení hvězd. Koldunem se také šlo stát léty vzdělávání nebo darováním moci od umírajícího čaroděje, která mohla být přijata i nevědomky. Byli úzce spojeni s ďáblem a podle některých představ uctívali Satana a zříkali se Boha a svých rodičů. Na pohled je nešlo od běžných lidí poznat, někteří však svým zjevem vyvolávali velkou úctu nebo byli naopak staří, mrzutí a zanedbaní. Lidem byli nebezpeční obzvláště o svatbách.\n\nČarodějové a čarodějky často vystupují v ruských bylinách jako je Dobryňa a Marinka nebo o Volchu Všeslajeviči, ale i různých slovanských pověstech a pohádkách.\n\nNa Slovensku se věřilo že magické schopnosti může být žena, většinou mladá dívka či stařena, i muž a lze je používat se zlým i dobrým úmyslem.. Jejich nadání mohlo být vrozené, darované Bohem i získané od Ďábla.\n\nZlá čarodějka byla nazývána \"striga\", \"bosorka\" či \"čarodejnica\" zatímco zlý čaroděj \"strigôň\", \"bosorák\" či \"čarodejník\". Většina lidových představ se vázala na ženy, které údajně mohly vyvolat bouři nebo kroupy, zničit úrodu, majetek a také zdraví či život lidí i zvířat. Mezi další motivy spojované s čarodějnicemi patří odebírání mléka kravám či jeho zkažení, uhranutí, vyvolávání duchů zemřelých, věštění a proměna ve zvíře, typicky kočku, ropuchu či sovu. Byl znám také motiv odletu na sabat po namazání kouzelnou mastí. Jako ochrana před nimi měl sloužit například kříž, česnek a vrbové nebo hlohové pruty. Někteří čarodějové také mohli způsobovat uhranutí neúmyslně, to se tradovalo o lidech se srostlým obočím a pronikavým pohledem.\n\nŽena užívají magii k prospěšným účelům byla nazývána \"bohyňa\", \"vedomkyňa\", \"vedma\", \"veštica\" či \"vražkyňa\", zatímco muž \"veštec\", \"vedomec\", \"vedomník\", \"vražec\" nebo \"pánbožko\", na Myjavsku také \"zemský boh\". Těmto lidem se přisuzovala schopnost léčit pomocí bylin a zaříkávání, pomoc při očarování či uhranutí, nalezení zloděje i milostná magie. Postava dobrého čaroděje především v Zamaguří a na Spišsku splývala magicky nadaného bači – čaroděje, nazývaného \"liečiteľ\", \"porábač\" či \"odrábač\", který požíval bázlivé úcty a respektu.\n"}
{"id": "1026368", "url": "https://cs.wikipedia.org/wiki?curid=1026368", "title": "Seznam žijících katolických biskupů Chorvatska", "text": "Seznam žijících katolických biskupů Chorvatska\n\nToto je seznam žijících katolických biskupů a arcibiskupů Chorvatska nebo těchto osob odsud pocházejících. Jsou rozděleny podle diecézí.\n\n"}
{"id": "1026369", "url": "https://cs.wikipedia.org/wiki?curid=1026369", "title": "HC Holýšov", "text": "HC Holýšov\n\nHC Holýšov (celým názvem: Hockey Club Holýšov) je český klub ledního hokeje, který sídlí ve městě Holýšov v Plzeňském kraji. Založen byl v roce 1947. Od sezóny 2010/11 působí v Plzeňské krajské soutěži - sk. C, sedmé české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává v Plzni na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1026372", "url": "https://cs.wikipedia.org/wiki?curid=1026372", "title": "Taťjana Sněžina", "text": "Taťjana Sněžina\n\nTaťjana Sněžina (14. května 1972 Vorošilovgrad, Sovětský svaz – 21. srpna 1995, 106. kilometr trasy Barnaul–Novosibirsk, Rusko) byla ruská hudební skladatelka a zpěvačka.\n\nNarodila se na Ukrajině v Luhansku, tehdy nesoucím jméno Vorošilovgrad, ve vojenské rodině. Již ve třech měsících se s rodiči přestěhovali na poloostrov Kamčatka. Ve městě Petropavlovsk - Kamčatskij nastoupila do hudební školy. Roku 1982 se pak s rodinou znovu přestěhovali, tentokrát do Moskvy. Tam aktivně působila ve školním dramatickém kroužku.\n\nV době studia i poté se zajímala především o výtvarné umění, ale i o zpěv. Napsala také mnoho básnických sbírek. Byla autorkou mnoha oblíbených ruských písní, snad nejznámější je píseň \"Pozovi menja s soboj\". \n\n21. srpna 1995 tragicky zemřela při dopravní nehodě na silnici mezi Barnaulem a Novosibirskem v Rusku.\n\nPo její smrti písně převzalo do svého repertoáru mnoho ruských zpěváků, mj. i Josif Kobzon, Kristina Orbakajte, Alla Pugačova nebo Taťjana Bulanova.\n"}
{"id": "1026384", "url": "https://cs.wikipedia.org/wiki?curid=1026384", "title": "Světlý týden", "text": "Světlý týden\n\nSvětlý týden je liturgické období v řeckokatolické a pravoslavné církvi, které trvá od Neděle Paschy (Nedele vzkříšení) do Světlé soboty. Tento týden má své specifické bohoslužebné předpisy, všechny bohoslužby slova se slouží podobně jako v neděli Paschy. Všechny bohoslužby se slouží v úplných kněžských rouších bílé barvy, dokonce i pohřeb, pokud připadne na tento týden. Carské dveře (královské dveře) i jáhenské dveře ikonostasu jsou celý týden otevřené, vynechává se čtení z knihy žalmů v bohoslužbě. Během všech bohoslužeb Světlého týdne by se mělo stát (výjimkou může být kázání). Mnohé části v liturgii svatého Jana Zlatoústého se nahrazují zpěvem TROPAR Paschy \"Kristus slavně vstal z mrtvých ...\" Pokud připadne na Světlý týden pohřeb, mnohé zpěvy se nahrazují paschálními (velikonočními) hymnami.\n\nVšechny bohoslužby Světlého týdne (s výjimkou božské liturgie) mají svou specifickou strukturu, ve které dominují radostné Paschální zpěvy, zatímco Kniha žalmů je redukována na minimum.\nV řeckokatolické církvi na Slovensku je celý týden bezpostní, v některých východních církvích je bezpostní období dokonce až do středy před Nanebevstoupením Pána.\n\n\n"}
{"id": "1026385", "url": "https://cs.wikipedia.org/wiki?curid=1026385", "title": "Ivan Jefimovič Petrov", "text": "Ivan Jefimovič Petrov\n\nIvan Jefimovič Petrov, (; Trubačevsk - 7. dubna 1958 Moskva) byl sovětský vojenský velitel ruského původu, od roku 1944 armádní generál, známý díky vedení obranných operací při Oděse a Sevastopolu v letech 1941 a 1942. Je také nositelem čestného titulu Hrdina Sovětského svazu (1945).\n\nPetrov se narodil v městečku Trubačevsk v Brjanské oblasti v rodině obuvníka Jefim Petrova. Jeho matka Jevdokija byla žena v domácnosti. Ivan Jefimovič měl ještě tři sourozence, bratra a dvě sestry. Nejstarší sestra Tatiana na něj naléhala aby začal studovat na chlapeckém gymnáziu. Do roku 1916 pak navštěvoval učitelský seminář ve městě Karačajevsk. V lednu roku 1917 začal studovat na poddůstojnické škole v Moskvě, kterou po půlročním výcviku ukončil a nastoupil do carské armády. Působil v řadách 156. Astrachaňského pěchotního pluku v hodnosti praporčíka. Ještě před nástupem na frontu onemocněl dyzentérii a po zdlouhavé léčbě byl propuštěn z armády. Na krátko se vrátil do rodného města, ale po tom, co se přiblížila fronta, rozhodl se odejít zpět k pluku do Astrachaně. Cestou k jednotce narazil na své bývalé spolubojovníky a odešel s nimi do Samary. V roce 1918 vstoupil do komunistické strany a Rudé armády. Zúčastnil se bojů během občanské války. Bojoval v oblasti Syzraně, Samary, Mcenska a Simbirsku proti československým legiím a ukrajinským kozákům na východní frontě v řadách 25. střelecké divize. Během bojů na Urale se oženil se Zojou Pavlovnou Jeftifejevovou. Od května 1920 sloužil na západním frontě který bojoval proti Polákům. Velel četě, byl předsedou vojenského soudu a komisařem pluku. Později velel různým jezdeckým jednotkám do velikosti brigády v rámci 1. jezdecké armády operující v Turkestánu. Pak velel horské střelecké divizi a aktivně se účastnil bojů proti basmačům.\n\nV průběhu let 1926 až 1931 dokončil velitelský kurz. Od roku 1933 do roku 1940 velel vyšší Taškentské pěchotní škole. V roce 1940 byl jmenován do funkce inspektora pěchotních vojsk středoasijské vojenského okruhu. Po zavedení generálské hodnosti v Rudé armádě byl 4. července 1940 povýšen do hodnosti generálmajora. V březnu 1941 byl Petrov pověřen vedením 27. mechanizovaného sboru, který se začal formovat ve Střední Asii.\n\nPo napadení Sovětského svazu nacistickým Německem, bylo formování mechanizovaného sboru rychle dokončeno a jednotka byla přesunuta do oblasti Brjansku. Nejvyšší velení však po špatných zkušenostech s nasazováním mechanizovaných sborů rozhodlo útvar zrušit a vojska rozčlenit na divize. Petrov byl následně převelený do Oděsy a pověřen formováním a následně vedením jezdecké divize.\n\n20. srpna 1941 byl pověřen vedením 25. čapajevské střelecké divize, s níž se podílel na obraně Oděsy. 5. října 1941 byl pověřen vedením Přímořské armády, přičemž bylo jeho úkolem evakuovat vojska z Oděsy na Krym, kde se v té době začala rapidně zhoršovat situace. Evakuace byla poměrně úspěšná, i když vojáci museli na bojišti zanechat většinu těžkých zbraní. Jednotky staženy na Krym, okamžitě zasáhly do bojů a pomohly odrazit první nápor na Sevastopol. Následně se podílel na organizaci obrany silně opevněného Sevastopolu během 250 dní trvajícího obléhání německými a rumunskými vojsky pod vedením Ericha von Mansteina. Petrov byl generálem, který se s oblibou pohyboval v první linií a zajímal se o své podřízené, na kterých morálce mu velmi záleželo. V průběhu bojů o Sevastopol úzce spolupracoval se svým náčelníkem štábu N. I. Krylovem.\n\nNěmcům se nakonec za přispění silné letecké a dělostřelecké podpory podařilo obranu města postupně přemoci a za těžkých ztrát na obou stranách ho obsadit. Petrov byl na základě Stalinova rozkazu spolu se svým štábem na poslední chvíli evakuován ponorkou Šč-209. Po úniku ze Sevastopolu se Petrov podílel na obranných bojích na severním Kavkaze, kde byl pověřen organizací horských jednotek pro zastavení německého postupu Kavkazem. Velel 44. armádě, později severokavkazskému frontu. Vojska tohoto frontu se účastnila novorossijsko-tamanské operace, podílela se na osvobozování poloostrově Taman, měst Majkop, Krasnodar a Novorossijsk. 9. října 1943 byl povýšen na armádního generála. V únoru 1944 Petrov neuspěl při vylodění na poloostrově Kerč. V důsledku neúspěchu Kerčsko-Eltigenské operace bylo Petrovovi odňato velení Přímořské armády, byl převelen do zálohy generálního štábu a degradován do hodnosti generálplukovníka.\n\nOd 13. března 1944 velel 33. armádě Západního frontu a již 12. dubna byl pověřen vedením 2. běloruského frontu. Od 6. srpna 1944 byl velitelem 4. ukrajinského frontu. 6. října 1944 mu byla navrácena hodnost armádní generál. V březnu 1945 se stal náčelníkem štábu 1. ukrajinského frontu, v jehož rámci se podílel na osvobozování Československa (Pražská ofenzíva).\n\n29. května 1945 mu bylo uděleno vyznamenání Hrdina Sovětského svazu.\n\nPo válce velel vojskům Turkestánského vojenského okruhu. V letech 1952 až 1953 působil jako 1. náměstek hlavního inspektora Sovětské armády, později jako náčelník hlavního velitelství bojové a fyzické přípravy vojsk, zástupce velitele pozemních vojsk a hlavní inspektor Ministerstva obrany SSSR. Působil také jako poslanec Nejvyššího sovětu.\n\nZemřel 7. dubna 1958 v Moskvě a je pohřben na Novoděvičím hřbitově.\n\n"}
{"id": "1026398", "url": "https://cs.wikipedia.org/wiki?curid=1026398", "title": "Silnice I/65", "text": "Silnice I/65\n\nSilnice I/65 je česká silnice I. třídy vedoucí Libereckým krajem. Vytváří přivaděč města Jablonec nad Nisou na silnici I/35 (E442), vedoucí z Prahy do Liberce. Celková délka silnice činí asi 8 km. Začíná na mimoúrovňové křižovatce mezi obcemi Rádlo a Jeřmanice, na hranici okresu Liberce. Pokračuje v okrese Jablonec nad Nisou kolem Rychnova u Jablonce nad Nisou do Jablonce nad Nisou – tam vede po ulicích \"Turnovská\" a \"Nová Pražská\". Končí na kruhovém objezdu se silnicí I/14. Plánuje se zkapacitnění na vystřídaný třípruh ve skoro celé délce.\n\n"}
{"id": "1026402", "url": "https://cs.wikipedia.org/wiki?curid=1026402", "title": "Antimajdan", "text": "Antimajdan\n\nAntimajdan byla série provládních demonstrací na Ukrajině, probíhající paralelně k protestnímu hnutí Euromajdan. 25. listopadu 2013 se uskutečnila v Kyjevě demonstrace na podporu vlády premiéra Mykoly Azarova, prezidenta Viktora Janukovyče a pro blízké vazby s Ruskem. Této demonstrace se zúčastnilo asi 10 000 lidí. Byla to reakce na velké protivládní hnutí na Ukrajině. Po úspěchu hnutí Euromajdan, který vyústil v sesazení prezidenta Viktora Janukovyče a nastolení přechodné vlády Arsenije Jaceňuka přerostly protesty v proruské nepokoje na Ukrajině 2014. Poté se uskutečnila anexe Krymu Ruskou federací a začala válka na východní Ukrajině.\n\nV lednu 2015 bylo i v Rusku zaregistrováno hnutí Antimajdan na podporu sesazené Janukovyčovy ukrajinské vlády. 21. února 2015, na první výročí svržení ukrajinského prezidenta Viktora Janukovyče, uspořádalo toto hnutí demonstraci v Moskvě, které se zúčastnilo přes 20 000 lidí. Ti demonstrovali proti nové ukrajinské vládě.\n\n\n"}
{"id": "1026409", "url": "https://cs.wikipedia.org/wiki?curid=1026409", "title": "Heinrich Teltschik", "text": "Heinrich Teltschik\n\nHeinrich Teltschik (13. září 1801 Suchdol nad Odrou – 8. listopadu 1878 Suchdol nad Odrou), byl moravský a rakouský politik německé národnosti, během revolučního roku 1848 poslanec rakouského Říšského sněmu.\n\nNarodil se v Suchdole nad Odrou, v rodině dědičného rychtáře (Erbrichter) Antona Teltshika a jeho manželky Anny. Byl posledním dědičným rychtářem v rodném Suchdole (funkce zrušena roku 1849). Vychodil místní obecnou školu a gymnázium v Opavě. Byl spolužákem Františka Palackého, přátelil se s Hansem Kudlichem.\n\nBěhem revolučního roku 1848 se zapojil do politického dění. V celostátních volbách roku 1848 byl zvolen na rakouský ústavodárný Říšský sněm. Zastupoval volební obvod Fulnek. Uvádí se jako rolník a dědičný rychtář. Patřil ke sněmovní pravici. Na sněmu zasedal i jeho bratr Franz Teltschik (1803–1869).\n\nHeinrich zemřel roku 1878. Pohřeb se konal za velké účasti veřejnosti na katolickém hřbitově v Suchdole poblíž takzvané rychtářské lípy.\n\n"}
{"id": "1026410", "url": "https://cs.wikipedia.org/wiki?curid=1026410", "title": "SS Cosmos", "text": "SS Cosmos\n\nSS Cosmos (Società Sportiva Cosmos) je sanmarinský fotbalový klub ze Serravalle založený v roce 1979.\n\n\n\n"}
{"id": "1026411", "url": "https://cs.wikipedia.org/wiki?curid=1026411", "title": "Franz Teltschik", "text": "Franz Teltschik\n\nFranz Teltschik (12. října 1803 Suchdol nad Odrou – 1869) byl moravský a rakouský politik německé národnosti, během revolučního roku 1848 poslanec rakouského Říšského sněmu.\n\nNarodil se v Suchdole nad Odrou, v rodině dědičného rychtáře (Erbrichter) Antona Teltshika a jeho manželky Anny. Byl spolužákem Františka Palackého ve škole hraběnky Truchsessové.\n\nBěhem revolučního roku 1848 se zapojil do politického dění. Byl zvolen do celoněmeckého Frankfurtského parlamentu. V doplňovacích volbách počátkem roku 1849 byl zvolen i na rakouský ústavodárný Říšský sněm. Zastupoval volební obvod Nový Jičín. Uvádí se jako úředník. V seznamu poslanců z ledna 1849 jeho jméno ještě nefiguruje. Do parlamentu nastoupil až na jeho poslední schůzi 13. března 1849. krátce poté byl sněm vládou rozpuštěn a Franz Teltschik tak do jeho činnosti fakticky nezasáhl.\n\nNa sněmu zasedal v letech 1848–1849 i jeho bratr Heinrich Teltschik (1801–1878).\n\n"}
{"id": "1026419", "url": "https://cs.wikipedia.org/wiki?curid=1026419", "title": "Martin Vítek", "text": "Martin Vítek\n\nMartin Vítek (??? – 8. listopadu 1885 Luhačovice) byl moravský a rakouský politik, během revolučního roku 1848 poslanec Říšského sněmu.\n\nBěhem revolučního roku 1848 se zapojil do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Uherský Brod. Uvádí se jako čtvrtláník. Patřil ke sněmovnímu bloku pravice, do kterého náležel český politický tábor, Národní strana (staročeši).\n\nOd roku 1848 do roku 1849 zasedal také jako poslanec Moravského zemského sněmu. Nastoupil sem po zemských volbách roku 1848 za kurii venkovských obcí, obvod Luhačovice. V případě časového zaneprádnění byl za něj na zemském sněmu ustanoven náhradník Šimon Prchla.\nZemřel v listopadu 1885.\n"}
{"id": "1026421", "url": "https://cs.wikipedia.org/wiki?curid=1026421", "title": "Seznam velkých inkvizitorů Španělska", "text": "Seznam velkých inkvizitorů Španělska\n\nVelký inkvizitor Španělska (latinsky: Inquisitor generalis) byl vedoucí úředník inkvizice. Titul obvykle odkazuje na hlavního inkvizitora španělské inkvizice.\n\nAsi nejslavnější inkvizitor byl španělský dominikán Tomás de Torquemada, který stál v čele španělské inkvizice.\n\nNásledující osoby vykonávaly funkci velkého inkvizitora Španělska v letech 1483–1820\n\n"}
{"id": "1026422", "url": "https://cs.wikipedia.org/wiki?curid=1026422", "title": "Pentimenti", "text": "Pentimenti\n\nPentimenti, (pl.), sing. pentimento (it. pentimento – změna úmyslu, lat. paenitére – litovat) ve výtvarném umění znamená změnu záměru umělce během práce na obraze. Původní kresba nebo malba je překryta dalšími vrstvami malby stejného stáří. U přemalby se nejedná o retušování, ale obvykle drobnou změnu kompozice nebo posun původní představy během tvůrčího procesu.\n\nPentimenti mohou zůstat částečně viditelné, často je však odhalí pouze moderní metody jako rentgenová analýza nebo zobrazení v infračerveném spektru. Je tak možné dobře identifikovat některé běžně používané pigmenty jako olověná běloba (rentgenové záření) nebo uhel (infračervené záření). Někdy je možno zviditelněním nejstarší vrstvy přesněji určit stáří obrazu, odhalit mladší restaurátorské zásahy nebo stanovit, že se jedná o kopii původního díla.\n\nPentimenti jsou pomocným důkazem autorské pravosti díla a jsou typické např. pro obrazy Petra Brandla nebo Rembrandta.\n\n\n"}
{"id": "1026424", "url": "https://cs.wikipedia.org/wiki?curid=1026424", "title": "Westler", "text": "Westler\n\nWestler (tj. \"Zápaďák\") je německý hraný film z roku 1985, který režíroval Wieland Speck podle vlastního scénáře. Film natočený v produkci ZDF popisuje vztah dvou mladíků ze Západního a Východního Berlína a realisticky zobrazuje nejen obtíže homosexuálů, ale i běžný život v tehdejším rozděleném Berlíně. Film byl v ČR uveden např. v listopadu 2006 na festivalu Mezipatra pod českým názvem \"Zápaďák\".\n\nFelix bydlí v Západním Berlíně v bytě se dvěma spolubydlícími. Jede na návštěvu ke svému kamarádovi Brucemu do Los Angeles. Bruce poté na týden přiletí za ním do Berlína. Oba si udělají výlet do východní části. Při procházce města je zpovzdálí pozoruje mladík. Felix ho na Alexanderplatzu osloví a seznámí se spolu. Thomas bydlí ve čtvrti Prenzlauer Berg na Kastanienallee a pracuje jako číšník v hotelu. S Felixem se do sebe zamilují a vymění si adresy. Felix začne pravidelně za Thomasem jezdit. Může však zůstat vždy jen jeden den a do půlnoci se musí vrátit zase zpět za hranice. Jeho časté přechody hranic jsou však podezřelé a na celnici má problémy. Thomas je zase přeřazen na práci na jatka. Thomas chce být na blízku s Felixem, a proto začne plánovat útěk na Západ. Rozprodá nábytek, cennosti uschová u své důvěrné sousedky Elke a odletí do Prahy, kde se setká s Felixem. V Praze zná Thomas kamaráda Pavla, který mu pomůže sehnat převaděče. Plán je odejet do Maďarska, odtud se dostat tajně do Jugoslávie a přes ni na Západ. V noci se Thomas rozloučí s Felixem na Karlově mostě a odchází za převaděčem. Závěr filmu tak zůstává otevřený.\n\n\n\"Westler\" je patrně nejznámější Speckův film. Berlínský filmový žurnalista Gian-Philip Andreas jej označil v rozhovoru s režisérem za jeden z nejdůležitějších německých queer filmů.\n\nÚvodní část filmu byla natočena v Los Angeles. Scény odehrávající se v exteriérech v Západním Berlíně a v Praze byly točeny v utajení na amatérský 8mm film, v těchto záběrech proto herci nemluví, respektive jejich hlasy nejsou slyšet. \n\n"}
{"id": "1026425", "url": "https://cs.wikipedia.org/wiki?curid=1026425", "title": "Abel Colley Tavern", "text": "Abel Colley Tavern\n\nAbel Colley Tavern je dům stojící v Menallen Township, Fayette County v Pensylvánii, který sloužil jako hostinec. Byl postaven asi v roce 1835 v novořeckém stylu. Je cihlový s pískovcovými základy. Byl zřízen jako zastávka pro cestující na National Road farmářem Abelem Colleymem.\n\nV roce 1995 byl zařazen do National Register of Historic Places.\n"}
{"id": "1026427", "url": "https://cs.wikipedia.org/wiki?curid=1026427", "title": "Primární ideál", "text": "Primární ideál\n\nPrimární ideál je pojem z oboru komutativní algebry. Jedná se o takový vlastní ideál formula_1 komutativního okruhu formula_2, pro který platí, že pokud formula_3 a formula_4, pak formula_5 pro nějaké přirozené číslo formula_6.\n\nVýznamná věta Laskera-Noetherové říká, že každý ideál noetherovského okruhu má primární rozklad, tedy může být vyjádřen jako průnik konečně mnoha primárních ideálů.\n\n"}
{"id": "1026428", "url": "https://cs.wikipedia.org/wiki?curid=1026428", "title": "Karl Wagner (politik)", "text": "Karl Wagner (politik)\n\nKarl Adolf Wagner (30. května 1806 Šumperk – 11. května 1877 Olomouc) byl moravský a rakouský průmyslník z Šumperku a politik německé národnosti, během revolučního roku 1848 poslanec rakouského Říšského sněmu, pak starosta Šumperka.\n\nPocházel z podnikatelské rodiny Wagnerů původem z Rohle, která dlouhodobě ovlivňovala průmyslový rozvoj Šumperska. Heinrich Wagner zde již na přelomu 18. a 19. století obchodoval s textilem. Na tento obor navázali i jeho dva synové, Franz Wagner (narozen roku 1765) a Karl Wagner. Oba byli aktivní v textilním podnikání a později společně založili v Šumperku obchod s přízí a plátnem. Postupně koupili další budovy a zahájili vlastní výrobu textilu. Firma měla roku 1804 320 ručních stavů a zaměstnávala 275 tkalců a více než tisíc přadláků. V roce 1802 bratři vybudovali i bělidlo v Rapotíně a roku 1812 přibylo další bělidlo v Rejhoticích. Po smrti Karla ho ve vedení podniku nahradil synovec Johann Kunz, který se po smrti Franze roku 1818 stal ředitelem firmy. Dědické spory ale způsobily bankrot podniku.\n\nKarl Adolf Wagner byl synem Franze Wagnera. Narodil se v roce 1806 a v roce 1834 zkrachovalou firmu převzal a obnovil výrobu. Zaměstnával 468 tkalců. Podporoval technologický rozvoj a mechanické předení, jehož průkopníky byly anglické, francouzské a belgické firmy. V roce 1839 inicioval vznik mechanické přádelny lnu a konopí v Šumperku, která byla první továrnou tohoto typu na Moravě. Vlastní stavba započala v roce 1841 a roku 1842 došlo k zahájení produkce. Karl Adolf působil jako obchodní ředitel podniku. Akcionáři byli četní šumperští měšťané. Kromě toho byl i veřejně aktivní. Od roku 1841 zasedal v šumperské městské radě.\n\nBěhem revolučního roku 1848 se zapojil do politického dění. V celostátních volbách roku 1848 byl zvolen na rakouský ústavodárný Říšský sněm. Zastupoval volební obvod Uničov. Uvádí se jako majitel textilní továrny. Patřil ke sněmovní levici.\n\nRoku 1848 se stal starostou Šumperku. Podle jiného zdroje zastával starostenský post v období let 1850–1857. Coby starosta se zasadil o výstavbu kanalizace a rozšíření hřbitova. V roce 1854 získal rakouský zlatý záslužný kříž s korunou.\n\nV 60. a 70. letech 19. století prodělala Wagnerova firma stagnaci a úpadek v důsledku zostřené konkurence dalších mechanických přádelen. Wagner čelil kritice za špatné hospodaření podniku, musel rezignoval na funkce a odešel do Olomouce, kde roku 1877 zemřel. Jeho původní textilní firma zastavila výrobu v roce 1880. Tovární objekty pak převzala firma Oberleithner, jejíž členové byli rovněž politicky aktivní na lokální i celostátní úrovni.\n\nMěsto Šumperk mu udělilo čestné občanství. V roce 1939 byla po něm pojmenována ulice v centru města, třída Karla Wagnera (dnes ulice Ležáky).\n"}
{"id": "1026431", "url": "https://cs.wikipedia.org/wiki?curid=1026431", "title": "SS Pennarossa", "text": "SS Pennarossa\n\nSS Pennarossa (Società Sportiva Pennarossa) je sanmarinský fotbalový klub z Chiesanuova založený v roce 1968. V logu klubu je červené brko (symbol Chiesanuova) a fotbalový míč. Klubové barvy jsou bílá a červená.\n\n\n"}
{"id": "1026436", "url": "https://cs.wikipedia.org/wiki?curid=1026436", "title": "Jan Zapletal (poslanec Říšského sněmu)", "text": "Jan Zapletal (poslanec Říšského sněmu)\n\nJan Zapletal (\"cca 1798\" – 16. února 1884 Osek nad Bečvou) byl moravský a rakouský politik, během revolučního roku 1848 poslanec Říšského sněmu.\n\nProfesí byl rolníkem. Uvádí se jako čtvrtláník z Radvanic.\n\nBěhem revolučního roku 1848 se zapojil do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Hranice. Uvádí se jako rolník. Patřil mezi slovanské poslance a byl řazen ke sněmovnímu bloku pravice, do kterého náležel český politický tábor, Národní strana (staročeši).\nZemřel v únoru 1884 ve věku 86 let.\n\nJeho bratr František Zapletal z Luběnova působil v 2. polovině 19. století jako vrchní státní návladní. Mezi jeho příbuzné patřil i Karel Zapletal (1841–1894), poslanec Moravského zemského sněmu a statkář v Radvanicích.\n"}
{"id": "1026438", "url": "https://cs.wikipedia.org/wiki?curid=1026438", "title": "Ireducibilní ideál", "text": "Ireducibilní ideál\n\nIreducibilní ideál je pojem komutativní algebry. Rozumí se jím takový ideál formula_1 komutativního okruhu formula_2, který není možné vyjádřit jako průnik dvou od něj různých ideálů.\n\n\n"}
{"id": "1026439", "url": "https://cs.wikipedia.org/wiki?curid=1026439", "title": "Attila József", "text": "Attila József\n\nAttila József (11. dubna 1905 Budapešť – 3. prosince 1937 Balatonszárszó) byl maďarský básník, který je považován za největšího maďarského básníka 20. století.\n\n\n"}
{"id": "1026440", "url": "https://cs.wikipedia.org/wiki?curid=1026440", "title": "Chrám svatých Borise a Gleba (Daugavpils)", "text": "Chrám svatých Borise a Gleba (Daugavpils)\n\nChrám svatých Borise a Gleba (, ), ve městě Daugavpils, je největší pravoslavný chrám v Lotyšsku. Nachází se v regionu Latgalsko, ve kterém žije velká ruská menšina.\n\nChrám byl postaven v letech 1904 až 1905 v novoruském architektonickém stylu, který byl typický pro sakrální architekturu Ruského impéria. Vybudovaný byl podle plánů ruského architekta M. Pozarova. V roce 1922 se stal farním chrámem a v roce 1938 získal status katedrálního chrámu. V roce 1925 se začaly v chrámu konat kromě ruských bohoslužeb i bohoslužby v lotyšském jazyce. Během druhé světové války nebyl sice poškozen, ale po ní ho poškodil požár. Později přišel i o status katedrálního chrámu. Přesto nebyl během sovětské vlády zavřený. Katedrální status byl chrámu vrácen v roce 1989.\n\nChrám prošel po roce 1990 rozsáhlými rekonstrukcemi. Největší z nich se uskutečnila v letech 2004 až 2008 Během ní získal chrám částečně svůj původní vzhled a byly pozlaceny jeho kopule. Chrám patří k typickým atributům latgalského města Daugavpils (Dvinsk) a je cílem návštěv pravoslavných věřících z Latgalska a celého Lotyšska, ale i ze zahraničí.\n\nChrám byl vybudován v novoruském architektonickém stylu a podobá se staroruským chrámům. Jeho ozdobou je deset pozlacených kopulí, které je vidět již zdálky. Krásná je i zvonice se čtyřmi zvony, které pravidelně vyzvánějí. Ikonostas zdobí nádherné ikony patronů chrámu - svatých Borise a Gleba, ale i ikony Spasitele a Bohorodičky. Do chrámu se vejde 5 000 věřících.\n\n"}
{"id": "1026441", "url": "https://cs.wikipedia.org/wiki?curid=1026441", "title": "Last Days of Humanity", "text": "Last Days of Humanity\n\nLast Days of Humanity (česky \"Poslední dny lidskosti\") je nizozemská goregrindová kapela založená roku 1989 v Severním Brabantsku. \n\nDebutní studiové album \"The Sound of Rancid Juices Sloshing Around Your Coffin\" vyšlo v roce 1998.\nKapela se v roce 2006 rozpadla, ale roku 2010 se opět zformovala.\n\n\n\n\n\n\n"}
{"id": "1026444", "url": "https://cs.wikipedia.org/wiki?curid=1026444", "title": "Tadeusz Różewicz", "text": "Tadeusz Różewicz\n\nTadeusz Różewicz (9. října 1921, Radomsko, Polsko – 24. dubna 2014, Wrocław) byl polský básník a dramatik.\n\nNarodil se v úřednické rodině, jako prostřední ze tří bratrů. Během války absolvoval důstojnický výcvik a pracoval s partyzánskou skupinou, kde se také seznámil se svojí budoucí ženou Wiesławou. Po válce začal studovat umění na Jagellonské univerzitě v Krakově. V roce 1947 vydal první básnickou sbírku \"Niepokój\". Socialistický režim jej označil za ideologa imperialismu.\n\nJe pochován na hřbitově při Kostele Wang v městě Karpacz.\n\n\n\n\n\n"}
{"id": "1026445", "url": "https://cs.wikipedia.org/wiki?curid=1026445", "title": "Fuck I'm Dead", "text": "Fuck I'm Dead\n\nFuck I'm Dead (volným překladem \"Kurva jsem mrtvý\") je australská grindcoreová (pornogrind, goregrind) kapela založená roku 2000 v Melbourne. Mezi zakládající členy patřili Tom Raetz (baskytara), Dave Hill (kytara a programování bicích) a Jay Jones (vokály). Do roku 2009 se kapela jmenovala Fuck…I’m Dead. \n\nDebutní demo \"Fuck...I'm Dead\" vyšlo v roce 2000, první studiové album \"Bring on the Dead\" o rok později.\n\n\n\n\n"}
{"id": "1026453", "url": "https://cs.wikipedia.org/wiki?curid=1026453", "title": "Chrám Neposkvrněného početí Panny Marie (Moskva)", "text": "Chrám Neposkvrněného početí Panny Marie (Moskva)\n\nChrám Neposkvrněného početí Panny Marie (, ) je římskokatolická katedrála v hlavním městě Ruska, Moskvě. Je jedním ze dvou katolických kostelů v Moskvě a největším v Rusku. Jako památkově chráněná budova je zařazena mezi ruské kulturní památky.\n\nChrám byl vybudován zejména pro potřeby polských katolíků v Moskvě, jichž zde na konci 19. století žilo kolem 30 000. Byl vybudován z příspěvků katolíků z celého Ruského impéria i zahraničí, ale zejména z Polska a Běloruska. Budoval se v letech 1901 až 1911 v novogotickém stylu podle plánů architekta T.B. Dworzeckého. Vysvěcen byl 21. prosince 1911. Mezi lety 1938 a 1996 byl komunisty uzavřen.\n\nSnahy o návrat chrámu katolíkům se objevovaly již v roce 1990. V tomto roce se konaly katolické bohoslužby před chrámem, neboť snahy o jeho vrácení nebyly zcela úspěšné a budova byla v dezolátním stavu. Katolická církev ho získala zpět v roce 1996 a hned začala nákladná rekonstrukce. Chrám slavnostně v roce 1999 vysvětil kardinál Angelo Sodano a získal status katedrály. V chrámu je místo pro 5 000 věřících. Slouží se v něm bohoslužby nejen v ruském jazyce, ale také v polském, anglickém, korejském, španělském, latinském a arménském jazyce.\n\n"}
{"id": "1026454", "url": "https://cs.wikipedia.org/wiki?curid=1026454", "title": "Kruh nezávislé inteligence", "text": "Kruh nezávislé inteligence\n\nKruh nezávislé inteligence (zkratka KNI) byla iniciativa, která vznikla v létě 1989 jako společenství akademických pracovníků, ochotných se podílet na monitorování a odborné kritice komunistických institucí a přípravě jejich reformy. Vznik Kruhu byl přímou reakcí na brutální potlačení lednových demonstrací během \"Palachova týdne\" a na zatčení Václava Havla.\n\nCílem KNI byla rehabilitace vzdělanosti a racionality, pravdy a poznání, dialogu a tolerance\n\nPrvní konspirativní noční schůzka proběhla na Matematicko-fyzikální fakultě UK v Troji. Zakládající schůzka Kruhu se uskutečnila koncem léta 1989 v domě Petra Kučery za účasti asi 50 členů. Byl zvolen řídící pracovní tým ve složení Josef Vavroušek, Ivan Gabal, Petr Kratochvíl, Ladislav Hlavatý, Libor Pátý, Lubomír Kopecký, Jaromír Juna a akademik Miroslav Katětov a dne 6. září 1989 vydal KNI prohlášení, které vysílaly zahraniční rozhlasové stanice. Další konspirativní noční schůze proběhla v loděnici v Modřanech. Následovala schůze na Přírodovědecké fakultě UK na Albertově, kde byl rovněž přítomen Ivan Havel. Postupně se připojilo asi 500 akademických pracovníků a také někteří novináři.\n\nKruh spoluorganizoval se studenty demonstraci 17. listopadu na Albertově, kde jako hlavní řečník vystoupil akademik Miroslav Katětov, a vzápětí po brutálním potlačení páteční demonstrace na Národní třídě se jeho členové aktivně podíleli na svržení komunistického režimu. Již v neděli 19. 11. vzniklo za redakce Josefa Vavrouška na Lékařské fakultě UK \"Provolání k akademické obci\", které bylo ještě týž den rozmnoženo na kopírce Realistického divadla a v pondělí distribuováno v ústavech ČSAV. \n\nČlenové KNI se významně podíleli na práci ústředí Občanského fóra v tzv. Špalíčku a později někteří z nich zastávali vládní funkce. Mezi zakládající členy patřili také Václav Žák, Petr Vopěnka a Ivan Pilip. \nNa počátku roku 1990 byli někteří členové KNI zvoleni do Komory volených zástupců pracovišť ČSAV, která měla za úkol reformovat Akademii věd, zvolit nové vedení a rehabilitovat vědecké pracovníky postižené během normalizace. \n\n "}
{"id": "1026456", "url": "https://cs.wikipedia.org/wiki?curid=1026456", "title": "Pavel Herda", "text": "Pavel Herda\n\nPavel Herda (* 23. srpna 1965) je bývalý český fotbalový brankář.\n\nV československé lize hrál za Bohemians Praha. Nastoupil ve 21 ligových utkáních. V Poháru UEFA nastoupil ve 2 utkáních proti KSK Beveren.\n\nKrátce působil i ve druholigové Zbrojovce Brno. Ve zbrojovácké brance se objevil v jediném soutěžním utkání (čs. pohár), které se hrálo v Jihlavě v srpnu 1991. Nedlouho poté mu však Jurij Smotryč na tréninku zlomil nohu, čímž Herdovo brněnské angažmá prakticky skončilo.\n\n\n"}
{"id": "1026457", "url": "https://cs.wikipedia.org/wiki?curid=1026457", "title": "Jan Zetek", "text": "Jan Zetek\n\nJan Zetek (* 25. srpna 1965) je bývalý český fotbalista, útočník.\n\nV československé lize hrál za Bohemians Praha. Nastoupil ve 2 ligových utkáních. Ve druhé nejvyšší soutěži hrál za VTJ Žatec.\n"}
{"id": "1026459", "url": "https://cs.wikipedia.org/wiki?curid=1026459", "title": "Ropojana", "text": "Ropojana\n\nRopojana (v srbské cyrilici Ропојана, albánsky Ropojanë) je dlouhé ledovcové údolí v pohoří Prokletije na jihu Černé Hory. Údolím protéká říčka Vruja, jedna ze zdrojnic Limu, v dolině se nachází kaňon říčky Skakavica. Údolí, které se táhne v severo-jižním směru až na hranici Černé Hory a Albánie, je ukončeno Ropojanským jezerem. \n\nV současné době je údolí častou turistickou destinací jak domácích, tak i zahraničních návštěvníků. Údolí je s výjimkou několika vesnic nedaleko města Gusinje, které jej ukončuje na severní straně, neobydlené. \n\nV dolině Ropojana se nachází vyvěračka Oko Skakavace a rovněž pramen s názvem Alipašini izvori. \n"}
{"id": "1026474", "url": "https://cs.wikipedia.org/wiki?curid=1026474", "title": "Josef Latzel", "text": "Josef Latzel\n\nJosef Latzel, též Philipp Josef Latzel (8. prosince 1813 Skorošice – 6. ledna 1897 Javorník), byl slezský a rakouský průmyslník a politik německé národnosti, během revolučního roku 1848 poslanec rakouského Říšského sněmu.\n\nProfesně působil jako průmyslový podnikatel v cukrovarnictví a politik. Od roku 1836 vlastnil statek ve slezských Bernarticích. Šlo o fojtství se statkem. Obec se nacházela v úrodné části Slezska a Latzel zde rozvinul úspěšně agrární velkopodnikání. Přímo v Bernarticích vznikl roku 1840 lihovar.\n\nV Horních Bernarticích (již na pruské straně hranice) založil cukrovar. Působil jako obchodník s přízí v rodných Skorošicích. V roce 1844 získal fojtství a statek v Tomíkovicích. Ještě před rokem 1848 zřídil v Tomíkovicích v době odbytové krize textilního průmyslu první tzv. přadláckou školu, která fungovala jako centrum pro výuku předení pro venkovské obyvatelstvo. Podle jiného zdroje ale hlavní iniciativu ve vzniku přadláckých kurzů měl jeho bratr Ernst Latzel (1809–1855), byť Josef na svém statku v Bernarticích tato školení rovněž nabízel.\n\nBěhem revolučního roku 1848 se zapojil do politického dění. V celostátních volbách roku 1848 byl zvolen na rakouský ústavodárný Říšský sněm. Zastupoval volební obvod Vidnava. Uvádí se jako statkář. Patřil ke sněmovní levici.\n\nRoku 1867 se podílel na vzniku \"Zemědělsko–lesnického spolku pro severozápadní Slezsko\" se sídlem ve Vidnavě. Koncem 19. století ještě v závěru svého života inicioval výstavbu železniční tratě Lipová Lázně – Javorník ve Slezsku.\n\nV podnikání mu pomáhal mladší bratr Anton Cajetan Latzel.\n"}
{"id": "1026481", "url": "https://cs.wikipedia.org/wiki?curid=1026481", "title": "Jiří Matoušek (basketbalista)", "text": "Jiří Matoušek (basketbalista)\n\nJiří Matoušek (16. srpna 1927 – 14. března 2012) byl československý basketbalista, a trenér. Je zařazen na čestné listině mistrů sportu.\n\nV československé basketbalové lize hrál v letech 1948-1959 celkem 12 sezón a dosáhl 10 medailových umístění. Hrál za Spartu Praha tři sezóny (1948-1951, 3x 2. místo), za ÚDA Praha šest sezón (1951-1956, 3x mistr Československa, 1x vicemistr) a za Slovan Orbis Praha tři sezóny (1956-1959, 2x mistr, 1x vicemistr), když v poslední sezóně vykonával funkci trenéra.\n\nS týmem Slovan Orbis Praha se zúčastnil dvou ročníků Poháru evropských mistrů, v roce 1958 hráli v základní skupině, v roce 1960 se probojovali až do semifinále, kde podlehli vítězi poháru ASK Rīga.\n\nZa reprezentační družstvo Československa hrál na Olympijských hrách 1952 v Helsinkách (10. místo) a na dvou Mistrovství Evropy – 1951 Paříž (2. místo), 1955 Budapešť (2. místo), na obou získal stříbrnou medaili. Za reprezentaci Československa v letech 1950 až 1957 celkem odehrál 61 zápasů. \n\n\n\n\n\n\n\n"}
{"id": "1026487", "url": "https://cs.wikipedia.org/wiki?curid=1026487", "title": "Josef Motyka", "text": "Josef Motyka\n\nJosef Motyka (1793 – 1865) byl slezský a rakouský politik, během revolučního roku 1848 poslanec Říšského sněmu.\n\nUvádí se jako vojenský důchodce a dohlížitel na jablunkovské šance.\n\nBěhem revolučního roku 1848 se zapojil do politiky. Ve volbách roku 1848 byl zvolen na ústavodárný Říšský sněm. Zastupoval volební obvod Frýdek. Uvádí se jako hejtmanský auditor na penzi. Patřil ke sněmovnímu bloku pravice, do kterého náležel český politický tábor, Národní strana (staročeši). Na sněmu se profiloval jako obhájce zrušení poddanství. Později byl pro své názory stíhán úřady. 5. září 1848 informoval obyvatele svého volebního obvodu o jednání sněmu.\n"}
{"id": "1026499", "url": "https://cs.wikipedia.org/wiki?curid=1026499", "title": "Hil Kabashi", "text": "Hil Kabashi\n\nMons. Hil Kabashi, O.F.M. (* 19. února 1941, Caparc) je albánský římskokatolický biskup, apoštolský administrátor Jižní Albánie a člen Řádu menších bratří.\n\nNarodil se 19. února 1941 v Caparcu, v bývalém Jugoslávském království. Na kněze byl vysvěcen 18. května 1969 a stal se členem Řádu menších bratří. Nejprve působil jako kaplan v bosenském Bugojnu a poté v kosovském Gjakově.\n\nPřed svým jmenováním do Albánie, byl v Albánské katolické misii zodpovědný za pastoraci albánských emigrantů (1984–1997). Během této doby přeložil do albánštiny mnoho chvalozpěvů.\n\nDne 3. prosince 1996 jej papež Jan Pavel II. ustanovil apoštolským administrátorem Jižní Albánie, starající se o albánské řeckokatolické věřící. Současně byl jmenován titulárním biskupem turreským.\n\nBiskupské svěcení přijal 6. ledna 1997 z rukou papeže Jana Pavla II., a spolusvětiteli byli arcibiskup Giovanni Battista Re a arcibiskup Myroslav Marusyn.\n\nV Albánské biskupské konferenci je zodpovědný za liturgické záležitosti. V říjnu 2005 se podílel na biskupském sněmu v Římě.\n\nJeho sestra Hilda (\"Marta\") Kabashi, je řeholní sestrou, která jej doprovázela do roku 2009. Dnes působí jako františkánská sestra v jedné ze slovenských biskupských rezidencí.\n\n"}
{"id": "1026503", "url": "https://cs.wikipedia.org/wiki?curid=1026503", "title": "Hong Kong Tennis Open 2014 – ženská čtyřhra", "text": "Hong Kong Tennis Open 2014 – ženská čtyřhra\n\nDo soutěže ženské čtyřhry na tenisovém turnaji Hong Kong Tennis Open 2014 nastoupilo šestnáct dvojic. Jednalo se o pátý ročník turnaje, ovšem premiérový po obnovení v sezóně 2014, když naposledy předtím se událost konala v roce 1993.\n\nDeblovou soutěž vyhrála třetí nasazená česká dvojice Karolína a Kristýna Plíškovy, když ve finále zdolaly rakousko-australský pár Patricia Mayrová-Achleitnerová a Arina Rodionovová. Po rovnocenném rozdělení prvních dvou sad výsledkem 6–2, 2–6, rozhodl o vítězkách až supertiebrak nejtěsnějším dvoubodovým poměrem míčů [12–10]. Dvojčata si připsala třetí společný titul na okruhu WTA Tour. Karolína pak čtvrtou a Kristýna Plíšková třetí deblovou trofej.\n\n"}
{"id": "1026504", "url": "https://cs.wikipedia.org/wiki?curid=1026504", "title": "Úder", "text": "Úder\n\nÚder má více významů:\n\n\n\n\n"}
{"id": "1026507", "url": "https://cs.wikipedia.org/wiki?curid=1026507", "title": "Svobodník (společenská vrstva)", "text": "Svobodník (společenská vrstva)\n\nSvobodník (též \"dědiník\", \"královský svobodník\", \"c. a k. svobodník\", , ) bylo označení příslušníka nepočetné, ze zvykového práva vycházející vrstvy selského lidu, která se vyznačovala majetkovou, a většinou i osobní svobodou, a s tím spojeným právem zápisu do zemských desk.\n\nPůvodní termín \"dědiník\" () je znám již z pramenů ve 14. století a postupně přechází v termín \"svobodník\" (\"královský svobodník\"), který je ustálen v 17. století. Jak již označení napovídá, základní vlastností příslušnosti k této společenské skupině je držba svobodného, dědičného majetku. V dřívějších dobách jde s touto držbou ruku v ruce i svoboda osobní, navzdory oficiálnímu stavovskému členění společnosti, jež svobodníky přímo nezmiňuje.\n\nPředpokládá se, že svobodníci vycházejí z řad lokální nižší šlechty (zemanové, vladykové, rytíři), která nejčastěji ekonomickou vinou neudržela své společenské postavení a vliv, avšak díky zvykovému právu si dál nárokovala četná práva a privilegia, která se k právům nižší šlechty více než blížila (zápis majetku do zemských desk, později svobodnických knih, svoboda pohybu a náboženství, právo vlastnit poddané, právo honby, čižby a rybolovu, právo várečné a výčepné, pálení dřevěného uhlí, provozování mlýnů atd.). Vedle privilegií plnili svobodníci i základní zemské povinnosti, mezi něž patří povinnost berňová, robotní (doprovázení a dopravování materiálu do válek spolu s dodáváním přípřeže) a vojenská.\n\nFaktická ekonomická slabost svobodníků, absence vlastní samosprávy a různá úroveň zastání u zemských úřadů, dělala z této skupiny obyvatel vděčný terč nátlaku vyšších vrstev, které považovaly její majetek za lukrativní a snadno dosažitelný. V důsledku toho docházelo vedle dobrovolného propadnutí v přikázanost (protislužba za vrchnostenskou ochranu) či rovnou v područí (poddanství), i k násilnému zabrání svobodného majetku jinou vrchností. Tento fakt byl s velikým zpožděním reflektován mnohokráte i královským úřadem, ale ten významnému poklesu stavu svobodníků dokázal zabránit jen částečně. V důsledku toho však vznikají právní dokumenty, které potvrzují a dílčím způsobem zakotvují postavení svobodníků v české společnosti, třebaže nebyli nikdy definováni jako samostatný zemský stav.\n\nVedle ztrát v řadách svobodníků a jejich svobodných majetků docházelo řídce i k jevu opačnému. Jak král sám, tak i vrchnost individuálně propouštěli poddané za služby, zásluhy nebo proti peněžnímu vykoupení na plnou či částečnou svobodu. V důsledku toho vznikají i různé částečně svobodné variace, mezi něž patří \"nápravníci\", na Moravě \"dvořáci\" a například i \"svobodní rychtáři\".\n\nNavzdory okolnostem se dokázali svobodníci zpočátku držet na malých ostrůvcích po celém českém území, nejdéle a v nejhojnějším počtu však přežili jen na Podblanicku. Se zrušením poddanství roku 1848, resp. s pozemkovou reformou roku 1850, však dochází k setření všech rozdílů mezi nimi a běžným selským lidem a fakticky tak jejich staletá existence končí.\n\n"}
{"id": "1026508", "url": "https://cs.wikipedia.org/wiki?curid=1026508", "title": "Coupe Banque Nationale 2014 – ženská čtyřhra", "text": "Coupe Banque Nationale 2014 – ženská čtyřhra\n\nDo soutěže ženské čtyřhry na tenisovém turnaji Coupe Banque Nationale 2014 nastoupilo šestnáct dvojic. Obhájcem titulu byl pár Alla Kudrjavcevová a Anastasia Rodionovová, jehož členky do turnaje nezasáhly.\n\nDeblovou soutěž vyhrála třetí nasazená česko-chorvatská dvojice Lucie Hradecká a Mirjana Lučićová Baroniová, která ve finále zdolala německo-české turnajové dvojky Julii Görgesovou s Andreou Hlaváčkovou po dvousetovém průběhu 6–3 a 7–6. Hradecká si připsala premiérový titul v probíhající sezóně a osmnáctý ze čtyřhry na okruhu WTA Tour. Pro Lučićovou Baroniovou to byla třetí deblová trofej, první od vítězství na Toray Pan Pacific Open v únoru 1998.\n\n"}
{"id": "1026509", "url": "https://cs.wikipedia.org/wiki?curid=1026509", "title": "Josef Weiß (poslanec Říšského sněmu)", "text": "Josef Weiß (poslanec Říšského sněmu)\n\nJosef Weiß byl slezský a rakouský průmyslník a politik německé národnosti, během revolučního roku 1848 poslanec rakouského Říšského sněmu.\n\nNarodil se v Uničově. Profesí byl majitelem papírny a továrny na bavlněné zboží z Cukmantlu. Papírnu v Cukmantlu koupil roku 1814. Když se snažil vylepšit technologii výroby papíru, vytvořil roztok na bázi borového jehličí, který používal i jako lék na některé choroby. Léčebna, kterou provozoval, se pak stala základem městských lázní. Lázeňství v Cukmantlu pak dále rozvinul jeho jmenovec Josef Weiss, který byl zvěrolékařem a založil zde vodoléčebný ústav.\n\nBěhem revolučního roku 1848 se zapojil do politického dění. V celostátních volbách roku 1848 byl zvolen na rakouský ústavodárný Říšský sněm. Zastupoval volební obvod Vrbno pod Pradědem. Uvádí se jako továrník. Patřil ke sněmovní levici.\n"}
{"id": "1026513", "url": "https://cs.wikipedia.org/wiki?curid=1026513", "title": "Taškent Open 2014 – ženská čtyřhra", "text": "Taškent Open 2014 – ženská čtyřhra\n\nDo soutěže ženské čtyřhry na tenisovém turnaji Taškent Open 2014 nastoupilo šestnáct dvojic. Obhájcem titulu byl maďarsko-kazašský pár Tímea Babosová a Jaroslava Švedovová, jehož členky do turnaje nezasáhly.\n\nDeblovou soutěž vyhrála nenasazená srbsko-česká dvojice Aleksandra Krunićová a Kateřina Siniaková, která ve finále zdolala Rusky Margaritu Gasparjanovou a Alexandru Panovovou po hladkém dvousetovém průběhu 6–2 a 6–1. Obě vítězky si tak na okruhu WTA Tour připsaly premiérový titul.\n\n"}
{"id": "1026515", "url": "https://cs.wikipedia.org/wiki?curid=1026515", "title": "Catamarca", "text": "Catamarca\n\nCatamarca může znamenat:\n\n\n\n"}
{"id": "1026521", "url": "https://cs.wikipedia.org/wiki?curid=1026521", "title": "San Fernando del Valle de Catamarca", "text": "San Fernando del Valle de Catamarca\n\nSan Fernando del Valle de Catamarca (zkráceně se běžně nazývá Catamarca) je město v severozápadní Argentině, které je hlavním městem provincie Catamarca.\n\nLeží na řece Valle, která odvodňuje pohoří Cerro Ambato. Město má rozlohu 684 km² a nachází se v nadmořské výšce 500 m. V roce 2001 ve městě žilo 141 000 obyvatel a v aglomeraci více než 200 000, což činí 70% obyvatel provincie.\n"}
{"id": "1026528", "url": "https://cs.wikipedia.org/wiki?curid=1026528", "title": "Náměstí Jana Karafiáta", "text": "Náměstí Jana Karafiáta\n\nNáměstí Jana Karafiáta je jediné náměstí v Jimramově. Nachází se v centrální části městyse a vychází z něho ulice \"U Fryšávky\", \"Borovnická\", \"Mostní\", \"Kostelní\", \"Dolní\" a \"Pavlovická\".\n\nNáměstí zůstávalo dlouhou dobu bez názvu, teprve v roce 1999 bylo rozhodnuto o pojmenování jednotlivých jimramovských ulic a stejně tak i náměstí. V létě téhož roku při jednání zastupitelstva byl zamítnut pouhý název \"Náměstí\", stejně jako název \"Rynek\" – ten s odůvodněním, že se jedná o germanismus. Za pojmenování \"Na Rynku\" se pak postavil tehdejší starosta Pavel Kalášek, mezi přítomnými padaly i názory na pojmenování po některém z místních rodáků. Na jednání se nakonec rozhodlo, že název vyberou občané v referendu. V referendu nakonec vyhrál názor na pojmenování náměstí po Janu Karafiátovi.\n\nSídlí zde restaurace Panský dům a penzion Jimram.\n\n\n"}
{"id": "1026531", "url": "https://cs.wikipedia.org/wiki?curid=1026531", "title": "Tourcoing", "text": "Tourcoing\n\nTourcoing je město v severní Francii. Zároveň se jedná o obec v departementu Nord regionu Hauts-de-France. Město je chef-lieu tří kantonů: Tourcoing-Nord, Tourcoing-Nord-Est a Tourcoing-Sud. V roce 1999 ve městě žilo 93 540 obyvatel. Město má rozlohu 15,9 km² a nachází se v nadmořské výšce 67 m. Je součástí mezinárodní aglomerace Lille-Kortrijk-Tournai, která měla ve Francii a Belgii v roce 2008 2 155 161 obyvatel. Dominantou města je kostel svatého Kryštofa (\"\") z 15. - 16. století.\n\nTourcoing podepsal smlouvy o spolupráci s těmito městy:\n\n"}
{"id": "1026533", "url": "https://cs.wikipedia.org/wiki?curid=1026533", "title": "Muriqan", "text": "Muriqan\n\nMuriqan (srbsky Murićan/Мурићан) je obec v severní Albánii; poslední obec na silnici Skadar-Ulcinj, která se nachází na albánském území. Administrativně spadá obec pod skadarský okres. Obec se rozkládá mezi řekou Bojanou a horským masivem Rumija. V její blízkosti se nachází rovněž hraniční přechod Sukobin-Muriqan (otevřený v roce 2002), který slouží pro silniční dopravu.\n\nMurićan byl založen kolonisty, kteří původně žili v blízkosti Virpazaru u ostrova s názvem Murići. Obec nese název podle jejich původního sídla. \n\nV centru obce, kterou prochází mezinárodní silniční tepna, se nachází nově vybudovaná žlutá mešita.\n"}
{"id": "1026535", "url": "https://cs.wikipedia.org/wiki?curid=1026535", "title": "Rheasilvia", "text": "Rheasilvia\n\nRheasilvia je impaktní kráter, který zaujímá většinu jižní polokoule planetky Vesta. Měří v průměru okolo 505 km a je tak jedním z největších dosud známých kráterů Sluneční soustavy (daleko největším, co se týče poměru k velikosti tělesa: sama Vesta má průměr okolo 530 km). Okraje kráteru převyšují okolní terén asi o 4 km. Dno kráteru se nachází až o 13 km níže než zprůměrovaný obvod planety. Zhruba uprostřed je vyvýšenina, jejíž základna má průměr až 200 km. Vrcholek této hory je 22 km nad úpatím, což je srovnatelné s Olympus Mons na Marsu. \n\nPředpokládá se, že kráter vznikl asi před miliardou let v důsledku srážky s meteoritem. V okolí Rheasilvie se nacházejí hluboké rokle, které pravděpodobně vyryly úlomky tohoto tělesa; největší je 465 km dlouhá Divalia Fossa. Na okraji prohlubně lze pozorovat zbytky staršího kráteru Veneneia (jeho průměr se odhaduje na více než 400 km), který Rheasilvia při svém vzniku téměř celý překryla. \n\nKráter v roce 1997 objevil Hubbleův vesmírný dalekohled, v září 2011 ho Mezinárodní astronomická unie pojmenovala po mytologické postavě jménem Rhea Silvia, kněžce bohyně Vesty.\n\n"}
{"id": "1026537", "url": "https://cs.wikipedia.org/wiki?curid=1026537", "title": "Nord", "text": "Nord\n\nNord může znamenat:\n\n\n\n"}
{"id": "1026538", "url": "https://cs.wikipedia.org/wiki?curid=1026538", "title": "Karel Eduard Paar", "text": "Karel Eduard Paar\n\nKarel Eduard Paar (* 4. ledna 1934 Praha) je emeritní velkopřevor Českého velkopřevorství Suverénního řádu Maltézských rytířů. Pochází ze šlechtického rodu Paarů.\n\nVe 12 letech odešel ze zdravotních důvodů do Švýcarska a v roce 1947 za ním přijeli bratr se sestrou a matkou jeho otce. Po roce 1948 za nimi přišli i rodiče. V roce 1954 se přestěhoval do Rakouska. Zde pracoval v ocelářském průmyslu. Pak odešel do firmy, která vyráběla nářadí pro zemědělství.\n\nJe členem Suverénního řádu Maltézských rytířů, do kterého jej přihlásil otec. V letech 1962–1978 působil v maltézské špitální službě. V březnu 2004 byl zvolen velkopřevorem Českého velkopřevorství.\n\n"}
{"id": "1026540", "url": "https://cs.wikipedia.org/wiki?curid=1026540", "title": "Jan Hrubý (grafik)", "text": "Jan Hrubý (grafik)\n\nMgr. Jan Hrubý (* 23. června 1945 Uherské Hradiště) je český grafik, karikaturista a trvalý jáhen. Za svá výtvarná díla obdržel četná ocenění.\n\nVystudoval Střední uměleckoprůmyslovou školu v Brně. Od roku 1967 publikoval své grafické a karikaturní práce v mnoha novinách a časopisech: \"Mladý svět\" (osm ze zadní stránky MS), \"Stadion\", \"Květy\", \"Technický magazín\", \"Psychologie dnes\" a v mnoha jiných. Od roku 2016 kreslí pro \"Katolický týdeník\". Jeho práce jsou publikovány i ve společných albech kresleného humoru: \"Veletucet\" a \"Prazdroj českého kresleného humoru\". Po své náboženské konverzi vystudoval teologii na Katolické teologické fakultě Univerzity Karlovy v Praze a byl vysvěcen na trvalého jáhna. Od roku 1993 žije se svou ženou Anežkou v Újezdu pod Troskami, kde působí jako římskokatolický duchovní ve farnosti a okolí.\n\n\n\n\n\n"}
{"id": "1026541", "url": "https://cs.wikipedia.org/wiki?curid=1026541", "title": "David Lewis", "text": "David Lewis\n\nSv. David Lewis, S.J. (1616, Abergavenny - 27. srpna 1679, Usk) byl velšský katolický jezuitský kněz, a mučedník který byl také znám jako Charles Baker.\n\nNarodil se roku 1616 v Abergavenny, jako nejmladší z devíti dětí protestanského reverenda Morgana Lewise, který byl ředitel školy, a katoličce Margaret Pritchardové.\n\nKdyž mu bylo 16 let, při návštěvě Paříže, konvertoval ke katolictví a následně odešel studovat do Říma, kde byl roku 1642 vysvěcen na kněze. Po třech letech vstoupil k Tovaryšstvu Ježíšovu.\n\nByl zatčen 17. listopadu 1678 v Kostele Svatého Michaela, Llantarnamu. V březnu 1679 odsouzen v Assize (trestní soud) v Monmouth, jako katolický kněz a za rozšiřování katolické víry. Stejně jako John Wall a John Kemble, byl poslán do Londýna, kde se jím zabýval Titus Oates (původce papežského spiknutí) a další.\n\nDne 16. března 1679 byl přiveden k soudnímu řízení v Assize (Monmouth). Byl přiveden jako tvůrce velezrady - za to že se stal katolickým knězem a zůstal v Anglii.\n\nHájil se že nevinný ale svědkové tvrdili že jej viděli na mši provádět kněžské povinnosti. Otec Lewis byl Sirem Robertem Atkinsonem prohlášen vinným. Poté byl s Johnem Kemblem přiveden do vězení Newgate v Londýně a pokládali mu otázky ohledně spiknutí. Oates, William Bedloe, Dugdale a Prace nebyly schopny prokázat něco proti němu. Lord Shaftesbury mu poradil aby mu dal důkazy o spiknutí nebo aby se vzdal katolické víry, zato že bude ušetřen a velmi hodně odměněn.\n\nPoté byl přiveden do Usku, k jeho popravě Johnem Arnoldem z Monmouthshire. Dne 27. srpna 1679 byl oběšen a pak rozčtvrcen. Po záležitosti Tita Oatese (1679–80), byl zbytek velšsky mluvících katolických duchovních buď popraveni nebo deportováni. Lewis byl do roku 2001 poslední velšský jezuita.\n\nPatří do skupiny 40 mučedníků Anglie a Walesu. Tento proces probíhal v arcidiecézi Westminster. Dekret o mučednictví byl vydán 8. prosince 1929. Blahořečen byl 15. prosince 1929. Poté po 40 letech dne 4. května 1970 byl vydán dekret o zázraku na přímluvu mučedníků Anglie a Walesu. Svatořečení se dočkal 25. října 1970.\n\nRoku 1962 byla na jejich přímluvu okamžitě a trvale uzdravena Joan Matthewman, vdaná laika, ze sarkomu levé lopatky. Stalo se to v Mill Hill, Blackburn.\n\n\n"}
{"id": "1026547", "url": "https://cs.wikipedia.org/wiki?curid=1026547", "title": "Schwarzenberský palác (Schwarzenbergplatz)", "text": "Schwarzenberský palác (Schwarzenbergplatz)\n\nSchwarzenberský palác, německy \"Palais Schwarzenberg\", je městský palác ve 3. vídeňském obvodě Landstraße. Řadí se mezi nejvýznamnější barokní zahradní paláce ve Vídni.\n\nVýstavbu sídla si v roce 1697 objednal nejvyšší dvorní maršál Jindřich František hrabě z Mansfeldu a kníže z Fondi u Johanna Lukase von Hildebrandta jako \"Palais Mansfeld-Fondi\". Hrubá stavba bylo dokončena roku 1704.\n\nLetní palác se svými zahradami se nachází v přímém sousedství paláce Belvedere, který je rovněž dílem Johanna Lukase von Hildebrandta, vytvořeným pro prince Evžena Savojského. Ještě před dokončením stavebních prací na paláci Mansfeld-Fondi však hrabě Mansfeld zemřel. Nedokončenou stavbu v roce 1716 poté koupil Adam František Karel kníže ze Schwarzenbergu. Na dokončení stavby si najal architekty Johanna Bernharda Fischera z Erlachu a Josefa Emanuela Fischera z Erlachu. Kupulové fresko vytvořil Daniel Gran v roce 1726. Konečná kolaudace stavby proběhla v roce 1728.\n\nBěhem druhé světové války byl Schwarzenberský palác silně poškozen při bombových náletech, po válce však byl plně zrestaurován.\n\nDo ledna 2006 sloužil palác částečně jako 5hvězdičkový hotel a – po přestavbě gastronomického patra z roku 1984 podle návrhu architekta Hermanna Czecha – jako restaurant. Od srpna 2006 mohou být některé části budovy s přilehlým parkem využívány k různým společenským účelům. V jednom z postranních křídel paláce směrem do ulice prince Evžena (Prinz-Eugen-Straße) sídlí švýcarské velvyslanectví současně se švýcarským konzulátem. Palác je stále v držení rodu Schwarzenberků, konkrétně jejich rodinné nadace.\n\nRoku 2007 schwarzenberská rodinná nadace pronajala nemovitost na 60 let jedné z dceřiných skupin Volksbank. Podle provozovatele byla naplánována přestavba paláce na „6 hvězdičkový hotel Deluxe“. Otevření mělo proběhnout v roce 2011, avšak přestavba se neuskutečnila. V únoru 2011 bylo oznámeno, že projektu hrozí krach, poté, co zadavatel Al Jaber do konce března nesehnal 20 milionů euro. Jelikož očekávaná platba nebyla provedena, byla ke 4. dubnu 2011 smlouva s Al Jaberovou skupinou ze strany Volksbanky vypovězena. Následně byla rovněž zrušena smlouva mezi Volksbankou a schwarzenberskou rodinnou nadací.\n\nPo dohodě se schwarzenberským rodinným fondem se podílela jistá herní firma z Badenu v Aargau ve Švýcarsku, v létě 2013 na vystavení licence na nové kasino ve Vídni: \"Grand Casino Wien\" v paláci mělo zahrnovat dvě kasina a jeden restaurant. Schwarzenberský fond přislíbil zpřístupnit palácový park pro veřejnost, pokud bude udělena licence k provozování kasina. 27. června 2014 konsorcium souhlas obdrželo.\n\n\n"}
{"id": "1026550", "url": "https://cs.wikipedia.org/wiki?curid=1026550", "title": "Václav Vích", "text": "Václav Vích\n\nVáclav Vích (19. ledna 1898 Karlovy Vary – 14. září 1966 Řím, Itálie) byl český kameraman. Za svoji kariéru pracoval na více než stovce filmů. Ve 30. letech patřil Vích mezi jedny z nejlepších techniků italského filmového průmyslu. Často pracoval s rakouským režisérem Maxem Neufeldem.\n\n"}
{"id": "1026551", "url": "https://cs.wikipedia.org/wiki?curid=1026551", "title": "Pamětní síň Jaroslava Fraňka v Nezabudicích", "text": "Pamětní síň Jaroslava Fraňka v Nezabudicích\n\nPamětní síň Jaroslava Fraňka v Nezabudicích je jednou z poboček Muzea T. G. M. Rakovník.\n\nIdea vzniku Pamětní síně Jaroslava Fraňka v Nezabudicích vznikla v roce 1997, kdy byla na budově hostince U Rozvědčíka u řeky Berounky slavnostně odhalena pamětní deska věnovaná tomuto nezabudickému rodákovi a zakladateli nejen hostince, ale především tradice místa, které je dodnes oblíbeným turistickým cílem vodáků i pěších turistů obdivujících krásy Křivoklátska. Při této slavnostní příležitosti byla v nezabudické hospodě U Jindřicha otevřena krátkodobá výstava, která prezentovala dokumenty týkající se života Jaroslava Fraňka. \n\nTa byla podnětem k dohodě mezi Obecním úřadem v Nezabudicích a rakovnickým muzeem o vybudování pamětní síně v místnosti obecního úřadu, která byla slavnostně otevřena v roce 1998. Jejím základem se staly předměty z pozůstalosti Jaroslava Fraňka, darované muzeu ze soukromé sbírky. Jako legionář se Jaroslav Franěk v první světové válce účastnil bitvy u Zborova, kde utrpěl zranění, kvůli kterému by poslán zpět do vlasti. Právě tehdy postavil Hostinec U Rozvědčíka, který se na nějakou dobu stal také víkendovým útočištěm rodiny spisovatele Oty Pavla, v jehož knížkách je osud rozvědčíka Fraňka poutavě popsán. Za druhé světové války se Franěk aktivně zapojil do protinacistického odboje a na svém pozemku i v hostinci ukrýval zbraně, za což byl 1. července 1943 nacisty popraven. V roce 1999 získalo muzeum část Fraňkovy korespondence, která obsahuje také jeho poslední dopis před popravou a kapesník vyšívaný ve vězení údajně s označením místa, kde jsou ukryty zbraně.\n\nMuzeum každoročně pořádá pietní akt u příležitosti výročí jeho úmrtí o nejbližším víkendu po 1. červenci.\n"}
{"id": "1026552", "url": "https://cs.wikipedia.org/wiki?curid=1026552", "title": "Patka (architektura)", "text": "Patka (architektura)\n\nPatka je architektonický prvek, který tvoří spodní část sloupu, případně pilíře, pilastru, přípory ap. Další části sloupu jsou dřík (střední, nejdelší část) a hlavice. Dále patka či \"pata\" může označovat místo, kde oblouk nebo klenba dosedá na svislé zdivo.\n\nSloup může být bezpatkový, jako je to v případě dórského, nejstaršího klasického sloupového řádu. Počínaje iónským řádem se sloupy opatřují patkou, kterou klasicky tvoří obloun (torus), výžlabek (trochilus) a širší obloun (aticko-iónská patka) nebo obloun a dva výžlabky (asijsko-iónská). V době římské se pod kruhovou patku přidává nízký čtvercový sokl, plintus. V románském období se takto vzniklé nárožní trojúhelníky zdobí tzv. drápky.\n"}
{"id": "1026553", "url": "https://cs.wikipedia.org/wiki?curid=1026553", "title": "Matija Kavčič", "text": "Matija Kavčič\n\nMatija Kavčič (18. září 1802 Medvode – 11. října 1863 Lublaň) byl kraňský a rakouský právník a politik slovinské národnosti, během revolučního roku 1848 poslanec rakouského Říšského sněmu.\n\nVystudoval lublaňské gymnázium (1817–1822) a práva na Vídeňské univerzitě. Působil na praxi u soudu ve Vídni u zemského soudu v Lublani a v Eberlově právní kanceláři. Roku 1830 získal titul doktora práv, roku 1833 složil soudcovské zkoušky a roku 1834 advokátní zkoušky. Působil jako okresní soudce v Mekinje. Od roku 1835 byl advokátem v Lublani. Předsedal tamní advokátní komoře. Byl ředitelem a kurátorem kraňské spořitelny. Zasedal jako zástupce Lublaně na původním stavovském Kraňském zemském sněmu.\n\nBěhem revolučního roku 1848 se výrazně zapojil do politického dění. Byl zvolen na nový Kraňský zemský sněm. Během říjnové revoluce zasedal ve stálém výboru. V celostátních volbách roku 1848 byl zvolen na rakouský ústavodárný Říšský sněm. Zastupoval volební obvod Lublaň-město. Uvádí se jako dvorní a soudní advokát. Patřil ke sněmovní levici. Náležel mezi slovinské národně orientované poslance. Zasazoval se o přijetí slovinských národních barev a zřízení slovinské univerzity. Byl stoupencem vytvoření slovinského teritoria sloučením Slovinci obývaných historických regionů. Podporoval náboženskou rovnoprávnost a celkové zrušení poddanství.\n\nPřesvědčením byl federalista, ale hlasoval na sněmu s centralistickou většinou. Dostal se proto do konfliktu s představiteli českých poslanců. Tyto rozpory se projevily v lednu 1849, kdy odmítl návrh federalizace Rakouska předložený Františkem Palackým. Kavčič ho označil za nedůsledný a navrhl vlastní koncepci. Podporoval projekt Rakouska coby federace 14 územních jednotek obývaných Čechy, českými Němci, Němci v Dolních a Horních Rakousích a Salcbursku, Němci v Štýrsku a Korutanech, Němci v Tyrolsku a Vorarlbersku, Italy v Tyrolsku, Italy v Přímoří, Slovinci, Poláky v Haliči a Rusíny v Haliči, dále počítal se samostatnou územní jednotkou Slezska, Moravy, Dalmácie a Bukoviny. Operoval s pojmem samostatného moravského národa. Palacký na kritiku reagoval předložením důsledně etnického federativního uspořádání, včetně Uherska.\n\nV komunálních volbách roku 1861 byl Kavčič za první měšťanský voličský sbor zvolen do městského zastupitelstva Lublaně.\n"}
{"id": "1026592", "url": "https://cs.wikipedia.org/wiki?curid=1026592", "title": "Josip Weber", "text": "Josip Weber\n\nJosip Weber (narozen jako Josip Veber, 16. listopadu 1964, Slavonský Brod - 8. listopadu 2017 tamtéž) byl chorvatský fotbalista, který reprezentoval Belgii na mistrovství světa ve fotbale 1994.\n\nHrál jugoslávskou nejvyšší soutěž, s týmem Hajduk Split vyhrál jugoslávský pohár 1987. V roce 1988 přestoupil do belgického týmu Cercle Brugge. V každé z šesti odehraných sezon byl nejlepším střelcem svého klubu, v letech 1992 až 1994 získal tři tituly nejlepšího ligového střelce v řadě. Po MS 1994 přestoupil do RSC Anderlecht, kde se však už kvůli zdravotním problémům výrazněji neprosadil.\n\nV červenci 1992 odehrál tři zápasy za chorvatskou fotbalovou reprezentaci na půdě Austrálie. Nově vzniklý stát zmítaný občanskou válkou však ještě nebyl členem FIFA, proto Weber využil nabídku naturalizace od Belgičanů, kteří tehdy postrádali kvalitního střelce. Uvedl se slibně, když v přípravném utkání na MS 1994, ve kterém Belgičané porazili Zambii 9:0, vstřelil pět branek. Na samotném šampionátu však vyšel ve všech čtyřech zápasech střelecky naprázdno.\n\n"}
{"id": "1026594", "url": "https://cs.wikipedia.org/wiki?curid=1026594", "title": "Svobodník (rozcestník)", "text": "Svobodník (rozcestník)\n\nSvobodník může znamenat:\n\n\n"}
{"id": "1026604", "url": "https://cs.wikipedia.org/wiki?curid=1026604", "title": "BIN", "text": "BIN\n\nZkratka (značka) BIN může znamenat: \n\n"}
{"id": "1026606", "url": "https://cs.wikipedia.org/wiki?curid=1026606", "title": "TJ Sokol Horní Lukavice", "text": "TJ Sokol Horní Lukavice\n\nTJ Sokol Horní Lukavice (celým názvem: Tělovýchovná jednota Sokol Horní Lukavice) je český klub ledního hokeje, který sídlí v obci Horní Lukavice v Plzeňském kraji. Založen byl v roce 1939. Od sezóny 2010/11 působí v Plzeňské krajské soutěži - sk. A, páté české nejvyšší soutěži ledního hokeje. Klubové barvy jsou černá a žlutá.\n\nSvé domácí zápasy odehrává v Rokycanech na tamějším zimním stadionu s kapacitou 4 000 diváků.\n\n\nZdroj: \n\n\n\nZdroj: \n\n"}
{"id": "1026608", "url": "https://cs.wikipedia.org/wiki?curid=1026608", "title": "Mosulská přehrada", "text": "Mosulská přehrada\n\nMosulská přehrada, původně nazývaná Saddámova přehrada, je největší přehrada v Iráku a čtvrtá největší na Blízkém východě. Nalézá se na řece Tigris v guvernorátu Ninive. Stavba přehrady, která se měla stát symbolem moci Saddáma Husajna, byla zahájena v roce 1980. Otevřena byla v roce 1986 a od té doby vyžaduje kvůli nestabilnímu sádrovcovému podloží neustálou údržbu a rekonstrukce.\n\nPřehrada, jejíž výstavba stála 1,5 miliardy dolarů (32 miliard korun), pojme 12 miliard kubických metrů vody. Generátory jsou schopny vyrobit 1 010 megawattů elektřiny.\n\nKvůli sádrovcovému podloží na přehradě trvale probíhají opravné práce, hráz je zpevňována betonovými injektážemi. Podle Richarda Coffmana z univerzity v Arkansasu se provádějí 24 hodin denně šest dní v týdnu. Americká vláda za opravy hráze od roku 2003 utratila 30 milionů dolarů.\n\nPřípadné protržení přehrady by bylo fatální zejména pro Mosul, který se nachází 30 kilometrů od ní. Přílivová vlna by mohla zničit až 70 % města. Ohrožena by byla i města Tikrít, Samarra, možná i Bagdád.\n\nPočátkem srpna 2014 přehradu obsadili ozbrojenci Islámského státu a její okolí zaminovali. V oblasti tak panovaly obavy z toho, že islamisté sníží dodávky vody nebo elektřiny, podle méně pravděpodobného scénáře vyhodí hráz do povětří a zatopí města a rozsáhlé oblasti pod přehradou. Po deseti dnech ji však kurdské a irácké vládní síly za podpory USA dobyly zpět.\n"}
{"id": "1026612", "url": "https://cs.wikipedia.org/wiki?curid=1026612", "title": "HC DTJ Klabava", "text": "HC DTJ Klabava\n\nHC DTJ Klabava (celým názvem: Hockey Club DTJ Klabava) je český klub ledního hokeje, který sídlí v obci Klabava v Plzeňském kraji. Od sezóny 2010/11 působí v Plzeňské krajské soutěži - sk. A, páté české nejvyšší soutěži ledního hokeje. Klubové barvy jsou černá, bílá a modrá.\n\nSvé domácí zápasy odehrává v Rokycanech na tamějším zimním stadionu s kapacitou 4 000 diváků.\n\n\nZdroj: \n\n\n\nZdroj: \n\n"}
