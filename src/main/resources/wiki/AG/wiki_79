{"id": "1132364", "url": "https://cs.wikipedia.org/wiki?curid=1132364", "title": "Minerva 21", "text": "Minerva 21\n\nMINERVA 21 je hnutí žen v České republice, jehož posláním je „čeření vody“. Zaměřuje se specificky na ženy – na zvýšení jejich sebevědomí a profesních znalostí, na budování sítě kontaktů, vzájemné předávání zkušeností, spolupráci a posílení vlivu ve společnosti. Pomáhá ženám v tom, aby byly připravené přijímat výzvy a vedoucí pozice v různých oblastech podnikání a veřejného života.\n\nIniciátorkou je Rostya Gordon-Smith, mezinárodně uznávaná expertka v oblasti rozvoje jednotlivců i organizací a spoluautorka knihy \"Úspěšně s kůží na trh\". \n\nMyšlenku MINERVY v roce 2014 rozvíjela skupina žen, která postupně zformulovala vizi a klíčové aktivity společenství. V říjnu 2014 vzniklo tzv. Kolegium MINERVY 21, které stojí v jeho čele. Členkami kolegia MINERVY jsou Rostya Gordon-Smith, Rut Kolínská, Marcela Hrubošová, Renata Mrázová, Jana Václavková, Eva Vašková-Čejková, Květa Santlerová, Věra Staňková a Ilona Urbanová. \n\nHistoricky první aktivitou byl pilotní projekt v oblasti vzdělávání, který se uskutečnil 13. listopadu 2014 na Ekonomické fakultě VŠB v Ostravě a primárně byl určen pro studentky a absolventky. Jednalo se o panelovou diskusi na téma „Žena a kariéra“ a čtyři navazující workshopy s odborníky. Po absolvování celého modulu obdrželo na 50 účastnic a 2 účastníci certifikát a fialový achát, barevný symbol MINERVY 21, s poselstvím „Čeříme vodu“.\n\n"}
{"id": "1132365", "url": "https://cs.wikipedia.org/wiki?curid=1132365", "title": "Rostya Gordon-Smith", "text": "Rostya Gordon-Smith\n\nRostya Gordon-Smith je česká podnikatelka. V roce 1968 emigrovala bez peněz a bez znalosti jazyka do Anglie. Vystudovala univerzitu, vdala se, porodila a vychovala čtyři děti. Na mateřské dovolené byla 10 let. Kariéru zahájila až ve svých čtyřiceti letech. Přes dvacet let působí v oblasti řízení a rozvoje organizací, lidí a týmů nejen v Česku, ale i v Kanadě, Velké Británii, Japonsku, Brazílii, Estonsku, Rusku a v dalších zemích. Získala vzdělání ve Velké Británii, Kanadě a Austrálii. Působila ve vrcholových pozicích velkých koncernů i mezinárodních podniků.\n\nV roce 2001 byla jmenována jednou z 50 vrcholových, světových HR manažerů, v roce 2006 byla zvolena mezi 20 nejvlivnějšími ženami v České republice. Je zakladatelkou konzultační společnosti People Impact a celonárodní soutěže pro nejlepší projekt v HR – „HREA“, HR Excellence Award. Je spoluautorkou motivační knihy \"Úspěšně s kůží na trh\" (Insignis, 2010), publikovala články v časopisech \"Computer World\", \"HK East European Review\", \"Beautiful British Columbia\", \"Personal\", \"HR Forum\" a \"Moje Psychologie\".\n\nJe častou mluvčí na mezinárodních konferencích, přednáškách a seminářích. Její nejnovější projekt Minerva 21 oslovuje české ženy s heslem „Čeříme vodu“.\n\n"}
{"id": "1132367", "url": "https://cs.wikipedia.org/wiki?curid=1132367", "title": "Jack Mewhort", "text": "Jack Mewhort\n\nJack Mewhort (* 30. září 1991 v Toledu, stát Ohio) je hráč amerického fotbalu nastupující na pozici Offensive tackla nebo Guarda za tým Indianapolis Colts v National Football League. Univerzitní fotbal hrál za Ohio State University, poté byl vybrán ve druhém kole Draftu NFL 2014 týmem Indianapolis Colts.\n\nMewhort byl vybrán ve druhém kole Draftu NFL 2014 jako 59. hráč celkově týmem Indianapolis Colts. \nHned od prvního utkání sezóny 2014 se stává startujícím levým Guardem a kromě dvou utkání nastoupí do všech zápasů základní části. Od sezóny 2015 se přesunuje na pozici pravého Offensive tackla.\n\n"}
{"id": "1132372", "url": "https://cs.wikipedia.org/wiki?curid=1132372", "title": "Lance Louis", "text": "Lance Louis\n\nLance Louis (* 24. dubna 1985 v New Orleans, stát Louisiana) je hráč amerického fotbalu nastupující na pozici Guarda za tým Indianapolis Colts v National Football League. Univerzitní fotbal hrál za San Diego State University, poté byl vybrán v sedmém kole Draftu NFL 2009 týmem Chicago Bears.\n\nLouis hrál čtyři roky americký fotbal za San Diego State University, z toho rok na pozici Tight enda, další rok jako Guard a v posledním ročníku ve dvanácti zápasech jako pravý Offensive tackle. V roce 2010 byl obžalován a shledán vinným z napadení spoluhráče v zasedací místnosti. Následující tři roky byl pod dohledem pověřeného probačního úředníka a musel zaplatit pokutu 565 dolarů.\n\nPoté, co nebyl přizván ke NFL Combine, Louis se rozhodl předvést maximální výkon na \"SDSU Pro Day\". Při váze 137 kilogramů zaběhl 40 yard dash za 4,76 sekundy a byl vybrán v sedmém kole Draftu NFL 2009 týmem Chicago Bears. V první sezóně nezasáhl ani do jednoho utkání, nicméně o rok později již do všech šestnácti, z toho čtyřikrát jako startující hráč. V 7. týdnu ročníku 2012 zachytil první přihrávku kariéry poté, co byl míč z rukou Quarterbacka Jaye Cutlera zblokován. Ve 12. týdnu proti Minnesotě Vikings si ovšem přetrhl levý zkřížený vaz a byl umístěn na seznam zraněných; Jared Allen, který ho zranil, byl potrestán pokutou 20 tisíc dolarů.\n\nLouis podepsal 27. března 2013 smlouvu s Miami Dolphins, ale 27. srpna byl propuštěn.\n\n15. ledna 2014 Louis podepsal smlouvu s Indianapolis Colts jako člen rezervního týmu. V sezóně 2014 pak nastoupil do devíti utkání, z toho sedmkrát jako startující hráč. Od začátku sezóny 2015 se stal startujícím pravým Guardem.\n\n"}
{"id": "1132373", "url": "https://cs.wikipedia.org/wiki?curid=1132373", "title": "LGBT práva ve Východním Timoru", "text": "LGBT práva ve Východním Timoru\n\nLesby, gayové, bisexuálové a transsexuálové (LGBT) se ve Východním Timoru můžou střetávat s právními komplikacemi neznámými pro většinové obyvatelstvo. Mužská i ženská stejnopohlavní aktivita je zde legální, ale homosexuální páry a domácnosti jimi tvořené nemají rovný přístup ke stejné právní protekci, jíž se dostává heterosexuálním manželským párům. \n\nLegální věk způsobilosti k pohlavnímu styku je ve Východním Timoru stanoven na 14 let podle § 177. Nicméně pohlavní styk s mladistvou osobou, tedy ve věkovém rozpětí 14–16 let, může být protizákonný, prokáže-li se, že k jeho výkonu zneužila dospělá osoba nezkušenosti osoby mladistvé (§ 178).\n\n§ 177 Pohlavní zneužívání dětí \n1. Kdo vykoná vaginální, anální či orální pohlavní styk s osobu mladší 14 let, bude potrestán odnětím svobody v délce trvání 5 až 20 let. \n2. Kdo svede či se pokusí svést osobu mladší 14 let k pohlavnímu styku či ji jinak sexuálně obtěžuje, bude potrestán odnětím svobody v délce trvání 5 až 15 let.\n\n§ 178 Pohlavní styk s mladistvými \nKdo vykoná pohlavní styk s mladistvou osobou, tedy starší 14 let a mladší 16 let, zneužívaje její nevyzrálosti, bude potrestán odnětím svobody v délce trvání 5 let.\n\nVýchodotimorský právní řád nemá žádná ustanovení chránící osoby jiné sexuální orientace nebo genderové identity před diskriminací. Byl zda podán návrh na zahrnutí právní ochrany osob jiné sexuální orientace do návrhu novely Ústavy, který ale z důvodu nesouhlasu 52 z 88 poslanců neprošel ještě před nabytím účinnosti nových ústavních zákonů roku 2002.\n\nNicméně od roku 2009 jsou trestné činy spáchané z motivu jiné sexuální orientace oběti posuzovány jako přitěžující okolnost stejně jako je tomu i například v rasově, etnicky či nábožensky motivovaných trestných činů. \n\n\n"}
{"id": "1132376", "url": "https://cs.wikipedia.org/wiki?curid=1132376", "title": "LGBT práva v Bruneji", "text": "LGBT práva v Bruneji\n\nHomosexualita je v Bruneji nezákonná již od dob britské koloniální vlády. V minulosti za homosexuální styk hrozil trest vězení. Od roku 2014 však vláda sultanátu začala zavádět nové trestní právo v návaznosti na islámské právo šaría, podle něhož je možno uložit i trest smrti ukamenováním. Díky silnému odporu mezinárodního společenství uplatňování zejména přísnějších forem práva šaría v prvních pěti letech stagnovalo. Od dubna 2019 však měl vejit v platnost nový trestní zákoník uplatňující vedle kamenování pro homosexuální styk např. i amputace končetin za krádež a podobně drakonické tresty. Právo šaría by se mělo uplatňovat jen na muslimské obyvatelstvo, představující asi dvě třetiny populace Bruneji. Lidskoprávní organizace Amnesty International zavádění takové legislativy odsoudila a vyzvala vládu se sultánem Hassanalem Bolkiahem v čele, aby od represí upustila. \n\nDne 11. března 2015 byla státnímu úředníkovi uložena pokuta ve výši 1 tisíce brunejských dolarů a 60 dní vězení za crossdressing podle práva šaría, jehož aplikace v trestněprávních záležitostech je zde zcela běžná.\n\n"}
{"id": "1132387", "url": "https://cs.wikipedia.org/wiki?curid=1132387", "title": "Přebor Jihomoravského kraje 2013/14", "text": "Přebor Jihomoravského kraje 2013/14\n\nV soubojích 54. ročníku Přeboru Jihomoravského kraje 2013/14 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 10. srpna 2013 úvodními čtyřmi zápasy 1. kola a skončil v sobotu 14. června 2014 zbývajícími sedmi utkáními 28. kola (29. kolo bylo předehráno již ve čtvrtek 8. května 2014 a 30. kolo ve středu 21. května 2014).\n\n\nNejlepším střelcem se stal Martin Fuxa ze Sparty Brno, který vstřelil 26 branek.\n\nZdroj: \nPoznámky:\n\n"}
{"id": "1132392", "url": "https://cs.wikipedia.org/wiki?curid=1132392", "title": "Laurencie Harasymiv", "text": "Laurencie Harasymiv\n\nLaurencie Harasymiv (ukrajinsky Лаврентія Гарасимів, 31. prosince 1911, Rudniki – 28. srpna 1952, Kharsk) byla řeholní sestra v řeckokatolické kongregaci \"Josefitek\". Zemřela jako mučednice a katolická církev jí uctívá jako blahoslavenou. Její liturgická památka připadá na 26. srpen.\n\nPři křtu jí bylo dáno jméno Leukádie. Jméno Laurencie přijala při vstupu do kláštera ve svých dvaceti letech. V Sovětském svazu byla řeckokatolická církev nuceně sloučena s pravoslavnou, která byla pod státním dohledem a jakožto národní církev byla snadno manipulovatelná. Ti, kteří toto sloučení odmítali uznat byli pronásledováni. Sestra Laurencie zůstala věrná katolické víře a v rámci svých možností tajně vypomáhala v ilegalitě působícím kněžím s pastorací. Vykonávala takové činnosti, k jejichž platnosti nebyla nutná přítomnost kněze. Při jedné ilegální bohoslužbě byla zadržena agenty NKVD a uvězněna. Poté byla transportována na Sibiř. Na Sibiři u ní propukla tuberkulóza a na její následky sestra Laurencie zemřela.\n\n\n"}
{"id": "1132401", "url": "https://cs.wikipedia.org/wiki?curid=1132401", "title": "Přebor Jihomoravského kraje 2012/13", "text": "Přebor Jihomoravského kraje 2012/13\n\nV soubojích 53. ročníku Přeboru Jihomoravského kraje 2012/13 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 11. srpna 2012 úvodními šesti zápasy 1. kola a skončil v neděli 23. června 2013 zbývajícími dvěma utkáními 29. kola (kompletní 30. kolo bylo předehráno již ve středu 8. května 2013).\n\n\nNejlepším střelcem ročníku se stal Petr Kasala z Bzence, který vstřelil 27 branek.\n\nZdroj: \nPoznámky:\n\n"}
{"id": "1132403", "url": "https://cs.wikipedia.org/wiki?curid=1132403", "title": "Jean Raspail", "text": "Jean Raspail\n\nJean Raspail (* 5. červenec 1925 Chemillé-sur-Dême) je francouzský cestovatel a spisovatel. V jeho dílech se odráží jeho přesvědčení – je římským katolíkem a monarchistou a nevěří v možný úspěch ideologií jako je liberalismus nebo komunismus. \n\nMezinárodně nejznámější je jeho apokalyptický román \"Tábor svatých\" z roku 1973 pojednávající o tom, jak Evropu počínaje Francií zaplaví indičtí přistěhovalci a přetvoří ji k obrazu svému, přičemž jejich morálka je vylíčena dosti nelichotivě. Česky vydal „Tábor svatých“ poprvé Radomír Fiksa v roce 2009 na základě překladu Marie Klečacké – Beyly, toto vydání bylo zkritizováno pro nízkou kvalitu překladu i celkově velmi nízkou jazykovou a typografickou úroveň.\n\nČesky od Raspaila vyšel ještě v roce 1987 román \"Já, Antoine de Tounens, král patagonský\". Ten byl v originále vydaný v roce 1981, získal Velkou cenu Francouzské akademie a byl v roce 1990 zfilmován.\n"}
{"id": "1132404", "url": "https://cs.wikipedia.org/wiki?curid=1132404", "title": "Přebor Jihomoravského kraje 2011/12", "text": "Přebor Jihomoravského kraje 2011/12\n\nV soubojích 52. ročníku Přeboru Jihomoravského kraje 2011/12 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 6. srpna 2011 úvodními pěti zápasy 1. kola a skončil v neděli 17. června 2012 zbývajícím utkáním 29. kola Ráječko – Moravský Krumlov, které domácí vyhráli 2:1 (kompletní 30. kolo bylo předehráno již v úterý 8. května 2012).\n\n\nNejlepším střelcem se stal Ondřej Zýbal, který Vracovu pomohl k postupu 23 góly.\n\nZdroj: \nPoznámky:\n\n"}
{"id": "1132406", "url": "https://cs.wikipedia.org/wiki?curid=1132406", "title": "Přebor Jihomoravského kraje 2010/11", "text": "Přebor Jihomoravského kraje 2010/11\n\nV soubojích 51. ročníku Přeboru Jihomoravského kraje 2010/11 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 14. srpna 2010 úvodními pěti zápasy předehrávaného 2. kola a skončil v neděli 19. června 2011 zbývajícím utkáním 30. kola Rájec-Jestřebí – Ivančice, které skončilo smírně 1:1.\n\n\nNejlepším střelcem se stal Vladimír Bombicz, který Bohunicím pomohl k postupu 25 góly.\n\nZdroj: \nPoznámky:\n\n"}
{"id": "1132407", "url": "https://cs.wikipedia.org/wiki?curid=1132407", "title": "Jihomoravský krajský přebor 1960/61", "text": "Jihomoravský krajský přebor 1960/61\n\nV soubojích 1. ročníku Jihomoravského krajského přeboru 1960/61 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1960 a skončil v červnu 1961.\n\n\nZdroj: \nPoznámky:\n\n"}
{"id": "1132408", "url": "https://cs.wikipedia.org/wiki?curid=1132408", "title": "US Open 2015 – kvalifikace mužské dvouhry", "text": "US Open 2015 – kvalifikace mužské dvouhry\n\nKvalifikace mužské dvouhry na US Open 2015 probíhala před zahájením hlavní soutěže od 25. do 28. srpna 2015 v areálu Národního tenisového centra Billie Jean Kingové. Postoupilo z ní šestnáct tenistů po výhrách ve třech kolech.\n"}
{"id": "1132409", "url": "https://cs.wikipedia.org/wiki?curid=1132409", "title": "Eutymius Veliký", "text": "Eutymius Veliký\n\nEutymius Veliký (377, Melitene – 20. ledna 473, Jeruzalém) byl mnich a poustevník v Palestině, pozdější opat. Byl přítelem a velkým vzorem sv. Gerasima Jordánského. Katolíci, pravoslavní a Arménská apoštolská církev jej uctívají jako světce. Liturgická památka připadá na 20. leden.\n\nPocházel z Melitene v dnešním Turecku. Po kněžském svěcení se stal mnichem a v devětadvaceti letech se usadil v Palestině. Putoval po svatých místech která znal z Písma a přebýval v jeskyních. Nakonec se usadil v pustém kraji mezi Jeruzalémem a Jerichem. Po pěti letech se uchýlil hlouběji do pouště do samoty.\n\nJeho příklad přitáhl mnoho mnichů, kteří toužili napodobit jeho styl života. Eutymius jim poskytoval duchovní vedení, nicméně dbal na to, aby si udržel svou samotu. Z těchto mnichů vzniklo osazenstvo kláštera, který se dnes jmenuje Lávra sv. Eutymia. Eutymius jedl jídlo jen v sobotu a v neděli, spal ve stoje nebo v sedě. Měl dar nazírání věcí budoucích a rovněž dar uzdravování nemocných. Zemřel v roce 473 ve věku 96 let.\n\nLidé se ke sv. Eutymiovi obracejí s prosbou o přímluvu v dobách hladomoru a při potížích se zplozením potomstva. Pravoslavná církev jej ctí jako jednoho z největších mnichů prvních staletí křesťanské historie. Liturgická památka tohoto světce se v katolické církvi slaví ve výroční den jeho úmrtí – 20. ledna. Rovněž tak u pravoslavných a u arménů, kteří se ovšem drží Juliánského kalendáře.\n\nV ikonografii bývá Eutymius zobrazován jako proplešatělý mnich s plnovousem, v jedné ruce s knihou řeholních pravidel, s druhou rukou v žehnajícím gestu. Na byzantské ikoně \"\"Soboru přesvaté Bohorodičky\"\" bývá zobrazován, jak v rukou drží rozvinutý svitek s nápisem: \"\"Panna dnes rodí Předvěčného.\"\"\n\n\n"}
{"id": "1132417", "url": "https://cs.wikipedia.org/wiki?curid=1132417", "title": "Jihomoravský krajský přebor 1961/62", "text": "Jihomoravský krajský přebor 1961/62\n\nV soubojích 2. ročníku Jihomoravského krajského přeboru 1961/62 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1961 a skončil v červnu 1962.\n\n\nZdroj: \nPoznámky:\n\n"}
{"id": "1132420", "url": "https://cs.wikipedia.org/wiki?curid=1132420", "title": "Jihomoravský krajský přebor 1962/63", "text": "Jihomoravský krajský přebor 1962/63\n\nV soubojích 3. ročníku Jihomoravského krajského přeboru 1962/63 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1962 a skončil v červnu 1963.\n\n\nZdroj: \nPoznámky:\n\n"}
{"id": "1132447", "url": "https://cs.wikipedia.org/wiki?curid=1132447", "title": "Jihomoravský krajský přebor 1963/64", "text": "Jihomoravský krajský přebor 1963/64\n\nV soubojích 4. ročníku Jihomoravského krajského přeboru 1963/64 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1963 a skončil v červnu 1964.\n\n\nZdroj: \nPoznámky:\n\n"}
{"id": "1132448", "url": "https://cs.wikipedia.org/wiki?curid=1132448", "title": "Korejský Jindo", "text": "Korejský Jindo\n\nKorejský Jindo (anglicky: Korean Jindo, – \"Čindos gä\" – doslova „\"Čindský pes\"“) je psí plemeno původem z Jižní Koreje. Jedná se o typického představitele špiců; je tvrdohlavý, temperamentní, důstojný a schopný samostatně jednat. Mezinárodní kynologická federace toto plemeno uznává a řadí jej do skupiny špicové a plemena primitivní, do sekce asijští špicové a příbuzná plemena. Oficiální zkratka je KJ a číslo standardu 334.\n\nHistorie plemene korejského jinda je zahalená tajemstvím; neexistují žádné písemné záznamy o jeho původu. Toto psí plemeno po dlouhou dobu žilo izolovaně na ostrově Čindo v Jižní Koreji, od kterého je odvozen i název. Jeho předky jsou pravděpodobně původní mongolští psi, kteří se na Korejský poloostrov dostali ve 13. století při vpádu Mongolů na území dnešní Severní Koreje. Původně se korejský jindo využíval pro lov a hlídaní, k čemuž má vlohy. Jeho kořistí bývala střední až velká lesní zvěř, některé legendy vyobrazují toto psí plemeno při lovu na tygra ussurijského. Při lovu se psi pohybovali samostatně, výjimečně v párech.\n\nJedná se o chráněné psí plemeno, které je uznávané jako národní, dokonce jej v roce 1962 vláda Jižní Koreje označila jako \"přírodní památku\" (천연 기념물;天然記念物). Právě kvůli tomu bylo a stále je velmi těžké vyvézt je do světa. V roce 1988 se několik těchto psů předvedlo na letních olympijských hrách v Soulu, když kráčeli v zahajovacím průvodu. United Kennel Club (UKC) plemeno uznal 1. ledna 1998.\n\nPoprvé bylo plemeno vyvezeno do Francie, odkud se dostalo do Spojených států. Ve Velké Británii se počet zapsaných psů pohybuje okolo 30 kusů.\n\nV roce 2009 \"Korea Economic Daily\" udělal rozhovor s jihokorejským psovodem jménem Bak Nam-sun, který řekl, že korejští jindové se ve své rodné zemi nevyužívají jako záchranářští a vyhledávací psi, protože jejich lovecké instinkty jsou příliš silné a jejich výcvik je složitý. V roce 2010 člen korejské bezpečností služby napsal, že většinu jejich pracovních psů tvoří němečtí ovčáci, protože korejský jindo dog se neukázal jako dobrý služební pes. I přes tyto negativní odezvy se i nadále někteří chovatelé snaží cvičit tyto psy jako služební. Ještě toho roku v říjnu se v Los Angeles objevilo několik jedinců plemene, kteří zde měli být využíváni právními službami při vymáhání dluhů. Výcvik se ale nezdařil a štěňata byla označena za příliš aktivní, horlivá a dychtivá.\nV roce 1993 prodala 83 let stará žena Park Bok-Dan svoji fenu korejského jinda do města vzdáleného přes 300 km od jejího domu. Když fena přicestovala k novému majiteli, během pár dnů utekla a vrátila se domů. Tato cesta jí trvala 7 měsíců a prokázala tak, že tito psi jsou velmi loajální vůči majiteli a jeho změnu nesou velmi těžce. Její původní majitelka Park Bok-Dan se rozhodla, že si fenu i nadále nechá. Ta zemřela o 7 let později přirozenou smrtí. Příběh této feny se stal v Koreji senzací a dle něj bylo vytvářeno mnoho karikatur, dokumentů i pohádek. V roce 2004 byla hotova socha oné feny a umístěna do jejího rodného města.\n\nDalší příběh pojednává o korejském jindovi jménem Baekgu, který žil sám jen se svým jedním majitelem. Ten zemřel a od té doby Baekgu nic nejedl ani nepil a po sedmi dnech svého majitele následoval.\nKorejský Jindo je dobře známý pro svou věrnou a nezkrotnou povahu. Jedná se o aktivní a mrštné psy, kteří jsou velmi bystří a inteligentní, ale neposlouchají kdekoho. Z rodiny si vyberou pouze jednoho člena, kterému jsou oddaní, zbytek lidí ignorují. Jsou dominantní a tvrdohlaví. Jsou tišší, ale dobří hlídači. Nezvaného hosta jsou schopni sami zadržet a v případě nutnosti brání svého majitele do krve. Rozeznají známé tváře a neznámé vetřelce. Umí skákat velmi vysoko, jejich území tedy musí být ohrazeno velmi vysokým plotem. Rád tráví čas se svým majitelem a samotu těžko snáší. V dospívání potřebuje hodně socializace a kontaktu s lidmi, aby s nimi v budoucnu dobře vycházel. Vyžaduje hodně aktivity, jinak si zábavu najde sám: prokouše plot, uteče, bude olizovat zásuvky... V souvislosti s tímto psím plemenem je často zmiňována i jejich nenávist vůči vodě, takže koupel je pro něj velmi nepříjemný zážitek. U některých jedinců tento strach přerostl téměř ve fóbii, takže ani nepřejdou most přes vodu nebo nepůjdou na procházku v dešti. Vůči jiným psům nejsou přirozeně agresivní, ale vycházejí s nimi jen proto, že si to jejich majitel přeje. Nepracují příliš dobře ve skupině více psů, více jim vyhovuje práce samostatná. Děti jim nevadí, ale některé jejich hry jim mohou být nepříjemné. S jinými domácími zvířaty nevychází dobře hlavně kvůli svému loveckému instinktu, který jim velí zvíře pronásledovat a udávit.\n\nPéče o toto psí plemeno není příliš náročná. Srst je jemná, hustá a hladká na dotek, má podsadu, to znamená, že líná 2x ročně (na jaře a na podzim). V tomto období je nutné věnovat jí zvláštní pozornost a vyčesávat každý den. Mimo toto období stačí vyčesat jednou za týden. Už kvůli strachu těchto psů z vody je dobré se vyhýbat mytí ve vodě,\n\nKorejský Jindo vyžaduje hodně pohybu jakéhokoliv typu. Majitel ale musí myslet na to, že by se pes neměl příliš ušpinit, nepřipadá tedy v úvahu prašné prostředí. Krom toho se ale korejský jindo hodí na horské túry i některé psí sporty, jako je agility nebo tanec se psem (dogdancing).\n\nVýchova i výcvik jsou velmi náročné a je nutné s nimi začít již v nízkém věku, tedy co nejdříve. Pak už je na to pozdě a pes může být nezvladatelný a agresivní. Vyžaduje důkladnou socializaci.\n"}
{"id": "1132450", "url": "https://cs.wikipedia.org/wiki?curid=1132450", "title": "Víctor Català", "text": "Víctor Català\n\nCaterina Albertová i Paradís publikující pod jménem Víctor Català (11. září 1869, L'Escala – 27. leden 1966, L'Escala) byla katalánská spisovatelka, představitelka modernismu a vesnického románu. Publikovala v katalánštině, v pozdějších letech i ve španělštině. Proslavila se nejvíce románem \"Samota\" (\"Solitud\") z roku 1905, který popisuje vnitřní život hlavní hrdinky Mily, jež musí žít v horách se svým hloupým manželem. Román je napsán lidovým jazykem venkovanů a horalů. I v dílech jako \"Drames rurals\" (1902) či \"Cai-res vius\" (1907) se věnovala venkovskému životu, zejména jeho nejtemnějším stránkám.\n\n"}
{"id": "1132461", "url": "https://cs.wikipedia.org/wiki?curid=1132461", "title": "Anthony Ashley Cooper", "text": "Anthony Ashley Cooper\n\nAnthony Ashley Cooper, 3. hrabě Shaftesbury (26. únor 1671, Londýn - 4. únor 1713, Neapol) byl anglický filozof, představitel tzv. morálního sensualismu.\nNarodil se v Exeter House, ve významné šlechtické rodině. Jeho dědečkem byl Anthony Ashley Cooper, 1. hrabě Shaftesbury, který byl za anglické revoluce členem dlouhého parlamentu a významně ovlivnil průběh anglických dějin (podílel se na odstranění Olivera Cromwella a návratu Stuartovců, s nimiž se později rovněž dostal do sporu a musel odejít do nizozemského exilu). Právě 1. hrabě se o malého Anthonyho staral nejvíce, neboť jeho otec, 2. hrabě Shaftesbury byl tělesně postižený. Děd tak Anthonyho silně ovlivnil, mimo jiné tím, že mu jako osobního učitele přivedl filozofa Johna Locka, svého přítele. Již v 11 letech proto hovořil skvěle latinsky a řecky. Děd zemřel roku 1683, krátce poté Anthony začal studovat na Winchester College. Zde ovšem narazil na konzervativní způsob vzdělávání, proti němuž se bouřil. Roku 1686 ze školy odešel.\n\nRodinné jmění mu umožnilo, aby hned po škole začal cestovat po Evropě. Po cestovatelské fázi svého života se začal věnovat literární a politické činnosti. Ze zdravotních důvodů byl nucen se politické práce vzdát, načež roku 1698 přesídlil do Nizozemska, kde udržoval blízké styky s filozofickými a učeneckými kruhy. Po smrti svého otce zdědil křeslo v horní komoře parlamentu a vrátil se do Británie. Podpoval vládu Viléma III. Po jeho smrti se vrátil do Nizozemska a roku 1711 pak přesídlil natrvalo do Itálie.\n\nDnes je nejvíce oceňováno jeho dílo filozofické, zejména proto, jaký mělo inspirační vliv na skotskou filozofii, a ovšem také na filozofii kontinentální.\n\nCooper věřil, že existuje jakýsi mravní cit (\"moral sense\"), vrozený smysl, jímž člověk poznává dobro a zlo. Tento vrozený cit ovšem také zakládá lidský smysl pro vznešeno a krásno (podle Coopera nebyl mezi etikou a estetikou v podstatě rozdíl). Toto pojetí dalo vzniknout tzv. morálnímu sensualismu, který poté rozpracovali především skotští autoři (David Hume, Francis Hutcheson, Adam Smith).\n\nPodstatná byla i jeho idea harmonie vesmíru. Jeho pojetí harmonie ovlivnilo G. W. Leibnize, J. J. Rousseaua, J. G. Herdera, J. W. Goetheho či F. W. J. Schellinga.\n\nVelmi oblíbená a komentovaná (i zesměšňovaná) se později stala i jeho teze, že existence světa je nedokazatelná a je jen otázkou víry. Větší vliv mělo i znejistění existence lidského já, jeho substanciálnosti.\n\nNeoznačoval se za filozofa, ale výhradně etika. Ottův slovník naučný k tomu poznamenával: \"Jest moralistou, jenž veškeré své filosofické myšlení soustřeďuje na ethiku, ježto theoretické úkoly filosofické jsou podle něho nedokázatelné. Jeho ethika jest eudaimonismus, který jde přes meze sobectví tím, že bytosti lidské, má-li býti dobrou, ta podminka se ukládá, aby veškeré její snahy a emoce byly ve shodě se všeobecným dobrem (...) Shaftesbury jest spisovatel duchaplný a bystrý a mnohé z jeho děl jsou vzorem anglické prosy.\"\n\nDenis Diderot ve spise \"O géniovi\" o něm napsal „Je velmi málo omylů v Lockovi a příliš málo pravd v mylordu Shaftesburym: první však je jen všestranný duch, pronikavý a přesný; a druhý je génius prvního řádu. Locke viděl; Shaftesbury tvořil, konstruoval, budoval; Lockovi vděčíme za velké pravdy chladně postřehnuté, metodicky sledované, suše oznámené, kdežto Shaftesburymu za oslnivé soustavy, spočívající často na vratkých základech, přesto však plné vznešených pravd; i když se mýlí, stále ještě se líbí a přesvědčuje kouzlem své výmluvnosti.“\n\n"}
{"id": "1132462", "url": "https://cs.wikipedia.org/wiki?curid=1132462", "title": "Jihomoravský krajský přebor 1964/65", "text": "Jihomoravský krajský přebor 1964/65\n\nV soubojích 5. ročníku Jihomoravského krajského přeboru 1964/65 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1964 a skončil v červnu 1965. Byl to poslední ročník v třetiligové historii Jihomoravského krajského přeboru, od sezony 1965/66 byl přejmenován na Jihomoravský oblastní přebor a stal se 4. nejvyšší soutěží.\n\nPo sezoně 1964/65 proběhla reorganizace nižších soutěží, skupinami 3. nejvyšší soutěže se staly divize (do Divize D 1965/66 postoupilo nejlepších 6 mužstev), krajské přebory se přejmenovaly na oblastní a staly se skupinami 4. nejvyšší soutěže.\n\n\nZdroj: \nPoznámky:\n\n"}
{"id": "1132463", "url": "https://cs.wikipedia.org/wiki?curid=1132463", "title": "Vlkouš obecný", "text": "Vlkouš obecný\n\nVlkouš obecný (\"Anarhichas lupus\") je mořská ryba z řádu ostnoploutví (\"Perciformes\") a čeledi vlkoušovití (\"Anarhichadidae\"). Druh popsal Carl Linné roku 1758. Vlkouš se vyskytuje v Severním moři, v okolí Britských ostrovů, v Biskajském zálivu, podél pobřeží Norska, v Barentsově moři, v blízkosti Islandu, u pobřeží Grónska a přes západní pobřeží Atlantiku od Labradoru přes Newfoundland až po Cape Cod.\n\nJe to velká ryba měřící 1,25 až 1,5 metru, s mohutnými zuby. Pokud jej člověk chytí, vlkouš může divoce kousat. Tělo je pokryto 10 až 15 černými pruhy, což je charakteristický znak tohoto druhu. Barva je šedozelená, ale vyskytnou se i červenohnědí nebo černí exempláři. Vlkouš obecný žije na mořském dně ve skalnatých stanovištích, někdy také na písčitém nebo bahnitém dně. Hloubka činí 20 až 500 metrů. Potravu vlkouše představují krabi, ježovky nebo mlži, jejichž ochrannou schránku drtí svými čelistmi. Rozmnožuje se od října do ledna. Samice klade až 25 000 vajec, která mají průměr 5 až 6 mm. Až do vylíhnutí jsou vajíčka, nakladená na mořské dno, střežena samcem.\n\nVlkouš obecný je jedlá a vyhledávaná ryba, zpracovává se na chlazené i mražené filety. Kvůli nadměrnému lovu se nicméně stává vzácným druhem.\n"}
{"id": "1132464", "url": "https://cs.wikipedia.org/wiki?curid=1132464", "title": "Jenny Holzerová", "text": "Jenny Holzerová\n\nJenny Holzerová (* 29. července 1950) je americká umělkyně, která bývá řazena k neo-konceptualismu. Ve své práci často využívá sdělovací prostředky moderních informačních systémů a vyjadřuje se tak k fungování obecného diskurzu. V roce 1989 se stala první ženou, která reprezentovala Spojené státy na benátském Biennale v Itálii. Jenny Holzerová žije a pracuje v obci Hoosick Falls ve státě New York.\n\nHolzerová se narodila ve městě Gallipolis, ve státě Ohio. Původně se chtěla stát abstraktní malířkou a její studium na Duke University, Durham, NC v letech 1968 až 1970 se zaměřovalo na umění obecně, později pak na University of Chicago studovala malbu, kresbu a tisk. Americký ekvivalent titulu Bc. Art, BFA, získala v roce 1972 na Ohio University ve městě Athens. Absolvovala také letní kurs na Rhode Island School of Design v Providence, kde se také v roce 1975 zapsala do magisterského programu. V roce 1976 se přestěhovala na Manhattan, kde byla součástí nezávislého studijního programu Whitneyova muzea a kde také začala poprvé pracovat s jazykem, instalacemi a veřejným uměním. Byla také aktivní členkou umělecké skupiny Colab. \nJenny Holzerová patří k feministické větvi umělecké generace, která vstoupila na scénu kolem roku 1980 a snažila se hledat nové způsoby, jak implicitně včlenit narativní složku či komentář do vizuálních objektů. Je členkou skupiny Colab. Mezi její současnice patří umělkyně jako Barbara Krugerová, Cindy Shermanová, Sarah Charlesworthová nebo Louise Lawlerová. \nJenny Holzerová je známá především díky svým velkoformátovým veřejným instalacím, mezi které patří například billboardové reklamy, světelné projekce na veřejné budovy a jiné architektonické struktury nebo světelné elektronické instalace. Jedním z hlavních postupů její tvorby je využívání slovního a jazykového vyjádření ve veřejném prostoru. Původně k těmto účelům využívala plakáty, které vylepovala na ulicích, jedním z jejich nejvýraznějších médií se však staly LED tabule. Mimo ně využívá také další četné způsoby komunikace, jako jsou například bronzové plakety, malované znaky, kamenné lavičky a stolečky, nálepky, trička, malby, fotografie, zvuk, video, světelné projekce, internet či dokonce závodní automobil La Mans. \nPrvní prací Jenny Holzerové ve veřejném prostoru byly \"Truismy\" (1977-9). \"Truismy\" měly formu bílých papírových plakátů potištěným černým písmem, které Holzerová vylepovala na budovy, stěny a ploty na Manhattanu a v jeho okolí. Vytištěný text sestával s jednořádkových „truismů“, které Holzerová sesbírala z povinné četby studijního programu Withney Independent, kterého byla součástí. Později se \"Truismy\" vyvíjely a dostaly se na plakáty, trička, hrnečky či nálepky, nebo je Holzerová vyrývala do kamenných laviček na veřejných prostranstvích. V roce 1981 Holzerová uvedla další ze svých sérií – sérii \"Living\". Tentokrát pracovala s tiskem na hliníkové a bronzové plakety a navazovala tak na komunikační formát, který se využívá například ve zdravotnických zařízeních či oficiálních a vládních budovách. Série \"Living\" se zabývala potřebami každodenního života: jezením, dýcháním, spaním a lidskými vztahy. Krátké uhlazené textové fragmenty, se kterými zde Holzerová pracovala, byly doprovázeny malbami amerického umělce Petera Nadina, jehož portréty různých mužů a žen připojené ke kovovým tabulkám ještě více podtrhovaly prázdnotu života a sdělení v informačním věku. Médium moderních počítačových systémů, které se později stalo pro Holzerovou jedním z nejstěžejnějších, vstoupilo do její tvorby v roce 1982, kdy autorka na Times Square v New Yorku nainstalovala svoji první velkorozměrnou světelnou tabuli. Využití LED diod sponzorované programem Public Art Fund umožnilo Holzerové oslovit širší publikum. \n\nV textech další ze svých sérií, v sérii \"Survival\", realizované v letech 1983-85 se autorka věnuje bolesti, potěšení i směšnosti života v soudobé společnosti. \n\nV roce 1986 začala Jenny Holzerová pracovat s kamenem. V tomto roce na výstavě v Galerii Barbary Gladstoneové v New Yorku vytvořila jakési celistvé prostředí, ve kterém bylo divákům představeno spojení nepřetržitého vizuálního cvrkotu horizontálně uspořádaných LED prvků a kamenných laviček vedoucích k elektronickému oltáři umístěnému na vyvýšeném místě. Tento Holzerové pracovní princip dosáhl svého vrcholu v Guggenheimově muzeu v roce 1989, kde Holzerová představila 163 metrů dlouhý LED displej, který se spirálovitě vinul po vnitřních stěnách muzea až k jeho stropu. \nPro benátské Bienále v roce 1990 navrhla Holzerová plakáty, čepice a trička, která byla na prodej v benátských ulicích, zatímco ve strohém a slavnostním výstavním prostoru byly k vidění její LED displeje a mramorové lavičky (původní instalace je kompletně zachována ve sbírkách umělecké galerie Albright-Know v Buffalu, která byla organizátorskou institucí amerického pavilonu na zmíněném Bienále). Od roku 1996 se světelné projekce pracující primárně s textovou složkou staly středobodem Holzerové tvorby. \n\nPoměrně dlouhou dobu, zhruba mezi lety 1977 a 2001, si Holzerová své texty psala sama. Od roku 1993 však začala pracovat také s texty jiných autorů. Z autorů, jejichž texty využila, jmenujme například taková literární jména, jako jsou polská nositelka Nobelovy ceny Wislawa Szymborska, americký autor Henri Cole, rakouská spisovatelka Elfriede Jelinek, irácký spisovatel Fadhil Al-Ayawi, izraelský autor Yehuda Amichain či palestinský spisovatel Mahmoud Darwish. Holzerová však využívá i texty vycházející z jiných kontextů, než z kontextu literárního, kupříkladu odtajněné dokumenty americké armády týkající se války v Iráku. Takto ve formě velkých LED tabulí zpracovala například útržky z vyšetřování amerických vojáků, kteří se provinili porušením lidských práv a válečnými zločiny v Abu Ghraib, čímž přenesla dříve utajované dokumenty do veřejné sféry. Mnohé z Holzerové prací se dotýkají témat násilí, útisku, sexuality, feminismu, moci, smrti či války. Jejím hlavním cílem je zviditelnit problémy, o kterých často pouze vnitřně přemýšlíme a věci, které měly původně zůstat skryté.\n\nV novějších projektech se pak Holzerová věnuje například práci s cenzurovanými vládními dokumenty.\n"}
{"id": "1132469", "url": "https://cs.wikipedia.org/wiki?curid=1132469", "title": "Jihomoravský oblastní přebor 1967/68", "text": "Jihomoravský oblastní přebor 1967/68\n\nV soubojích 8. ročníku Jihomoravského oblastního přeboru 1967/68 (jedna ze skupin 4. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1967 a skončil v červnu 1968.\n\n\nZdroj: \nPoznámky:\n\n"}
{"id": "1132480", "url": "https://cs.wikipedia.org/wiki?curid=1132480", "title": "Holzer", "text": "Holzer\n\nHolzer může být:\n\n"}
{"id": "1132486", "url": "https://cs.wikipedia.org/wiki?curid=1132486", "title": "Jihomoravský oblastní přebor 1968/69", "text": "Jihomoravský oblastní přebor 1968/69\n\nV soubojích 9. ročníku Jihomoravského oblastního přeboru 1968/69 (jedna ze skupin 4. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v září 1968 a skončil v červnu 1969.\n\nPo sezoně 1968/69 proběhla celková reorganizace soutěží, vyšší soutěže se rozšířily ze 14 na 16 účastníků, skupinami 4. nejvyšší soutěže se staly divize, oblastní přebory se přejmenovaly na župní a staly se skupinami 5. nejvyšší soutěže. Z tohoto důvodu také nesestoupilo žádné mužstvo.\n\n\nZdroj: \nPoznámky:\n\n"}
{"id": "1132487", "url": "https://cs.wikipedia.org/wiki?curid=1132487", "title": "Mr Green", "text": "Mr Green\n\nMr Green Ltd. je společnost s online hazardními hrami nabízející online kasino. Mr Green Ltd je společnost licencována a regulována MGA, Maltese Gaming Authority na Maltě. Sídlo společnosti je ve Sliemě na Maltě.\n\nMr Green & Co je mateřská společnost skupiny, kde online kasino Mr Green (Mr Green Ltd) je největší společností. Mateřská společnost má sídlo ve Stockholmu ve Švédsku, a je uvedena na švédském trhu. Per Norman byl jmenován generálním ředitelem Mr Green & Co v únoru 2015. \n\nOnline kasino Mr Green bylo založeno na konci roku 2007 a jeho činnost zahájena roku 2008 třemi švédskými podnikateli: Fredrik Sidfalk, Henrik Bergquist a Mikael Pawlo. Sidfalk a Bergquist měli zkušenosti s online hazardem po založení společnosti, značky a webové stránky Betsson společně s Andersem Holmgrenem roku 2001.\n\nPři založení v roce 2008, Mr Green byl jeden z prvních operátorů, který nabízel hry od několika herních dodavatelů a zabudoval tzv. bezproblémové řešící peněženky, čímž již nebylo nutné vyměňovat čipy k hraní různých her. Dnes Mr Green nabízí 350 her od IGT, Net Entertainment, Nextgen, Quickspin, Microgaming Quickfire, Bally Technologies, Yggdrasil, Play&Go a poskytovatele živé hry Evolution Gaming.\n\nMr Green nabízí Green Gaming program. Každý nový zákazník je po přihlášení dotázán, zda si přeje nastavit své limity pro risk, anebo zda si přeje hrát bez limitů.\n\nJesper Kärrbrink byl jmenován generálním ředitelem Mr Green Ltd v květnu 2016, po pětiletém působení ve firmě Euroflorist. Kärrbrink přichází ze silné mediální skupiny. V letech 1998 – <time>2000</time> byl Kärrbrink v čele digitálního oddělená v mezinárodní skupině Bonnier. Následně přešel k Provider Venture Partners, kde zastával roli Partner & Venture Manager.\n\nV letech 2004 a 2008 byl Kärrbrink generálním ředitelem ve firmě Svenska Spel. Jedná se o státem vlastněnou společnost působící na regulovaném švédském trhu s hazardními hrami. V roce 2008 přešel k Nordic od společnosti Eniro, kde převzal roli prezidenta a generálního ředitele.\n\nV roce 2011 byl jmenován generálním ředitelem ve firmě Euroflorist a zvýšil internetové prodeje o 30 % ročně. Byl také výkonným místopředsedou Euroflorist AB a člen představenstva Euroflorist AB.\n\nV roce 2015, Mr Green získal italského operátora, Mybet Italia a byl schválen italským regulačním orgánem pro hazard AAMS pro převzetí Mybet Italia operací. \n\nKromě své nové činnosti v Itálii byla kasinu Mr Green Ltd rovněž udělena licence operátora UK v červenci 2015, což dále ukazuje záměr společnosti zvýšit podíl příjmů z místně regulovaných trhů. \n\n"}
{"id": "1132488", "url": "https://cs.wikipedia.org/wiki?curid=1132488", "title": "Jane Holzer", "text": "Jane Holzer\n\nJane Holzer, rodným jménem Jane Brookenfeld, rovněž známá jako Baby Jane Holzer, (* 23. října 1940) je americká sběratelka umění a herečka. Narodila se ve floridském Palm Beach do rodiny realitního investora. Později se usadila v New Yorku, kde potkala popartového umělce Andyho Warhola. Brzy s ním začala spolupracovat a v roce 1964 hrála hlavní roli v jeho filmu \"Soap Opera\". Později vystupovala ještě například ve filmech \"Couch\" (1964) a \"Camp\" (1965). V roce 1972 pak hrála ve snímku \"Ciao! Manhattan\", v němž vystupovalo i několik dalších osob z Warholova prostředí.\n\n"}
{"id": "1132493", "url": "https://cs.wikipedia.org/wiki?curid=1132493", "title": "Miroslav Chlpek", "text": "Miroslav Chlpek\n\nMiroslav Chlpek (* 9. prosince 1956, Handlová) je bývalý slovenský fotbalista, záložník. Po skončení aktivní kariéry pracoval jako správce trnavského stadionu.\n\nV československé lize hrál za Spartak Trnava. Nastoupil v 59 ligových utkáních a dal 5 gólů. V nižších soutěžích hrál za Lokomotívu Bučinu Zvolen a Slovan Agro Levice.\n\n\n"}
{"id": "1132494", "url": "https://cs.wikipedia.org/wiki?curid=1132494", "title": "Emanuele Barbella", "text": "Emanuele Barbella\n\nEmanuele Barbella (14. dubna 1718 Neapol – 1. ledna 1777 tamtéž) byl italský houslista a hudební skladatel.\n\nZákladní hudební vzdělání a houslovou vituozitu získal u svého otce, Francesca Barbelly, který vyučoval na neapolské kontervatoři \"Santa Maria di Loreto\". Kompozici studoval u proslulého neapolského skladatele Leonarda Lea a Michela Gabelloneho (1692-1740). V roce 1753 se stal prvním houslistou v divadle \"Teatro Nuovo\". Od roku 1756 se stal členem \"Capella Reale\" a od roku 1761 působil v \"Teatro San Carlo\".\n\nKromě toho se věnoval i pedagogické činnosti. Mezi jeho studenty byli Pasquale Bini a Giuseppe Tartini. Byl průvodcem Charlese Burneyho a jedním z hlavních zdrojů informací pro jeho známý hudební cestopis \"The Present State of Music in France and Italy\", vydaný v roce 1771. Sám patrně navštívil Londýn v šedesátých letech, neboť v této době byla řada jeho skladeb v Londýně vydána.\n\nBarbellovo dílo zahrnuje široké spektrum hudby pro smyčcové nástroje, dueta, tria, kombinace smyčcových a dechových nástrojů i koncerty pro mandolínu. Mezi jeho skladbami je jediná opera, \"Elmira generosa\", uvedená v Neapoli v roce 1753, kterou napsal ve spolupráci s Nicolou Logroscinem. Kompozice jeho děl je jednoduchá, melodie snadno zapamatovatelné, takže dosáhly značné popularity. Jsou často používány v houslových školách.\n\n\n"}
{"id": "1132495", "url": "https://cs.wikipedia.org/wiki?curid=1132495", "title": "Khaled Holmes", "text": "Khaled Holmes\n\nKhaled Holmes (* 19. ledna 1990 v San Diegu, stát Kalifornie) je hráč amerického fotbalu nastupující na pozici Centra za tým Indianapolis Colts v National Football League. Univerzitní fotbal hrál za Univerzitu Jižní Kalifornie, poté byl vybrán ve čtvrtém kole Draftu NFL 2013 týmem Indianapolis Colts.\n\nHolmes navštěvoval Univerzitu Jižní Kalifornie, kde mezi roky 2009 až 2012 hrál americký fotbal. V sezóně 2010 začal nastupovat na pozici pravého Guarda, o rok později začal hrát jako Center. Za své výkony byl vybrán do all-stars týmu konference Pac-12. Na jaře 2011 zakončil studium ziskem bakalářského titulu v oboru Komunikace a začal pracovat na zisku magisterského titulu v oboru Komunikace managementu. V posledním ročníku 2012 byl po základní části jmenován jedním ze šesti finalistů \"Rimington Trophy\", která je každoročně udělována nejlepšímu Centrovi univerzitního fotbalu.\nHolmes byl považován za jednoho z nejlepších vnitřních linemanů Draftu, ale nakonec byl 27. dubna vybrán až ve čtvrtém kole týmem Indianapolis Colts jako 121. hráč celkově.\nHolmes debutoval v NFL v 15. týdnu sezóny 2013 proti Houston Texans a nastoupil i do zbývajících dvou utkání základní části, byť ani jednou jako startující hráč. V ročníku 2014 si připisuje už pět startů, z toho dvakrát jako startující hráč na pozici Centra.\n\n"}
{"id": "1132498", "url": "https://cs.wikipedia.org/wiki?curid=1132498", "title": "Guenal", "text": "Guenal\n\nGuenal (francouzsky \"Guénaël\") byl bretaňský římskokatolický duchovní, žijící na přelomu 5. a 6. století, v pořadí druhý opat v klášteře Landévennec. Dnes je římskokatolickou církví a církvemi s ní sjednocenými uctíván jako světec. V liturgickém kalendáři připadá jeho památka na 3. listopad.\n\nPocházel z bretaňského šlechtického rodu. Od sedmého roku věku žil v benediktinském klášteře Landévennec. Zde získal velmi dobré vzdělání a po čase jej místní opat určil za svého nástupce. Pod jeho vedením se mniši z kláštera podíleli na misionářské práci v Anglii a v Irsku. Zemřel v blíže neznámém roce a byl pohřben ve svém klášteře. V 10. století byly přeneseny do Vannes a uloženy v místní katedrále. Později byly přeneseny do pařížského Opatství sv. Viktora, kde byly uloženy až do francouzské revoluce na sklonku 18. století. Tehdy je revolucionáři barbarsky zneuctili a zničili.\n\n\n"}
{"id": "1132502", "url": "https://cs.wikipedia.org/wiki?curid=1132502", "title": "Assassin's Creed: Pirates", "text": "Assassin's Creed: Pirates\n\nAssassin's Creed: Pirates je hra pro smartphone a tablety ze série Assassin's Creed. Hru vyvinula společnost Ubisoft Entertainment a na trh vyšla 5. prosince 2013. Hra vypráví příběh piráta jménem Alonzo Batilla. Děj se odehrává v 18. století stejně jako . Děj hry je zaměřen především na lodní souboje.\n\nVývoj hry byl oznámen 10. září 2013, kdy vyšel ke hře i trailer. Na trh byla hra uvedená 5. prosince 2013 a 4. září 2014 se stala free-to-play hrou.\n\nHlavní postavou je pirát Alonzo Batilla, držitel klíče k naleznutí pokladu franzouzského piráta La Buse.\n"}
{"id": "1132505", "url": "https://cs.wikipedia.org/wiki?curid=1132505", "title": "Warren Haynes", "text": "Warren Haynes\n\nWarren Haynes (* 6. dubna 1960) je americký zpěvák a kytarista. Narodil se ve městě Asheville v Severní Karolíně. Na kytaru začal hrát ve věku dvanácti let. V roce 1980 se stal členem doprovodné skupiny Davida Allana Coea a později doprovázel Dickeyho Bettse. Betts byl dlouholetým členem skupiny The Allman Brothers Band. Ta byla v roce 1989 obnovena a jejím členem se stal také Haynes. V letech 2004 a 2009 vystupoval se skupinou The Dead. V roce 1994 založil kapelu Gov't Mule. Během své kariéry spolupracoval s mnoha dalšími hudebníky, mezi které patří například Johnny Winter a Little Milton. Rovněž vydal několik sólových alb.\n\n"}
{"id": "1132508", "url": "https://cs.wikipedia.org/wiki?curid=1132508", "title": "George Clinton (hudebník)", "text": "George Clinton (hudebník)\n\nGeorge Clinton (* 22. července 1941) je americký zpěvák. Jako teenager založil doo-wopovou skupinu, později byl zaměstnán společností Motown, kde psal písně pro různé interprety. Několik let působil ve skupině The Parliaments a později byl vůdčí osobností skupin Parliament a Funkadelic. Rovněž vydal řadu sólových alb a spolupracoval s mnoha hudebníky, mezi které patří například zpěvák Michael Bolton rapper Snoop Dogg nebo skupina Primal Scream. V roce 1985 produkoval album \"Freaky Styley\" skupiny Red Hot Chili Peppers.\n\n"}
{"id": "1132514", "url": "https://cs.wikipedia.org/wiki?curid=1132514", "title": "Jihomoravský župní přebor 1969/70", "text": "Jihomoravský župní přebor 1969/70\n\nV soubojích 10. ročníku Jihomoravského župního přeboru 1969/70 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1969 a skončil v červnu 1970.\n\nPo sezoně 1968/69 proběhla celková reorganizace soutěží, vyšší soutěže se rozšířily ze 14 na 16 účastníků, skupinami 4. nejvyšší soutěže se staly divize, oblastní přebory se přejmenovaly na župní a staly se skupinami 5. nejvyšší soutěže.\n\nV této sezoně byl v Jihomoravském župním přeboru zkoušen (a po sezoně zrušen) tento systém bodování: za vítězství rozdílem dvou a více branek se vítězi udělovaly 3 body, za vítězství o jednu branku 2 body, za bezbrankovou remízu nezískal bod ani jeden ze soupeřů, při jakékoli jiné remíze si soupeři rozdělili po bodu.\n\n\nZdroj: \nPoznámky:\n\n"}
{"id": "1132515", "url": "https://cs.wikipedia.org/wiki?curid=1132515", "title": "Drop It Like It's Hot", "text": "Drop It Like It's Hot\n\n„Drop It Like It's Hot“ je píseň amerického rappera Snoop Dogga, na které se podílel zpěvák Pharrell Williams. Vydána byla jako singl dne 12. září 2004 ve formátech 12\" gramofonové desky a CD (na straně B byla píseň „Get 2 Know U“). Obsahuje sampl z písně „White Horse“ dánského dua Laid Back. Producentem písně bylo duo The Neptunes, v němž rovněž působí Pharrell Williams. K písni byl rovněž natočen černobílý videoklip, jehož režisérem byl Paul Hunter. Singl byl oceněn zlatou deskou (RIAA). V žebříčku Billboard Hot 100 se umístil na první příčce.\n"}
{"id": "1132516", "url": "https://cs.wikipedia.org/wiki?curid=1132516", "title": "Ladislav Fišer (fotbalista)", "text": "Ladislav Fišer (fotbalista)\n\nLadislav Fišer (* 3. října 1928) je bývalý český fotbalista, obránce a záložník.\n\nV československé lize hrál za Bohemians Praha, ATK Praha a Dynamo Praha. Nastoupil ve 147 ligových utkáních a dal 2 góly. Za reprezentační B-tým nastoupil ve 2 utkáních. Dorostenecký mistr Čech a Moravy 1946.\n\n"}
{"id": "1132520", "url": "https://cs.wikipedia.org/wiki?curid=1132520", "title": "Witold Wojtkiewicz", "text": "Witold Wojtkiewicz\n\nWitold Wojtkiewicz (29. prosince 1879, Varšava, Polsko – 14. června 1909, Varšava) byl polský malíř, kreslíř a grafik, člen hnutí \"Mladé Polsko\". Jeho práce nesou rysy secese, symbolismu a expresionismu.\n\nJeho otec byl pokladním ve varšavské obchodní bance, nesouhlasil s uměleckými zájmy svého syna, jeho matka byla zaměstnána péčí o jedenáct dětí. Přes všechny tyto potíže studoval kreslení ve varšavské škole. V letech 1903-1904 studoval na Akademii výtvarných umění v Krakově u Leona Wyczółkowskeho. Před těmito studiemi se pokusil v roce 1902 studovat na Císařské Akademii umění v Petrohradu, ale studium po osmi dnech přerušil.\n\nV roce 1905 se připojil ke skupině umělců, ke které patřili také Leopold Gottlieb a Vlastimil Hofman. Byl přítelem Tadeuše Boya-Żeleńskyho, se kterým také spolupracoval v krakovském kabaretu „Zielony Balonik“ (Zelený balónek) v „Michalikové Jamĕ“. Psal satirické texty pro týdeník \"Kolce\" (\"Trny\").\n\nTaké se zabýval knižní grafikou. Jeho kresby vykazují individuální charakter a mají zvláštní fantazijní výzdobu. Jeho práce vystavené v Berlíně v roce 1906 byly kladně hodnoceny Mauricem Denisem a André Gidem. Gide mu pak zařídil individuální výstavu v pařížské Galerii Druet.\n\nZemřel ve věku 29 let v důsledku vrozené, nevyléčitelné srdeční vady.\n\n\n"}
{"id": "1132521", "url": "https://cs.wikipedia.org/wiki?curid=1132521", "title": "James Troisi", "text": "James Troisi\n\nJames Troisi (* 3. července, Adelaide) je australský fotbalový záložník a reprezentant, který hraje za saúdskoarabský klub Al-Ittihad. Narodil se v australském Adelaide řecké matce a italskému otci. V letech 2005 až 2007 byl členem mládežnického týmu Newcastle United FC. Tam později působil i profesionálně. Do roku 2009 hrál za Gençlerbirliği SK.\n\nV A-mužstvu Austrálie přezdívaném Socceroos debutoval v roce 2008.\nZúčastnil se Mistrovství světa ve fotbale 2014 v Brazílii.\nS národním týmem Austrálie vyhrál domácí Mistrovství Asie v roce 2015.\n\n"}
{"id": "1132524", "url": "https://cs.wikipedia.org/wiki?curid=1132524", "title": "Franz Xaver Gruber", "text": "Franz Xaver Gruber\n\nFranz Xaver Gruber (25. listopadu 1787 Steinpointsölde, Hochburg-Ach – 7. června 1863 Hallein) byl rakouským skladatelem a autorem melodie světoznámé vánoční koledy \"Tichá noc\".\n\nNarodil se jako páté ze šesti dětí v osadě \"Steinpointsölde\" u Hochburgu severně od Salzburgu. Jeho rodiče se jmenovali Josef a Anna, a pracovali jako tkalci. Na jejich práci se však podílela celá rodina včetně dětí. Do životní dráhy F.X. Grubera zasáhl učitel Andreas Peterlechner, který si všiml jeho talentu pro hudbu a začal ho učit na varhany. Gruberův otec však trval na tom, že do osmnácti let musí Franz Xaver pracovat jako tkadlec. Nicméně, když podle jedné zprávy, učitel onemocněl, na jeho místo za varhany usedl dvanáctiletý F.X. Gruber, a na jeho hru byl hrdý i Franzův otec. Prozíravý učitel zprostředkoval Gruberovi studium hry na varhany a připravil ho na učitelské zkoušky. Ty F.X. Gruber úspěšně absolvoval v roce 1806. Když v nedalekém Arnsdorfu zemřel učitel a kostelník Engelsberger, získal F.X. Gruber jeho místo. Pozoruhodné je, že dvacetiletý Gruber si vzal za ženu o 13 let starší vdovu po svém předchůdci Marii Elisabeth Engelsbergerovou. Měli spolu ještě dvě děti. V Arnsdorfu působil dvacet let jako varhaník, kostelník a učitel. Jako pedagog byl školním inspektorem hodnocen jako nejlepší ze všech učitelů v kraji. V tomto dvacetiletém období zkomponoval řadu hudebních děl s církevní tematikou a patřila k nim právě \"Tichá noc\" (něm. \"Stille Nacht\"), kterou napsal během Štědrého dne v roce 1818 pro kostel v nedalekém Oberndorfu, ve kterém působil jako pomocný varhaník. Tato koleda se však slavnou stala až o mnoho let později, tak F.X. Gruber z jejího úspěchu nic neměl. Nejúspěšnější byl pro něho zřejmě rok 1820, kdy se slavilo 300 let posvěcení mariánského poutního kostela v Arnsdorfu. Na oslavy přišlo přes dvacet tisíc poutníků mezi nimiž byli i biskupové a opati z benediktinských opatství v Salzburgu a Michaelbeuern. Při slavnostní mši pak poprvé zazněla Gruberem složená mše. Tím se z vesnického varhaníka stal uznávaný skladatel.\n\nPrvním Gruberova manželka zemřela před padesátým rokem svého života a po krátkém období, když žil s dětmi sám, se znovu oženil. Vzal si svou bývalou žačku, o dvacet let mladší Marii Breitfußovou se kterou měl deset dětí. Ovšem i tato žena po čase zemřela a Gruber se oženil potřetí, tentokrát se starší ženou vdovou Katharinou Wimmerovou. Ze dvanácti Gruberových dětí do věku dospělosti přežily jen čtyři: Franz Xaver (* 27. listopadu 1826 v Lamprechtshausenu; † 18. dubna 1871 v Halleinu), Elisabeth (* 1. listopadu 1832 v Berndorfu; † 31. března 1902 v Halleinu), Amalie (* 9. června 1834 v Berndorfu; † 2. května 1871 v Halleinu) a Felix (* 18. května 1840 a † 11. ledna 1884 v Halleinu). V roce 1829 odešel Gruber z Arnsdorfu do Berndorfu, kde působil jako učitel sto třiceti dětí a zároveň zde byl i varhaníkem. Po několika letech získal místo varhaníka a dirigenta chóru v Hallein, kde působil až do své smrti v roce 1863. Pohřben byl naproti kostelu, ve kterém hrával a zároveň před domem kde bydlel.\n\nKromě talentu k hudbě měl i talent ke kreslení a zachovalo se jeho několik zajímavých obrazů, dnes umístěných v místním muzeu. Ačkoliv F.X. Gruber napsal kolem asi 90 hudebních děl, nejvíce ho proslavila koleda \"Stille Nacht\".\n\n\"S využitím údajů z německé verze wikipedie.\"\n\n\n"}
{"id": "1132526", "url": "https://cs.wikipedia.org/wiki?curid=1132526", "title": "Jihomoravský župní přebor 1970/71", "text": "Jihomoravský župní přebor 1970/71\n\nV soubojích 11. ročníku Jihomoravského župního přeboru 1970/71 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1970 a skončil v červnu 1971.\n\n\nNejlepším střelcem se stal Vydra z Poštorné, který vstřelil 28 branek.\n\nZdroj: \nPoznámky:\n\n"}
{"id": "1132528", "url": "https://cs.wikipedia.org/wiki?curid=1132528", "title": "VfB Königsberg", "text": "VfB Königsberg\n\nVfB Königsberg (celým názvem: Verein für Bewegungsspiele Königsberg) byl německý sportovní klub, který sídlil ve východopruské metropoli Königsberg (dnešní Kaliningrad v Kaliningradské oblasti). Založen byl 7. července 1900 pod názvem FC 1900 Königsberg, přejmenován byl v roce 1907 na VfB Königsberg. Klub zanikl v roce 1945 jako všechna německá sportovní sdružení ve Východním Prusku po sovětské východopruské operaci. S počtem šestnácti mistrovských titulů byl nejúspěšnějším fotbalovým klubem v celém Prusku.\n\nSvé domácí zápasy hrál nejdříve na stadionu Walter-Simon-Platz (dnes zde stojí Stadion Baltika, domovský stadion Baltiky Kaliningrad). V roce 1921 se klub přestěhoval na svůj vlastní stadion Aschmannallee ve čtvrti Maraunenhof.\n\n\n\nZdroj: \n\n\nZdroj: \n\n\n\nZdroj: \n\nPoznámky:\n"}
{"id": "1132529", "url": "https://cs.wikipedia.org/wiki?curid=1132529", "title": "Dub Král", "text": "Dub Král\n\nDub Král je památný strom, který roste na okraji Přírodní rezervace „Království“ poblíž Grygova u Olomouce, a to hned u železniční trati. Jeden z nejmohutnějších památných stromů v okrese Olomouc se dostal i do 8. dílu televizního pořadu České televize Paměť stromů s názvem Stromy královské.\n\nStrom vyhlášen za památný: 27. ledna 1973 \n\nStáří: 460-500 let , podle AOPK 400 let (měření z roku 2006 )\n\nObvod kmenu: 496 cm (1956) , 545 cm (2006) , 560 cm (2006) \n\n(z roku 1972 pochází údaj 695 cm, který je ovšem patrně výsledkem nesprávného měření) \n\nVýška: 27 m (1956), 24 m (1972), 27 m (1997), 31 m (2006) \n\nKe stromu se vztahuje legenda spojená s českým panovníkem Václavem III. V roce 1306 vyrazil mladý král v místním tehdy královském lese na lov. Protože se ale ztratil, rozhodl se, že počká na svou družinu pod jedním doubkem. Při čekání usnul a zdál se mu zvláštní sen. V něm na palouk před krále přitančily víly a začaly si hrát s malým jelínkem. V tom se odněkud přihnal vlk a vrhl se na jelínka. Václav po něm rychle vystřelil a v tom se probudil.\nKdyž se potom panovník vrátil do Olomouce, věnoval les městu a přikázal, aby strom, pod kterým měl tento zvláštní sen, nebyl nikdy pokácen. Jeho přání bylo splněno. Když později původní strom dožil, byl na jeho místě vysazen nový, který dodnes stojí na okraji lesního porostu.\n\nV roce 2003 byla u paty kmene instalována kruhová dřevěná plošina. Byly však rovněž odstraněny i ty kosterní větve, které byly dostatečně silné. Došlo tak k nežádoucímu vychýlení těžiště. Toto odstranění větví je patrné při prvním pohledu - koruna stromu začíná zhruba v jedné polovině jeho výšky. S tímto nešťastným zásahem koresponduje i zdravotní stav stromu, který byl v letech 1972 a 1997 považován za velmi dobrý, v roce 2006 je už ale strom definován jako silně poškozený.\n\nV roce 2006 byla plošina kolem stromu opravena a přistavěn byl i dřevěný přístupový chodník. Strom je tak přístupný po celém obvodu kmene.\n"}
{"id": "1132531", "url": "https://cs.wikipedia.org/wiki?curid=1132531", "title": "Run the Jewels", "text": "Run the Jewels\n\n"}
{"id": "1132532", "url": "https://cs.wikipedia.org/wiki?curid=1132532", "title": "Quirl", "text": "Quirl\n\nQuirl je 350 m vysoká stolová hora nalézající se na levém břehu řeky Labe na území města Königstein v Saském Švýcarsku asi 2 km jižně od pevnosti Königstein v bezprosřední blízkosti další stolové hory Pfaffenstein.\n\nNa severním svahu Quirlu se nalézá jeskyně Diebskeller, jedna z největších jeskyní v Saském Švýcarsku.\n\nV městě Königstein začíná červenou tečkou značená turistická stezka, která vede úbočím Quirlu na sousední Pfaffenstein. Vrcholová plošina je snadno přístupná po neznačené cestě (\"Kanonenweg\").\n\n"}
{"id": "1132534", "url": "https://cs.wikipedia.org/wiki?curid=1132534", "title": "Emilián z Dorostoriumu", "text": "Emilián z Dorostoriumu\n\nSvatý Emilián z Dorostoriumu byl mučedník za vlády císaře Juliana.\n\nObjevuje se v různých starověkých zdrojech jako je např. Martyrologium Hieronymianum nebo Cronaca Pasquale. V době císaře Juliána v druhé polovině 4. století, kapitolní vikář v Dorostoriumu (Moesie, dnešní Bulharsko) vykonával příkazy obnovy pohanství a probíhaly zde oslavy. Emilián syn prefekta města Sabatiano, vstoupil do chrámu který byl bez dozoru a s kladivem všechny sochy bohů zničil. Když hledaly viníka zatkly zemedělce ale Emilián se přiznal ke svému činu a byl zatčen.\n\nByl veden k tribunálu Kapitolu a přitom byl krutě bičován a odsouzen k upálení zaživa. Jeho otci byl uložen trest zaplatit škodu do státní pokladny. Rozsudek byl vykonán roku 362 u břehu Dunaje.\n\nJeho svátek se slaví 18. července.\n\n"}
{"id": "1132535", "url": "https://cs.wikipedia.org/wiki?curid=1132535", "title": "Sociální síť (sociologie)", "text": "Sociální síť (sociologie)\n\nSociální síť je sociální struktura tvořená množinou sociálních aktérů (jedinců nebo organizací) a množinou vazeb mezi dvojicemi těchto aktérů. V grafu, který sociální síť znázorňuje, odpovídají aktérům uzly a vztahům hrany. Analýza sociálních sítí se používá pro nalezení lokálních i globálních pravidelností, hledání vlivných aktérů a výzkum síťové dynamiky. Jedná se o interdisciplinární obor, používající poznatky psychologie, sociologie, matematické statistiky a teorie grafů. Zakladateli výzkumu sociálních sítí byli Georg Simmel a Jakob Levy Moreno, vynálezce sociogramu.\n\nKoncept sociálních sítí je využíván v několika významech a může být aplikován na řadu typů sociálních skupin. O sociálních sítích se hovoří například v souvislosti s organizováním práce ve firmách, ale také v souvislosti s méně formálními skupinami jako jsou celky příbuzenských nebo přátelských vztahů.\n\nSítě konexí ve skupinách existovaly samozřejmě již ve tradiční společnosti. Tehdy se jednalo především o nerovné vztahy klientské vazby mezi mocným a závislým člověkem, související s klientelismem. Dnešní teorie sociálních sítí tento historický a kulturní rozměr pomíjí a věnuje se především vztahům typickým pro tržní společnost.\n\nStudium sociálních sítí je založeno na studiu sociálních skupin, těm se na začátku 20. století věnovali mimo jiné Ferdinand Tönnies a Georg Simmel. Idea sociálních sítí pramení z názoru, že sociální skupiny, potažmo celá společnost, by neměly být popisovány jako množina objektů s určitými vlastnostmi, ale jako struktura vztahů, moci a závislosti. Ve 30. letech se Jacob L. Moreno věnoval analýze vztahů v malých skupinách, především školních třídách. Moreno zkoumal preference uvnitř skupiny a zaznamenával je do grafu, tzv. sociogramu.\n\nMezi prvními odborníky, kteří použili výraz sociální síť ve vědeckém kontextu, byl britský sociální antropolog a profesor sociologie John Arundel Barnes. Pojem díky tomu získal zejména v sociální antropologii odborný status.\n\nSociologové, kteří se zabývají studiem sociálních sítí, se v mnohém neshodnou. V současnosti se můžeme setkat s několika způsoby chápání konceptu sociálních sítí.\n\nAmerický sociolog Mark Granovetter se zabýval sociálními sítěmi už od 70. let. \n\nMark Granovetter patřil k prvým, kdo se systematicky problematikou sítí v sociologii zabývali. Na začátku své kariéry polemizoval s tzv. přesocializovanými teoriemi, podle nichž je jednání člověka pouze funkcí jeho sociální příslušnosti. Parsonova teorie, která byla vrcholem toho přístupu, tvrdí, že scénář jednání je už dopředu vepsán do soustav norem a hodnot platných v dané společnosti. Současně nesouhlasí ani s podsocializovanými teoriemi, kde se na rozdíl od přesociolizovaných teorií, každý jednotlivec rozhoduje izolovaně, autonomně a nezávisle na druhých. Od maďarského ekonoma Karla Polanyiho přejímá koncept zasazení či ukotvení rozhodování do sociologického, historického a politického kontextu v rámci kterého jedná jedinec s ostatními. \n\nKoncept sociálních sítí měl sloužit jako pomyslný most mezi analýzami sociálního mikrosvěta (děním v malých skupinách) a sociálního makrosvěta (existence struktur vně kontroly každého jednotlivce. Granovetter se snaží ukázat nakolik síť vztahů s druhými umožňuje jednotlivcům maximalizovat jejich osobní zisk. Na jeho výzkumu uchazečů o zaměstnání je zřetelné, jak uchazečům o pracovní místo pomohla právě síť známostí vytvořených původně ze zcela jiných důvodů. Nejkritičtější je podle něj období, kdy si člověk hledá práci. Granovetter na jednu stranu analyzuje silné vztahy, které nás pojí s osobami, s nimiž trávíme hodně času, vážou nás k nim silné emoční pouto a navzájem si prokazujeme služby (rodinné vazby, přátelé). Na druhou stranu rozebírá slabé vztahy, které máme v podstatě s náhodnými známými. Vídáme se, kde potřebujeme, necítíme k sobě nijak vřelé city a obracíme se na ně tehdy, kdy to potřebujeme (kolegové, bývalí spolužáci.Mark Granovetter tvrdí, že slabé vazby jsou mnohem užitečnější než pevná pouta. Například při hledání pracovního místa nám lidé, se kterými nás spojuje slabá vazba, poskytují cennější informace, protože nás propojí se vzdálenějším prostředím, než jaké sdílíme se svými nejbližšími. Podle něj nás tedy zajímají druzí lidé pouze jako poskytovatelé služeb, kteří náš zajímají jenom do té doby, dokud je to pro nás prospěšné. Jeho teorie sociálních sítí tak tvrdí totéž, co teorie sociální směny a teorie racionální volby.\n\nNizozemský sociální antropolog formuluje koncept sítí v polemice s příliš abstraktním a normativně zaměřeným modelem strukturálního funkcionalismu. Tvrdí, že lidé nejednají podle norem nýbrž podle toho, co jim osobně přináší největší výhody. Jedinec, který se ocitá v konfliktu s druhými vyhrává ne proto, že má pravdivější argumenty, ale proto, že má vlivnější spojence (individua přirovnává k podnikatelům, kteří se pokoušejí manipulovat s normami a vztahy v zájmu svého sociálního a psychického zisku). Na rozdíl od Granovettera, který upřednostňoval výhody volných a pružných sítí, Boissevain si na jedné straně drží odstup od vazeb z dob tradičních pospolitostí. Na druhou stranu současně vykazuje nostalgii po komunitních časech (přibývá stále více industrializovaných a urbanizovaných lidí, kteří se stávají méně sociabilní a rezervovanější). Což vede k tomu, že přibývá stále více řídkých sítí.\n\nBoissevain přistupuje k otázce využívání sociálních sítí pragmaticky. Tvrdí, že každý člověk má k dispozici pouze limitované zdroje času a energie. Navíc má také omezené emoční zdroje. Musí si tedy pečlivě vybírat, jaký způsobem je bude přidělovat. Většina lidí dokáže totiž udržovat pouze omezený počet směnných vztahů a mají tak problém s manažováním svých vlastních sítí. V průběhu života, jak se člověk žení/vdává, mění zaměstnání, se musí zároveň rozhodnout, které vztahy bude dále provozovat, a které ignorovat, protože již pro něj nejsou udržitelné. \n\nNizozemský antropolog přirovnává vztah člověka k síti jeho přátel k podnikání. Lidé mají k dispozici 2 druhy zdrojů. Mezi zdroje prvního řádu patří např. půda, peníze a jednoduše statky, které si člověk kontroluje bezprostředně. Osoby, které mají pod kontrolou zdroje prvního řádu nazýváme patrony.  Zdroje druhého řádu představují strategické kontakty s těmi, kdo kontrolují zdroje první kategorie a využívají je ke svému prospěchu. Jedince, kteří kontrolují zdroje druhého řádu, nazýváme brokery.\n\nDobrý zprostředkovatel dokáže ze sítí, které propojuje vytěžit služby, informace, psychické uspokojení apod., málokdy jde o zisk ve formě peněz. \n\nAmerický sociolog čínského původu navazuje na Granovettera a přejímá jeho pojetí sociální struktury i jeho rozlišení silných a slabých vazeb. Jeho úvahy však rozšiřuje o rozměr moci a nerovnosti. \n\nLidská společnost je uspořádána hierarchicky, kde se jednotlivci (popřípadě celé skupiny) liší na základě svého majetku, moci a prestiže. Čím výše v pomyslné sociální pyramidě stojí, tím větší mají možnosti navazovat prostřednictvím sítí vztahy s lidmi, kteří se mají podobné postavení a využívat jejich majetek, moc a prestiž.\n\nJednání jedince je ovládáno dvěma základními motivy. Za prvé se snaží udržet si již existující zdroje a za druhé usilují o získání nových. Nan Lin souhlasí s tím, že pomocí slabých vazeb se lze dosáhnout lepších zdrojů, zároveň však dodává, že je tomu tak proto, že se jejich prostřednictvím snažíme proniknout k lidem, kteří stojí v sociální hierarchii výše, než my a nepojí je s námi žádné rodinné či přátelské vztahy. Na druhou stranu nesdílí s Granovetterem jeho despekt k silným vazbám. Lin zdůrazňuje, že silné vazby bývají velice důležité při ochraně již nabytých zdrojů, čímž snižují míru nejistoty. Další revizí Granovettera zdůrazňuje, že výhodnost a nevýhodnost různých typů vazeb není jednou provždy daná. Závisí na pozici jednotlivce v rámci pyramidy moci a vlivu. Slabé vazby jsou výhodné, jestliže vedou k osobám, které jsou výše postavené. Z tohoto důvodu nemají slabé vazby pro vysoce postavené jedince velký význam, a právě silné vazby vedou v jejich případě naopak k největšímu užitku. \n\nStrukturní díra je pojem, který do studia sociálních sítí zavedl americký sociolog Ronald Stuart Burt. Označuje strategickou pozici ve skupině, která spojuje dva subjekty, mezi kterými přímá vazba neexistuje. Jedinec, který obsadí tuto pozici, získává výhodu, jež pramení z faktu, že ostatní členové skupiny jsou odděleni a nemohou spolu komunikovat. Strukturní díry se tedy objevují jen v sociálních skupinách, ve kterých neplatí, že se všichni jedinci znají a mohou se navzájem kontaktovat. Pro subjekt, který kontroluje tuto pozici se v praxi někdy používá pojem \"broker\".\n\n"}
{"id": "1132536", "url": "https://cs.wikipedia.org/wiki?curid=1132536", "title": "Manglobe", "text": "Manglobe\n\nManglobe ( 株式会社マングローブ, \"Kabušiki gaiša Manguróbu\") bylo japonské animační studio, které v roce 2002 založili Šin'ičiró Kobajaši a Takaši Kočijama. V důsledku vleklých finančních problémů pak studio 29. září 2015 ukončilo provoz oficiálních internetových stránek a vyhlásilo konkurs. \nMezi nejpopulárnější seriály studia Manglobe patří \"Samurai Champloo\", \"Ergo Proxy\", \"Deadman Wonderland\" nebo série \"Kami nomi zo širu sekai\".\n\n\n\n\n"}
{"id": "1132538", "url": "https://cs.wikipedia.org/wiki?curid=1132538", "title": "Emilián z Cyzica", "text": "Emilián z Cyzica\n\nSvatý Emilián z Cyzica byl v 9. století biskup diecéze Cyzicus v dnešním Turecku. Bojoval proti obrazoborectví a za to byl roku 820 císařem Leonem V. Arménským vyhoštěn a umučen.\n\nJeho svátek se slaví 8. srpna.\n\n"}
{"id": "1132539", "url": "https://cs.wikipedia.org/wiki?curid=1132539", "title": "Lapinporokoira", "text": "Lapinporokoira\n\nLapinporokoira je plemeno psa z Finska, jedno ze tří laponských psích plemen vyvinutých z typu psa používaného Sámy pro pasení a hlídání sobů. Lapinporokoira je středně velký pes, se střední délkou srsti s dvojitou podsadou. Mezinárodní kynologická federace plemeno uznává a řadí jej do skupiny špicové a plemena primitivní, do sekce severští hlídací a ovčáčtí psi. Oficiální používaná zkratka je LAI a číslo standardu 284.\n\nPlemeno lapinporokoira vyšlechtili obyvatelé severní Evropy, označováni jako Sámové. Hlavním využitím tohoto plemene bylo hlídání sobů a pomoc při jejich přesouvání. Nejednalo se o ustálený typ, jednotlivé psy spojovala především krátká a přiléhavá srst a mrštná postava. Předci lapinporokoiry nejsou dodnes známi.\n\nStejně jako chov jiných psích plemen, i chov lapinporokoiry tvrdě zasáhla druhá světová válka. V době, kdy probíhaly boje se chovu věnovalo jen málo lidí a mnoho jedinců i chovatelů bylo zabito. Zbylo jen několik málo jedinců tohoto inteligentního plemene a proto se po válce sešla skupina Finů a Švédů, aby obnovili chov lapinporokoir. Ve snaze o navýšení počtu byli původní psi kříženi s karelskými medvědími psy. V této době vznikla i dlouhosrstá forma plemene, dnes známá jako lapinkoira.\n\nJako samostatné plemeno byla lapinporokoira uznána roku 1966. V tomto roce byla jako samostatné plemeno uznána i lapinkoira. Přestože dlouhosrstá verze je mladší, je na veřejnosti populárnější a chová se již i v Česku, to se o lapinporokoiře říci nedá. V srpnu 2015 se zde nenacházel jediný chovný jedinec.\nLapinporokoira je dobře osvalený pes střední velikosti. Hmotnost se pohybuje od 21 do 30 kg a výška v kohoutku mezi 45 až 51 cm. Tělo je stavěné i do těžko přístupného terénu. Srst, která pokrývá celé tělo, je přiléhavá, krátká a na dotek hebká. Mívá různá zbarvení, obvykle černé, tmavě šedé, liščí nebo hnědé.\n\nHlava je přiměřeně velká, poměr délky mozkovny a čumáku je 1:1. Uši jsou vztyčené (klopené uši jsou vadou, diskvalifikující). Stop viditelný, ale ne příliš výrazný. Oči dokonale kulaté s oříškovými duhovkami, bělmo není viditelné. Obočí bývá vyznačené, to ale záleží na jednotlivých zbarveních. Krk je krátký, harmonicky nasazený na dlouhý hřbet. Ocas je dlouhý, od kořene směrem ke špičce se zužuje. Srst na něm může tvořit prapor. Nohy jsou úměrně dlouhé k tělu, dobře osvalené a zakončené kulatými tlapkami.\n\nPovahově je lapinporokoira podobná jiným severským plemenům; je samostatná, inteligentní, ale vůči majiteli loajální. Má vyvinuté lovecké pudy i vlohy pro pasení. Umí jednat samostatně a rozeznat přátele a rodinu od cizích vetřelců, takže je to dobrý a schopný hlídač. V případě nutnosti umí do krve bránit rodinu i majetek. Ráda tráví čas s majitelem a vyžaduje s ním kontakt, samotu nemá ráda. Změnu majitele snáší velmi těžce. Přestože byla vyšlechtěna pro lov o samotě nebo v páru, je schopná naučit se pracovat ve skupině jiných psů a vycházet s nimi. S dětmi vychází dobře a není vůči nim agresivní. Vztah s jinými zvířaty je u lapinporokiry poměrně složitý; volně žijící zvířata, která před ní utíkají, má sklony pronásledovat a následně dávit, naopak při setkání s domácími zvířaty jí pudy velí sehnat je do stáda a nepustit.\n"}
{"id": "1132540", "url": "https://cs.wikipedia.org/wiki?curid=1132540", "title": "Iłowa", "text": "Iłowa\n\nIłowa je polské město v okrese Żagań v Lubušském vojvodství. Je centrem městsko-vesnické gminy Iłowa.\n\nV roce 2011 zde žilo 4 067 obyvatel.\n\n"}
{"id": "1132541", "url": "https://cs.wikipedia.org/wiki?curid=1132541", "title": "Jihomoravský župní přebor 1971/72", "text": "Jihomoravský župní přebor 1971/72\n\nV soubojích 12. ročníku Jihomoravského župního přeboru 1971/72 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1971 a skončil v červnu 1972.\n\nPo sezoně 1971/72 došlo k reorganizaci nižších soutěží, mj. byly zrušeny župy. V sezoně 1972/73 se po 7 letech vrátil název \"Krajské přebory\" a poprvé se zúčastnilo 16 týmů.\n\n\nZdroj: \nPoznámky:\n\n"}
{"id": "1132542", "url": "https://cs.wikipedia.org/wiki?curid=1132542", "title": "YIT", "text": "YIT\n\nYIT (čti váj-áj-tí) je evropská společnost se sídlem ve městě Helsinki, hlavním městě Fínska. Většina její obchodní činnosti je soustředěna v severských a pobaltských zemích, Rusku a centrální Evropě.\n\nFirma působí v sedmi zemích (Finsko, Rusko, Estonsko, Lotyšsko, Litva, Česko a Slovensko) a má více než 6 000 zaměstnanců. V roce 2012 dosáhly tržby společnosti přibližně 2 miliardy eur. Akcie společnosti jsou kótovány v NASDAQ OMX burze v Helsinkách.\n\nYIT poskytuje služby v oblasti:\n\nZkratka YIT pochází z finského jazyka: \"Yleinen Insinööri Toimisto\" – doslovný překlad \"Všeobecná stavební společnost\". Počátky společnosti sahají do roku 1912. V průběhu času se věnovala všem odvětvím stavebnictví: od čištění země pro zemědělské využití a lesnictví až po výstavbu vodních elektráren, továren, jaderných elektráren a rezidenčních budov. Společnost aktivně rozvíjela i obchody za hranicemi Finska například v Africe, na Blízkém východě nebo ve VietnamU.\n\n\nPřirozeným vývojem se za desetiletí propracovala na mezinárodní korporaci. V roce 2000 se YIT rozrostla na mezinárodní korporaci v oblastech realizace stavebních systémů, bytové výstavby, služeb v oblasti stavebnictví a průmyslu.\n\nYIT iv roce 2013 pokračovala v růstu ve všech svých podnicích. Příjmy společnosti představovaly v roce 2012 přibližně 2 miliardy €. Působí v sedmi zemích a má více než 6 000 zaměstnanců. Společnost si klade za cíl být vedoucím evropským developerem, stavitelem a poskytovatelům služeb.\n\nYIT se podílelo na přístavbě budovy finského parlamentu, Pikkuparlamentti (Malý parlament), který byl zkolaudován v roce 2004. Byla pověřena i výstavbou rezidenčního projektu Cirrus ve Vuosaari, který je nejvyšší budovou ve Finsku. Jinými velkými projekty jsou Helsinském Fair Centre a budova Tool, sídlo Finské národní opery. Společnost se podílela na renovacích sídla finské společnosti Nokia. Jeden z nejkrásnějších projektů, Merenkulkijanranta, vznikl na pobřeží města Helsinky. Budova F projektu Koti Hyacint do Praze je první certifikovaný pasivní rezidenční projekt v České republice. V ruském městě Petrohrad staví rezidenční projekt v blízkosti Smolensku komplexu.\n\nMajoritním vlastníkem společnosti s podílem 12.1% je rodina Ehrnrooth. Henrik Ehrnrooth je na čele představenstva od roku 2009.\n\nMezi projekty, ve kterých YIT vystupuje jako developer v Česku nebo stavební společnost, patří:\n\nNabídka bytNů projekty\nReferenční projekty\nZahraniční projekty\n\n"}
{"id": "1132543", "url": "https://cs.wikipedia.org/wiki?curid=1132543", "title": "Jawa 175 Villiers", "text": "Jawa 175 Villiers\n\nJawa 175 Villiers je československý vzduchem chlazený jednoválcový motocykl, vyráběný v letech 1932–1933 firmou Jawa.\n\nVznik je spojen s příchodem anglického konstruktéra G. W. Patchetta. Tento typ se stal nosnou částí produkce a firmu postavil na nohy po nevydařeném typu Jawa 500 OHV.\n\nMotor je licenčně vyráběný motor Villiers, dvoudobý zážehový tříkanálový jednoválec s deflektorem. Válec je odlit z litiny a má hliníkovou snímatelnou hlavu (vlastní konstrukce Jawa) s radiálně uspořádanými žebry. V hlavě je zpředu umístěn dekompresor ovládaný páčkou na řídítkách a svíčka. Z levé strany válce je umístěno sací potrubí a dopředu ústí dva kanály výfuku napojené na jediné výfukové koleno odlité z hliníku, kterému se vzhledem k jeho tvaru říkalo chobot. Blok motoru je odlit z hliníku a těsně obklopuje klikovou hřídel uloženou v kluzných ložiskách. Vpravo na klikové hřídeli je umístěno magneto, vlevo primární převod řetězem na suchou třecí lamelovou spojku. Motor je doplněn třístupňovou převodovkou anglické značky Albion s řazením ruční pákou přímo z převodovky. Motor a převodovka netvoří jeden celek.\n\nRám je dvojitý, lisovaný z ocelových plechů, sešroubovaný. Přední vidlice je lisovaná. Nádrž je podrámová s nápisem Jawa. Sedlo je lavorovitého tvaru odpružené pomocí dvou válcových pružin. Přední světlo má průměr 135 mm, zadní nebylo původně montováno. Na obou kolech jsou bubnové brzdy průměru 100 mm.\n\n\n"}
{"id": "1132544", "url": "https://cs.wikipedia.org/wiki?curid=1132544", "title": "Emilián z Vercelli", "text": "Emilián z Vercelli\n\nSvatý Emilián z Vercelli byl poustevník a biskup Vercelli.\n\nNarodil se asi v polovině 5. století. Některé prameny mylně uvádějí, že byl španělského původu. Pravděpodobnější je že pocházel z kraje Piemont na severu Itálie. Jako vercellský biskup působil v těžkých časech, podobně jako jeho předchůdce svatý Eusebius. Padlé západní římské impérium, barbaři okupovali Itálii. Theodorich Veliký ostrogótský král, porazil Odoakra a Burgundsko, zmocnil se Ravenny a nakonec Itálii.\n\nČtyřicet let byl poustevníkem u města Sostegno, kde potom vznikl klášter pro kleriky. Dodnes se zde nachází kaplička která je zasvěcená svatému Emiliánovi. Byl vysvěcen na kněze a stal se biskupem Vercelli. I jako biskup si zachoval smysl kontemplace. O svoje věřící se věrně staral a nezanedbával je. Před Theodorichem bránil moc papeže. Začátkem 6. století šel do Říma na koncil který svolal svatý papež Symmachus. Doba byla nepokojná, někteří chtěli papeže sesadit, anulovat jeho zvolení a dokonce na něj spáchali neúspěšný atentát. Mír se vrátil roku 505 a to díky zásahu krále Theodoricha.\n\nByl velmi dobrým duchovním vůdcem, zpovědníkem řeholnic které žily v klášteře založené svatou Eusébií z Vercelli sestrou sv. Eusébia. Zemřel asi roku 506. Pochovali ho v katedrále. Dne 17. května 1181 dal biskup Albert přenést ostatky pod hlavní oltář. V 16. století je nechali přenést do kapličky, kterou mu poté zasvětily.\n\nJeho svátek se slaví 11. září.\n\n"}
{"id": "1132546", "url": "https://cs.wikipedia.org/wiki?curid=1132546", "title": "Emilián z Rennes", "text": "Emilián z Rennes\n\nSvatý Emilián z Rennes byl poustevníkem u města Rennes ve Francii. Více informací o něm není známo.\n\nJeho svátek se slaví 11. října.\n\n"}
{"id": "1132552", "url": "https://cs.wikipedia.org/wiki?curid=1132552", "title": "Jihomoravský župní přebor 1992/93", "text": "Jihomoravský župní přebor 1992/93\n\nV soubojích 33. ročníku Jihomoravského župního přeboru 1992/93 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1992 a skončil v červnu 1993.\n\nJednalo se o poslední ročník v rámci Československa, sestupovalo jen jedno mužstvo. Od sezony 1993/94 (1. v rámci samostatné ČR) se počet účastníků rozrostl na 16.\n\n\nZdroj: \nPoznámky:\n\n"}
{"id": "1132554", "url": "https://cs.wikipedia.org/wiki?curid=1132554", "title": "Pasquale Bini", "text": "Pasquale Bini\n\nPasquale Bini, zvaný Pasqualino (21. června 1716 Pesaro – duben 1770 tamtéž), byl italský houslista a hudební skladatel pozdního baroka.\n\nHudebního talentu mladého Pasquala si povšiml kardinál Fabio Olivieri, který mu v letech 1731–1735 financoval studia u Giuseppe Tartiniho v Padově. Poté Bini vstoupil do služeb kardinála a přestěhoval se do Říma. Širší veřejnosti se stal známým v roce 1738 společným vystoupením s violoncellistou Giovanni Battistou Bononcinim. V témže roce jeho mecenáš a zaměstnavatel zemřel a Bini se vrátil zpět do Padovy, aby pokračoval ve studiu u Tartiniho.\n\nV roce 1740 se vrátil opět do Říma. Byl přijat do \"Congregazione di S. Cecilia\" a získal druhého patrona v osobě kardinála Troiano Acquaviva dei duchi di Atri. Ten zemřel v roce 1747. Bini se vrátil do svého rodného města Pesara. V roce 1753 zde řídil v období karnevalu v divadle \"Teatro del Sole\" operu \"Merope\" N. Jommelliho a operu \"Antigona\" Baldassare Galuppiho. V letech 1754–1759 působil na dvoře vévody Carla Eugena Württemberga ve Stuttgartu s titulem \"Direttore dei concerti e compositore di camera\". V roce 1759 se vrátil již natrvalo do Pesara, kde také v dubnu roku 1770 zemřel.\n\nBini vynikl především jako mimořádný houslový virtuóz. François-Joseph Fétis ve svém díle \"Biographie universelle des musiciens et bibliographie générale de la musique\" uvádí historku, že významný houslista Antonio Montanari zemřel žalem poté co uslyšel Biniho hru.\n\n\n"}
{"id": "1132562", "url": "https://cs.wikipedia.org/wiki?curid=1132562", "title": "Michel Leiris", "text": "Michel Leiris\n\nMichel Leiris (20. duben 1901, Paříž – 30. září 1990, Saint-Hilaire) byl francouzský spisovatel a etnograf.\n\nV mládí, ve 20. letech 20. století, měl blízko k surrealismu. Se surrealisty se však rozešel v roce 1929 (konflikt s Bretonem, jehož pak byl Leiris velkým kritikem) a poté začal studovat etnologii. Surrealismus, psychoanalýza a etnologie však společně ovlivnily charakter jeho próz. Ty jsou silně esejistické a reflexivní, analyzující sny, vzpomínky, vlastní obsese a fixace. Nejslavnějším z nich je silně autobiografický román \"Věk dospělosti\" (\"L'Age d'homme\") z roku 1939, který je jakousi psychoanalytickou zpovědí odhalující osobní mýty i mýty celé společnosti.\n\nPsal i básně a odborné práce, například o mýtech Dogonů. Pracoval v pařížském Muzeu člověka (\"Musée de l'Homme\"). Napsal též portréty André Massona (jeho blízkého přítele), Alberta Giacomettiho či Francise Bacona. Po válce úzce spolupracoval s Jean-Paul Sartrem a patřil k zakladatelům jeho revue \"Les Temps modernes\". Angažoval se v kampaních proti rasismu a válce v Alžírsku.\n\n"}
{"id": "1132563", "url": "https://cs.wikipedia.org/wiki?curid=1132563", "title": "Metronom (Nové Butovice)", "text": "Metronom (Nové Butovice)\n\nMetronom Business Center je kancelářská a administrativní budova s moderní architekturou tvořenou třemi vzájemně propojenými částmi. Stavba byla dokončena v květnu 2015.. Nachází se na adrese Bucharova 2817/9-13 a zasahuje do ulic Petržílkova a Na Zlatě na sídlišti Nové Butovice v pražské čtvrti Stodůlky.\n\nBudova má devět nadzemních a dvě podzemní patra o celkové ploše 34 023 m², kde se nacházejí převážně kancelářské prostory, ale také skladovací plochy, parkoviště, obchody a terasy.\n\nStavba kancelářsko-administrativní budovy s názvem \"Metronom Business Centrum\" byla zahájena 23. ledna 2014 na místě nedostavěného multifunkčního komplexu, který zůstal rozestavěný ještě z doby výstavby panelových domů.\n"}
{"id": "1132568", "url": "https://cs.wikipedia.org/wiki?curid=1132568", "title": "Karen LaMonte", "text": "Karen LaMonte\n\nKaren LaMonte (* 14. prosince 1967 New York, USA) je americká výtvarnice a sochařka. V roce 1990 získala titul bakalář umění na Rhode Island School of Design. V roce 1995 se vdala za Stevena Polanera. Tvoří sochy v životní velikosti z různých materiálů. V roce 1998 získala Fulbrightovu cenu na studijní pobyt v České republice, kde spolupracovala se Stanislavem Libenským a Jaroslavou Brychtovou. Sochy Karen LaMonte se nacházejí v předních světových galeriích a muzeích. \n\n"}
{"id": "1132569", "url": "https://cs.wikipedia.org/wiki?curid=1132569", "title": "Makak jávský", "text": "Makak jávský\n\nMakak jávský (\"Macaca fascicularis\"), také makak obecný nebo opice jávská je úzkonosý primát z čeledi kočkodanovití (\"Cercopithecidae\") a rodu makak (\"Macaca\"). Druh popsal Thomas Stamford Raffles roku 1821. Jeho anglický název \"\" poukazuje na to, že se tento druh občas přiživí i kraby nebo měkkýši, větší část potravy však tvoří různá semena a jiná rostlinná potrava. Samci se od samic liší velikostí a „knírem“. Ve skupině se projevuje matrilineární hierarchie, samci tlupu opouštějí po dosažení puberty.\n\nNa ostrově Bali byl makak jávský uctíván jako božstvo a lidé pro něj stavěli chrámy. Dnes je široce rozšířen v jihovýchodní Asii, kde se rozčlenil do několika poddruhů. Ve volné přírodě se vyskytuje především v různých typech lesů. Nebojí se vody, dovede výtečně plavat a hledá v ní i část své potravy. Je používán jako laboratorní zvíře, na kterém se testují léky proti různým chorobám.\n\nRodové jméno \"Macaca\" pochází z portugalského názvu \"Makako\" odvozeného z afrického jazyka Fiot. Druhový název \"fascicularis\", znamenající „s pruhem” udělil zvířeti Thomas Stamford Raffles, nevysvětlil však, proč zvolil zrovna tento název.\n\nV Indonésii a Malajsii je pro všechny druhy makaků používán název ', patrně kvůli pronikavému křiku, anglická synonyma jsou ' (poukazuje na to, že se občas živí i kraby) a \"\" (poukazuje na dlouhý ocas). Známý je též název \"cynomolgus monkey\".\n\nJe uznáno celkem deset poddruhů makaka jávského. V roce 1993 provedla bioložka Čang s kolektivem první důkladný rozbor jejich mitochondriální DNA pomocí analýzy restrikční endonukleázy. Roku 2007 bylo prozkoumáno 1 053 vzorků mtDNA makaka jávského z různých stanovišť, ale i přes další výzkumy nebyl ještě v roce 2014 vztah mezi jednotlivými poddruhy zcela znám. Nejrozšířenějším poddruhem je \"M. f. fascicularis\", vyskytující se v Indočíně a Malajském souostroví (Sumatra, Borneo [Kalimantan] a jiné). Poddruh \"M. f. aureus\" lze nalézt opět v Indočíně, poddruh \"M. f. umbrosus\" v Indii (Nikobary) a ostatní jsou rozšířeny hlavně na různých ostrovech v Malajském souostroví mimo Sulawesi.\nJednotlivé poddruhy se odlišují podle fyzických vlastností, klíčovou roli zde hraje délka ocasu, tvar vousů a barva srsti.\n\nMakak jávský se může křížit s jinými druhy makaků.\n\nAreál rozšíření tohoto primáta je rozsáhlý. Vyskytuje se především v různých typech lesů včetně mangrovů až do 2 000 metrů nad mořem. Schopnost adaptovat se na různá prostředí mu umožnila, aby se rozšířil po téměř celé jihovýchodní Asii. Do výčtu území, kde jej lze najít, patří Sumatra, Borneo, Jáva, Filipíny a další ostrovy, Indočína (Kambodža, Indie, Thajsko) a oblasti, kam byl introdukován (je tam nepůvodním druhem), např. Mauricius nebo Palau.\n\nNebezpečný je pro původní druhy ptáků kvůli pojídání jejich vajec a soupeření o potravu. Mezinárodní svaz ochrany přírody jej zařadil na seznam „100 nejhorších invazních druhů“.\n\nMakakové jávští mohou, v závislosti na poddruhu, dosahovat délky až 55 cm bez ocasu, samci jsou větší než samice. Hmotnost u samců se odhaduje na 4,8–7 kg, samice jsou lehčí a váží 3–4 kg (makak jávský patří mezi 3 nejmenší druhy makaků). Srst má po celém těle červeno-hnědé až šedo-hnědé zbarvení, na hlavě se táhne až do čela a vytváří typickou chocholku. Na obličeji samcům roste, pro ně typický, šedo-bílý knír a na rozdíl od samic mají také vyvinutější špičáky. Obě pohlaví se tedy od sebe výrazně odlišují, je zde zřetelný pohlavní dimorfismus. Řezáky jsou lopatkovitého tvaru (zubní vzorec trvalého chrupu je I 2/2 C 1/1, P 2/2 M 3/3). Oči míří dopředu (u makaka jávského je tedy, podobně jako u všech primátů, vyvinuto binokulární vidění) a jsou lemovány bílou srstí, oční víčka mají bílé zbarvení. Tváře jsou růžovo-hnědé, nos plochý a nosní dírky umístěny blízko sebe; jde o typický znak ploskonosých primátů. V tlamě má opice lícní torby, do kterých si může uschovávat potravu a sežrat ji později. Makak jávský vlastní na rozdíl od mnoha jiných makaků ocas. Ten je delší než tělo, měří kolem 40–65 cm a slouží především k udržování rovnováhy při skocích, jenž mohou dosáhnout až 5 m, ale pomáhá i udržovat rovnováhu při chůzi. Makakové se dožívají až 30 let, pohlavní dospělosti dosahují u samců po 50. měsíci, u samic po 51. měsíci. Samice makaků jávských definitivně přestanou růst po šesti letech, samci až po deseti letech.\n\nMakakové jávští jsou náchylní k infekčním chorobám, zároveň také slouží jako přenašeči pro lidi smrtelných virů, jako je Herpes virus typu B. Na člověka mohou poměrně snadno přenést i parazita \"Plasmodium knowlesi\", který způsobuje malárii jak u těchto primátů, tak případně i u lidí.\n\nMakak jávský je všežravec. Hlavní složkou potravy jsou semena a plody (až více než 2/3), konzumuje však i listy, květy, kořínky a kůru. Do jeho jídelníčku patří i maso a živočišná potrava – příležitostně se živí drobnými obratlovci (hnízdící ptáci, ještěrky, žáby), z ptačích hnízd vybírá ptáčata a vejce. V Indonésii, kde se často zdržuje v mangrovových porostech, se naučil lovit v mělké vodě kraby a jiné korýše, díky čemuž dostal v angličtině název \"\". Kromě toho se živí i měkkýši. Lov probíhá tak, že sedí na větvích a čeká na správnou příležitost, kdy ustoupí na pláži voda. Poté sleze ze stromů dolů, pochytá korýše a rozbije jejich tvrdou schránku kamenem. Někdy vniká i do plantáží cukrové třtiny, čímž ničí úrodu.\n\nTyto opice patří mezi denní živočichy a zdržují se především na stromech. Pohybují se zde pomocí všech čtyř končetin a málokdy slézají dolů, aby je neohrožovaly šelmy, zvláště tygři. Útočiště ve stromoví nacházejí i v noci, jednotlivé skupiny opic mají své vlastní stromy. Ráno vstávají kolem 5.30 až 6.00 hodin. Denně se mohou přemístit až o dva kilometry, když pátrají po potravě, uražená vzdálenost při tom závisí na velikosti skupiny. Makak jávský se nebojí vody a na rozdíl od mnoha jiných druhů primátů dovede plavat. Už mláďata si ve vodě hrají a hledají potravu na dně (makak jávský se dovede potopit až na půl minuty).\n\nMakakové jávští žijí v tlupách, v nichž může být 6 až 58 jedinců, z nichž jsou nejpočetnější samice. Ty jsou takzvaně filopatrické, vyskytují se pouze v domovské lokalitě, kterou téměř nikdy neopouštějí. Po dosažení pohlavní dospělosti mláďat ze skupiny odejdou samci, aby se ujali vedení jiné tlupy, a samice v ní zůstávají. Pokud se samec pokusí převzít místo alfa samce, nastává boj mezi těmito opicemi, při kterém se makakové mohou zranit. Každý samec má kolem sebe skupinku asi 3 samic. Jedna skupina makaků si může přivlastnit teritorium až o rozloze 200 ha. Pokud se dvě skupiny setkají, obvykle dochází k bitce, která začíná vrčením a ceněním zubů a pokud to nepřítele nezastraší, dojde k opravdovému boji. V regionu jižního Bornea žijí v kompetičních vztazích s kahauy nosatými (\"Nasalis larvatus\").\nKonflikty mezi členy tlupy zažehnává mimo jiné společné pití vody.\n\nNejvětší šanci na spáření má alfa samec, jenž se může pářit i se samicemi jiných samců. Samice je březí 162–193 dní. Po skončení gravidity se jí narodí jediné mládě, vážící zhruba 320 g, o které se stará pouze ona. Jestli jde o samce nebo samici, lze poznat až po delší době, mláďata nejprve vypadají stejně a mají černé zbarvení, které se časem změní na barvu dospělých jedinců. Jsou kojena mateřským mlékem po dobu asi 420 dní. Někteří jedinci mohou být nesnášenliví vůči dalším členům skupiny, objevují se krádeže mláďat výše postavenými samicemi těm, které jsou v hierarchickém žebříčku níže, i zabíjení mláďat. Mladí jedinci obojího pohlaví si zpočátku hrají dohromady, kolem jednoho až dvou let věku se však začnou věnovat navzájem pouze jedinci stejného pohlaví.\n\nNěkteré skupiny těchto primátů používají kameny k rozbíjení ořechů nebo mlžů, kterými se živí, aby se dostaly k jedlému vnitřku, dovedou si oloupat také batáty a maniok. Byli pozorováni rovněž jedinci, kteří si před požitím plodů umyli písek z nich v řece. Dovedou si také čistit zuby a učí to i mláďata.\n\nMakak jávský je často odchytáván pro výzkumné účely a společně s makakem rhesus (\"Macaca mulatta\") jde o nejčastěji používanou opici k laboratorním pokusům. Tuto oblíbenost způsobuje především malá velikost tohoto primáta vzhledem k ostatním úzkonosým opicím. Pokusy zahrnují především testování léků proti různým chorobám. Makak jávský se také využívá při výzkumu diabetu (cukrovka je u tohoto druhu poměrně rozšířenou chorobou). Jelikož je citlivý na stres, probíhají i výzkumy vlivu stresu na vznik kardiovaskulárních onemocnění i na reprodukční funkci. Rovněž psychiatři a psychologové využívají makaky jávské na testy jejich chování po požití alkoholu nebo drog, případně na výzkum deprese.\n\nMakak jávský je často odchytáván pro lékařský výzkum, což snižuje jeho stavy. Nebezpečí představuje také lov, který probíhá především na Filipínách, kde jsou makakové loveni jak pro potravu, tak pro sport. Hrozbu představuje také ztráta přirozeného prostředí, na kterou se však dovede druh celkem adaptovat. V některých narušených stanovištích se prý může vyskytovat dokonce častěji než v zachovalých. Odchyt z volné přírody zakazují pouze balijské zákony, neboť je zde makak jávský považován za božstvo a lidé mu stavějí chrámy. Považují jej totiž za boha Hanumána. V některých zemích, např. v Kambodži nebo Vietnamu, se samci chytají pro lékařský výzkum.\n\nDruh je podle Mezinárodního svazu ochrany přírody málo dotčený, a to i díky širokému rozšíření.\nMezi přirozené nepřátele patří šelmy, krokodýli, hadi a dravci.\n\n\nMakaka jávského chová v České republice např. ZOO Tábor.\n\n\n"}
{"id": "1132573", "url": "https://cs.wikipedia.org/wiki?curid=1132573", "title": "Jiří Šašek (policista)", "text": "Jiří Šašek (policista)\n\nJiří Šašek (* 1969 Plzeň) je bývalý český policista a zpravodajec, od července 2014 do září 2018 ředitel Úřadu pro zahraniční styky a informace (ÚZSI).\n\nV letech 1987 až 1992 vystudoval obor silnoproudá elektrotechnika – elektrické stroje a přístroje na Fakultě elektrotechnické Západočeské univerzity v Plzni (získal titul Ing.). Později mezi lety 1998 a 2004 absolvoval ještě obor právo na Fakultě právnické téže univerzity (titul JUDr.).\n\nPracovní kariéru začínal mezi roky 1992 a 1993 jako konstruktér v akciové společnosti Škoda, koncern, Plzeň. Následně přešel k Policii ČR, kde nejdříve působil na Ústředně kriminální policie (1993–1994) a později jako policejní rada na odboru hospodářské kriminality Krajského ředitelství policie v Plzni (1994–2006).\n\nOd roku 2006 byl zaměstnancem Úřadu pro zahraniční styky a informace (ÚZSI), kde působil v různých pozicích včetně pozice náměstka ředitele. S účinností od 1. července 2014 jej ministr vnitra ČR Milan Chovanec po předchozím souhlasu vlády jmenoval ředitelem ÚZSI. Dne 28. října 2015 jej prezident republiky Miloš Zeman povýšil do hodnosti brigádního generála. Jiří Šašek hovoří plynně anglicky a rusky.\n\nV polovině května 2018 byl dočasně postaven mimo službu na návrh ministra vnitra ČR Lubomíra Metnara. Tento návrh schválila Vláda ČR, jednání o tomto kroku probíhalo v utajeném režimu. Metnar následující den na tiskové konferenci uvedl, že jde o dočasné postavení mimo službu z důvodu kontroly hospodaření úřadu. Šašek v září 2018 požádal o odvolání z funkce a ministr vnitra ČR Jan Hamáček jmenoval novým ředitelem ÚZSI Marka Šimandla.\n"}
{"id": "1132574", "url": "https://cs.wikipedia.org/wiki?curid=1132574", "title": "Shoko Kanazawa", "text": "Shoko Kanazawa\n\nShoko Kanazawa (* 1985, Tokio, Japonsko) je japonská kaligrafka. Kaligrafii ji začala učit její matka Yasuko v 5 letech. V roce 2005 ve svých 20 letech měla Shoko Kanazawa první samostatnou výstavu, nazvanou \"Shoko Kanazawa, Svět kaligrafie\" v galerii Ginza Shoro. Později přišly další výstavy v galeriích a japonských chrámech. Shoko pravidelně ukazuje svoji práci. Shoko Kanazawa má Downův syndrom.\n"}
{"id": "1132577", "url": "https://cs.wikipedia.org/wiki?curid=1132577", "title": "Krampera", "text": "Krampera\n\nKrampera, ženská varianta Kramperová, je české příjmení.\n\n"}
{"id": "1132580", "url": "https://cs.wikipedia.org/wiki?curid=1132580", "title": "CD1", "text": "CD1\n\nCD1 je diferenciační skupina zahrnující několik (u člověka pět, CD1a–e) neklasických MHC molekul I. třídy. Neváží klasické peptidy, nýbrž cizorodé i tělu vlastní glykolipidy a další hydrofobní molekuly (mykolové kyseliny atd). CD1 molekuly umožňují prezentaci těchto hydrofobních molekul klasickým αβ T-lymfocytům (CD1 a-c) nebo NK-T lymfocytům (CD1d).\n"}
{"id": "1132585", "url": "https://cs.wikipedia.org/wiki?curid=1132585", "title": "Okres Feldkirchen", "text": "Okres Feldkirchen\n\nOkres Feldkirchen je od roku 1982 správním okresem v rakouské spolkové zemi Korutany. Centrem okresu je město Feldkirchen. V lednu 2015 žilo v okresu 30 056 lidí.\nOkres leží v Gurktalerských Alpách (Gurktaler Alpen) na severu Korutan, kde sousedí se spolkovou zemí Štýrskem (Steiermark). Rozkládá se v horní části údolí a rozšiřuje se na jihovýchod do Klagenfurtské kotliny (Klagenfurter Becken) a na jihozápad až k Ossiachskému jezeru (Ossiacher See). Rozloha okresu je 559 km².\nJe druhým nejmenším okresem v Korutanech.\n\nSousedními okresy jsou: Murau na severu, Sankt Veit na východě, Klagenfurt na jihovýchodě, Klagenfurt-Land na jihu, Villach a Villach-Land na jihozápadě a Spittal an der Drau na západě.\n\nOkres je složen z 10 obcí (počet obyvatel ke dni 1. 1. 2002):\n"}
{"id": "1132587", "url": "https://cs.wikipedia.org/wiki?curid=1132587", "title": "CD28", "text": "CD28\n\nCD28 je kostimulační receptor T-lymfocytů z imunoglobulinové superrodiny – homodimerní protein složený z dvou podjednotek o velikosti 44 kDa. Je přítomen už na naivních T-lymfocytech a rozeznává kostimulační molekuly CD80 (B7.1) a CD86 (B7.2) na povrchu profesionálních antigen prezentujících buněk (zejména dendritických buněk a makrofágů). Vazba CD28 na CD80 či CD86 se odehrává současně s vazbou T-buněčného receptoru (TCR) na MHC; T-lymfocyt tím dostává informaci, že buňka, na níž je rozeznávaný antigenní peptid, je skutečně dedikovanou antigen prezentující buňkou.\n\nPo vazbě CD28 na CD80/CD86 dochází k fosforylaci vnitrobuněčné domény CD28 pomocí tyrosinkinázy Lck, vazbě adaptorového proteinu Grb2 a nakonec zřejmě k aktivaci fosfatidylinositol-3-kinázy (PI3K), fosfolipázy C (konkrétně PLC-y) a proteinkinázy B (PKB). Společně se podílí na inhibici apoptózy T-buněk a celkovém posílení signalizačních drah z TCR. Tím umožňují plnou aktivaci drah, které od TCR vychází.\n\n"}
{"id": "1132588", "url": "https://cs.wikipedia.org/wiki?curid=1132588", "title": "Nůžky (fotbal)", "text": "Nůžky (fotbal)\n\nNůžky je označení pro odehrání míče z voleje kopem přes hlavu, které se používá ve fotbalu, nohejbalu, australském fotbalu, plážovém fotbalu a sepak takraw. Provádí se tak, že hráč v postavení zády k soupeřově brance vyskočí a položí se naznak, přičemž letící míč švihem nohy přihraje nebo vystřelí směrem za sebe. Tento zákrok je velmi efektní a vyvolává nadšení diváků, obzvláště pokud z něj padne branka. Bývá však používán spíše jako nouzové řešení (německý reprezentační útočník Klaus Fischer, známý střelec gólů nůžkami, prohlásil: „Upřímně řečeno, každá přihrávka, po které se musí hrát nůžkami, je nepovedená přihrávka.“) kdy může útočící tým využít moment překvapení: vzhledem k pozici zády k brance střelec nemůže míč přesně umístit, na druhou stranu brankář obtížně odhaduje směr střely. Pokud se blízko exekutora nůžek nachází bránící hráč, existuje možnost, že rozhodčí odpíská nebezpečnou hru vysokou nohou.\n\nKop se jmenuje česky podle toho, že pohyb nohou připomíná stříhání nůžkami. Stejného původu je francouzské \"ciseau retourné\" nebo řecké \"psalidaki\". Další jazyky střelu přirovnávají k jízdě na kole: anglické \"bicycle kick\" nebo italské \"rovesciata\". Německy se nazývá \"Fallrückziehen\" (kop v pádu dozadu), polsky \"przewrótka\" a norsky \"brassespark\" (brazilský kop). V Chile se používá název \"chilena\" podle legendy, že prvním, kdo tento zákrok předvedl, byl roku 1914 Ramón Unzaga z klubu Estrella de Mar Talcahuano. Tomu oponují Peruánci tvrzením, že už dávno předtím se hrálo nůžkami ve městě Callao (místním nářečím \"Chalaco\") a podle něj mu říkají \"tiro de chalaca\". V ostatních španělsky mluvících zemích se používá výraz \"tijereta\", tedy nůžky.\n\nZnámými fotbalovými akrobaty, kteří se proslavili nůžkami, byli Leônidas da Silva, Pelé, Carlo Parola, David Arellano nebo Hugo Sánchez, z dosud aktivních např. Zlatan Ibrahimović. \n"}
{"id": "1132589", "url": "https://cs.wikipedia.org/wiki?curid=1132589", "title": "Jiří Šašek (rozcestník)", "text": "Jiří Šašek (rozcestník)\n\nJiří Šašek může být:\n\n"}
{"id": "1132592", "url": "https://cs.wikipedia.org/wiki?curid=1132592", "title": "Mistrovství světa týmů v judu 2015", "text": "Mistrovství světa týmů v judu 2015\n\nMistrovství světa týmů proběhlo v Ledovém paláci Alau v Astaně 30. srpna 2015.\n\npozn. V tabulce jsou uvedení judisté, kteří přímo zasáhli do soutěže.\n\n"}
{"id": "1132594", "url": "https://cs.wikipedia.org/wiki?curid=1132594", "title": "Svobodné přístavní pásmo v Hamburku a Štětíně", "text": "Svobodné přístavní pásmo v Hamburku a Štětíně\n\nSvobodné přístavní pásmo v Hamburku a Štětíně je označení pro \"český námořní přístav\" do roku 1993 \"československý námořní přístav\", ve správě Českého státu (dříve Československa). Pronájem území je Versailleskou smlouvou určen na 99 let. Český přístav v německém Hamburku se nachází v městské části Veddel a skládá se ze tří částí. V meziválečném období Československo provozovalo také část přístavu v německém Štětíně. Po válce Štětín připadl Polsku, které v letech 1949-1956 Československu pronajímalo nábřeží ve východní části poloostrova Ewa.\n\nPřístavy vznikly na základě podepsání Versailleské smlouvy 28. června 1919 podle článků 363 a 364.\n\nDále byla v roce 1919 podepsána Saint-germainská smlouva a v roce 1921 Barcelonská úmluva (Úmluva a statut o svobodě tranzitu), kterou Československo ratifikovalo v říjnu 1923. Podepsáním těchto smluv zajišťovalo nově vzniklým státům, které neměly přístup k moři, možnost provozovat námořní plavbu stejně jako státy, které přístup k moři mají.\n\nSmlouva o pronájmu mezi Československem a Hamburkem byla podepsána 2. listopadu 1929 a pozemky (území) byly pronajaty na 99 let. Nájemní smlouva byla postupně upravena čtyřmi dodatkovými protokoly z 2. března 1931, 13. května 1955, 20. srpna 1987 a 9. srpna 1996. Dne 22. listopadu 1929 uzavřena mezi Československem a Hamburkem kupní smlouva na území mezi přístavem Peuter a kanálem Peuter o výměře 13.574,2 m tj. přístav Peutehafen.\n\nOd roku 1992 měla pozemky v pronájmu Československá plavba labská, ale od roku 2001 kdy firma zkrachovala, začal přístav upadat. V roce 2015 navrhlo ministerstvo dopravy rekonstrukci českého přístavu za částku 100-150 milionů korun, na které by spolupracovalo s firmou Eko Logistics.\n\nV rámci kanditatury Hamburku na pořádání letních olympijských her v roce 2024 představilo město plány, podle kterých chce na části ostrova Kleiner Grasbrook postavit sportoviště a okolí propojit mosty. Pokud by se tak stalo, může to provoz přístavu výrazně omezit, nebo dokonce znemožnit. Proto české úřady jednají o projektu her případně o výměně pozemků s městem. Česko podle listu Die Welt platí za nájem 100 tisíc eur (více než 2,7 milionu korun) ročně.\n\nAreál přístavů v Hamburku je tvořen molem s přilehlým prostorem, administrativními a skladovými budovami. Nad českou částí Hamburku vykonává Česko svrchovanou moc, jako na kterémkoliv svém území.\n\nStejně jako v případě Hamburku také ve Štětíně na základě Versailleské smlouvy mohlo Československo pronajmout část nábřeží přístavu na 99 let a vytvořit tam bezcelní zónu. První kroky k získání části přístavu ve Štětíně Československo udělalo v roce 1923. Německo na počátku tvrdilo, že postačí když Československu poskytne kousek břehu bez přístavní infrastruktury, ale českoslovenští představitelé trvali na tom, že mají nárok na pronájem už existujícího nábřeží s infrastrukturou. Spory se protáhly až do roku 1930 kdy došlo k likvidaci štětínské loděnice Vulcan, a vedení města se začalo potýkat s velkou nezaměstnaností. Štětín začal československé straně nabízet prostor loděnice, ale Československo neprojevilo zájem z důvodu lepších podmínek v Hamburku. Přes počáteční spory týkající se interpretace Versailleské smlouvy nakonec Československo získalo kousek štětínského přístavu. Pronajatá část přístavu byla využívána hlavně pro zásobování československých průmyslových podniků na Ostravsku a to zejména švédskou železnou rudou. Zboží vyložené na československém nábřeží se nakládalo na československé říční lodě, které ho Odrou převážely do říčního přístavu Kozlí (téhdy německé Cosel) a dále železnicí na Ostravsko. Československé říční lodě kurzovaly také na lince Štětín-Hamburk po řekách Odra a Labe propojených kanály (od roku 1924 říční československou dopravu v Německu provozovala společnost ČSPSO). Během událostí kolem Mnichovské dohody a německého obsazení Čech a Moravy bylo československé nábřeží ve Štětíně převzato Německem a československá plavba po Odře zrušena.\n\nPo válce Štětín připadl Polsku. Vztahy mezi Polskem a Československem byly v té době značně napjaté (Československo-polské pohraniční spory). Právní základ pro znovuzískání pronájmu části přístavu ve Štětíně zanikl, protože Versailleská smlouva byla vázána na Německo a to již Štětín nevlastnilo. Po podepsání smlouvy o vzájemné spolupráci v roce 1947 se situace trochu uklidnila což umožnilo navázat spolupráci, ale mezi polskou a československou stranou jednání o možnosti využívání přístavu ve Štětíně Československem probíhala již v červenci 1946. V srpnu 1948 bylo dohodnuto, že cena nájmu bude 1 000 000 polských zlotých ročně. Dne 15. července 1949 mezi Polskem a Československem byla v Praze podepsána nová dohoda (původní byla podepsána 4. července 1947) o pronájmu části přístavu ve Štětíně Československem. Jednalo se o 30000 m (0,03 km) ve východní části poloostrova Ewa. Smlouva o pronájmu byla podepsána na 80 let s možností vypovědění po pěti letech. Československo provozovalo ve Štětíně 400 m dlouhé nábřeží.\n\nOvšem již v roce 1955 Československo odstoupilo od smlouvy a pronajaté území vrátilo pod polskou správu, což bylo stvrzeno smlouvou podepsanou 13. ledna 1956. Československu se nevyplácelo udržovat ve Štětíně vlastní zázemí, ekonomicky výhodnější bylo využívat polských přístavních služeb. Přítomnost československého loďstva ve Štětíně a využívání také ostatních polských přístavu upravovala smlouva z 12. listopadu 1957, na základě které v Polsku československé lodě fungovaly do roku 1998 (od 1993 české a slovenské), kdy byly všechny prodány.\n\n"}
{"id": "1132596", "url": "https://cs.wikipedia.org/wiki?curid=1132596", "title": "Fanny Mendelssohnová", "text": "Fanny Mendelssohnová\n\nFanny Mendelssohnová, provdaná Fanny Henselová (14. listopad 1805, Hamburk – 14. květen 1847, Berlín) byla německá klavíristka a hudební skladatelka, nejstarší sestra a blízká důvěrnice skladatele Felixe Mendelssohna.\n\nFanny se v dětství jevila stejně talentovaná jako její bratr, obě děti tedy dostaly stejného učitele hudby. Felix vždy připouštěl, že jeho sestra je lepší klavíristkou než on a v hudebních otázkách se s ní radil až do svého odchodu z domova. O Fanny se říkalo, že ve 13 letech uměla celý Bachův Dobře temperovaný klavír nazpaměť. Oba si zůstali velmi blízcí a smrt Fanny v květnu 1847 výrazně přispěla k tomu, že Felix zemřel o pouhých šest měsíců později.\n\nFanny se v roce 1829 vdala za pruského dvorního malíře Wilhelma Hensela. Spolu s ním v letech 1839–1840 cestovala po Itálii. Po smrti své matky v roce 1842 převzala vládu nad domem Mendelssohnů v Berlíně. Ten se pod jejím vedením stal místem koncertů a společenských setkání.\n\nNapsala asi 500 skladeb, 120 z nich pro klavír, většina však zůstala v rukopise. Šest jejích písní vyšlo pod Felixovým jménem. I stylově si totiž byli s bratrem blízcí.\n\nJejí syn Sebastian napsal biografii rodiny Mendelssohnů, která je z velké části založena na denících a dopisech Fanny. Ty poskytují velké množství informací zejména o jejím bratrovi Felixovi.\n\n"}
{"id": "1132598", "url": "https://cs.wikipedia.org/wiki?curid=1132598", "title": "Victor Hadwiger", "text": "Victor Hadwiger\n\nVictor Hadwiger (6. prosince 1878 Praha – 4. října 1911 Berlín), byl básník, spisovatel a literární expresionista. Je označován za předchůdce literárního expresionismu.\n\nVictor Hadwiger se narodil 6. prosince 1878 v Praze. V dětství se často stěhoval, své mládí prožil na mnoha místech rakousko-uherské monarchie. Jeho otec byl totiž lékařem vrchního štábu c. a k. armády, musel tedy často měnit místo svého působení, mimo jiné tak jeden čas žili třeba v Přemyšli, nebo v Košicích. Během středoškolských studií navštěvoval mladý Hadwiger nejprve gymnázium v Kremsmünsteru, následně v Hostinném, v Plzni a nakonec v Kadani, kde roku 1898 úspěšně odmaturoval. Již během gymnaziálních let začal s básnickou tvorbou. Literatura ho tak inspirovala, že se nakonec rozhodl v roce 1899 zapsat na německou Karlo-Ferdinandovu univerzitu v Praze ke studiu literárních dějin a filosofie. Během vysokoškolského studia v Praze byl členem literárního seskupení Jung-Prag, kde se jeho přáteli stali Paul Leppin a Oskar Wiener, později důležití představitelé pozdního pražského romantismu. V té době se také seznámil se spisovatelem Gustavem Meyrinkem, který se stal jedním z jeho nejlepších přátel. Styky udržoval ale také například se spisovatelem a přítelem Franze Kafky Maxem Brodem, hercem Alexandrem Moissim a malířem Richardem Teschnerem.\n\nVictor Hadwiger se se svou vysokou a štíhlou postavou, ostře střiženou kozí bradkou a pověstnými pestrobarevnými kravatami a bizarními klobouky brzy stal známou osobností pražské kavárenské bohémy. Básně, které z velké části napsal již během studia na Gymnáziu v Kadani, vydal pod názvem „Gedichte“ roku 1900 v Lipsku. Během prázdnin v roce 1901 navštívil se svými kolegy z univerzity Paříž. Rok na to mu zemřela matka a krátce na to se rozešel i s otcem, který odmítnul financovat jeho bohémský život. S velkými dluhy opustil Hadwiger univerzitu a s malým stipendiem od „Společnosti pro podporu vědy, umění a literatury“ a doporučeními od svých literárních přátel odešel počátkem roku 1903 do Berlína, kde pracoval jako pomocný redaktor liberálních novin \"Vossische Zeitung\". V rámci těchto novin také publikoval sbírkou lyrických básní „Ich bin“, díky které si získal pozornost berlínských literárních kruhů. Později se živil jako literární kritik, své básně publikoval v různých novinách a časopisech. V rámci společenských aktivit se v Berlíně seznámil se spisovatelem Petrem Hillem nebo publicistou Erichem Mühsamem. Dále žil bohémským životem a to až do sňatku se spisovatelkou Elsou Strauß, který mu vnesl do života určitou stabilitu. Byl stále více proslulý, jeho básně se objevili v prestižních antologiích a časopisech \"Das Blaubuch\", \"Hyperion\" a \"Die Aktion\". V roce 1911 vydal novelu \"Der Empfangstag\", vyšli také jeho milostné povídky „Blanche“ a „Des Affen Jogo Liebe und Hochzeit“. Zemřel náhle 4.  října 1911 v Berlíně-Charlottenburgu ve věku nedožitých třiatřiceti let. Roku 1912 pak přátelé z jeho pozůstalosti nechali vydat lyrickou sbírku \"Wenn unter uns ein Wandrer ist\" a dva realistické romány \"Abraham Abt\" (1912, v češtině vyšel až roku 1994 v překladu Vladimíra Lexy a s doslovem Ludvíka Kundery) a \"Il Pantegan\" (1919).\n\nBáseň „Labutí píseň“ ze sbírky „Gedichte“\n\n<poem>\nPoslední mince jsou tytam,\nZmizel i poslední haléř.\nDžbán prázdný je, mysl zkalená,\nPrázdný je i můj talíř.\nBřímě života i jeho hloubky\nJiž nevrátí se více.\nDokonáno jest. – Jen rakev\nA pohřební písně.\nJiskra už dohasíná,\nSem moje housle, sem!\nJeště jednou zahrát si do tance,\nNebesům na usmířenou.\n</poem>\n\n\n\n\n\n\n"}
{"id": "1132599", "url": "https://cs.wikipedia.org/wiki?curid=1132599", "title": "LinuxMCE", "text": "LinuxMCE\n\nLinuxMCE (Linux Media Center Edition) je open source platforma s uživatelským rozhraním přizpůsobené pro použití počítače jako HTPC v obývacím pokoji s TV, videorekordéru a domácí automatizace. To umožňuje ovládat všechno v domě od osvětlení a klimatizace až po bezpečnostní kamery a domácí zabezpečení. Obsahuje také plnohodnotné VoIP kompatibilní s telefonním systémem a videokonferencí.\n\nLinuxMCE může být použit jako samostatné domácí kino (bez nutnosti připojení do počítačové sítě), ale může také sloužit jako kompletní LAN systém v serveru s klientským nastavením.\n\nMultimediální LAN systém může být rozšířen, aby zahrnoval možnost ovládání domácího automatizovaného systému, bezpečnostních kamer, moderních multifunkčních ovladačů (nazývané „Orbiter“) a telefonní PBX systémy. Jádro serveru koordinuje funkce všech zařízení připojených k domácí síti LAN. Pokročilé možnosti vytváření sítí OS Linux umožňují tuto vysokou úroveň síťové koordinace.\n\nS projektem LinuxMCE začal Paul Webber jako podčlen projektu domácí automatizace PlutoHome. Projekt byl přizpůsoben tak, aby běžel na standardní linuxové distribuci Kubuntu, místo toho aby to byla samostatná distribuce.\n\nVětšina základních součástí uživatelského rozhraní včetně Orbiter (dálkové ovládání), prošly významným vylepšením a jsou licencována pod GPL.\n\nInstalace LinuxMCE se skládá ze dvou částí - první část je jádro samotné (server) a druhá část je jeden nebo více řídících systémů médií (klient). Jádro je centrální server, který poskytuje služby v celém domě. Působí jako centrální úložiště dat a katalog médií, správce a ovládání periferií sloužící k domácí automatizaci, zprávy (logy), terminál pro příkazy a poskytuje čisté spouštěcí obrazy pro řídící systémy médií. Každý řídící systém médií je připojen k obrazovce (TV, monitor nebo projektor počítače) a případně jiným A/V zařízením. Všechna média jsem prezentována prostřednictvím řídícího systému médií. V případě, že jádro je také řídícím systémem médií (připojen k obrazovce), nazýváme jej hybridním systémem. Řídící systém médií může být spuštěn v síti z jádra. Proto postačuje, aby bylo pouze jádro aktualizováno a zálohováno, aby celý systém byl aktuální. \n\nVětšina náročných operací na CPU se provádí přes jádro. Tudíž systémové požadavky na řídící systém médií jsou relativně nízké. To umožňuje vybudovat řídící systém médií malý a tichý, který se hodí do obývacího pokoje. Jádro na druhé straně může být umístěno kdekoliv v domě. Díky tomu se nemusí nutně dbát na vzhled a hlučnost.\n\nTato modulární architektura umožňuje LinuxMCE používat a koordinovaně ovládat jakýkoliv hardware připojený k počítači. Například, pokud se film začne přehrávat, LinuxMCE může ztlumit světla v dané místnosti, vypnout rádio ve vedlejší místnosti nebo pokud by začal v průběhu filmu vyzvánět IP telefon, pozastavil by film a ukázal volajícího nebo tel. číslo na obrazovce.\n\nBalíček LinuxMCE je nainstalován na operačním systému Kubuntu a využívá open source aplikace jako je Asterisk, Xine, MythTV, VDR, VideoLAN a SlimServer. Od verze 7.10 nejsou 64bitové verze balíčku aktivně vyvíjeny.\n\nTyto programy dostaly tzv. „obaly“, které jim umožňují komunikovat mezi sebou a se skripty psané v Ruby, které řídí součásti domácí automatizace. Tato komunikace je řízena pomoci protokolu DCE (data, příkazy, události – anglicky data, commands, event) přes program zvaný DCE Router. Tato přidaná komunikační vrstva umožňuje přepínat příkazové funkce, jako je například pozastavení nebo přehrávání médií, když je na příjmu důležitý telefonát nebo stmívání světel při přehrávání filmu.\n\nKomunikační protokol DCE umožňuje předložit standardizované uživatelské rozhraní (Orbiter UI) k různým zařízením a aplikacím používaných v rámci systému LinuxMCE.\n\nV současné době LinuxMCE používá systém SVN pro spolupráci na aktualizacích. Aktivní rozvoj společenství pro LinuxMCE poskytl kontinuální vývoj v roce 2008, který rozšířil škálu kompatibilních zařízení na aktuální LinuxMCE verzi.\n\nLinuxMCE umožňuje uživatelské rozhraní, které mají být zobrazeny v několika různých rozlišeních a grafickými funkcemi pro různá zařízení (PC, mobilní telefony, PDA, Webpady), které mohou být použity k zobrazení.\n\nKontextové menu umožňuje jediným dálkovým ovladačem ovládat nejen LinuxMCE, ale také funkce audiovizuálního zařízení.\n"}
{"id": "1132602", "url": "https://cs.wikipedia.org/wiki?curid=1132602", "title": "Raphael Lemkin", "text": "Raphael Lemkin\n\nRaphael Lemkin (polsky: Rafał Lemkin) (24. června 1900 v Bezvodém (nyní Hrodenská oblast) – 28. srpna 1959 v New Yorku) byl polský právník židovského původu, autor termínu „genocida“ a návrhu Úmluvy o zabránění a trestání zločinu genocidia, která byla podepsána 9. prosince 1948.\n\nNarodil se do rodiny Josefa Lemkina a Běly Pomeranzové. Jeho otec si pronajal farmu. Raphael měl dva bratry. V roce 1919 ukončil studium na střední škole v Białystoku, v letech 1919 až 1920 plnil vojenskou službu.\n\nV letech 1925 až 1926 studoval právnickou fakultu na univerzitě Jana Kazimierza ve Lvově. Cestoval po Evropě, kde navštěvoval přednášky z oblasti společenských věd, mimo jiné na universitě v Heidelbergu, universitě v Berlíně a na pařížské Sorbonně. \n\nV roce 1927 obhájil disertační práci. Po ukončení studia pracoval jako tajemník u varšavského odvolacího soudu, v té době vydal dva svazky židovské knihovny práva. Od roku 1927 byl členem-korespondentem Mezinárodního úřadu pro sjednocení trestního práva. Byl členem polské delegace na konferencích pro sjednocení trestního práva v Paříži v roce 1931, Madridu v roce 1933 a v Kodani v roce 1935. \n\nV letech 1930 až 1931 působil jako asistent státního zástupce, nejprve u okresního soudu v Berežanech, potom u okresního soudu ve Varšavě. Od roku 1934 provozoval právnickou praxi ve Varšavě.\n\nPo vypuknutí druhé světové války počátkem roku 1940 z území pod sovětskou okupací utekl přes Litvu do Švédska. Na jaře 1941 se usadil ve Spojených státech, kde pracoval jako poradce Úřadu ekonomické války (Bureau of Economic Warfare), Zahraničních hospodářských správ (Foreign Economic Administration) a Departamentu války USA.\n\nV letech 1942-1943 napsal svou nejdůležitější knihu, \"Vláda sil Osy v okupované Evropě\" (\"The Axis Rule in Occupied Europe\") (1944), věnovanou konceptu genocidy.\n\nBěhem Norimberského procesu se stal poradcem Roberta H. Jacksona, hlavního prokurátora za USA. Od roku 1946 působil jako konzultant právního výboru OSN a spolu s Henri Donnendie de Vabresem napsal původní návrh Úmluvy o zabránění a trestání zločinu genocidy, která byla podepsána dne 9. prosince 1948. V letech 1948-1951 přednášel mezinárodní právo na Yaleově univerzitě.\nV letech 1951-1952 byl nominován na Nobelovu cenu za mír. V roce 1955 byl vyznamenán Velkým křížem Řádu za zásluhy Spolkové republiky Německa.\n"}
{"id": "1132603", "url": "https://cs.wikipedia.org/wiki?curid=1132603", "title": "Sljuďanka", "text": "Sljuďanka\n\nSljuďanka () je město v Irkutské oblasti v Ruské federaci. Při sčítání lidu v roce 2010 měla přes osmnáct tisíc obyvatel.\n\nSljuďanka leží na jihozápadním konci Bajkalu severně od pohoří Chamar-daban. Od Irkutsku, správního střediska oblasti, je vzdálena 125 kilometrů na jihozápad.\n\nSljuďanka leží na Transsibiřské magistrále, na které má dokonce dvě stanice:\n\nPřes Sljuďanku vede dálnice R258 z Irkutsku do Čity.\n\nSídlo zde vzniklo v 17. století v souvislosti s těžbou slídy, po které se také jmenuje.\n\nVelký rozvoj začal v roce 1905 s dokončením Krugobajkalské železnice.\n\nMěstem je Sljuďanka od roku 1936.\n"}
{"id": "1132605", "url": "https://cs.wikipedia.org/wiki?curid=1132605", "title": "The Misfortunes of Arthur", "text": "The Misfortunes of Arthur\n\nThe Misfortunes of Arthur (celým názvem\"The Misfortunes of Arthur, Uther Pendragon's son reduced into tragical notes) \"je hra, kterou napsal anglický dramatik 16. století Thomas Hughes. Zatím nebyla přeložena do českého jazyka. Hra byla napsána v roce 1587 a představena královně Alžbětě I. v Greenwich, 28. února 1588. Děj je založen na legendě o králi Artušovi, konkrétně se soustředí na Mordredovu zradu a smrt krále Artuše tak, jak o nich psal Geoffrey z Monmouthu ve svém díle Historia Regum Britanniae (česky Historie králů Británie).\n\nThomas Hughes byl členem Gray’s Inn a několik dalších členů této společnosti se též podílelo na psaní a produkci hry. Nicholas Trotte poskytl úvod, Francis Flower epilog prvního a druhého dějství, William Fulbecke dva monology, zatímco Francis Bacon a dva další se postarali o masku. Hra byla silně ovlivněna tragédiemi Seneky mladšího a podle jeho modelu byla též vystavěna. Například postavou, která hru otevírá, je duch vévody Gorloise, který byl sťat Utherem Pendragonem a volá po pomstě. W. J. Cunliffe demonstroval vliv Seneky na Hughese, přičemž tvrdil, že hra se skládá do značné míry z překladu Seneky s příležitostně přidanými vlastními verši.\n\nHra\" The Misfortunes of Arthur\" byla znovu vytištěna v roce 1833, jako součást knihy \"Old Plays, Volume XIII.\" (Editor J. Payne Collier).\n\nKromě použití motivů legendy o králi Artušovi\nautoři využili převážně personifikace pro zobrazení tehdejší politické\nsituace. Osmého února roku 1587 byla popravena sestřenice královny\nAlžběty I. - Marie Stuartovna. Jedním z cílů pro autory hry \"The Misfortunes of Arthur\"\nbylo poskytnout královně oporu a ospravedlnit tento čin, který si\nrelativně vyčítala. Dalším důvodem pro nastínění právě této situace s\nvyužitím Mordredovy zrady byla blížící se španělská Armada,\njejíž pomocí se Španělé chtěli zmocnit Anglie a ukončit tak vládu\nTudorovců; přičemž autoři hry chtěli poukázat na dosud nevyřešenou\notázku následnictví anglického trůnu.\n\nNejvýraznějším\nrysem hry je užití personifikace a to hlavně v případě krále Artuše a\njeho syna Mordreda. Akademici se shodují, že repliky těchto postav byly\nmnohdy upraveny tak, aby bylo patrné zastoupení královny Alžběty I. a\njejí sestřenice Marie Stuartovny.\n\nTudorovský panovník byl mnohdy označován jako \"Arturus secundus\" což napovídá spojení mezi královnou Alžbětou I. a Artušem \"v The Misfortunes of Arthur.\" Ernst H. Kantorowicz ve své knize \"Dvě těla krále\"\nmluví o vzniku této teorie, kdy panovník byl vnímán ve dvojí formě -\nměl tělo fyzické, čili své konkrétní žijící tělo; a tělo mystické, které\nneumírá a stává se pak součástí dalších vládců.\nArtuš je ve hře zobrazen jako panovník, který sice bojuje proti svému\npříbuznému, konkrétně synu Mordredovi, a dokonce jej zabije, je však\nzarmoucen přestože vše dělal pro záchranu své milované země od tyranské\nvlády zrádce.\n\nAlžbětina\nsestřenice Marie Stuartovna učinila před svou smrtí několik pokusů a\nzmocnění se trůnu, založených na svém částečně legitimním nároku. Obě\nkrálovny spojoval příbuzenský vztah stejně tak jako Mordreda a Artuše.\nDalší paralelou mezi Marií Stuartovnou a zlovolným Mordredem je\novládnutí Anglie. S tím rozdílem, že Mordred ve hře uspěl, ale stejně\njako Marii nechala Alžběta I. popravit, byl Mordred Artušem potrestán\nsmrtí.\n\n\n"}
{"id": "1132607", "url": "https://cs.wikipedia.org/wiki?curid=1132607", "title": "Václav Kabát", "text": "Václav Kabát\n\nVáclav Kabát (8. dubna 1932, Praha) je český malíř, grafik, ilustrátor, typograf a karikaturista.\n\nV letech 1947–1951 vystudoval v Praze pod vedením Petra Dillingera a Jaroslava Vodrážky Státní grafickou školu a poté v letech 1951–1956 u profesora Vladimíra Pukla Akademii výtvarných umění.\n\nOd ukončení studia vykonává svobodné povolání. Volnou grafiku provádí v technikách leptu a suché jehly. Spolupracuje s celou řadou nakladatelství, časopisů a novin. Graficky upravil mnoho knih a asi devadesát titulů sám ilustroval. Vystavuje nejčastěji na společných výstavách ilustrací pro děti. Od roku 1990 je členem Klubu ilustrátorů dětské knihy.\n\nZa svou práci získal celou řadu ocenění:\n\n"}
{"id": "1132608", "url": "https://cs.wikipedia.org/wiki?curid=1132608", "title": "Yowah", "text": "Yowah\n\nYowah je australské město ve vnitrozemské odlehlé oblasti na jihozápadě svazového státu Queensland. Nachází se na území samosprávné jednotky Paroo Shire, 938 kilometrů západně od lokální metropole Brisbane a 132 kilometrů na západ od Cunnamully. Podle sčítání lidu z roku 2006 dosahovala populace 142 osob.\n\nMěsto je známé těžbou opálu a řadou nalezišť v jeho okolí. Charakteristická forma opálu z této lokality získala označení „Yowah Nut“ (Yowahský ořech). Osadníkům byla oblast poprvé pronajata v roce 1883.\n\nPravidelnou součástí kulturního programu města je Yowahský opálový festival, oslavující místní naleziště. Venkovské obchodní centrum zahrnuje turistickou informační kancelář, veřejnou knihovnu či kavárnu..\n\nSídlí zde také jedna z nejmenších základních škol v Queenslandu.\n\n"}
{"id": "1132610", "url": "https://cs.wikipedia.org/wiki?curid=1132610", "title": "Sebevražedný bombový útok v Qalandar Khil", "text": "Sebevražedný bombový útok v Qalandar Khil\n\nSebevražedný bombový útok v Qalandar Khil se odehrál 8. července 2014 7:45 místního času ve vesnici Qalandar Khil vzdálené asi pět kilometrů od letecké základny Bagrám v afghánské provincii Parván. Cílem útoku byli příslušníci misie ISAF Severoatlantické aliance, kteří jeli místo prověřit poté, co z něj byla před dvěma dny vypálena raketa směrem na základnu. Výbuch zabil celkem 18 lidí, šest vojáků NATO, dva místní policisty a deset civilistů včetně dětí. Bezprostředně při útoku byli zabiti čtyři čeští vojáci, pátý byl vážně zraněn a později následkům podlehl. Šlo tak největší jednorázovou ztrátu české armády, nejen během války v Afghánistánu, ale také všech zahraničních misí od roku 1993. Podle mluvčího Tálibánu Zabiulláha Mudžáhida útok provedl muž jménem Abdulláh Gaznáví, který výbušninu přivezl na kole.\n\n"}
{"id": "1132611", "url": "https://cs.wikipedia.org/wiki?curid=1132611", "title": "Josef Kamil Alois Böhm", "text": "Josef Kamil Alois Böhm\n\nJosef Kamil Alois Böhm (14. prosince 1828, Pátek u Poděbrad – 26. ledna 1862, Praha) byl český sochař.\n\nJosef Böhm se vyučil u Josefa Maxe a poté studoval na Akademii výtvarných umění v Praze a v letech 1850-1853 ve Vídni. Zde pracoval u Hanse Gassnera. V roce 1854 si zřídil vlastní dílnu. Absolvoval studijní pobyt v Římě jako stipendista Klárovy nadace (1860).\n\nBöhm byl portrétním sochařem a autorem pomníků. Spolupracoval s dílnou Josefa Maxe při zhotovení Krannerovy kašny. Jeho dílem je socha sv. Václava na Karlově mostě v Praze, ke které vytvořil kresebný návrh Josef Führich.\nPodle Volavky \"socha představuje ve své mátožnosti a tvrdé neživé formě nejhlubší bod, ke kterému plastická výzdoba kamenného mostu ve svém celku poklesla\".\n\n\n\n"}
{"id": "1132612", "url": "https://cs.wikipedia.org/wiki?curid=1132612", "title": "Křehovětvec žlutý", "text": "Křehovětvec žlutý\n\nKřehovětvec žlutý (\"Cladrastis kentukea\", syn. \"C. lutea\") je opadavý strom mírného podnebného pásma snášející i běžné středoevropské zimy. Je jediným druhem rodu křehovětvec, který pochází ze Severní Ameriky. V Evropě se pěstuje jako okrasná parková dřevina. Mimo tyto dva světadíly roste druhotně i v přírodě Číny a Japonska.\n\nListnatý strom, vysoký 6 až 15 m, se širokou korunou a s tenkou, stříbřitě šedou kůrou, u mladých stromů s hladkou a u starých s vrásčitou. Starší křehké větve jsou stejně šedé a lysé jako mladé větvičky s bílými lenticelami. U starších stromů bývají kmen a větve porostlé mechy a lišejníky. Na větvičkách střídavě vyrůstají lichozpeřené, 20 až 30 cm dlouhé listy složenými ze sedmi až jedenácti, střídavě proti sobě vyrůstajících vejčitých lístků. Lístky s krátkými řapíčky bývají dlouhé do 10 a široké do 5 cm, koncový lístek je kratší a širší. Přes léto jsou lístky zelené a na podzim se před opadem barví žlutě. Listy mají asi 10 cm dlouhé řapíky, které jsou u báze ztlustlé a zakrývají pupeny.\n\nStromy začínají kvést až v osmi nebo deseti létech a obvykle kvetou jednou za dva až čtyři roky, někdy rozkvete jen část stromu. Tehdy v pozdním jaru vyrostou bílé neb narůžovělé květy ve visících terminálových květenstvích, latovitých hroznech, které bývají dlouhé i 30 cm. Oboupohlavné pětičetné květy, asi 2,5 cm velké, visí na dlouhých stopkách a mají typickou stavbu květů rostlin z čeledi bobovitých. Krátký trubkovitý kalich je nazelenalý. Korunu tvoří vzpřímená okrouhlá pavéza, dvě podlouhlá, dopředu čnící křídla a dvoudílný, lehce zahnutý člunek. V květu je deset volných tyčinek a pestík s jednou čnělkou. Květenství vydrží kvést po dobu asi dvou až tři týdnů, květy jsou opylovány čmeláky a hmyzem s dlouhým sosákem.\n\nZ opylených květu se vyvinou hnědé lusky, dlouhé 5 až 10 cm a široké do 2 cm, obsahující 4 až 6 semen. Lusky, které bývají mezi semeny zúžené, zůstávají přes zimu na větvích a během zimy se otvírají.\n\nRostliny se snadno rozmnožují vyséváním semen do již teplé půdy, hřížením mladých výhonků vyrůstajících z kořenů nebo přímo kořenovými řízky.\n\nStromy snášejí plné slunce i polostín. Na kvalitu půdy nejsou náročné, nevadí jim zamokřená stanoviště a dobře rostou v kyselé zemině obsahující hodně bahna nebo jílu. Škodí jim zhutnění půdy v okolí kmene, způsobené např. provozem vozidel. Potřebují dostatek vláhy, starší jedinci s hluboko sahajícími kořeny však překonají i dlouhé období sucha. Odolávají mrazům až do -30 °C.\n\nTento druh má tendenci vyrůstat jako strom s více kmeny a proto je nutno věnovat pozornost jeho růstu. Také bývá potřebný pravidelný průklest a zkracování dlouhých větví, které se mohou silným větrem lámat. Není vhodné provádět řez v předjaří a na jaře, tehdy roní bodně mízy.\n\nStromy jsou ohrožovány v Severní Americe žijícími mandelinkovitými brouky druhu \"Odontota dorsalis\", jejíchž larvy minují v listech a brouci listy požírají. Listy a větvičky mladých stromů bývají spásány jelenovitou zvěří.\n\nJe výraznou, solitérní okrasnou rostlinou. Upoutává pozornost v době svého kvetení, kdy vystavuje na obdiv dlouhá květenství velkých bílých květů. Na podzim zase do daleka vynikají jeho medově žlutě zbarvené listy i dlouhé hnědé lusky. Protože jeho kořeny jdou velmi hluboko, mohou se pod něj sázet stínomilné rostliny nebo pěstovat ozdobný trávník. Jeho dřevo obsahuje žluté barvivo způsobující jasně žluté zbarvení jádrového dřeva, to je těžké, tvrdé a používá se pro speciální řezbářské práce.\n\nKřehovětvec žlutý je náchylný na odlomení dlouhých křehkých větví silným větrem a nedoporučuje se vysazovat na větrných místech do těsné blízkosti domů neb jiných objektů, které může poškodit. Z těchto dvou vlastností pochází i vědecké pojmenování dřeviny „křehovětvec žlutý“.\n\n"}
{"id": "1132614", "url": "https://cs.wikipedia.org/wiki?curid=1132614", "title": "Tichvin", "text": "Tichvin\n\nTichvin (, ) je město v Leningradské oblasti v Ruské federaci. Při sčítání lidu v roce 2010 mělo bezmála šedesát tisíc obyvatel.\n\nTichvin leží na řece Tichvince, přítoku Sjasu.\n\nOd Petrohradu, správního střediska oblasti, je vzdálen 216 kilometrů na východ.\n\nPrvní zmínka o Tichvinu je z roku 1383. Od roku 1773 je městem.\n\n"}
{"id": "1132615", "url": "https://cs.wikipedia.org/wiki?curid=1132615", "title": "Emilián Mučedník", "text": "Emilián Mučedník\n\nSvatý Emilián Mučedník byl lékař umučený za pronásledování arianů vandalským králem Hunerichem. Roku 484 byl stažen za živa z kůže.\n\nJeho svátek se slaví 6. prosince.\n\n"}
{"id": "1132617", "url": "https://cs.wikipedia.org/wiki?curid=1132617", "title": "Jim Bridger", "text": "Jim Bridger\n\nJames Felix Bridger, zvaný Jim Bridger (17. března 1804 Richmond — 17. července 1881 Kansas City), byl Američan, který jako lovec kožešin procestoval neprobádaná území Divokého západu.\n\nV roce 1812 se s rodiči přistěhoval do Missouri. Vyučil se kovářem, roku 1822 se přidal k výpravě na Západ, kterou vedl generál William Henry Ashley, a stal se příslušníkem Rocky Mountain Fur Company, zabývající se obchodem s bobřími kožešinami. Byl jedním z prvních bílých mužů, kteří navštívili Velké Solné jezero a gejzíry v Yellowstonu, objevil zkratku na Oregonské stezce, která se podle něj nazývá Bridger Pass. V roce 1843 založil obchodní stanici Fort Bridger ve Wyomingu. Byl třikrát ženat, pokaždé s indiánskou dívkou, ovládal řadu domorodých jazyků a důkladně znal Skalnaté hory, proto byl vyhledávaným průvodcem pionýrů hledajících nový život na Západě, včetně prvních mormonů, i oddílů americké armády. Byl také vyhlášeným vypravěčem, který skutečné zážitky z divočiny mísil s řadou mystifikací, proto je jako legenda dobývání Západu zmíněn v řadě písní, knih a filmů. V řadě amerických měst jsou jeho sochy, jmenuje se po něm také chráněné území Bridger-Teton National Forest, pohoří Bridger Mountains a lyžařský areál Bridger Bowl nedaleko Bozemanu. V roce 1868 ho zhoršující se zdraví i změna poměrů v krajině Skalnatých hor, kam přicházelo stále více lidí a narůstaly konflikty s původními obyvateli, přiměly vrátit se na rodinnou farmu v Missouri, kde také zemřel.\n\n"}
{"id": "1132620", "url": "https://cs.wikipedia.org/wiki?curid=1132620", "title": "Opština Apatin", "text": "Opština Apatin\n\nOpština Apatin (v srbské cyrilici Општина Апатин, maďarsky Apatin község) je základní jednotka územní samosprávy v autonomní oblasti Vojvodina na severu Srbska. V roce 2011 zde žilo 28 929 obyvatel. Sídlem správy opštiny je město Apatin.\n\nÚzemí opštiny hraničí na severu s opštinou Sombor, na jihovýchodě s opštinou Odžaci a na západě přes řeku Dunaj s Chorvatskem.\n\nObyvatelstvo na území opštiny Apatin je národnostně smíšené. Podle údajů ze sčítání lidu z roku 2011 ho tvoří Srbové (62,79 %), Maďaři (10,72 %), Chorvati (10,42 %), Rumuni (3,97 %) a další národnosti (cca okolo 8 % obyvatelstva).\n\nV opštině se nachází celkem 5 sídel:\n\n"}
{"id": "1132623", "url": "https://cs.wikipedia.org/wiki?curid=1132623", "title": "Novo Orahovo", "text": "Novo Orahovo\n\nNovo Orahovo (v srbské cyrilici Ново Орахово, maďarsky Zentagunaras, rusínsky Нове Орахово) je vesnice v srbské Vojvodině, administrativně součást Severobačského okruhu, opštiny Bačka Topola. Nachází se 29 km jihovýchodně od Subotice na silnici Bačka Topola-Senta. V roce 2011 měla vesnice podle sčítání lidu 1768 obyvatel.\n\nNovo Orahovo patří k několika mála vesnicím ve Vojvodině, kde žije rusínská menšina, která pomáhala znovuosídlit Dolní Uhry během jejich rekolonizace v 19. století. Většina obyvatel vesnice je však maďarské národnosti (cca 85 %). \n"}
{"id": "1132625", "url": "https://cs.wikipedia.org/wiki?curid=1132625", "title": "Eduard Veselý", "text": "Eduard Veselý\n\nEduard Veselý, \"též\" Wessely (2. února 1817 Sloup v Čechách – 24. října 1892 Praha) byl český sochař, řezbář, restaurátor a pedagog.\nEduard Veselý pocházel ze Sloupu v Čechách, kde měli rodiště i bratři Josef a Emanuel Maxovi. Vyučil se v pražské dílně bratří Maxů a pak působil jako dlouholetý asistent Josefa Maxe.\n\nS manželkou Terezií, rozenou Amlerovou (1833–1908) měl syna Vilhelma (1857–??), který se stal profesorem na gymnáziu v Kadani.\n\nEduard Veselý dodával sochy pro venkovské kostely. V Praze je jeho nejznámějším dílem litinový kandelábr plynového osvětlení na Hradčanském náměstí. Podle údajů z jeho rodiště byl také autorem původních dřevěných soch apoštolů na Staroměstském orloji, které shořely při požáru v květnu 1945 a později je znovu vytvořil Vojtěch Sucharda.\n\n"}
{"id": "1132627", "url": "https://cs.wikipedia.org/wiki?curid=1132627", "title": "Eduard Krebsbach", "text": "Eduard Krebsbach\n\nEduard Krebsbach (8. srpna 1894 – 28. května 1947) byl německý lékař a příslušník jednotek SS, který většinu války působil jako doktor v koncentračním táboře Mauthausen. \n\nPo válce byl odsouzen za zločiny proti lidskosti a popraven.\n\nNa podzim roku 1941 získal Krebsbach hodnost Standortarzt (vězeňského doktora) v koncentračním táboře Mauthausen a byl pověřen dozorem a vedením táborového zdravotnického personálu. Byl zodpovědný za zavedení hromadného zabíjení věznů smrtící injekcí, která byla naplněna většinou benzínem a byla aplikována do srdce vězně. Za jeho působení bylo tímto způsobem popraveno asi 900 vězňů (povětšinou Rusů, Poláků a Čechů). Kvůli této „zálibě“ obdržel přezdívku Dr. Spritzbach (Dr. Injekce). Byl také zodpovědný za stavbu plynové komory v sklepení nemocnice v Mauthausenu.\n\nKrebsbach často navštěvoval a vybíral vězně, určené k popravě. Jeho bývalý kolega z tábora popsal tyto selekce takto: \"Jako starší doktor z řad SS, Krebsbach občas obešel bloky a zastavil se v bloku, kde bylo několik přeživších židů. Poté co se před ním postavili do řady se jich zeptal, zda byl některý z nich doktorem. Pokud některý odpověděl, že ano, zařval na něj, že je pouze židovské prase a ne lékař a příštího dne by si tohoto neštastníka odvedli kápové.\n\nPokud měl některý z vězňů zlomenou končetinu (v táboře ne neobvyklá situace), kápo tohoto vězně zvedl a hodil s ním o zeď.\n\nPřihlížející Krebsbach k tomuto jednou poznamenal, že 'jeho zlomenina je nyní beznadějný případ'.\"<br>\n\nJozef Hezret, kolega Krebsbacha z Mauthausenu (AMM V3/22).\n\nBěhem podzimu roku 1943 byl doktor Krebsbach přesunut do koncentračního tábora v Kaiserwaldu v Lotyšsku, jelikož byl obviněn ze zastřelení německého vojáka Josefa Breitenfellnera. \n\nKdyž byl tento koncentrační tábor osvobozen, byl Krebsbach jmenován jedním z inspektorů, kteří řešili problémy nakažených vězňů a infekce na území Lotyšska, Estonska a Litvy. Později byl přesunut do armády, kde sloužil jako doktor. V roce 1944 z armády odešel a pracoval jako závodní doktor v továrně v Kasselu. \n\nPo konci války byl zatčen a byl odsouzen ke trestu smrti v takzvaných „Dachauských procesech“. \nSouzen byl americkou armádou dne 13. května 1946 a popraven byl 28. května 1947 v landsberském vězení.\n\n"}
{"id": "1132629", "url": "https://cs.wikipedia.org/wiki?curid=1132629", "title": "Superliga Española de Hockey Hielo 2011/2012", "text": "Superliga Española de Hockey Hielo 2011/2012\n\nSezóna 2011/2012 byla 38. sezonou Španělské ligy ledního hokeje. Vítězem ligy se stal tým CH Jaca.\n\n\n\n"}
{"id": "1132631", "url": "https://cs.wikipedia.org/wiki?curid=1132631", "title": "Mistrovství světa týmů v judu", "text": "Mistrovství světa týmů v judu\n\nMistrovství světa týmů je judistická soutěž, ve které se utkávají dvě skupiny judistů v počtu pěti (čtyř, dříve šesti, sedmi) na obou stranách. Turnaj mistrovství světa týmů organizuje IJF.\n\nPrvní známý pokus uspořád mistrovství světa týmů proběhl v roce 1994 v Paříži. V období mezi lety 1994-2010 proběhlo několik ukázkových (neoficiálních) soutěží týmů pořádaných IJF po světovém poháru nebo i mistrovství světa v roce 2005 v Káhiře. \n\nMedailisté ze soutěží týmů jsou obtížně dohledatelní. Jak známo v týmech získává medaili judista, který je pouze náhradníkem a do soutěže nezasáhne. Ten se v v oficiálních výsledcích neuvádí. Často se neuvádí ani judisté, kteří nastoupili v první fázi turnaje.\n\n"}
{"id": "1132632", "url": "https://cs.wikipedia.org/wiki?curid=1132632", "title": "Pietro Millevoi", "text": "Pietro Millevoi\n\nPietro Millevoi (22. května 1826 Labin – 12. října 1888 Pazin) byl rakouský lékař a politik italské národnosti z Istrie, v 2. polovině 19. století poslanec Říšské rady .\n\nVystudoval lékařskou fakultu Padovské univerzity a Vídeňské univerzity, kde byl promován na doktora lékařství. Od roku 1854 působil jako praktický lékař v Dignanu. Později působil v Pule. Byl podnikovým lékařem firmy Uhelná společnost Trbovlje. Následně se přestěhoval do rodného Labinu. Byl členem zemské sanitární rady v Terstu. Za své zásluhy ve výzkumu v boji proti malárii a za zlepšení zdravotních poměrů v Pule jmenován do vládní sanitární komise v Pule.\n\nZasedal i jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1883 za kurii velkostatkářskou v Istrii. Slib složil 11. dubna 1883. Mandát obhájil ve volbách roku 1885. Slib složil 7. října 1885. Poslancem byl až do své smrti roku 1888. Ve volebním období 1879–1885 se uvádí jako Dr. Peter Millevoi, c. k. sanitní rada, bytem Labin.\n\nNa Říšské radě usedl do Coroniniho klubu, který se snažil o politiku vstřícnější vládě. Byl italské národnosti. V roce 1883 se zapojil do parlamentní rozpravy o návrhu poslance Gajo Bulata na posílení práv chorvatského jazyka u soudů v Dalmácii. Odmítl náznaky, že by takový návrh měl být aplikován i v Istrii.\n\nZemřel v říjnu 1888 na mrtvici na železniční stanici Pazin.\n"}
{"id": "1132634", "url": "https://cs.wikipedia.org/wiki?curid=1132634", "title": "Kostel svatého Petra a Pavla (Kadaň)", "text": "Kostel svatého Petra a Pavla (Kadaň)\n\nKostel svatého Petra a Pavla církve československé husitské stojí v Kadani v okrese Chomutov. Cihlový, někdy také zvaný červený, kostel patří k nejmladším sakrálním památkám města Kadaň.\n\nKazatelská stanice augšpurského sboru Chomutov vznikla v Kadani roku 1899. Kostel byl postaven roku 1903 v tehdy módním novogotickém (pseudogotickém) slohu z popudu německé evangelické církve augšpurského vyznání a byl původně vysvěcen ke slávě Nejsvětějšího Salvátora, tímto názvem se původně kostel i označoval. Kostel se nachází severně od historického jádra města, v tehdejší vilové čtvrti, v dnešní Dvořákově ulici. Po odsunu Němců v roce 1945 byl kostel přidělen Československé církvi husitské. V době výstavby kostela byl současně vysazen také dub, který se v jeho blízkosti nachází dodnes a je chráněn jako památný strom.\n\nKostel se vyznačuje červenými režnými cihlami a mohutnou východní věží, u které bylo později zřízeno kolumbárium. V současné době se v kostele konají pravidelné nedělní bohoslužby.\n"}
{"id": "1132635", "url": "https://cs.wikipedia.org/wiki?curid=1132635", "title": "Giuseppe Burgstaller-Bidischini", "text": "Giuseppe Burgstaller-Bidischini\n\nGiuseppe Burgstaller-Bidischini, v německých pramenech Josef Burgstaller von Bidischini (1840 – 6. listopadu 1914 Terst), byl rakouský šlechtic a politik italské národnosti, v 2. polovině 19. století poslanec Říšské rady .\n\nByl předsedou zemské komise pro zalesňování a první viceprezident zemského pomocného spolku Červeného kříže. V čele zalesňovací komise stál od jejího založení roku 1882. V roce 1907 byl po něm pojmenován nově vysazený les Burgstaller–Bidischini poblíž Terstu.\n\nZasedal i jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1882 za kurii městskou v Terstu, II. a III. voličský sbor. Slib složil 10. února 1882. Mandát obhájil ve volbách roku 1885 a volbách roku 1891. Ve volebním období 1879–1885 se uvádí jako šlechtic Josef Burgstaller von Bidischini, statkář, bytem Terst.\n\nNa Říšské radě se koncem roku 1882 připojil k nově vzniklému Coroniniho klubu, který se snažil o politiku vstřícnější vládě. Jako člen této parlamentní frakce se uvádí i po volbách v roce 1885. Podle jiného zdroje ale po volbách vystupoval jako nezařazený poslanec. Byl italské národnosti. Když v roce 1888 navštívil císař František Josef I. parlament, mluvil s poslanci Burgstallerem, Millevoiem a Bazzanellou italsky.\n\nZemřel v listopadu 1914.\n"}
{"id": "1132637", "url": "https://cs.wikipedia.org/wiki?curid=1132637", "title": "Kaufmannovo Ukřižování", "text": "Kaufmannovo Ukřižování\n\nKaufmannovo Ukřižování je česká gotická desková malba neznámého autora z let 1340-1360, původně zřejmě střední část menšího skládacího oltáříku.\n\nObraz vznikl pravděpodobně v Praze. Ze sbírky Richarda von Kaufmann (1849 - 1908) v Berlíně ho roku 1918 získali obchodník s uměním Pavel Cassirer a F.W. Lippmann v Berlíně společně s Hugo Helbingem z Mnichova a darovali ho tehdejšímu Muzeu císaře Friedricha v Berlíně. Odtud se dostal do sbírek Gemäldegalerie Berlin.\n\nTemperová malba na dřevěné desce potažené plátnem má velikost 67 x 29,5 cm. Roku 1918 byl obraz restaurován a podlepen novým plátnem.\n\nV českém prostředí jde o první známé zobrazení \"Kalvárie\" se třemi kříži a komplexním dějem pod nimi, které ukazuje na italský vliv. Italského původu je také kompozice prostoru a užití perspektivní zkratky. Jiné prvky malby, jako bohatý a rytmický pohyb figur, ostrá kresba, plastická modelace a gotická pestrost barev zároveň ukazují na dolnorakouské a západoevropské (francouzské) předlohy Dramaticky vyhrocený naturalismus scény se poněkud vymyká obvyklé lyrické atmosféře české malby.\nCelkové slohové pojetí obrazu má řadu shodných rysů s dílem Mistra vyšebrodského oltáře, ale je patrně o něco mladším dílem jiného umělce a představuje pokrok od projevu mysticko-náboženského směrem k dramatickému podání skutečnosti a zesílení účinku.\n\nO českém původu díla mezi historiky umění nepanuje shoda a někteří ho považují za dílo rakouského malíře, který vyšel z dílny Mistra Klosterneuburského oltáře. S tím souvisí také datace díla, kterou někteří ve vztahu k oltáři z Klosterneuburgu (1331) posunují do období vlády Jana Lucemburského (1340), ale jiní soudí na italský vliv (obraz Ukřižování Simona Martiniho z roku 1342) a považují za pravděpodobnější vznik po roce 1350.\n\nJedná se formálně dokonalé dílo, které nemá v evropském malířství stejného období paralely. Některé motivy z něj byly později hojně přejímány, zejména pak muž sedící na zemi s jednou nataženou a druhou pokrčenou nohou. Inspiraci Kaufmannovým Ukřižováním lze doložit v dochovaných deskových obrazech, ale také i v knižní malbě u nás i v zahraničí.\n\n\n"}
{"id": "1132640", "url": "https://cs.wikipedia.org/wiki?curid=1132640", "title": "Parndorf", "text": "Parndorf\n\nParndorf ( , , ) je obec v rakouské spolkové zemi Burgenland v okrese Neusiedl am See. Obec leží jen 7 km od Neziderského jezera. Před připojením Burgenlandu k Rakousku bylo město součástí Mošonské župy. Leží v nadmořské výšce 182 metrů n. m. Žije zde obyvatel.\n\n"}
{"id": "1132642", "url": "https://cs.wikipedia.org/wiki?curid=1132642", "title": "Josef Rabl (politik)", "text": "Josef Rabl (politik)\n\nJosef Rabl (??? – 22. srpna 1890 Terst) byl rakouský právník a politik německé národnosti, v 2. polovině 19. století poslanec Říšské rady .\n\nPůsobil jako advokát a spisovatel. Reprezentoval německou menšinu v Terstu. V roce 1880 založil místní pobočku spolku Deutscher Schulverein.\n\nZasedal i jako poslanec Říšské rady (celostátního parlamentu Předlitavska), kam nastoupil ve volbách roku 1879 za kurii městskou v Terstu, II. a III. voličský sbor. Jeho rezignace byla oznámena na schůzi 20. ledna 1882. Ve volebním období 1879–1885 se uvádí jako Dr. Josef Rabl, c. k. vládní rada a advokát, bytem Terst.\n\nPo volbách v roce 1879 se zmiňuje jako ústavověrný poslanec. Zasedal v staroněmeckém poslaneckém Klubu liberálů. Příčinou jeho rezignace na mandát byla veřejná roztržka na audienci s císařem, kdy on a dále poslanec Josef Teuschl kritizovali činnost vlády ve vztahu k rozvoji Terstu. Panovník pak chování Teuschla a Rabla označil za \"frakcionářskou opozici\". Oba následně opustili Říšskou radu.\n\nZemřel v srpnu 1890.\n"}
{"id": "1132645", "url": "https://cs.wikipedia.org/wiki?curid=1132645", "title": "Sesterská republika", "text": "Sesterská republika\n\nSesterské republiky byly loutkové státy tvořící ochranné pásmo obklopující republikánskou Francii během Velké francouzské revoluce. \nFrancie v „sesterských republikách“ pomáhala budovat společnost s důrazem na svobodu, rovnost a nezávislost, jejíž občané žijí politicky aktivnějším životem a v rámci jiné politické kultury. Na druhé straně však francouzští vojáci vypalovali zdejší vesnice a chovali se k obyvatelstvu přezíravě.\n\nPodle historika Stuarta Woolfa „...ze třinácti ústav, vyhlášených v „sesterských republikách“, jich jedenáct mělo za vzor thermidorskou ústavu Roku III s jejím přesně propracovaným rigidním a nakonec nefunkčním oddělením pravomocí i odstupňovaným systémem voleb.“\n\nNa podzim 1792 odhlasoval francouzský Konvent dekret, slibující pomoc všem národům usilujícím o dosažení svobody. Zahraničně-politickým cílem revolučního státu se tak stala územní expanze. Po připojení Jižního Nizozemí k Francii v létě roku 1794 se z války na obranu francouzské revoluce stala válka dobyvačná. Když poté francouzská armáda roku 1795 obsadila Holandsko vznikla nejstarší ze „sesterských republik“ – Batávská republika. \n\nV Itálii začaly „sesterské republiky“ vznikat během tažení generála Bonaparta ke konci roku 1795. Ústavy těchto států se inspirovaly francouzským ústavním pořádkem z roku III. Obyvatelstvo se smělo účastnit politického života a bylo dbáno na lidská a občanská práva. Moc v těchto státech byla oddělena a existovaly snahy o její rovnováhu. Určitým vzorem byla i antika, což se projevovalo v názvu funkcí a orgánů jako konzul a tribunát či efor a archónt. Ústavy republik Cispadánské, Ligurské a Parthenopské dále kladly důraz na pomoc chudým a na právo na vzdělání.\n\n„Sesterské republiky“ v Itálii byly nezávislé pouze formálně – jejich území byla obsazena francouzskou armádou. Obyvatelstvu byly zabavovány potraviny, muselo platit neúměrně vysoké daně a snášet krádeže uměleckých děl. \n\n\n"}
{"id": "1132648", "url": "https://cs.wikipedia.org/wiki?curid=1132648", "title": "Setrvat v pravdě Kristově", "text": "Setrvat v pravdě Kristově\n\nKniha Setrvat v pravdě Kristově je sborník textů na téma manželství a možnosti přijímání Eucharistie rozvedenými a znovu sezdanými věřícími. Jedná se o reakci na knihu kardinála Waltera Kaspera \"Evangelium o rodině\", ve které navrhuje změny v dosavadní církevní praxi v těchto otázkách. Jde rovněž o příspěvek k Synodě o rodině. Vzhledem k osobnostem autorů statí se knize \"Setrvat v pravdě Kristově\" říká také \"\"Kniha pěti kardinálů\"\".\n\nV únoru roku 2014 přednesl kardinál Walter Kasper během konzistoře ve Vatikánu promluvu, která byla posléze vydána knižně pod názvem \"Evangelium o rodině\". Kasper zde navrhuje změnu dosavadní církevní praxe, která rozvedeným kteří uzavřeli nové civilní manželství neumožňuje přijímání Eucharistie a tím pádem plnou účast na životě katolické církve. O tomto tématu se jednalo na mimořádném zasedání Synody o rodině na podzim roku 2014 a dále bylo o tématu jednáno na řádném zasedání v říjnu 2015. V reakci na Kasperův text byl vydán sborník, který dostal název \"Setrvat v pravdě Kristově\". V knize je přímo uvedeno, že nejde ani tak o polemiku, jako spíše o příspěvek k vzájemné diskusi. Kardinál Kasper nicméně na publikaci sborníku reagoval roztrpčeně a v rozhovoru pro web \"Vatican Insider\" přirovnal zamítavou reakci na své názory ze strany autorů k odporu vůči samotnému papeži.\n\nSborník obsahuje texty devítí autorů. Kardinálů Gerharda Ludwiga Müllera, Carla Caffarry, Velasia de Paolise, Waltera Brandmüllera a Raymonda Lea Burkeho (v souvislosti se Synodou o rodině považovaného za jakousi hlavu konzervativní části kardinálského sboru) a dalších čtyř teologů: slovenského řeckokatolického arcibiskupa Cyrila Vasiľa, jezuity Paula Mankowského, Johna Rista a augustiniána Roberta Dodara, který je zároveň editorem sborníku.\nPo úvodních předmluvách, jejichž autory jsou olomoucký arcibiskup a metropolita Moravy Jan Graubner a kněz a církevní právník Stanislav Přibyl následuje text editora, Roberta Dodara, který ve stručnosti shrnuje argumenty pro zachování současné církevní praxe na základě textu Písma svatého, patristiky a církevních zvyklostí v průběhu dějin. Následuje stať Paula Mankowského, který rozebírá biblické podklady poněkud podrobněji než Dodaro a všímá si dobových kontextů toho, co je popsáno v Bibli. Následuje text Johna M. Rista \"Rozvod a nový sňatek v prvotní církvi: Několik historických a kulturních úvah\". Další stať, jejímž autorem je Mons. Cyril Vasiľ srovnává katolický a pravoslavný pohled na manželství a rozvod (pravoslavnou praxí argumentoval Kasper při svém návrhu změn). Následuje text kardinála Brandmüllera, pojednávající o nerozlučitelnosti manželství ve středověku a v nauce Tridentského koncilu. Poté sborník pokračuje statí \"Svědectví o síle milosti: Nerozlučitelnost manželství a diskuse o civilně znovusezdaných a svátostech\" od kardinála Müllera. Tento autor v závěrečné části svého textu rozvijí svou argumentaci na podkladě textů Benedikta XVI. z nedávné doby. Stať kardinála Caffarry pojednává o svátostné ontologii a nerozlučitelnosti manželství. Následuje text kardinála De Paolise o možnosti pokání pro civilně znovusezdané, která přináší argumenty z Kodexu kanonického práva, následně podrobněji rozebírá návrhy kardinála Kaspera a v závěru pojednává o pastoračním hledisku a nesprávně chápané otázce milosrdenství (milosrdenství se nesmí chápat jako tolerance k tomu, co je objektivně zlé). De Paolis zde výslovně konstatuje: \"\"Pokusil jsem se porozumět Kasperově argumentaci. Nakolik jsem toho byl schopen, nenalezl jsem žádný platný argument.\"\" Poslední statí, jejímž autorem je kardinál Burke, je \"Proces ve věci prohlášení kanonické neplatnosti manželství jako hledání pravdy\". Zde popisuje proces církevní anulace manželství (nejde o rozvod platného manželství, ale o prohlášení manželství za od začátku neplatné na základě přesně definovaných \"vad\") jako snahu o dobrání se skutečného stavu věci. Přibližuje strukturu takového soudu a uzavírá, že soud musí vydat rozhodnutí odpovídající objektivní pravdě a nikoliv lidským přáním. Stať zakončuje citací slov Jana Pavla II.: \"\"Platné manželství, a to i manželství poznamenané vážnými problémy, nemůže být pokládáno za neplatné, aniž by se spáchalo násilí na pravdě.\"\"\n\nČeské vydání sborníku uzavírá příloha, obsahující výtahy ze zásadních církevních dokumentů, majících vztah k probíraným tématům. Jde například o konstituci Gaudium et Spes Druhého vatikánského koncilu, apoštolskou exhortaci Benedikta XVI., Sacramentum caritatis z roku 2007, či výňatky z encykliky Lumen fidei a exhortace Evangelii gaudium - obé od papeže Františka.\n\n\n"}
{"id": "1132650", "url": "https://cs.wikipedia.org/wiki?curid=1132650", "title": "Kukučka (seriál)", "text": "Kukučka (seriál)\n\nKukučka je slovenský seriál, vysílaný na TV Markíza od 7. září 2015 do 27. listopadu 2015 od pondělí do pátku v 17:50. Seriál je z prostředí rodinné pekárny a je o rodině ve všech jejích podobách a hodnotách, které ctí.\n\n\n"}
{"id": "1132651", "url": "https://cs.wikipedia.org/wiki?curid=1132651", "title": "Živí mrtví: Počátek konce", "text": "Živí mrtví: Počátek konce\n\nŽiví mrtví: Počátek konce (v anglickém originále Fear the Walking Dead) je americký televizní seriál, premiérově vysílaný od 23. srpna 2015 na americké stanici AMC. Jedná se o spin-off seriálu \"Živí mrtví\". Ještě před odvysíláním první části stanice AMC potvrdila, že bude vyrobena i druhá série, která bude odvysílána v roce 2016. Seriál mají na starosti Robert Kirkman a Dave Erickson, přičemž Kirkman se podílí i na seriálu \"Živí mrtví\" a je tvůrcem původní komiksové předlohy.\n\nSeriál je zasazen do prostředí Los Angeles a sleduje začátky vypuknutí apokalypsy a kolaps civilizace.\n\n"}
{"id": "1132652", "url": "https://cs.wikipedia.org/wiki?curid=1132652", "title": "Kukučka", "text": "Kukučka\n\nKukučka může být:\n\n\n\n"}
{"id": "1132653", "url": "https://cs.wikipedia.org/wiki?curid=1132653", "title": "Hoď svišťom", "text": "Hoď svišťom\n\nHoď svišťom je slovenský sitcom premiérově vysílaný na TV JOJ v letech 2011–2012.\n\nVladimír Bojo je velkopodnikatel narozený v Tatrách. Ve svém rodném domě zřídil penzion, o který se nemá kdo starat, proto se se svými dětmi přestěhoval z Bratislavy do penzionu. Penzion dal svému synovi a dceři do správy, což je velmi potěšilo.\n\n\n"}
{"id": "1132655", "url": "https://cs.wikipedia.org/wiki?curid=1132655", "title": "Štefan Lux", "text": "Štefan Lux\n\nŠtefan Lux (4. listopadu 1888, Malacky – 3. července 1936, Ženeva) byl slovenský novinář, herec, režisér a spisovatel židovského původu, který ve snaze poukázat na blížící se nebezpečí ze strany nacistického Německa spáchal dne 3. července 1936 sebevraždu před generálním zasedáním Společnosti národů v Ženevě.\n\nŠtefan Lux se narodil 4. listopadu 1888 v Malackách do rodiny židovského notáře Alberta Luxe. V dětství navštěvoval školu v Malackách, později přestoupil na gymnázium v tehdejším Prešpurku. Po úspěšném absolvování gymnázia nastoupil na studium práv v Pešti. Spíše než k právu ale od počátku inklinoval spíše k poezii a divadelnímu umění.\n\nPrvní setkání s uměním prožil ve Vídni, kde ztvárnil několik hereckých postav a pod pseudonymem Peter Sturmbusch vydal i první sbírku básní \"Meine Lieder\" (1911). Jeho umělecké snažení bylo ale přerušeno první světovou válkou, kam musel mladý Lux narukovat. Na frontě utrpěl mnohá zranění, mezi jinými kritické postřelení hrudníku, které nakonec přežil. Po návratu z války se mladý umělec přestěhoval do Berlína, kde ztvárnil další divadelní postavy, režíroval svůj první film \"Gerechtigkeit\" (1920), vydal svou druhou sbírku básní \"Liebeslieder\" (1921) a v neposlední řadě se oženil.\n\nPo nástupu Hitlera k moci se Lux poprvé setkal s nacistickou antisemitskou nesnášenlivostí v roce 1933, kdy mu hitlerovští fanatici vnikli do bytu a rozbili veškerý nábytek. Lux se rozhodl utéct se ženou a malým synem Albertem do Prahy. Zde založil divadlo, celkově se mu však nedařilo a rodina žila ve stísněných poměrech. V tomto období rozvíjel zejména svou publicistickou kariéru a jako dopisovatel rozhlasu a mnoha periodik se svými politickými články snažil vyzvat k boji proti antisemitismu, a upozornit na všeobecnou pasivitu vůči nacistickému Německu. Jako aktivní publicista získal novinářský průkaz a byl českými médii vyslán na blížící se zasedání Společnosti národů do Ženevy.\n\nNovinář Štefan Lux přijel do Ženevy se silným přesvědčením poukázat před Společností národů na agresivitu nacistického Německa a vyzvat k zásadním krokům, ne však rovnou takovým radikálním činem jako je sebevražda. Po pobytu v Ženevě a poznání vědomé pasivity mocností se však u Luxa vykrystalizovala myšlenka protestní sebevraždy. Jak sám napsal v dopise svému příteli Arturovi Hellerovi: \"Přijel jsem do Ženevy, abych podnikl nějakou konkrétní akci, od které jsem si sliboval oslabení Třetí říše. Moje akce ztroskotala především pro tu příšerně impotentní, konjunkturální a apatickou atmosféru tady v Ženevě ... A tak jsem se rozhodl jinak. Na nejbližším plenárním zasedání Společnosti národů chci vyvolat velký rozruch tím, že se na schůzi zastřelím. Potřebné zesilující okolnosti, listy význačným osobnostem, jsou připraveny. Snad se mi podaří tímto trochu náhlým činem vyvolat šok v této strašidelné společnosti.\" Jeho sebevražda byla výsledkem přesvědčení, ne zkratové neuvědomělé jednání, což je podloženo obavami v dalších statích korespondence: \"Nevím, jestli mě v poslední chvíli neopustí odvaha, protože se bojím, docela bídně se bojím smrti. A bojím se o svou ženu a chlapce ... Moje žena, se kterou žiji 14 let v nejharmoničtější shodě, je naprosto nepřipravená.\" V následujících řádcích taktéž Lux prosil přítele, aby se po jeho smrti ujal jeho ženy a syna. Ve svých posledních větách zdůvodnil rozhodnutí o sebevraždě slovy: \"Mimořádné nebezpečí dává právo na mimořádná opatření ... Chci vroucně věřit, že se stane div a že smrt sotva známého malého spisovatele, neznámého vojáka života, rozšíří trochu jasna a pravdy\"\n\nV pátek, 3. července 1936, přišel Lux s ostatními světovými novináři na plenární zasedání Společnosti národů. Ke svému činu se odhodlal při řeči španělského delegáta. V tomto okamžiku Lux vyskočil na tribunu, před sebe si položil aktovku s napsanými dopisy, na předsedajícího belgického ministerského prezidenta Van Zeelanda zakřičel slova \"C'est le dernier coup\" („Toto je poslední úder“) a střelil se revolverem do hrudi. V sále se rozpoutal křik a panika, zasedání bylo zrušeno a kolem Luxe se seběhli spřátelení novináři. Lux, v agónii ležící pod tribunou ještě naposledy promluvil se svými známými a po převozu do nemocnice po pár hodinách zemřel. Po pitvě se v jeho hrudníku našly dvě kulky, jedna však jako pozůstatek ze zranění z války. Jeho pomník se nachází na hřbitově na ženevském předměstí s uctivým nápisem \"Martyr d 'Israel - il s'est immole pour protester contre l'intolerance des hommes\" (Mučedník Izraele – obětoval se na protest proti lidské nesnášenlivosti).\n\nSlovenské zvesti\n\n\"Minulý týden v pátek, v okamžiku, kdy na schůzi Společnosti národů předkládá se řeč španělského delegáta, vyskočil pod tribunou jistý neznámý člověk, vzkřikne cosi nesrozumiteľného na předsedajícího belgického ministrprezidenta Van Zeelanda a střelil se z revolveru do plic. Novinář Štefan Lux - jak se později zjistila totožnost sebevraha - nebyl ihned mrtvý, těžce zraněn ležel pod tribunou a v agónii vyřizoval jedno-druhé se svými známými, kteří ho mohli obklopit, neboť zasedání bylo přirozeně ihned zrušeno. Zanedlouho však těžkému zranění, které si způsobil výstřelem z revolveru do prsou, podlehl. Před smrtí napsal několik dopisů, mimo jiné anglickému králi, ministrovi zahraničí Edenovi a několika velkým anglickým časopisům. Obsah těchto listů není ještě znám: ba říká se, že některé listy (jmenovitě dopis anglickému králi) se ztratily.\"\n\n\"Štefan Lux byl v pátek pohřben. A nad čerstvým jeho hrobem třeba snad říci, že pokud nevznikne ve světě mohutné hnutí, znamenající hráz piklům barbarství a válečných žhářů, pokud svět bude muset mít spolehnutí pouze na takovou Společnost národů, jaká je dnes, tato se stane dostaveníčkem sebevrahů z celého světa; lidí, kteří vášnivě chtějí klid, svobodu a klidné soužití národů, ale ztratili víru ve Společnost národů, jak v jistotu těchto svých ideálů. A budou chodit umírat k této své zklamané naději a ke zklamané naději lidstva.\"\n\nLidové noviny\n\n\"Dnes se stala v Ženevě tragická příhoda... asi uprostřed dopoledního jednání třeskl výstřel z revolveru v rohu velikého sálu, necelých pět metrů od předsednické tribuny... Byl to Čechoslovák Štěpán Lux, příslušný do Malacek... I po svém činu dal najevo, že mu šlo o symbolické gesto proti nynějšímu režimu v Německu...\"\n\nThe Guardian\n\n\"Štefan Lux, co se dá k jeho činu říci? Byl zbytečný, ale snad přece hrdinský. Před jeho rakví slibujeme, že se nikdy nevzdáme lidské solidarity, pro kterou svůj život obětoval, a že tváří v tvář zločinu mlčet nikdy nebudeme ...\"\n\nLa tribune de Genève\n\n\"Lidé dostatečně smělí v boji za spravedlnost by se neměli zabíjet, ale zůstat na svých pozicích.\"\n\nNahum Goldmann\n\n\"Jednou přijde den, kdy bude Štefanovi Luxovi v Německu postaven památník.\" \n\n\nLuxova sebevražda je zobrazena v úvodu německo-francouzského filmu \"Amen.\" režiséra Costy-Gavrase.\n\nPo Luxově smrti byla také vydána kniha \"Před zraky národů\", kterou zpracovali jeho přátelé. Obsahuje jeho básně, dopisy, memorandum a svědectví pamětníků.\n"}
{"id": "1132656", "url": "https://cs.wikipedia.org/wiki?curid=1132656", "title": "Tetrastigma", "text": "Tetrastigma\n\nTetrastigma (\"Tetrastigma\") je rod rostlin z čeledi révovité. Jsou to úponkaté liány převážně s dlanitě složenými listy a jednopohlavnými drobnými květy. Rod zahrnuje asi 70 druhů a je rozšířen v Asii, Austrálii a Oceánii. Druh \"Tetrastigma voinierianum\" je pěstován jako vzrůstná pokojová liána. Rostliny rodu tetrastigma jsou hostitelé raflézií a některých dalších parazitických nezelených rostlin z čeledi rafléziovité. V tropických zemích mohou některé druhy tetrastigmy patřit mezi invazivní rostliny.\n\nTetrastigmy jsou dřevnaté nebo výjimečně bylinné liány s úponky. Listy jsou střídavé, obvykle dlanitě až znoženě složené, složené ze 3 až 7 lístků, zřídka jednoduché. Úponky jsou jednoduché nebo rozdvojené, u některých zástupců i dlanitě větvené.\nRostliny jsou nejčastěji dvoudomé nebo mnohomanželné. Květenství jsou úžlabní okolíky, polycházia nebo složené vrcholíky. Květy jsou pravidelné, čtyřčetné, drobné. Korunní lístky jsou volné, obvykle kápovité a někdy růžkaté. Tyčinky jsou krátké, v samičích květech zakrnělé. V samčích květech je dobře vyvinut květní terč, v samičích je málo patrný. Blizna je obvykle 4 ramenná, řidčeji nepravidelně členěná, nasedající na krátkou čnělku až téměř přisedlá. Bobule jsou kulovité, elipsoidní nebo obvejcovité a obsahují 1 až 4 semena.\n\nRod tetrastigma zahrnuje asi 70 až 100 druhů. Je rozšířen v Asii, Austrálii a na ostrovech Oceánie. V Číně roste 44 druhů, z toho 24 endemických. Z Austrálie je uváděno 5 druhů, které rostou pouze ve východní či severovýchodní části kontinentu.\n\nNa kořenech lián rodu tetrastigma parazitují jako obligátní parazité nezelené rostliny z čeledi rafléziovité: raflézie (\"Rafflesia\"), \"Sapria himalayana\" a \"Rhizanthes zippelii\".\n\nDruh \"Tetrastigma voinierianum\" je pěstován jako vzrůstná pokojová liána, snášející i silnější zastínění. Pochází z jižní Asie. Druhy \"Tetrastigma voinierianum\" a \"Tetrastigma pubinerve\" náležejí na Havaji mezi invazivní rostliny. U druhu \"Tetrastigma serrulatum\" bylo zjištěno protirakovinné působení.\n\n\n \n"}
{"id": "1132665", "url": "https://cs.wikipedia.org/wiki?curid=1132665", "title": "US Open 2015 – smíšená čtyřhra", "text": "US Open 2015 – smíšená čtyřhra\n\nDo soutěže smíšené čtyřhry newyorského grandslamu US Open 2015 nastoupilo třicet dva párů. Obhájcem titulu byla brazilsko-indická dvojice složená z dvacátého hráče deblového žebříčku Bruna Soarese a světové jedničky Sanie Mirzaové. V úvodním kole však skončili na raketách česko-polského páru, který tvořili šampionka z roku 2013 Andrea Hlaváčková a Łukasz Kubot.\n\nSoutěž vyhrála čtvrtá nasazená švýcarsko-indická dvojice Martina Hingisová a Leander Paes po finálovém vítězství nad americkým párem Bethanie Matteková-Sandsová a Sam Querrey. Po rovnocenném rozdělení úvodních dvou sad 6–4 a 3–6, rozhodl až supertiebreak poměrem míčů [10–7]. Pro Hingisovou to byla premiérová trofej z mixu ve Flushing Meadows a první na US Open od roku 1998. Paes na newyorských dvorcích triumfoval podruhé, když navázal na vavřín s Carou Blackovou z roku 2008.\n\nLenader Paes vybojoval devátý titul ze smíšené čtyřhry, čímž se dostal do čela mužských statistik otevřené éry. Pouze Martina Navrátilová zůstávala před ním s deseti trofejemi. Hingisová s Paesem se také stali první dvojicí od roku 1969, která dokázala ovládnout tři ze čtyř Grand Slamů v kalendářním roce. V předchozí části sezóny již vyhráli Australian Open a Wimbledon.\n\nVítězové si do žebříčku ATP a WTA nepřipsali žádné body a rozdělili si částku 150 000 dolarů, stejně jako v předchozím ročníku.\n\n"}
{"id": "1132666", "url": "https://cs.wikipedia.org/wiki?curid=1132666", "title": "Giovanni Vucetich de Bielitz", "text": "Giovanni Vucetich de Bielitz\n\nGiovanni Vucetich de Bielitz, v německých pramenech též Johann Vucetich von Bielitz (1835 Terst – prosinec 1887 Terst), byl rakouský šlechtic a politik srbského původu z Terstu, v 2. polovině 19. století poslanec Říšské rady .\n\nNárodností býval označován za Slovana. V roce 1875 měl být jediným slovanským zástupcem v burzovním výboru v Terstu. Rod Vucetichů byl v Terstu usídlen od konce 18. století, kdy do Terstu přišel srbský přistěhovalec z regionu Kotoru Michele Vucetich, rozený Susevič. Johann Vucetich byl jeho synem. V roce 1866, 1869, 1874–1876, 1878–1880 a 1887 se uvádí jako předseda terstské srbské pravoslavné komunity. Po smrti svého otce zdědil jeho terstský palác, ale následně ho prodal šlechtici Murattimu, protože kvůli obchodu pobýval velkou část roku v Oděse.\n\nByl statkářem a politikem. V letech 1870–1873 a 1879–1882 zasedal v terstské obecní radě (Terstský zemský sněm). Od roku 1875 byl členem terstské obchodní a živnostenské komory, jejímž viceprezidentem se stal roku 1879 a zůstal v této funkci až do roku 1886. Po deset let (1877–1887) zastával funkci člena správní rady Assicurazioni Generali. Patřil mezi zakládající členy plavební společnosti Österreichischer Lloyd.\n\nZasedal i jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1882 za kurii obchodních a živnostenských komor v Terstu. Slib složil 10. února 1882. Mandát obhájil ve volbách roku 1885. Slib složil 28. září 1885, rezignace byla oznámena na schůzi 28. ledna 1887. Nahradil ho pak Karl Stalitz-Valrisano. Ve volebním období 1879–1885 se uvádí jako rytíř Johann Vucetich von Bielitz, statkář a viceprezident obchodní komory, bytem Terst.\n\nNa Říšské radě po volbách v roce 1885 uvádí jako člen poslaneckého Coroniniho klubu, který se snažil o politiku vstřícnější vládě. V Říšské radě hlasoval většinou s opozicí, ale v roce 1886 podpořil postoj polského provládního poslance Kazimierze Grocholského ohledně cla na petrolej. \"Národní listy\" to vysvětlovaly tím, že Vucetich hájil zájmy přístavu v Terstu, který tehdy čelil konkurenci nedaleké uherské Rijeky. Německý liberální tisk naopak naznačoval, že překvapivé hlasování Vucetiche mohlo mít \"jiné než věcné důvody\".\n\nZemřel náhle v prosinci 1887 na zápal plic.\n"}
{"id": "1132672", "url": "https://cs.wikipedia.org/wiki?curid=1132672", "title": "Josip Tonkli", "text": "Josip Tonkli\n\nJosip Tonkli (21. května 1834 Breginj – 1. listopadu 1907 Gorizia) byl rakouský právník a politik slovinské národnosti z hrabství Gorice a Gradiška, v 2. polovině 19. století poslanec Říšské rady.\n\nByl synem kováře. Studoval školu v Gorizii, pak v letech 1858–1862 práva na Vídeňské univerzitě. Roku 1863 byl promován na doktora práv (jako první Slovinec z Gorice). Pracoval pak v advokátní kanceláři Dr. Rismonda v Gorizii, pak si zřídil vlastní advokátní praxi v Kanalu ob Soči, od roku 1870 v Gorizii. Od roku 1886 působil jako právník ve společnosti Österreichischer Lloyd v Terstu. Roku 1904 odešel do penze. Byl veřejně aktivní. Za zásluhy o organizování domobrany proti italské invazi byl v roce 1866 vyznamenán císařem. Na konci 60. let se angažoval v táborovém hnutí Slovinců.\n\nOd roku 1867 zasedal na Zemském sněmu Gorice a Gradišky jako poslanec za kurii venkovských obcí, obvod Tolmin. Poslancem byl do roku 1870 a pak znovu od roku 1876 do roku 1895. Patřil mezi první poslance, kteří při sněmovním jednání používali slovinštinu. Zasazoval se o práva slovinského jazyka u místních soudů a úřadů. Od roku 1881 byl členem zemského výboru a od roku 1883 i náměstkem zemského hejtmana.\n\nPůsobil také jako poslanec Říšské rady (celostátního parlamentu Předlitavska), kam kandidoval neúspěšně již v prvních přímých volbách roku 1873, kdy ho ale porazil Andrej Winkler. Do vídeňského parlamentu se nakonec dostal v doplňovacích volbách roku 1880 za kurii venkovských obcí v Gorici a Gradišce, obvod Gorice, Tolmin, Sežana atd. Slib složil 30. listopadu 1880. Mandát obhájil ve volbách roku 1885. Ve volebním období 1879–1885 se uvádí jako rytíř Dr. Josef von Tonkli, advokát a náměstek zemského hejtmana, bytem Gorizia.\n\nPo volbách roku 1885 se uvádí jako člen konzervativního a federalistického Hohenwartova klubu. Byl kandidátem jednotné slovinské Národní strany. I na Říšské radě se vyslovoval ve prospěch národních a jazykových práv Slovinců. Dosáhl v tomto směru značných úspěchů díky českému ministru spravedlnosti Aloisi Pražákovi. Měl blízko k předsedovi vlády Eduardovi Taaffemu, zejména když převzal 1882 na jeho prosbu funkci zpravodaje pro návrh zákona o anarchistech. V roce 1883 získal díky přímluvě Taaffeho Řád železné koruny a s tím spojený rytířský titul. Poté, co se slovinský politický tábor rozdělil na klerikální a pokrokové křídlo, se přidal ke klerikálům, ale jeho politická kariéra již nepokračovala. Do parlamentu kandidoval i ve volbách roku 1891, ovšem porazil ho Anton Gregorčič.\n\nZemřel v listopadu 1907 po dlouhé a těžké nemoci.\n\nJeho bratr Nikolaj Tonkli (1844–1902) byl rovněž právníkem a politikem. Zasedal v zemském sněmu.\n"}
{"id": "1132673", "url": "https://cs.wikipedia.org/wiki?curid=1132673", "title": "Felipe Melo", "text": "Felipe Melo\n\nFelipe Melo (* 26. června 1983) je brazilský fotbalový záložník, který v současnosti hraje za brazilský klub Palmeiras. Zúčastnil se Mistrovství světa v roce 2010 v Jižní Africe. Mimo Brazílie hrál ve Španělsku, Itálii a Turecku. Známý je především pro svoji tvrdou hru kdy se nebojí na soupeře přitlačit. Se svou manželkou Robertou má dceru a tři syny.\n"}
{"id": "1132676", "url": "https://cs.wikipedia.org/wiki?curid=1132676", "title": "Čindo", "text": "Čindo\n\nČindo () je ostrov ležící u jihozápadního konce Korejského poloostrova. Patří do provincie Jižní Čolla v Jižní Koreji.\n\nOd roku 1984 je Čindo spojen s pevninou dvojitě zavěšeným mostem dlouhým 484 metrů.\n\nZ ostrova pochází plemeno psa nazývané Korejský čindo.\n"}
{"id": "1132677", "url": "https://cs.wikipedia.org/wiki?curid=1132677", "title": "Ken Aston", "text": "Ken Aston\n\nKenneth George Aston, známý pod zkráceným jménem Ken Aston (1. září 1915, Colchester – 23. října 2001, Londýn-Ilford), byl anglický fotbalový rozhodčí, který vynalezl žlutou a červenou kartu.\n\nVystudoval St. Luke's College ve svém rodišti. Jako rozhodčí pracoval od roku 1936, mezinárodní zápasy soudcoval od roku 1959. Za druhé světové války byl odmítnut v Royal Air Force kvůli zraněnému koleni, později se dostal k britskému královskému dělostřelectvu a nakonec skončil v britské Indické armádě, kde jako podplukovník sloužil v tribunálu pro válečné zločiny.\n\nV roce 1962 soudcoval na mistrovství světa Chile brutální utkání mezi Chile a Itálií, později nazvaný bitva o Santiago, který doprovázel jeden zákeřný faul za druhým a u něhož musela zasahovat i policie. Roku 1966 proto vymyslel systém žlutých a červených karet, který se poprvé uplatnil při fotbalovém mistrovství světa v roce 1970; inspiroval se přitom semaforem, u kterého musel zastavit na londýnské křižovatce v Kensington High Street.\n\n\n"}
{"id": "1132679", "url": "https://cs.wikipedia.org/wiki?curid=1132679", "title": "Manfred Borelli Vranski", "text": "Manfred Borelli Vranski\n\nManfred Borelli Vranski, italsky též Manfredo conte Borelli di Vrana, v německých pramenech de Wrana (2. srpna 1836 Sveti Filip i Jakov – 20. ledna 1914 Zadar), byl rakouský šlechtic a politik chorvatské národnosti z Dalmácie, v 2. polovině 19. století poslanec Říšské rady.\n\nStudoval práva na Padovské univerzitě. Pak se zapojil do veřejného a politického života v Dalmácii. Patřil mezi zakladatele zemědělské společnosti pro Zadar a okolí roku 1871 a zadarského vinařského družstva roku 1872. V letech 1886–1895 byl předsedou Zemské hospodářského společnosti pro Dalmácii. V roce 1902 se podílel na vzniku vyšší dívčí školy sv. Dimitrije. Díky jeho příspěvku byla založena chorvatská národní národní knihovna. V roce 1906 byl aktivní při zakládání chorvatského akademického klubu. Patřil mezi hlavní postavy chorvatského národního hnutí v Dalmácii. V letech 1876–1883 zasedal na Dalmatském zemském sněmu, kde zastupoval Národní stranu.\n\nPůsobil také jako poslanec Říšské rady (celostátního parlamentu Předlitavska), kam usedl ve volbách roku 1879 za kurii nejvýše zdaněných v Dalmácii. Mandát obhájil ve volbách roku 1885. Slib složil 23. února 1886. Rezignace na mandát byla oznámena na schůzi 10. února 1888. Nahradil ho pak Alois von Lapenna. Ve volebním období 1879–1885 se uvádí jako Manfred Borelli Conte de Wrana, statkář, bytem Zadar. Po volbách roku 1879 se uvádí jako člen konzervativního a federalistického Hohenwartova klubu.\n\nPozději zasedal v Panské sněmovně (nevolená horní komora Říšské rady).\n\nZemřel po krátké nemoci v lednu 1914. Svůj dům v hodnotě 100 000 K odkázal chorvatským spolkům v Zadaru.\n"}
{"id": "1132681", "url": "https://cs.wikipedia.org/wiki?curid=1132681", "title": "Alfie Allen", "text": "Alfie Allen\n\nAlfie Evan Allen, známý zkráceně jako Alfie Allen (* 12. září 1986 Hammersmith, Anglie), je britský filmový a seriálový herec. Proslul především rolí Theona Greyjoye v seriálu televize HBO \"Hra o trůny\" nebo jako Iosef Tarasov v americkém filmu \"John Wick\".\n\nAlfie Allen se narodil v Hammersmith jako syn filmové producentky Alison Owenové a velšského herce Keitha Allena. Jeho starší sestra je zpěvačka Lily Allen; dokonce o svém bratrovi nazpívala píseň, kterou nazvala „Alfie“. Dalším jeho známým příbuzným je zpěvák Sam Smith.\n\nByl zasnoubený s dcerou herce Raye Winstona Jaime, roku 2010 se ale vztah rozpadl. Od roku 2017 pak chodil s modelkou a diskžokejkou Allie Teilz a v říjnu 2018 pár oznámil narození dcery.\nNa televizních obrazovkách se poprvé objevil v roce 1998 ve filmu \"You Are Here\". Téhož roku si zahrál i ve filmu \"Královna Alžběta\", na kterém pracovala jako producentka i jeho matka. Objevil se tam společně se svojí sestrou Lily, dnes známou především jako zpěvačkou. V malých rolích se objevil i ve filmech \"Agent Cody Banks 2\" nebo \"Králova přízeň\".\n\nV dubnu 2009 se objevil ve videoklipu písně „Dust Evil“ od britské hudební skupiny Madness.\n\nNejvětší pozornost přitáhl v roce 2011, kdy získal roli v seriálu od HBO \"Hra o trůny\". Ačkoliv se původně ucházel o roli Jona Sněha, nakonec byl obsazen jako Theon Greyjoy.\n"}
{"id": "1132684", "url": "https://cs.wikipedia.org/wiki?curid=1132684", "title": "Wilhelm Abel", "text": "Wilhelm Abel\n\nWilhelm Abel (25. srpna 1904, Bytów – 27. dubna 1985, Göttingen) byl německý historik. \n\nZabýval se středověkými agrárními dějinami a demografickými poměry v sociálních souvislostech. Jeho první a nejznámější kniha \"Agrarkrisen und Agrarkonjunktur in Mitteleuropa vom 13. bis zum 19. Jahrhundert\" (\"Agrární krize a agrární konjunktura ve střední Evropě od 13. do 19. století\") byla vydána v roce 1935. Tato kniha popisuje agrární historii Evropy od 13. století se sociálními souvislostmi. Další pozoruhodné dílo je \"Die Wüstungen des ausgehenden Mittelalters\" (\"Poustky pozdního středověku\"), které pojednává o studiu středověkých opuštěných vesnic. \n\n"}
{"id": "1132688", "url": "https://cs.wikipedia.org/wiki?curid=1132688", "title": "Kjeld Abell", "text": "Kjeld Abell\n\nKjeld Abell (25. srpna 1901, Ribe, Dánsko – 5. března 1961, Kodaň, Dánsko) byl dánský dramatik.\n\nKjeld Abell studoval v Paříži a Kodani, následně pracoval jako scénický výtvarník. Je autorem modernistických dramat a díl s poválečnou tematikou.\n"}
{"id": "1132689", "url": "https://cs.wikipedia.org/wiki?curid=1132689", "title": "Gustav Ivanics", "text": "Gustav Ivanics\n\nGustav Ivanics, též Gustavo Ivanics nebo Gustav Ivanić (16. srpna 1839 Šibenik – 12. dubna 1902 Zadar), byl rakouský lékař a politik italské národnosti z Dalmácie, v 2. polovině 19. století poslanec Říšské rady.\n\nV roce 1857 absolvoval klasické gymnázium ve Splitu. Pak studoval medicínu a v letech 1867–1871 působil jako okresní lékař v Obrovaci. Potom pracoval jako koncipient na místodržitelství v Zadaru. Od roku 1883 až do své smrti zastával úřad zemského zdravotního rady. Byl ředitelem porodnického učiliště v Zadaru.\n\nPůsobil také jako poslanec Říšské rady (celostátního parlamentu Předlitavska), kam usedl ve volbách roku 1879 za kurii venkovských obcí v Dalmácii, obvod Zadar, Pag, Rab, Benkovac atd. Ve volebním období 1879–1885 se uvádí jako Dr. Gustav Ivanics, c. k. místodržitelský rada a zemský zdravotní referent, bytem Zadar.\n\nNa Říšské radě se v roce 1884 uvádí jako Ital a člen poslaneckého Coroniniho klubu. Nepřipojil se tehdy k delegaci chorvatských národních poslanců z Dalmácie, kteří odjeli do Vídně prezentovat své postoje v debatě o státním jazyce.\n"}
{"id": "1132690", "url": "https://cs.wikipedia.org/wiki?curid=1132690", "title": "Aabenraa", "text": "Aabenraa\n\nAabenraa (nebo Åbenrå) je přístavní město v Dánsku. Je součástí stejnojmenné obce a regionu Syddanmark. Má 15 967 obyvatel (2016).\n\nPrvní písemná zmínka o městě pochází z 12. století. Jeho název znamená \"„otevřená pláž“\" (dánsky: \"åben strand\"). Počet jeho obyvatel klesá, v roce 1978 mělo 21 000 obyvatel. Ve městě dominuje strojírenský a potravinářský průmysl.\n\n"}
{"id": "1132691", "url": "https://cs.wikipedia.org/wiki?curid=1132691", "title": "Thomas Hughes", "text": "Thomas Hughes\n\nThomas Hughes (1571 – 1623) byl anglický právník a dramatik.\n\nHughes se narodil v Cheshire a v roce 1571 nastoupil na fakultu Queens' College Cambridgeské univerzity. V roce 1576 graduoval a stal se též členem správní rady své koleje. Následně se stal členem jednoho z Inns of Court, a to konkrétně Gray's Inn.\n\nThomas Hughes napsal drama \"The Misfortunes of Arthur, Uther Pendragon's son reduced into tragical notes\", jenž bylo představeno v Greenwich před královnou Alžbětou I. 28. února 1588, jako součást oslav, spolu s dalšími dramaty, mezi nimiž byl například \"Endymion\" Johna Lylyho.\n\nHughes na hře spolupracoval s dalšími členy Gray's Inn: Nicholas Trotte poskytl úvod, Francis Flower epilogy prvního a druhého dějství, William Fulbecke dva monology, zatímco tři další členové Gray's Inn, jedním z nichž byl Francis Bacon, se postarali o masku.\n\nObsah hry, založen na příběhu incestu a zločinu, si autoři zapůjčili z mýtické historie. Výstavba hry a zacházení s tématem je blézké tradici podle Seneky. Například postavou, která hru otevírá, je duch vévody Gorloise, který byl sťat Utherem Pendragonem a volá po pomstě. V Gorloisově projevu se objevují pasáže shodující se s duchem Tantala v Senekově hře \"Thyestes; \"tragické události jsou oznámeny poslem a o vývoji situace diváky informuje chór. W. J. Cunliffe demonstroval vliv Seneky na Hughese, přičemž tvrdil, že hra se skládá do značné míry z překladu Seneky s příležitostně přidanými vlastními verši. Ve druhém dodatku jeho obsažné eseje \"On the Influence of Seneca on Elizabethan Tragedy\" (1893) je k nalezení seznam shodných pasáží.\n\nHra \"The Misfortunes of Arthur\" byla znovu vytištěna v roce 1833, jako součást knihy \"Old Plays, Volume XIII\". (Editor J. Payne Collier).\n"}
{"id": "1132694", "url": "https://cs.wikipedia.org/wiki?curid=1132694", "title": "Ohnivý kuře", "text": "Ohnivý kuře\n\nOhnivý kuře je český televizní seriál vysílaný na stanici Prima od 5. března 2016. Za seriálem stojí Lucie Paulová a Jonáš Paul. Hlavními hrdiny jsou dva kuchaři a nejlepší kamarádi Michal „Mike“ Beneš (Jakub Prachař) a Jan „Burák“ Bureš (Jan Dolanský), již právě vyšli z vězení s jedinou myšlenkou — otevřít si svůj vysněný steak house.\n\nDne 8. ledna 2018 TV Prima potvrdila, že na jaře 2018 bude odvysílána poslední epizoda.\n\nDvojice kamarádů — Michal „Mike“ Beneš (Jakub Prachař) a Jan „Burák“ Bureš (Jan Dolanský) — je propuštěna z vězení. Burák zdědil po svém strýci hospodu U Nováčků v městečku Janovy Lázně. Při příjezdu zjistí, že hospoda je ruina a nedá se zde nic provozovat. Navíc je zde schopná konkurence v podobě Hotelu Grand, jenž patří Karlu Tréblovi (Petr Štěpánek), který se chystá předat hotel svým vnoučatům Kláře (Kristýna Leichtová) a Leoškovi (David Gránský), s čímž ovšem nesouhlasí jeho snacha Renata Tréblová (Simona Babčáková), byla by totiž ráda, kdyby hotel patřil pouze Leoškovi. Dále hospoda U Slepičků, kterou provozuje Manka Slepičková (Lenka Krobotová), večerka asijského prodejce Liua (Viet Anh Doan) a jeho dcery Hany (Ivy Hoang) a cukrárna Kláry a její kamarádky Veruny (Lucie Polišenská). Mike a Burák se snaží získat peníze na rekonstrukci hospody a rozjet ji, ale spíše se dostávají do větších dluhů. Start jejich nového života také komplikuje probační pracovník Emil Macátko (Norbert Lichý), který dohlíží nad jejich životy.\n\n\n\n\n\nDekorace seriálu byly postaveny na ploše o celkové výměře 3 600 m² . Na ploše bylo vytvořeno 33 dekorací nebo prostředí.\n\nKaždá dekorace točená v interiéru má reálný exteriér.\n\nFrekvence natáčecího dne byla 12 hodin.\n\nJeden scénář se skládal cca z 43 obrazů (cca 110 stránek textu = 11 700 slov).\n\nV rámci jednoho natáčecího cyklu se natočily 4 díly.\n\nV dekoracích se nacházelo 12 funkčních kuchyní.\n\nVšechny recepty sestavoval Ivan Vodochodský – celkově bylo 204 receptů.\n\nU všech obrazů, kde se vařilo, peklo, servírovalo,… se nacházeli odborní poradci.\n\nNatáčení začalo začátkem srpna 2015 v Benátkách nad Jizerou. Dalším místem natáčení bylo město Žatec. Většina interiérových scén se pak filmovala v pražských ateliérech v Holešovicích. Původně se měl seriál jmenovat \"Opilý kuře\".\n\nHlavní autoři: Jonáš Paul (1–8, 10–16, 18–29, 32–49, 53–61, 63–66, 68–77, 79–82 a 85–86), René Decastelo (9, 17, 30–31, 50–52, 62, 67, 78, 83–84, 87–88 a od dílu 105 ) a David Litvák (89–104)\n\n"}
{"id": "1132700", "url": "https://cs.wikipedia.org/wiki?curid=1132700", "title": "Kastus a Emilius", "text": "Kastus a Emilius\n\nSvatí Emilius a Kastus byli mučedníci, kteří byli umučeni během pronásledování křesťanů císařem Deciem. Asi roku 250 byli upáleni.\n\nJejich svátek se slaví 22. května.\n\n"}
{"id": "1132703", "url": "https://cs.wikipedia.org/wiki?curid=1132703", "title": "Lascelles Abercrombie", "text": "Lascelles Abercrombie\n\nLascelles Abercrombie (9. ledna 1881 – 27. října 1938) byl anglický básník a kritik filozofie. \n\nOd roku 1919 do roku 1922 byl odborným asistentem na univerzitě v Liverpoolu, pak profesor anglické literatury v Leedsu, a stal se také profesorem univerzity v Oxfordu.\n\n"}
{"id": "1132706", "url": "https://cs.wikipedia.org/wiki?curid=1132706", "title": "Hermann Abert", "text": "Hermann Abert\n\nHermann Abert (25. března 1871, Stuttgart, Německo – 13. srpna 1927, tamtéž) byl německý muzikolog. \n\nAbsolvoval konzervatoř ve Stuttgartu, kde učil jeho otec Johann Jozef Abert. Později působil na univerzitách v Halle, Lipsku a Berlíně, kde přednášel hudební vědu a klasickou filologii. Je autorem několika odborných prací o hudbě a biografií hudebních skladatelů.\n"}
{"id": "1132707", "url": "https://cs.wikipedia.org/wiki?curid=1132707", "title": "Mučedníci v Sardinii", "text": "Mučedníci v Sardinii\n\nMučedníci v Sardinii byla skupina 6 křestanů umučených na Sardinii.\n\n\nJejich svátek se slaví 28. května.\n\n"}
{"id": "1132708", "url": "https://cs.wikipedia.org/wiki?curid=1132708", "title": "Emilián ze Sardinie", "text": "Emilián ze Sardinie\n\nSvatý Emilián ze Sardinie byl mučedníkem na Sardinii. Je uváděn s dalšími křesťany ve skupině Mučedníci v Sardinii. Více informací o něm není známo.\n\nJejich svátek se slaví 28. května.\n\n"}
{"id": "1132709", "url": "https://cs.wikipedia.org/wiki?curid=1132709", "title": "Emilius ze Sardinie", "text": "Emilius ze Sardinie\n\nSvatý Emilius ze Sardinie byl mučedníkem na Sardinii. Je uváděn s dalšími křesťany ve skupině Mučedníci v Sardinii. Více informací o něm není známo.\n\nJejich svátek se slaví 28. května.\n\n"}
{"id": "1132710", "url": "https://cs.wikipedia.org/wiki?curid=1132710", "title": "Aemilius ze Sardinie", "text": "Aemilius ze Sardinie\n\nSvatý Aemilius ze Sardinie byl mučedníkem na Sardinii. Je uváděn s dalšími křesťany ve skupině Mučedníci v Sardinii. Více informací o něm není známo.\n\nJejich svátek se slaví 28. května.\n\n"}
{"id": "1132711", "url": "https://cs.wikipedia.org/wiki?curid=1132711", "title": "Felix ze Sardinie", "text": "Felix ze Sardinie\n\nSvatý Felix ze Sardinie byl mučedníkem na Sardinii. Je uváděn s dalšími křesťany ve skupině Mučedníci v Sardinii. Více informací o něm není známo.\n\nJejich svátek se slaví 28. května.\n\n"}
{"id": "1132712", "url": "https://cs.wikipedia.org/wiki?curid=1132712", "title": "Lucian ze Sardinie", "text": "Lucian ze Sardinie\n\nSvatý Lucian ze Sardinie byl mučedníkem na Sardinii. Je uváděn s dalšími křesťany ve skupině Mučedníci v Sardinii. Více informací o něm není známo.\n\nJejich svátek se slaví 28. května.\n\n"}
{"id": "1132713", "url": "https://cs.wikipedia.org/wiki?curid=1132713", "title": "Priamus ze Sardinie", "text": "Priamus ze Sardinie\n\nSvatý Priamus ze Sardinie byl mučedníkem na Sardinii. Je uváděn s dalšími křesťany ve skupině Mučedníci v Sardinii. Více informací o něm není známo.\n\nJejich svátek se slaví 28. května.\n\n"}
{"id": "1132721", "url": "https://cs.wikipedia.org/wiki?curid=1132721", "title": "Stanisław Hernisz", "text": "Stanisław Hernisz\n\nStanisław Hernisz (1805 Varšava – 20. dubna 1866 Londýn) byl polský bojovník za svobodu a spisovatel židovského původu, později aktivista v exilu ve Francii, lékař, diplomat ve službách Spojených států a sinolog.\n\nNarodil se do rodiny bohatých židovských obchodníků, navštěvoval Varšavskou rabínskou školu. Po vypuknutí polského listopadoveho povstání 1831/1832 se spolu s Józefem Berkowiczem, synem židovskeho plukovníka Berka Joselewicze, snažil přes odpor konzervativních kruhů založit židovské oddělení dobrovolníků. Aby povzbudil mladé Židy k účasti na povstání, napsal „vlasteneckou píseň“, která byla zveřejněna v Żupańského vydavatelství v Poznani. Hudba písně byla převzata z Chopinovy písně \"Hulanka\" (Veselí, op. 74 č 4, 1830), ale byla převedena z C dur do Es dur.\n\nHernisz získal hodnost poručíka v části 1. pluku Masurú v listopadovem povstaní. Byl oceněn zlatým křížem Řádu Virtuti Militari. Po neúspěchu povstání odešel do Francie, kde se živil žurnalistikou. V pařížském časopise \"PÓŁNOC\" Nr 9 ze dne 15. května 1835 publikoval známý článek \"Poláci mojžíšské víry\". \n\nVe Francii též vstoupil do služeb amerického ministerstva zahraničí. Později emigroval do Spojených států a získal zde lékařské vzdělání. Stal se atašé na americkém velvyslanectví v Číně, přičemž sám poskytoval lékařskou péči pracovníkům velvyslanectví. Naučil se čínsky a stal se členem americké orientální společnosti. Roku 1845, po návratu z Číny, vydal pojednání o čínském jazyce. V roce 1854 v Bostonu vydal \"anglicko-čínskou konverzační příručku pro Američany a Číňany v Kalifornii a jinde\". Kniha měla napomáhat porozumění s čínskými horníky, kteří přišli do Kalifornie během kalifornské zlaté horečky (1848-1854).\n\nPo návratu do Kalifornie vedl lékařskou praxi v Bostonu. V tisku o sobě v té době uváděl: \"Doktor hovořící anglicky, francouzsky, španělsky, italsky a německy\".\n\nZemřel v Londýně během oficiální cesty do Číny, kde měl převzít post na americkém velvyslanectví.\n"}
{"id": "1132722", "url": "https://cs.wikipedia.org/wiki?curid=1132722", "title": "Další vzdělávání", "text": "Další vzdělávání\n\nDalší vzdělávání je forma vzdělávání dospělých osob po vstupu na trh práce, zpravidla plynule navazuje na formální počáteční vzdělávání. Jedná se tedy o celoživotní proces učení, který dospělého jedince buď posouvá na vzdělanostním žebříčku, nebo mu rozšiřuje povědomí v oboru jeho činnosti či nad rámec jeho dosavadního zájmu. Další vzdělávání je zaměřeno na rozvíjení postojů, znalostí, schopností, vědomostí, dovedností a kompetencí klíčových pro konkurenceschopnost vzdělávaného nebo pro jeho lepší uplatnění ve společnosti.\n\nDalší vzdělávání je považováno za efektivní nástroj, jenž může přispívat ke zlepšení ekonomických, sociálních i environmentálních podmínek v zemi, může účinně přispívat k růstu konkurenceschopnosti i podporovat rozvoj a růstu ekonomické dynamiky a znalostí společnosti. Navazuje na stupně počátečního vzdělávání (ZŠ) a úzký vztah má i s terciárním vzděláváním (SŠ, VŠ).\n\nDalším vzděláváním dospělých se podrobně zabývá andragogika.\n\nFormální další vzdělávání je legislativně ukotveno a probíhá zpravidla ve vzdělávacích institucích s předem daným vzdělávacím programem. Výstupem je nejen širší povědomí v daném oboru, ale také všeobecně uznávaný certifikát o absolvování takového vzdělávání.\n\nNeformální další vzdělávání je celoživotní učení, které nevede k posunu na vzdělanostním žebříčku a rozšiřuje a ukotvuje vědomosti v dané oblasti zájmu. Jedná se například o umělecké, sportovní, politické či jiné aktivity. Toto vzdělávání je organizováno různými subjekty, jako jsou neziskové organizace, vzdělávací centra, profesní asociace, spolky, úřady práce apod.\n\nDalší vzdělávání lze také členit na profesní vzdělávání (rozvíjení znalostí a schopností vyžadovaných pro výkon určitého povolání), občanské vzdělávání (vede k všeobecnému přehledu o dění kolem nás - informální učení) a zájmové vzdělávání (volnočasové aktivity směřující k uspokojení osobních zájmů).\n\nDalší vzdělávání může mít formu podnikového vzdělávání, které je organizované přímo zaměstnavatelem. Podnikové další vzdělávání zahrnuje zvyšování kvalifikace zaměstnanců, rekvalifikace nebo přípravu pracovníků na pozice ve firmě.\n\nDalší vzdělávání může mít také podobu praktického zaučení se na určitou pozici, například prostřednictvím odborné praxe či stáže ve firmě nebo podniku. Tímto způsobem lze získat odborné kompetence, které může člověk využít při hledání nového zaměstnání.\n\nDůležitým faktorem účasti v dalším vzdělávání je dosažený stupeň vzdělání. Vyšší míru účasti ve vzdělávání vykazovali dospělí lidé s vyšší úrovní vzdělání.\n\nDalší faktory:\n\nMezi efektivní formu dalšího vzdělávání, kdy je možné dosáhnout praktického vzdělávání založeného na reálných požadavcích trhu, se řadí stáže ve firmách. Hlavním přínosem pro stážisty je získání praktických zkušeností a znalostí ve svém oboru, nových kontaktů a sebevědomí, čímž stážista zvýší svou konkurenceschopnost na trhu práce. Stáže ve firmách nepředstavují pro stážisty pouze investici do své vlastní budoucnosti, ale existuje také reálná šance pro získání nového zaměstnání přímo ve firmě. Poskytovatelé stáží (firmy) mají zase ojedinělou možnost vychovat si budoucí odborníky v oblasti, ve které podnikají.\n\nStáže ve firmách, jako účinný nástroj dalšího profesního vzdělávání, mohou zejména řešit nedostatek praxe absolventů škol nebo eventuálně osob, např. nezaměstnaných, rodičů na/po rodičovské dovolené, atd., které se na trh práce vracejí po určité pauze, kdy byly bez stálého místa a situace v jejich oboru se za tu dobu změnila. Nabídky stáží od poskytovatelů je možné vyhledávat například v Národním katalogu stáží (www.narodnikatalogstazi.cz).\n\nOblasti dalšího vzdělávání se v České republice do roku 2019 věnoval například Fond dalšího vzdělávání, příspěvková organizace Ministerstva práce a sociálních věcí ČR. Projektem, který se zaměřuje na poskytnutí stáží ve firmách studentům, je i Cesta pro mladé. Obdobným projektem pro dospělé je projekt s názvem Vzdělávání praxí.\n"}
{"id": "1132724", "url": "https://cs.wikipedia.org/wiki?curid=1132724", "title": "Světový den modliteb za péči o stvoření", "text": "Světový den modliteb za péči o stvoření\n\nSvětový den modliteb za péči o stvoření (též Světový den modlitby za ochranu stvoření ) je mezinárodní den slavený 1. září zaměřený na životní prostředí. Slaví se v křesťanských církvích: v pravoslavné od roku 1989, kdy ho vyhlásil tehdejší ekumenický patriarcha Demetros I., v katolické od roku 2015. Katolická církev se přidala poté, co tento den v srpnu 2015 v návaznosti na svoji encykliku Laudato si’ vyhlásil papež František. \n\n"}
{"id": "1132725", "url": "https://cs.wikipedia.org/wiki?curid=1132725", "title": "Elektrovodivé příze z uhlíkových nanotrubic", "text": "Elektrovodivé příze z uhlíkových nanotrubic\n\nElektrovodivé příze z uhlíkových nanotrubic\n(angl.: \"conductive CNT yarns\", něm.: \"leitfähige CNT Garne\") jsou výrobky z uhlíkových nanovláken k použití na speciální elektronické textilie.\n\nV roce 2011 se odhadovala celosvětová kapacita výroby uhlíkových nanotrubic na 460 ročních tun. Téměř celá kapacita se využívá k výrobě prášku, grafenu a disperzí, jen malá část nanotrubic se začala zpracovávat na fólie a příze. \nZ laboratorních pokusů v letech 1991-2010 jsou známé tři principy zvlákňování: za mokra, z aerogelu a za sucha. \n\nVýsledky dosavadních experimentů (2015) ukazují, že pro průmyslovou výrobu příze bude nevhodnější technologie zvlákňování za sucha a spřádání zakroucením (nebo zaoblením) proužku vláken z matrice vzniklé metodou CVD. \n\nSpřadatelné nanotrubice s tloušťkou 6-15 nm se získávají metodou CVD. Vlákna se se zachycují v kolmé poloze na tenké plošce ze silikonu, kde se seřazují jako tzv. forest (viz vrchní část prostředního snímku). Z forestu se odtahuje proužek vláken, ze kterých se tvoří pavučinka obsahující vodorovně uložené, vzájemně zaklíněné nanotrubice. Materiál pavučinky se pak „dopřádá“, tj. zpevňuje zákrutem (nebo zaoblováním), příp. napařováním v prchavém rozpouštědle a navíjí na cívku. \n\nV roce 2015 bylo v odborné literatuře uváděno např.: \n\nPříze se komerčně vyrábějí s průměrem 20-30 mikronů. Porezita zakroucené příze dosahuje asi 24 %, příze obsahuje v průřezu obvykle více než milion jednotlivých vláken. \n\nPevnost příze nepřesahuje 5 % pevnosti v ní obsažených vláken. Vliv zákrutu na pevnost příze je podobný jako u konvenčních přízí. Maximální pevnost se dosahuje se sklonem závitů cca 20 %, pro specifický modul je optimální sklon 10 %\n\nNapř. pevnost příze z jednostěnných trubic o jemnosti 3 tex vyráběné rychlostí 150 m/hod dosahuje 1,8 GPa (0,8 N/tex). \n\nElektrická vodivost příze z vícestěnných trubic se udává v rozmezí 1,5 x 104 a 4,1 x 104 S/m. Vodivost se dá podstatně zvýšit pokovováním příze, ovšem zároveň se ztrátou 30-50 % pevnosti.\n\n * Senzory\n\nElektrický odpor příze se dá měnit zavedením určitého napětí. Příze se pak dá použít k simultánnímu měření napětí a teploty. Citlivost textilních senzorů na napětí se pohybuje v rozmezí 1,4-1,8 mV/V/1000 µ.\njsou požadovány jako zdroj energie zejména pro přenosné elektronické přístroje. Příze z uhlíkových nanotrubic se v nich používají jako aktivní materiál nebo jako substrát.\nElektrody z CNT příze v elektrochemické buňce způsobují roztažení a smrštění. \nNapř. umělý sval z CNT aktuátoru se může napínat až stokrát výš než přirozený sval.\n\nNanotechnologie\n\nNanovlákno\n\nUhlíkové nanotrubice \n"}
{"id": "1132727", "url": "https://cs.wikipedia.org/wiki?curid=1132727", "title": "Otto Abetz", "text": "Otto Abetz\n\nOtto Abetz (26. března 1903 – 5. května 1958) byl německý nacistický diplomat.\n\nPůvodním přesvědčením sociální demokrat a pacifista, se na začátku třicátých let přiklonil k nacionálsocialismu a v roce 1931 stal členem NSDAP. V roce 1932 se oženil s Francouzkou a od roku 1935 žil a pracoval v Paříži. V roce 1938 byl vykázán z Francie za špionáž a nacistickou propagandu. V roce 1940 se do Francie vrátil a v letech 1940–44 působil jako vyslanec v Paříži. Za jeho působení ve funkci byly podporovány štěpné tendence v okupované francouzské společnosti, zvláště v řadách levice a odborů. Jeho jménem byl na podzim 1940 nazván i tzv. seznam Otto, který vypočítával okupačním režimem zakázaná a z prodeje vyřazená literární díla. V roce 1945 byl zatčen a v roce 1949 odsouzen francouzským vojenským tribunálem na 20 let nucených prací, avšak v roce 1954 byl propuštěn. Zemřel 5. května 1958 při autonehodě nedaleko Dortmundu.\n\n"}
{"id": "1132729", "url": "https://cs.wikipedia.org/wiki?curid=1132729", "title": "Obyvatelstvo Malty", "text": "Obyvatelstvo Malty\n\nPočet obyvatel Malty v roce 2014 činil 445 426 lidí\n\nMalta je nejhustěji obydlená země EU a jedna z nejhustěji obydlených zemí na světě; hustota zalidnění je zde asi 1 265 obyvatel na kilometr čtvereční. \n\nMalta byla obydlená od prehistorických časů, poprvé byla kolonizovaná Sicilany, poté Féničany, Římany, Byzantinci a v roce 870 Araby, kteří možná maltské ostrovy úplně depopulovali, ale v roce 1224 byli sami z Malty vyhnáni. Normané, Sicilané, Španělé, Francouzi a Britové v různých směrech ovlivnili život a kultury Malty. \n\nMalta má dva oficiální jazyky - maltštinu (semitský jazyk výrazně ovlivněný sicilštinou a italštinou) a angličtinu. Oba jazyky jsou povinnou součástí výuky na základních a středních školách. Velká část populace umí italsky, která byla až do roku 1936 národním jazykem Malty. Míra gramotnosti dosáhla hodnoty 93 %, zatímco v roce 1946 to bylo jen 63 %. Školní docházka je do šestnácti let povinná.\n\nOd roku 2000 začalo být zjevné stárnutí populace. Průměrný věk populace se zvýšil z hodnoty 38,5 let v roce 2005 na 40,5 let v roce 2011. Důsledkem je vyšší míra osob ve věku 55 let a víc a menší poměr osob mladších než 25 let. Průměrný věk na ostrovech Gozo a Comino (41,6 let) byl vyšší než na samotném ostrovu Malta. V roce 2011 byl poměr osob ve věku 65 let a víc 16,3 % populace, zatímco v roce 2005 to bylo 13,7 %. V roce 2011 osoby ve věku 14 let a méně tvořili 14,8 % populace, zatímco v roce 2005 to bylo 17,2 %.\n\nMalta byla od 19. století zemí emigrantů, přičemž vrchol emigrace byl v desetiletích po II. světové válce. Migrace nejdříve směřovala do severoafrických zemí (zvlášť do Alžírska, Tunisu a Egypta); později maltští emigranti mířili do Velké Británie, Spojených států, Kanady a Austrálie. I většina lidí z maltských severoafrických komunit nakonec zamířila do míst jako Marseille, Británie a Austrálie.\n\nPodle sčítání v roce 2005 žilo na Maltě 12 112 osob zahraničního původu (3 % populace). Z toho bylo nejvíce Britů (4 713), Italů (585), Němců (518) a Libyjců (493).\n\nZ celkové populace 416 055 osob v roce 2011 jich 20 086, tedy 4,8 % populace, mělo jiný než maltézský původ, což je oproti roku 2005 nárůst o 65,8 %.\n\n\"Statistiky OSN\" \"a Maltského národního statistického úřadu\"\nData z \"Index Mundi\"\n\nVěková struktura:\n<br>\"0-14 let:\"\n15,1 % \n<br>\"15-24 let:\"\n12,6 % \n<br>\"25-54 let:\"\n40,4 %\n<br>\"55-64 let:\"\n14 %\n<br>\"65 let a víc:\"\n17.9%\n\nPrůměrný věk: 40,9 let (2014, odhad)\n\nNáboženství: římští katolíci (oficiální náboženství), více než 90 % (2011, odhad)\n"}
{"id": "1132734", "url": "https://cs.wikipedia.org/wiki?curid=1132734", "title": "Henryk Abicht", "text": "Henryk Abicht\n\nHenryk Abicht (1835, Vilnius, dříve Polsko – 12. červen 1863, Varšava, Polsko) byl polský revolucionářský demokrat. \n\nV letech 1857 – 1862 žil v emigraci v Londýně. Když se v roce 1862 vrátil do vlasti, začal spolupracovat s levicovými stoupenci. Byl u lednového povstání, což vedlo k jeho zajetí a následně popravou o pár měsíců později.\n\n"}
{"id": "1132737", "url": "https://cs.wikipedia.org/wiki?curid=1132737", "title": "Friedebert Tuglas", "text": "Friedebert Tuglas\n\nFriedebert Tuglas, rodným jménem Friedebert Michelson (2. březen 1886, Ahja – 15. duben 1971, Tallinn) byl estonský spisovatel a literární kritik. Proslavil se zejména svými povídkami, v románech se vracel ke svému dětství (\"Felix Ormusson\", \"Väike Illimar\"). Byl představitelem literárních skupin Mladé Estonsko a Siuru.\nDo estonské literatury vnesl impresionismus a symbolismus.\n\nAktivně se zúčastnil revoluce roku 1905, po níž se musel uchýlit na jedenáct let do exilu, který trávil ve Finsku, Francii, Německu, Belgii i Švýcarsku. Po roce 1917 se vrátil do Estonska a stal se jedním z hlavních hybatelů kulturního dění v nově vzniklé Estonské republice. Byl zakladatelem a prvním prezidentem Estonské unie spisovatelů (1922). Roku 1937 se stal čestným členem estonského PEN klubu. Žil v Tartu, od roku 1944 v Tallinnu. Na konci 40. let ho postihly stalinské represe, ztratil možnost publikovat, jeho rodina se musela přestěhovat do Nõmme. Rehabilitován byl roku 1955.\n\n"}
{"id": "1132738", "url": "https://cs.wikipedia.org/wiki?curid=1132738", "title": "Ramiro Funes Mori", "text": "Ramiro Funes Mori\n\nRamiro Funes Mori (* 5. března 1991, Mendoza) je argentinský fotbalový obránce, který v současnosti hraje za anglický klub Everton FC a reprezentaci Argentiny.\n\nV roce 2001 celá jeho rodina emigrovala do USA, Ramiro má dvojče Rogelia, který hraje za mexický klub Monterrey.\n\nV roce 2008 nastoupil do juniorky Riveru Plate, odkud se v roce 2011 dostal do A-týmu.\nRamiro zde strávil skvělé 4 roky.\n\nV posledních hodinách letního přestupového období 2015 ho za 9 500 000 liber koupil Everton.\n"}
{"id": "1132740", "url": "https://cs.wikipedia.org/wiki?curid=1132740", "title": "Douglas B-66 Destroyer", "text": "Douglas B-66 Destroyer\n\nDouglas B-66 Destroyer (Ničitel) byl americký dvoumotorový proudový víceúčelový bojový letoun USAF, který byl konstrukčně přímo odvozen ze strategického bombardéru US Navy Douglas A-3 Skywarrior. Celkově se „\"Destroyer\"“ od svého námořního protějšku odlišoval celkem 400 konstrukčními změnami.\n\nB-66 byl konstrukcí reagující na požadavek amerického vojenského letectva, které na přelomu 40. a 50. let 20. století požadovalo lehký bombardovací a průzkumný letoun do výzbroje jednotek taktického letectva. Stroj požadovaných parametrů již existoval v podobě bombardéru Douglas A-3 Skywarrior, určeného k operacím z letadlových lodí vojenského námořnictva. Destroyer byl tedy v podstatě přizpůsobením Skywarriora odlišnou výzbrojí, výstrojí a vybavením podle specifik vojenského letectva. V důsledku toho zároveň odpadla nutnost zhotovení prototypu, čímž byla přímo kontraktována předsérie pěti strojů Douglas RB-66A Destroyer. Na rozdíl od Skywarriorů, vyráběných v El Segundo, byla výrobní linka Destroyerů otevřena v Douglasově pobočném závodě v Long Beach.\n\nPrvní RB-66A (52-2828) byl zalétán 28. června 1954 a následně pilotem Georgem R. Jansenem přelétnut na Edwardsovu leteckou základnu. Zde probíhaly další letové testy. Všech pět RB-66A posloužilo po odlétání zkušebního programu k ověřování operační způsobilosti a následujícím typovém vývoji. Dolétaly jako létající zkušebny motorů společnosti General Electric.\n\nDo výzbroje taktického letectva byla zavedena až varianta RB-66B. První stroj (53-409) poprvé vzlétl 4. ledna 1955, dodávky operačním letkám byly zahájeny v únoru 1956. Místo pohonných jednotek Pratt & Whitney J57, pohánějících Skywarrior, byly zvoleny dva turbokompresorové motory Allison J71-A-9 o tahu po 43,11 kN. V přídi byl instalován vyhledávací radiolokátor AN/APS-27, střední část trupu obsahovala standardně tři noční kamery K-46 a jednu kameru K-38. Dálkově ovládané ocasní střeliště General Electric s dvojicí kanónů Colt Browning Mk 3/14 ráže 20 mm pracovalo s radiolokačním střeleckým systémem MD-1. Tříčlenná osádka seděla na rozdíl od Skywarriorů na vystřelovacích sedačkách.\n\nČistě bombardovací verze B-66B mohla nést v pumovnici konvenční nebo jadernou výzbroj. Vnitřní palivové nádrže s celkovým obsahem 17 597 l mohly být doplněny dvěma přídavnými nádržemi pod křídly s obsahem po 1704 l. Obě varianty mohly doplňovat palivo za letu pomocí stabilizovaného hadicového systému. První kusy B-66B měly nejprve motory J71-A-11, pozdější létaly s vylepšenými pohonnými jednotkami J71-A-13.\n\nDalší variantu RB-66C, určenou k radioelektronickému průzkumu, začal produkovat znovuotevřený válečný závod v Tulse v Oklahomě. První exemplář byl zalétán 29. října 1955. Přetlaková střední část trupu RB-66C mezi hlavními trupovými nádržemi byla určena pro čtyři operátory radiolokačních systémů. Namísto přídavných nádrží byly podvěšovány kontejnery s vyhazovači dipólů, ke stejnému účelu sloužila později prodloužená záď trupu s odstraněným ocasním střelištěm. Z konců obou polovin křídla a pod trupem vyčnívaly kryty anténních soustav.\n\nZ Tulsy bylo dodáno ještě 36 letounů WB-66D, představujících obměnu pro průzkum počasí v zóně bojové činnosti. Oproti RB-66C nesl jen dva operátory, zůstalo zachováno ocasní střeliště a kontejnery s vyhazovači rušících dipólů se podvěšovaly pouze pod křídlo.\n\nPo konverzi třinácti B-66B na standard B-66E již vznikaly pouze verze pro vedení radioelektronického boje. Z letounů B-66B tak vznikly EB-66B, RB-66C byly proměněny na EB-66C a z RB-66B vznikla modifikací varianta EB-66E. Po zástavbě dalšího vybavení nesla označení EB-66F.\n\nV rámci kosmického programu Gemini a Apollo operoval jeden kus NB-66B, dva letouny WB-66D (55-0408 a 55-0410) byly v roce 1961 konvertovány společností Northrop na stroje X-21A s řízeným laminárním obtékáním křídla.\n\nPo zařazení prvních sériových letounů RB-66A k útvarům v únoru 1956, byly Destroyery následujícího roku dodávány 1., 19. a 30. taktické průzkumné letce 10. taktického průzkumného křídla v NSR.\n\nPrvní ze strojů B-66B přebralo USAF 16. března 1956, které byly zařazovány k 17. a 47. bombardovacímu křídlu. První WB-66D (55-390) byl dodán koncem června 1957, poslední ze série (55-425) zakončil v červnu 1958 celkovou výrobu 209 Destroyerů.\n\nLetouny EB-66B, E a F byly nasazeny také ve vietnamské válce, kde nesly přezdívku „Brown Cradle“. EB-66E zasáhly do konfliktu v jihovýchodní Asii v rámci operace Constant Guard I, kdy stroje 39. TEWS (taktické letky radioelektrického boje) přelétly ze základny Shaw v jižní Karolíně na základny Takhli a Koratu v Thajsku. Zde potom operovaly v sestavě 41. a 42. letky TEWS u 355. křídla. Během nasazení Destroyerů v tomto konfliktu přišlo USAF v rozmezí let 1968- 1972 o celkem 12 strojů.\n\nEB-66E a F byly dislokovány rovněž v evropském prostoru, kde působily od roku 1969 do počátku 80. let na západoněmecké základně Spangdahlen u 52. taktického stíhacího křídla.\n\nÚdaje dle\n\n\n"}
{"id": "1132742", "url": "https://cs.wikipedia.org/wiki?curid=1132742", "title": "Husův sbor (Smíchov)", "text": "Husův sbor (Smíchov)\n\nKostel Československé církve husitské (Husův sbor dr. Karla Farského) na Smíchově je funkcionalistická stavba z roku 1935. Jeho adresa je v ulici Na Václavce č.p. 117/1, nicméně zároveň tvoří dominantu horního konce ulice U Santošky. Nachází se zde také památník dr. Karla Farského.\n\nStavbu podle plánu architektů E. Sobotky a Stanislava Vachaty z roku 1933 provedla karlínská firma Václav Nekvasil v roce 1935. Stavba trvala 10 měsíců a základním stavebním materiálem byl beton.\n\nNa východní straně kostela se vyjímá jeho dominanta, věž tvaru hranolu na půdorysu 3,6 x 3,35 m a o výšce 21 metrů, rovněž z betonu. Po délce všech čtyř stěn věže jsou dlouhá okna zajišťující přísun světla do interiéru, s výjimkou západní strany, kde věž přiléhá k lodi kostela, a okno je tudíž kratší. Na vrcholu věže jsou pak umístěny hodiny, jež ukazují čas do všech světových stran a nad nimi zábradlím ohrazený ochoz, ze kterého je vynikající výhled směrem na sever a na východ. Na samé špici věže je pak husitský symbol kalicha.\n\nNad vstupem do hlavní budovy kostela je možné všimnout si na střeše pravoslavného kříže. Ten pochází z doby, kdy se formovala samostatná československá církev a existoval v ní silný pro-pravoslavný směr, který se nakonec odštěpil a vytvořil československou pravoslavnou církev.\n\nUvnitř kostela se pak nachází základní kámen kostela a památník s bustou dr. Karla Farského. V postranní síni je kamenná deska s citátem: \n\n\n"}
{"id": "1132746", "url": "https://cs.wikipedia.org/wiki?curid=1132746", "title": "Rogelio Funes Mori", "text": "Rogelio Funes Mori\n\nRogelio Funes Mori (* 5. března 1991) je argentinský fotbalový útočník, který v současnosti hraje za mexický klub CF Monterrey. Mimo Argentiny hrál v Portugalsku, Turecku a Mexiku.\n\nV roce 2001 celá jeho rodina emigrovala do USA, Rogelio má dvojče Ramira, který hraje za anglický klub Everton.\n"}
{"id": "1132747", "url": "https://cs.wikipedia.org/wiki?curid=1132747", "title": "Gilotina (pořad)", "text": "Gilotina (pořad)\n\nGilotina je televizní pořad TV Nova. Vysílal se v sobotu po poledni v letech 1996–2001. Tuto talk show moderovaly Bára Štěpánová a Jitka Obzinová. Ve studiu seděli tři hosté (většinou politici), kteří odpovídali na vědomostní otázky a dotazy z témat, které se vybírali z nástěnky. Odpovědi byly bodovány. Součástí pořadu byla i anketa televizních diváků, kteří volali na telefonní čísla do studia, na konci pořadu ten host s největším počtem hovorů dostal malou maketu gilotiny umístěnou v dortu a titul sympaťák. Body z kvízu i od diváků se sečetly, čímž byl určen celkový vítěz, které rovněž obdržel dřevěný model gilotiny.\n"}
{"id": "1132765", "url": "https://cs.wikipedia.org/wiki?curid=1132765", "title": "Morganovy destičky", "text": "Morganovy destičky\n\nJako Morganovy destičky se označují dvě malé deskové gotické malby vytvořené pravděpodobně v českých zemích kolem roku 1360.\n\nDesky, které zřejmě tvořily diptych, byly původně v majetku P.M. Lippmanna v Berlíně (1839-1903). Roku 1904 byly vystaveny v Paříži a v roce 1931 je zakoupil americký sběratel umění J. P. Morgan Jr.. Nyní se nacházejí v Morgan Library & Museum v New Yorku. Morganova knihovna uvádí český původ desek, pravděpodobně přímo ze dvora císaře Karla IV., který mohl být i jejich objednavatelem.\n\nMalba temperou na dřevěných destičkách o rozměru 29 x 18,5 cm potažených plátnem, s křídovým podkladem a vyrytou kresbou. Kresba je místy obnažena pod poškozenou temperovou malbou. Desky zobrazují výjevy \"Klanění tří králů\" a \"Smrt Panny Marie\".\n\nVe scéně Klanění má prostřední král podobu Karla IV. a jeho červený kabát nese císařské symboly. Na druhém obrazu má sv. Petr na hlavě třípatrovou papežskou tiáru a předpokládá se, že jde o papeže Inocence VI.\n\nNa malbách je nápadná archaizující tendence k potlačení prostoru ve prospěch reliéfní plastičnosti a vědomé popření optické perspektivy při zobrazení chýše. Tím se přibližují okruhu dvorních malířů dílny Mistra Theodorika. Matějček uvádí, že existují úzké vztahy těchto děl k desce Smrt Panny Marie z Košátek, k Madonce z Říma a ke knižním iluminacím v rukopisu Jana ze Středy. Podle Stejskala je v modelaci tvarů světlem, dlouhých záhybech drapérií a typech hlav patrný vliv Tommasa da Modeny a Guarienta di Arpo. Hlava Jana Křtitele na vitraji z Oseka je natolik podobná typům hlav na Morganových destičkách, že může jít o stejného autora.\n\n"}
{"id": "1132766", "url": "https://cs.wikipedia.org/wiki?curid=1132766", "title": "Ceylon (programovací jazyk)", "text": "Ceylon (programovací jazyk)\n\nProjekt Ceylon je objektově orientovaný programovací jazyk a SDK. Je založen na jazyku Java, vyvíjený společností Red Hat. Programy napsané v jazyce Ceylon jsou spustitelné nad Java Virtual Machine a JavaScript Virtual Machine.\nNázev \"Ceylon\" je nepřímou referencí k Javě, neboť oba ostrovy Jáva a Srí Lanka (kdysi známá pod jménem Ceylon) produkují kávu.\n\nVývojáři stojící za projektem Ceylon jsou fanoušky Javy a to až do takové míry, že se rozhodli jazyk si přizpůsobit vlastním představám a požadavkům dnešního moderního světa. První zmínky o novém jazyce byly zveřejněny přibližně v polovině roku 2011, přičemž první funkční předprodukční verze \"Milestone 1\" byla vydána 20. prosince 2011, první produkční verze \"1.0.0\" spatřila světlo světa téměř dva roky poté, 12. listopadu 2013 a momentálně je Projekt Ceylon ve verzi \"1.1.0\".\n\nJazyk Ceylon dědí většinu syntaxe od \"Javy\". Program Hello World vypadá následovně:\n\nshared void hello() {\n\nCeylon nepodporuje přetížení operátorů, neboť tento princip je obecně považován za matoucí. Namísto toho jazyk podporuje polymorfismus operátorů, přičemž operátor je zkratka pro metodu zabudovaného typu. Tento přístup je považován za jednodušší a bezpečnější než skutečné přetěžování operátorů.\n\nRozhraní jsou datové struktury, které obsahují definice členů, avšak ne jejich implementaci. Jsou nápomocné pro definování kontraktu mezi členy různých typů, kteří mají rozdílné implementace. Každé rozhraní je implicitně abstraktní.\n\nRozhraní je implementováno třídou, která používá klíčové slovo codice_1. Je povoleno implementovat více než jedno rozhraní. V tomto případě jsou rozhraní napsány po klíčovém slově codice_1 v seznamu odděleném čárkou. Ceylon umožňuje mít v rozhraních kromě definic i omezený kód. Rozhraní nemůže obsahovat inicializační logiku, avšak může obsahovat mixin (třída, která obsahuje kombinaci metod jiných tříd).\nshared interface Comparable<in T> {\n\nStejně jako v Javě, i v jazyce Ceylon mohou třídy dědit pouze od jedné třídy. Dědičnost je deklarována klíčovým slovem codice_3. Třída může odkazovat sama na sebe pomocí klíčového slova codice_4.\n\nAbstraktní třídy jsou třídy, které slouží pouze jako šablona a nemohou mít instance. Kromě toho fungují přesně jako běžná třída.\n\nAbstraktní metody mohou mít pouze abstraktní třídy. Abstraktní metody nemají žádnou implementaci a musí být nahrazeny podtřídou, s výjimkou případu, kdy je i tato třída abstraktní.\n\nCelá práce na projektu, včetně její webové stránky, specifikace jazyka a Ceylon Herd (repozitář pro moduly jazyce Ceylon) je volně dostupná pod licencemi open source.\n\nZákladní principy typového systému jsou:\n\nRyan Paul tvrdí, že i přesto, že je motivace Red Hatu \"výstřední\", King ji umí dobře obhájit.\nNeil McAllister na druhé straně ale tvrdí, že Ceylon je chyba a snaha Red Hatu by byla více přínosná, pokud by se rozhodli podpořit stávající alternativy založené na JVM, jako například Scala. Andrew Oliver z magazínu JavaWorld popisuje jazyk Ceylon ve verzi před 1.0.0 jako nadějný, avšak v momentální podobě nepřipravený k použití.\n\n"}
{"id": "1132768", "url": "https://cs.wikipedia.org/wiki?curid=1132768", "title": "Exponenciální šifra", "text": "Exponenciální šifra\n\nExponenciální šifra je polyalfabetická šifra. Šifra je velmi odolná vůči kryptoanalýze. Je založena na principu modulárního umocňování. Bezpečnost šifry je zajištěna složitostí řešení diskrétního logaritmu.\n\nDefinujme modul \"m\" jako prvočíslo. Zvolme šifrovací klíč \"e\" jako celé kladné číslo nesoudělné s \"m-1\". Šifrovaný text (dále jen ŠT) získáme umocněním bloku otevřeného textu (dále jen OT) modulárně umocněného klíčem. Bezpečnost šifry je zajištěna tím, že opačná operace (nalézt základ umocněného čísla) je pro útočníka výpočetně složitý problém.\n\nPři dešifrování je znám šifrovací klíč \"e\". Dešifrovací klíč \"d\" lze spočítat pomocí vzorce formula_1. OT text se dešifruje pomocí umocnění ŠT dešifrovacím klíčem \"d\". Matematicky lze dešifrování popsat s využitím malé Fermatovy věty jako\n\nformula_2\n\n\nPřevod OT do ŠT probíhá v následujících krocích.\n\nPřevod ŠT do OT probíhá v následujících krocích.\n"}
{"id": "1132769", "url": "https://cs.wikipedia.org/wiki?curid=1132769", "title": "62. ročník udílení cen Emmy", "text": "62. ročník udílení cen Emmy\n\n62. ročník udílení cen Emmy, oceňující nejlepší počiny americké televizního vysílání v období od 1. června 2009 do 31. května 2010, se konal dne 29. srpna 2010 v Nokia Theatre v Los Angeles. Přímý přenos vysílala televizní stanice Fox. Předávání uváděl komik a moderátor Jimmy Fallon.\n\nVítězi jsou uvedeni jako první a vyznačeni tučně.\n\nV tomto ročníku ceny předali následující herci:\n"}
{"id": "1132773", "url": "https://cs.wikipedia.org/wiki?curid=1132773", "title": "Ján Hanák", "text": "Ján Hanák\n\nJán Hanák (17. února 1931 Bánovce nad Bebravou – 29. srpna 2015 Košice) byl slovenský scénograf a malíř.\n\nNarodil se 17. února 1931 v Bánovcích nad Bebravou. Pro svůj mimořádný talent byl již v 15 letech přijat na Oddělení kreslení a malování Slovenské vysoké školy technické v Bratislavě. Dále studoval na Pedagogické fakultě University Komenského v Bratislavě u Gustáva Mallého a Kolomana Sokola. V letech 1951–1955 byl žákem profesora Jána Mudrocha na bratislavské Vysoké škole výtvarných umění a Ladislava Vychodila na Divadelní fakultě VŠMU v Bratislavě.\n\nVedle studia byl od roku 1954 scénografem ve Štátnom divadle Košice. V Košicích působil téměř 50 let a spolupracoval na více než 300 inscenacích. Zvláštní zájem věnoval zejména inscenacím oper. Byl častým hostem na českých i zahraničních scénách. Spolupracoval také s Československou televizí.\n\nV roce 1965 se podílel na československé expozici na Bienále výtvarných umění v São Paulu v Brazílii. Kromě mnoha samostatných výstav několikrát vystavoval i na Pražském Quadriennale.\n\n"}
{"id": "1132786", "url": "https://cs.wikipedia.org/wiki?curid=1132786", "title": "Karry Wang", "text": "Karry Wang\n\nKarry Wang, v kantonské výslovnosti: , anglicky Karry Wang (* 21. září 1999 Čchung-čching) je známý jako zpěvák v Číně. Zúčastnil se několika talentových soutěží. V září 2011 vydal první album \"Wo pu-jao kaj-pien\". V červenci 2012 se společně s Roy Wangem nazpíval písničku \"I-ke siang sia-tchien, i-ke siang čchiou-tchien\" s níž získali popularitu. V srpnu 2013 společně s Roy Wangem a Jacksonem Yi vytvořili chlapeckou popovou skupinu TFBOYS, v Číně populární, jíž se stal lídrem.\n\nNarodil 21. září 1999 v Čchung-čchingu. Navštěvoval základní školu v Pa-čungu, byl výborný žák. Odmalička se chtěl stát zpěvákem. V květnu 2011 se zúčastnil soutěže „Číňané mají talent“, ale nedostal se do druhého kola. V září 2011 vydal první album \"Wo pu-jao kaj-pien\" (, „Nechci se měnit“). V únoru 2012 se zúčastnil soutěže „Mládeži, jdeme vpřed“ a dostal do semifinále, stejně jako v soutěži „Jsi nejtalentovanější“.\n\nV červenci 2012 s Roy Wangem nazpívali píseň \"I-ke siang sia-tchien, i-ke siang čchiou-tchien\" (, „Jeden jako léto, jeden jako podzim“), čímž získali popularitu.\n\nDne 6. srpna 2013 oficiálně s Roy Wangem a Jacksonem Yi zahájili činnost skupiny TFBOYS a vydali teaser \"Š’-nien\" (, , „Deset let“). Od té doby je Karry Wang stále oblíbenější, a to i ve Vietnamu, Thajsku a Japonsku. Jeho fanoušci se nazývají Malí krabi. \n\nV roce 2014 získal cenu webu YinYueTai, roku 2015 získal s TFBOYS ceny „Nejoblíbenější skupina roku“ a „Nejlepší nováčci roku“ od Tencent QQ, dále cenu „Dobročinnost roku“ od Weibo.\n\n\n\n"}
{"id": "1132788", "url": "https://cs.wikipedia.org/wiki?curid=1132788", "title": "Višvanátha Čakravartí Thákura", "text": "Višvanátha Čakravartí Thákura\n\nŠrí Višvanátha Čakravartí Thákura (dévanágarí विश्वनाथ चक्रवर्ती ठाकुर, translit. \"Viśvanātha Cakravartī Ṭhākura\", 1654-1754) byl jeden z nejvýznamnější \"áčárjů\" (duchovních učitelů) gaudíja-vaišnavské učednické posloupnosti pocházející od Čaitanji Maháprabhua a šesti Gósvámích z Vrindávanu. Je přezdíván jako \"korunní klenot\" vaišnavů, a to kvůli své oddanosti, nesmírné učennosti a zejména realizaci důvěrných duchovních zábav Rádhy a Krišny.\n\nNarodil se buď v roce 1654 nebo 1638 v Rádhadéši, v okrese Nadia, v Západním Bengálsku pod jménem Hari Vallabha. Měl dva starší bratry. Studoval sanskrtskou gramatiku, poezii a rétoriku. Ve vesnici Šaijadábádu studoval védská písma (šástry) v domě svého gurua. Říká se, že již jako student porazil v debatě kohokoliv, byl neporazitelným učencem.\n\nPřestože se od dětství nezajímal o rodinný život, jeho otec přesto zařídil, aby se mladý Višvanátha oženil. Višvanátha však zanedlouho opustil svou manželku a rodinu a odešel do Vrindávanu. Po několika pokusech jeho rodiny přimět ho k rodinnému životu se úplně vzdal světského života a plně se odevzdal Krišnovi.\n\nUsadil se v kutiru na březích Rádha Kundu, kde pečlivě studoval spisy šesti slavných Gósvámích z Vrindávanu. Ve Vrindávanu také instaloval Božstvo Šrí Gókulánandy. Vaišnavové mu dali titul \"\"čakravartí\"\", který většinou označuje vládce.\n\nVišvanátha Čakravartí zemřel dle gaudíja-vaišnavského lunisolárního kalendáře pátého dne světlé poloviny měsíce Mágha (leden-únor) roku 1754, ve věku 100 let, ve Vrindávanu (u Rádhá Kundu). Jeho hrob (tzv. \"samádhi\") se nachází vedle chrámu Šrí Gókulánandy ve Vrindávanu.\n\nNa začátku 18. století došlo k neshodám mezi gaudíja-vaišnavy a jistou větví Rámánudžovy posloupnosti. Opozice napadla postavení a uctívání Rádhy (Rádhárání) a autentičnost gaudíja-vaišnavské sampradáji, jelikož ta jako jediná neměla svůj komentář k Védánta sútře. Protože byl Višvanátha Čakravartí již starý, pověřil svého nejlepšího žáka, aby této výzvě čelil. Tímto žákem byl áčárja Šrí Baladéva Vidjábhúšana. Ten ve shromáždění učenců na základě šáster (zjevených písem) a logiky vyvrátil všechny argumenty opozice a prosadil, že Gaudíja-vaišnavská sampradája je pravá a autorizovaná posloupnost napojená na Madhva-sampradáju, jakož i postavení Rádhárání, o níž se zmiňují mnohé Purány a jiné tradiční texty.\n\nGaudíja-vaišnavové neměli vlastní komentář k Védánta sútře, protože příjímají Šrímad Bhágavatam jako její přirozený komentář od stejného autora, Šrí Védavjásy. Vzhledem k námitkám opozice nakonec Baladéva sestavil komentář k Védánta sútře, který, jak se praví, mu nadiktoval ve snu samotný Bůh (Krišna v podobě Božstva Góvindadéva). Tento komentář se jmenuje Góvinda-bhášja a jedná se o úžasné filozofické dílo. Tak bylo obnoveno uctívání Rádhy a Krišny, a také věrohodnost gaudíja-vaišnavské sampradáji. To vše se stalo díky Višvanáthovi Čakravartímu.\n\nKdyž žil Višvanátha Čakravartí ve Vrindávanu, zasloužil se o obnovení vlivu učení šesti Gósvámích z Vrindávanu. Došlo však také k jistému rozporu v učení šesti Gósvámích ohledně \"parakíja-vády\" (milenecká láska ke Krišnovi) a \"svakíja-vády\" (manželská láska ke Krišnovi). Oddaní, kteří nebyli dost pokročilí, nedokázali pochopit, že Rádhá a Krišna byli ve skutečnosti milenci a nikoliv manželé. Višvanátha shromáždil dost důkazů, aby uvedl skutečnost na pravou míru. Nikdo nemohl jeho argumentaci vyvrátit, a proto se ho jistá skupina rozhodla zavraždit. Nakonec si však uvědomili, čeho se chtěli dopustit, a prosili Višvanátha o odpuštění.\n\nVišvanátha Čakravartí napsal mnoho komentářů ke spisům šesti Gósvámích a k jiným písmům. Kromě toho však sestavil ještě několik dalších děl. Višvanátha sepsal jeden z nejslavnějších komentářů ke Šrímad Bhágavatamu. Sestavil také osm známých modliteb k duchovnímu mistrovi (Šrí Gurváštaka).\n\nSeznam jeho děl následuje:\n\n\n\n\n"}
{"id": "1132789", "url": "https://cs.wikipedia.org/wiki?curid=1132789", "title": "CD40 ligand", "text": "CD40 ligand\n\nCD40 ligand (CD40L, též CD154) je protein přítomný především na aktivovaných T-lymfocytech, ale v menší míře také na téměř všech ostatních bílých krvinkách i buňkách epitelu, endotelu a hladké svaloviny. \n\nNa povrchu T-lymfocytů označovaných jako T2 funguje jako kostimulační protein a váže především CD40 na povrchu B-lymfocytů. Tato vazba (společně s vazbou mezi TCR a MHC II. třídy) stimuluje B-lymfocyty. Myši s nefunkčním CD40L sice jsou schopné primární aktivace svých B-lymfocytů a produkce IgM a IgD, ale je zablokována sekundární odpověď (neprobíhá izotypový přesmyk, tzv. hyper-IgM syndrom).\n\nCD40L na povrchu T1 buněk poskytuje „druhý signál“ pro aktivaci makrofágů (opět společně s vazbou TCR na MHC II makrofágů).\n\nCD40L je v typickém případě transmembránový trimerní glykoprotein z TNF superrodiny. Existuje však i jeho rozpustná (solubilní) varianta, označovaná jako sCD40L a produkovaná za určitých okolností do krve T-lymfocyty a krevními destičkami.\n"}
{"id": "1132791", "url": "https://cs.wikipedia.org/wiki?curid=1132791", "title": "Evangelický kostel (Smíchov)", "text": "Evangelický kostel (Smíchov)\n\nKostel při farním sboru Českobratrské církve evangelické (sborový dům J. A. Komenského) v Praze na Smíchově je poměrně prostá stavba ve funkcionalistickém stylu z roku 1931. Jeho adresa je Na Doubkové č.p. 2040/8, Praha 5-Smíchov.\n\nV roce 1925 požádal sbor českobratrské církve zatupitele města Prahy o  přidělení vhodného pozemku pro stavbu chrámu. Podařilo se získat pouze místo v parčíku pod Santoškou, které ovšem leželo na periferii města. Vhodnější místo pro stavbu kostela se ovšem nenašlo, a kostel zde nakonec vznikl. Z několika návrhů byl vybrán projekt Filipa Křížka a jeho syna, podle jejichž návrhu stavbu kostel provedl Josef Svaťák, pozdější místokurátor.\n\nBudova byl dokončena z roku 1931 a předána sboru na svátek svatého Václava, 28. září 1931.\n\nInteriér chrámu je poměrně prostý. V předsálí kostela jsou reliéfy Jana Husa a Jana Amose Komenského. Z něho vede schodiště na kruchtu s varhanami. Do chrámové lodi pak vedou troje dveře. Na čelní stěně je umístěna kazatelna a před ní stůl Páně. V sále jsou tři řady lavic pro věřící.\n\nV těsném sousedství kostela je pomník dr. Milady Horákové, členky zdejšího sboru, popravené komunisty v roce 1950.\n\n"}
{"id": "1132798", "url": "https://cs.wikipedia.org/wiki?curid=1132798", "title": "Sergej Starikov", "text": "Sergej Starikov\n\nSergej Viktorovič Starikov (rusky Сергей Викторович Стариков, * 4. prosince 1958 v Čeljabinsku, SSSR) je bývalý ruský hokejový obránce, který odehrál 16 utkání v NHL.\n\nReprezentoval Sovětský svaz. S týmem do 19 let získal zlato na juniorském mistrovství Evropy 1976 v Československu. Za výběr do 20 let absolvoval dvě juniorská mistrovství světa - 1977 v Československu a 1978 v Kanadě (oboje zlato).\n\nV dresu reprezentace debutoval 19. 9. 1978 v Bratislavě na turnaji Pohár Rudého Práva proti domácímu ČSSR (8:2). Třikrát nastoupil na olympijském turnaji - 1980 v Lake Placid (stříbro), 1984 v Sarajevu (zlato) a 1988 v Calgary (zlato). Zúčastnil se také pěti mistrovství světa - 1979 v SSSR (zlato), 1983 v Západním Německu (zlato), 1985 v Československu (bronz), 1986 v SSSR (zlato) a 1987 v Rakousku (stříbro) - a Kanadského poháru 1984 (semifinále).\n\nNaposledy za reprezentaci nastoupil 20. 5. 1988 v Tokiu proti Japonsku v přátelském utkání (13:2). Celkem odehrál za SSSR 186 utkání a vstřelil 13 branek.\n\nOdchovanec klubu Traktor Čeljabinsk debutoval za mateřský klub v nejvyšší sovětské soutěži v sezoně 1976/77. V roce 1979 přestoupil do HC CSKA Moskva, kde strávil deset sezon, přičemž v každé klub slavil mistrovský titul. Celkem v sovětské lize odehrál 510 utkání a nastřílel 58 branek.\n\nV roce 1989 bylo umožněno sovětským hokejistům odejít do zahraničí. Starikova draftoval klub NHL New Jersey Devils. V sezoně 1989/90 za něj odehrál 16 utkání, jinak nastupoval za farmu v AHL - Utica Devils. Za Uticu nastupoval i celou sezonu 1990/91. V letech 1991-1993 působil v San Diego Gulls, klubu IHL, poté ukončil kariéru.\n\n\nJako asistent trenéra působil u těchto mužstev KHL - Sibir Novosibirsk (2008/09), HC Dynamo Moskva (2009/10) a Barys Astana (2010-2012). V sezoně 2010/11 působil také u reprezentace Kazachstánu.\n\n"}
{"id": "1132802", "url": "https://cs.wikipedia.org/wiki?curid=1132802", "title": "Lil John Roberts", "text": "Lil John Roberts\n\nLil John Roberts je americký bubeník. Pocházel z Filadelfie a již ve svých šestnácti letech hrál s Christianem McBridem a Joeym Defrancesem. V roce 1991 zahájil studium na Berklee College of Music, odkud po dvou letech odešel. Během své kariéry spolupracoval s mnoha hudebníky různých žánrů. Patří mezi ně například George Duke, Janet Jackson, Deantoni Parks, Yahzarah, Kebbi Williams, Jeff Lorber nebo skupina DJ Jazzy Jeff & The Fresh Prince, ve které působil herec a rapper Will Smith. V roce 2014 vydal sólové album \"The Heartbeat\". V roce 2009 se mu narodil syn Jett Hamilton Roberts, jehož matkou je zpěvačka Jill Scott.\n\n"}
{"id": "1132804", "url": "https://cs.wikipedia.org/wiki?curid=1132804", "title": "Ondřej Pávek", "text": "Ondřej Pávek\n\nJméno a příjmení Ondřej Pávek nosí tyto osobnosti:\n"}
{"id": "1132806", "url": "https://cs.wikipedia.org/wiki?curid=1132806", "title": "Lizz Wright", "text": "Lizz Wright\n\nLizz Wright (* 22. ledna 1980) je americká zpěvačka. Hudbě se věnovala od dětství, hrála v kostele na klavír a zpívala zde ve sboru. V roce 2000 začala vystupovat se skupinou a v roce 2003 vydala své první sólové album. Později vydala několik dalších alb. V roce 2012 zpívala v písni „Nobody's Fault But Mine“ z alba \"\" hudebnice Meshell Ndegeocello (ta v minulosti hostovala na zpěvaččině sólové desce \"Fellowship\"). Během své kariéry spolupracovala s mnoha dalšími hudebníky, mezi které patří například Brian Blade, Ben Perowsky, Bill Frisell, Jakob Dylan a Chris Potter.\n\n\n"}
{"id": "1132808", "url": "https://cs.wikipedia.org/wiki?curid=1132808", "title": "Papy Djilobodji", "text": "Papy Djilobodji\n\nPapy Djilobodji (* 1. prosince 1988) je senegalský fotbalový obránce, který v současnosti hraje za anglický klub Sunderland AFC. Nastupuje také za senegalskou reprezentaci.\n\nSvoji kariéru začal v senegalském klubu ASC Saloum, s kterým vyhrál titul.\n\nPo sezóně ho na budoucí smlouvu podepsal francouzský klub Sénart-Moissy, kde strávil úžasnou sezónu.\n\n27. prosince 2009 ho koupilo Nantes, kde se postupně vyvíjel, až se dostal do A-týmu.\n\nZa Nantes hrál 171 zápasů v nichž dal 9 gólů.\n\nV létě 2015 ho za 2 700 000 liber koupila anglická Chelsea. Za Chelsea odehrál pouze 1 minutu, a to když nastoupil v Ligovém poháru v 93. minutě proti Walsallu. Díky tomu se stal jediným obráncem Chelsea FC, který nastoupil do ostrého zápasu a neobdržel v sezóně 2015/16 gól. Poté byl v lednu 2016 poslán na hostování do Werder Bremen.\n\n21. 1. 2016 odešel na půlroční hostování do Werderu Brémy. Debutoval 24. ledna 2016 proti FC Schalke 04 (výhra 3:1, 90 minut). V březnu 2016 měl incident s protihráčem Pablem De Blasisem z 1. FSV Mainz, za který dostal dvouzápasový distanc (naznačoval mu, že mu podřeže hrdlo).\n\nV srpnu 2016 oficiálně přestoupil do anglického klubu Sunderland AFC, se kterým podepsal čtyřletou smlouvu. Cena přestupu byla 8 000 000 liber. Svůj první zápas v dresu Sunderlandu odehrál 21. srpna proti Middlesbroughu (90 minut, prohra 1:2).\n\n"}
{"id": "1132810", "url": "https://cs.wikipedia.org/wiki?curid=1132810", "title": "Libor Kovařík", "text": "Libor Kovařík\n\nLibor Kovařík (* 23. února 1976) je bývalý český profesionální fotbalový rozhodčí. Do kruhu fotbalových rozhodčích vstoupil v roce 1993, v roce 2000 si poprvé zapískal prvoligové utkání a o šest let později byl zařazen i do listiny mezinárodních sudí FIFA. Svoji rozhodcovskou kariéru ukončil v roce 2015.\n\nBěhem svého působení ve funkci rozhodčího odřídil 197 utkání v české nejvyšší soutěži, v kterých udělil celkem 50 červených a 873 žlutých karet, což ho řadí na první místo českých sudí v této statistice.\nV 54 mezinárodních utkáních rozhodl o osmi pokutových kopech, šesti červených kartách a 214 žlutých karet. Kromě kvalifikací evropských fotbalových soutěží a přátelských utkání národních týmů řídil i zápasy ve skupinách Evropské ligy. \n\nSvoji kariéru ukončil na vlastní žádost na začátku ligového ročníku 2015/2016, podle spekulací médií jako reakci na nepřiměřený trest za chybu, které se jako čtvrtý rozhodčí údajně dopustil v druhém kole Synotligy na začátku utkání mezi AC Sparta Praha a Baníkem Ostrava, kdy prvních 5 minut nebyly v rozích hřiště umístěny rohové praporky. Po svém konci se vyjádřil negativně na adresu vedení FAČR, především místopředsedy Romana Berbra. Ten prý nepřímo ovlivňuje chování rozhodčích permanetní šikanou a řídí je místo jeho manželky, předsedkyně komise rozhodčích Dagmar Damkové. Potvrdil tak spekulace šířící se dlouho v českém fotbalovém světě. Vedení asociace se ovšem vůči jeho výrokům ohradilo a reagovalo svoláním mimořádného zasedání výkonného výboru.\n\nKovařík vystudoval VŠE v Praze a živí se jako bankovní úředník. S manželkou Klárou vychovávají dvě děti. Ovládá angličtinu a němčinu.\n"}
{"id": "1132812", "url": "https://cs.wikipedia.org/wiki?curid=1132812", "title": "Cukrová homole (hora)", "text": "Cukrová homole (hora)\n\nCukrová homole ( \"\") je skála ve městě Rio de Janeiro, která se vypíná nad vodní hladinou ústí zátoky Guanabara do Atlantského oceánu. Dosahuje nadmořské výšky 396 m n. m. a jedním ze symbolů města. Svůj název dostala podle podobnosti s homolí cukru. Z geomorfologického hlediska se jedná o značně erodovaný bornhardt sestávající z žuly a křemene z období kenozoika.\n\nCukrová homole patří k vyhledávaným turistickým atrakcím Ria. Na vrchol vede lanová dráha „Bondinho del Pan de Azúcar“ již od roku 1912. Lanovka má dvě části – první úsek je z Praia Vermelha na vrchol Urca a následně druhý úsek mezi Cukrovou homolí a Urca. Prosklené kabiny pojmou až 75 osob. Cukrová homole společně s dalšími přírodními památkami ve městě (pláž Copacabana, národní park Tijuca, vrchol Corcovado se sochou Krista Spasitele, atd.) figuruje od roku 2012 na seznamu světového kulturního dědictví UNESCO.\n"}
{"id": "1132814", "url": "https://cs.wikipedia.org/wiki?curid=1132814", "title": "Sendvičové sloučeniny", "text": "Sendvičové sloučeniny\n\nSendvičové sloučeniny je označení pro organokovové sloučeniny skládající se z kovového centra a vázaného k dvěma aromatickým ligandům. Jejich označení pochází z podobnosti se sendvičem - kov je umístěn mezi dvěma kruhy. Pokud jsou oba ligandy cyklopentadienyly, označujeme sloučeninu jako metalocén.\n\nPojem sendvičové sloučeniny byl zaveden v roce 1950, kdy byla potvrzena struktura ferrocenu, pomocí RTG strukturní analýzy. Objasnění jeho struktury bylo důležitým krokem při objasňování konformerů ferrocenu. Molekula se skládá z iontu železa a dvou paralelních cyklopentadienylových kruhů.\n\nNejznámější jsou metaloceny s obecným vzorcem M(CH), kde M = Fe, Cr, Co, Ni, Pb, Zr, Ru, Rh, Sm, Ti, V, Mo, W, Zn.\n\n\n"}
{"id": "1132819", "url": "https://cs.wikipedia.org/wiki?curid=1132819", "title": "Endymion (divadelní hra)", "text": "Endymion (divadelní hra)\n\nEndymion, the Man in the Moon je hra, kterou napsal alžbětinský autor John Lyly. Hra je jasným příkladem kultu lichotek na dvoře královny Alžběty I., a byla popsána jako bez pochyb ta nejsmělejší a nejkrásnější hra mezi díly téhož autora.\n\nNení s jistotou známo, kdy byla hra napsána, ale byla uvedena v Greenwich společností \"Children of Paul's\" (jeden z londýnských chlapeckých hereckých sborů), pravděpodobně 2. února 1588. Do Stationers' Register (instituce povolující mimo jiné tisk děl) byl Endymion zaveden 4. října 1591, a brzy na to publikován.\n\nEndymion je momentálně ve stádiu nového uvádění. Například v roce 2012 společnost T24 Drama Society z Univerzity v Kentu uvedla plnou produkci hry. Představení režíroval Freddy Waller a hráli John Davis v roli Endymiona a Holly Morran jako Cynthia.\n\nJak napovídá název, hra má základ v antickém mýtu o Endymiónovi. Avšak souvislost s mýtem je pouze úzká a dílo je převážně produktem autorovy vlastní fantazie a vkusu. Zdá se, že Lyly si též vypůjčil pár věcí z dialogu mezi Měsícem a Venuší napsaným Lúkianem. Části v komické vedlejší zápletky mají původ v italské Commedia dell'arte a klasické latinské komedii Plauta a Afera.\n\nÚvodní scéna sestává z konverzace mezi Endymionem a jeho přítelem Eumenidem, oři které Endymion přizná, že se zamiloval do bohyně Měsíce (Cynthia). Eumenides dochází k závěru, že jeho přítel byl očarován a ztratil rozum. Cynthia je chladná k Endymionově vášni. Jeho předchozí milovaná, Tellus, mu má změnu v zalíbení za zlé, a tak si najme čarodějnici jménem Dipsas, aby Endymiona kouzlem uvedla do hlubokého spánku, ze kterého nemůže být probuzen. Cynthia se o tomto vývoji situace dozví a uvězní Tellus na hradě za to, že o Endymionovi mluvila hrubě (ještě neví, že právě Tellus je původcem onoho očarování). Velitel hradu Corsites se do Tellus zamiluje. Cynthia zároveň pošle Eumenida, aby hledal lék proti kouzelnému spánku svého přítele.\n\nEumenides miluje Semele, přestože ona pohrdá jeho náklonností. Na své cestě dojde ke kouzelné fontáně, která odpoví na jakýkoliv dotaz tazatele, ale jen na jeden; a váhá, zda se zaměřit na sebe nebo svého přítele. Vyhraje jeho smysl pro povinnost a fontána mu řekne, že pouze Cynthia může Endymiona probudit polibkem. Bohyně souhlasí, Endymiona políbí a probudí. Zrada od Tellus je prozrazena a odpuštěna. Jako je pro komedie obvyklé, hra končí svatbami – Tellus, Eumenides a Dipsas jdou k oltáři s odpovídajícími protějšky. Cynthia a Endymion se však nemohou vzít, protože jako bohyně je Cynthia pozemskému životu moc vzdálená.\n\nHra má též komickou vedlejší zápletku: Sir Tophas chová bláznivou náklonnost k čarodějce Dipsas, a je terčem posměchu skupiny pážat; jako obvyklý rys her tohoto autora.\n\nVšeobecně se předpokládá, že Endymion je do jisté míry alegorie a že Cynthia reprezentuje královnu Alžbětu. Kritici 19. století přisuzovali role ve hře dalším členům královnina dvora: Endymion – Robert Dudley, 1. hrabě z Leicesteru, Tellus – Marie Stuartovna. Ve 20. století však kritici přistupovali k této teorii skepticky. Argumentovali, že pokud by Lyly takto otevřeně komentoval osobní život královny, jeho kariéra u dvora by měla brzký konec. V kontrastu s historickými interpretacemi je zastáváno též vyloženě křesťanské alegorické čtení.\n\n\"Endymion \"je také pravděpodobně hrou, která měla největší vliv na Shakespeara\". \"Nejvýrazněji na jeho hr\"y Marná lásky snaha\" a \"Sen noci svatojánské.\"\n\nHra má co nabídnout spíše trpělivému čtenáři než fanouškovi dramatu díky své charakteristice, lehké zápletce a slovní bohatosti. Podle názoru jednoho komentátora, je \"Endymion,\" se svým paprskovitým vnitřním obrazem, matematickým rozpracováním, ustupujícími hlubinami a skoro nehybnou a záhadnou nadčasovosti, spíše rozjímáním, než komedií.\n"}
{"id": "1132827", "url": "https://cs.wikipedia.org/wiki?curid=1132827", "title": "Gabriel Piguet", "text": "Gabriel Piguet\n\nMons. Gabriel Piguet (24. února 1887, Mâcon – 3. července 1952, Clermont-Ferrand) byl francouzský římskokatolický duchovní, biskup diecéze Clermont-Ferrand. Za druhé světové války byl vězněn v koncentračním táboře. V roce 2011 mu byl udělen titul Spravedlivý mezi národy.\n\nV roce 1933 byl papežem Piem XI. jmenován biskupem v Clermontu. Po vypuknutí druhé světové války organizoval ukrývání Židů a jiných nacisty pronásledovaných osob v církevních objektech. Tato jeho činnost byla v roce 1944 odhalena a 28. května toho roku byl přímo ve své katedrále zatčen gestapem. Byl dopraven do koncentračního tábora v Dachau a umístěn na místní kněžský blok. Zde 17. prosince 1944 uskutečnil ilegální kněžské svěcení jáhna Karla Leisnera, dnes katolickou církví uctívaného jako blahoslaveného (šlo o jediné uskutečněné svěcení za celou dobu trvání koncentračního tábora). V roce 1945 se vrátil do Clermontu a znovu se ujal biskupského úřadu. Nikdy se však již nezbavil zdravotních následků věznění. Zemřel v roce 1952.\n\n"}
{"id": "1132828", "url": "https://cs.wikipedia.org/wiki?curid=1132828", "title": "Abiponi", "text": "Abiponi\n\nAbiponi nebo také Abipóni je dnes už vymizelý indiánský kmen z argentinské části Gran Chaka. V minulosti to byl mocný kmen Jižní Ameriky. Jazykově patřili do rodiny Guajkurů. Stejně jako jiní indiáni se živili lovem a sběrem, a dokonce od 17. století se stávali i kočovnými pastevci koní.\n\nAbiponi byli rozděleni na tři skupiny: Nakaigetergehè (Lesní lidé), Riikahè (Lidé otevřené krajiny) a Yaaukanigá (Vodní lidé). Původně žili severně od řeky Bermejo, později se pod tlakem sousedů stěhovali k jihu. Písemné zprávy je popisují jako pohledné urostlé lidi s černými vlasy a orlími nosy. Byli známi svou bojovností, poté, co se k nim dostali koně, stali se zdatnými jezdci. Zdobili se tetováním a propichováním kůže na obličeji, muži si vytrhávali část vlasů, bojovníci nosili oděvy z jaguáří kůže. Typickým zvykem byla kuváda (muži předstírali těhotenství a porod, aby odlákali zlé duchy od skutečné rodičky a dítěte). Přebyteční novorozenci byli zabíjeni. V období dešťů, kdy byla krajina zaplavována, si Abiponi stavěli domy na stromech. Své náčelníky volili, pro zásadní rozhodnutí svolávali velké sněmy. Původně vyznávali animismus, v průběhu 18. století byli christianizováni. \n\nZpůsob života Abiponů popsal v 18. století rakouský misionář Martin Dobrizhoffer. Nemoci zavlečené Evropany a boje se sousedním kmenem Tobů vedly k tomu, že v té době už jejich počet poklesl na zhruba pět tisíc. Poslední mluvčí abiponštiny zemřeli v průběhu 19. století a etnikum splynulo s okolním obyvatelstvem. \n"}
{"id": "1132829", "url": "https://cs.wikipedia.org/wiki?curid=1132829", "title": "Superliga Española de Hockey Hielo 2012/2013", "text": "Superliga Española de Hockey Hielo 2012/2013\n\nSezóna 2012/2013 byla 39. sezonou Španělské ligy ledního hokeje. Vítězem ligy se stal tým AD Roller Gasteiz.\n\n\n\n"}
{"id": "1132833", "url": "https://cs.wikipedia.org/wiki?curid=1132833", "title": "GQM-163 Coyote", "text": "GQM-163 Coyote\n\nGQM-163 Coyote je nadzvuková řízená střela sloužící jako cvičný cíl. Střelu vyvinula společnost Orbital Sciences (nyní Orbital ATK) jako náhradu za starší typ MQM-8G Vandal, které byly konverzí ze služby vyřazených střel RIM-8 Talos. Uživateli tohoto typu jsou námořnictvo Spojených států amerických, francouzské námořnictvo, australské královské námořnictvo a japonské námořní síly sebeobrany.\n\nKontrakt na vývoj střely byl zadán roku 2000. První úspěšný test střely proběhl v dubnu 2012 u francouzského pobřeží. Během testu střelu Coyote zničila řízená střela Aster 30 vypuštěná francouzskou fregatou \"Forbin\". V srpnu 2015 byla americkému námořnictvu dodána stá vyrobená střela Coyote.\n"}
{"id": "1132834", "url": "https://cs.wikipedia.org/wiki?curid=1132834", "title": "Parkinsonie pichlavá", "text": "Parkinsonie pichlavá\n\nParkinsonie pichlavá (\"Parkinsonia aculeata\") je teplomilná dřevina, druh z rodu parkinsonie. Pochází z jihozápadních oblastí Spojených států amerických, z Mexika, států Střední Ameriky, Karibiku a tropických oblastí Jižní Ameriky. Odtud byla pro své květy i neobvyklé vzezření větví a listů rozšířena do subtropů a tropů téměř po celém světě. Na nových místech se zabydlela velice rychle, prokázala svou přizpůsobivost novým podmínkách a zdomácněla, místy se stala i rychle se šířící plevelnou rostlinou.\n\nDřevina často roste v mokřinách a poblíž vodních toků či nádrží a na stanovištích krátce zaplavovaných vodou. Snáší škálu půdních typů v širokém rozsahu pH, včetně zasolených. Nejlépe roste na písčitých a štěrkovitých půdách s vápencovým podložím. Preferuje oblasti s výrazným mokrým a suchým obdobím. Osídluje místa od hladiny moře až po nadmořskou výšku okolo 2000 m, snáší mráz do -5 °C; středoevropskou zimu však nepřežije.\n\nJe rostlinou velmi přizpůsobivou, vyskytuje se i v polopouštních oblastech kde většinou roste ve formě keře. Často, díky dobře klíčivým semenům, nenáročnosti a rychlému růstu, zplaňuje. Požaduje stanoviště s dostatkem světla, ve stínu špatně roste a nekvete. V přírodě nemá zásadních živočišných škůdců.\n\nStálezelený strom dorůstající běžně do výše 5 až 8 m, jen zcela výjimečně až 20 m. Jeho kmen, vyrůstající z mělkého a rozvětveného kořenového systému, obvykle nebývá širší než 40 cm a má hladkou, zelenohnědou kůru, stejnou jako mají obloukovité a často převislé větve. V odbočkách větví jsou jednoduché nebo párovité trny až 3 cm dlouhé. Na zprohýbaných větévkách vyrůstají v páru střídavé, převislé, metlovité listy. Rostou z úžlabí vytrvalých palistů přeměněných v trny asi 1 cm dlouhé, které zůstávají na větvích i po opadu listů. Dvojnásobně sudozpeřené listy bývají dlouhé 20 až 40 cm, mají ploché křídlaté vřeteno (pokračování řapíku) z kterého vyrůstá na krátkých řapíčcích až 50 párů úzkých drobných lístků. Lístky brzy opadávají, snižují tím v suchém období výpar vody, fotosyntézu dále zajišťují pouze holá vřetena listů i zelenavá kůra větví a kmene. Strom je za větru již zdáli rozpoznatelný, jeho listy vlají jako dlouhé stuhy. V sušších oblastech roste parkinsonie pichlavá jako keře tvořící neproniknutelné houští nepřevyšující výšku 4 m.\n\nNápadně jasně žluté, visící květy, asi 2 cm velké, vytvářejí řídké koncové hrozny. Květenství vyrůstající z úžlabí listů jsou tvořena osmi až sedmnácti květy a bývají dlouhá do 20 cm. Vonné, pětičetné, oboupohlavné květy s 1 cm dlouhými stopkami mají kopinaté listeny. Zvonkovitý kalich má lístky asi 7 mm dlouhé, podlouhlé se zaoblenými vrcholy a téměř k bázi volné. Okrouhlé korunní lístky, asi dvojnásobně velké, jsou žluté, u báze chlupaté, horní lístek je širší a má oranžově červené skvrny, později se celý zbarvuje oranžově. V květu je deset volných tyčinek se zelenými, chlupatými nitkami a hnědými, elipsoidními prašníky. Ze svrchního semeníku vyrůstá červeně zbarvený pestík s lysou čnělkou. Rostlina ve své domovině kvete a vytváří plody po celý rok, nejvíce květů se objevuje v březnu až červnu, opylovány jsou létajícím hmyzem. Ploidie druhu je 2n = 28.\n\nPlody jsou 5 až 15 cm dlouhé, ploché, žlutavé lusky zaškrcované mezi semeny. Nepukavé lusky obsahují průměrně jedno až šest strakatě hnědých semen, která jsou podlouhle elipsoidní, asi 10 mm dlouhá a lehce zploštělá. Lusky dozrávají za tři měsíce po opylení a obvykle z větví opadají za šest týdnů až rok. Spadané lusky se asi za šest týdnů (podle vlhkosti) rozloží a uvolní semena, při záplavách lusky plavou i čtrnáct dnů a dostávají se tak na zcela nová místa. Velké stromy mohou produkovat ročně až 2500 semen na 1 m² své koruny. Lusky nebo semena jsou zvířaty požírána jen v nouzi, semena prošlá zažívacím traktem prasat jsou z 50 % schopná klíčit.\n\nRostliny se nejčastěji rozmnožují generativně. Semena jsou po opuštění lusků schopná ihned klíčit, životaschopnost si v suchu a chladu podržují po několik let. Při teplotě 25 až 35 °C klíčí již za čtyři dny po navlhčení. V přírodě to obvykle bývá v době, kdy záplavy ustupují; mladé rostlinky dlouhodobě nevydrží pod vodou.\n\nMimo semen se rostlina rozmnožuje i kořenovými výmladky kterých vyrůstá velké množství hlavně po poranění kmene, způsobené např. požárem.\n\nKřehké dřevo z parkinsonie pichlavé není vhodné pro stavební ani řezbářské práce. Bývá využíváno jako palivové dříví nebo pro výrobu dřevěného uhlí. Stromy jsou užitečné jako větrolamy při zadržování písku šířícího se z okraje pouště, stejně jako při stabilizaci půdy při půdní erozi. Keřů se využívá ke zhotovování těžce prostupných živých plotů. V období nedostatku jiné potravy jsou listy potravou pro kozy, ovce, velbloudy či jiné býložravce schopné vyhnout se trnům. V Americe původní obyvatele používali odvar z kůry ke snížení horečky a proti záchvatům epilepsie. Komerční využití těchto rostlin je velmi omezené.\n\nV Austrálii, na Nové Kaledonii, Havajských ostrovech a v Subsaharské Africe se parkinsonie pichlavá, která se tam dostala jako okrasná rostlina, stala významným invazním druhem. Vytváří husté houštiny okolo vodních toků a blokuje dobytku přístup k vodě, vytěsňuje původní rostlinstvo a tím i domácí živočišné druhy. Dřevnaté trny s opadaných větví často zraňují po nášlapu nohy zvěře a poškozují pneumatiky osobních automobil. Při kvetení květy produkují veliké množství pylu který u alergiků způsobuje sennou rýmu, u včel naopak zvyšuje snůšku medu.\n\n \n"}
{"id": "1132838", "url": "https://cs.wikipedia.org/wiki?curid=1132838", "title": "ISO/IEC 2022", "text": "ISO/IEC 2022\n\nISO/IEC 2022 \"Informační technologie - Struktura znakového kódu a techniky rozšíření\", je ISO standard definující\n\nVerze ISO/IEC 2022 z roku 1994 je identická s 6. vydáním ECMA standardu ECMA-35, které je volně dostupné a s japonskou normou JIS X 0202 z roku 1998.\n\nČást znakových sad zahrnutých do ISO/IEC 2022 jsou dvoubytová kódování, u nichž je jeden znak kódován dvěma byty. Kvůli tomu je ISO-2022 kódování s proměnnou délkou znaku. Konkrétní implementace nemusí implementovat celý standard; úroveň shody a podporované znakové sady jsou definované implementací.\n\nPro zápis jednotlivých jazyků, které používají hláskovou abecedu, ať se jedná o latinku nebo jinou abecedu, jako v případě řečtiny, ruštiny, arabštiny nebo hebrejštiny, obvykle stačí 8bitové kódování, které zpravidla rozšiřuje kódování ASCII. Východoasijské jazyky, konkrétně čínština, japonština a korejština, používají mnohem více znaků, než kolik lze reprezentovat v 8bitovém bytu, byly nejdříve reprezentovány na počítačích dvoubytovými kódováními pro konkrétní jazyk. ISO/IEC 2022 umožňuje současně reprezentovat znaky z různých znakových sad včetně východoasijských jazyků pomocí jednoho znakového kódu.\n\nPři reprezentaci rozsáhlých znakových sad vychází ISO/IEC 2022 z definic ISO/IEC 646, které rozdělují prostor sedmibitového kódu na 32 řídicích znaků, znak mezera, 94 tisknutelných znaků a řídicí znak delete. Pokud vynecháme kódy řídicích znaků a mezery, lze při použití dvou bytů reprezentovat až 8836 (94×94) znaků; pomocí tří bytů až 830584 (94×94×94) znaků (standard sice definuje, jak používat tříbytové sady, ale žádná z dosud registrovaných znakových sad tříbytové kódování nepoužívá). U dvoubytových znakových sad se kódový bod každého znaku zadává ve formě zvané \"kuten\" (japonsky: ), případně (zvláště když pracujeme s kódováním GB2312 a příbuznými standardy) \"quwei\" (čínsky: ), která určuje řádek neboli zónu (, japonsky: \"ku\", čínsky: \"qu\") a bod (japonsky: \"ten\") nebo pozici (čínsky: \"wei\") konkrétního znaku v zóně.\n\nISO/IEC 2022 definuje escape sekvence, které nastavují znakovou sadu použitou pro následující znaky. Escape sekvence nejen deklarují, jaká znaková sada se má použít, ale díky znalosti vlastností znakové sady i určují, zda kódování používá 94, 96, 8836 nebo 830584 (případně jiný počet) znaků.\n\nPřepínání znakových sad vyžaduje, aby data byla zpracovávána sekvenčně v dopředném směru, protože jejich správná interpretace závisí na escape sekvenci, která jim předchází. Odvozené standardy (například ISO-2022-JP) mohou vynucovat konkrétní podmínky, například aby aktuální znaková sada byla před koncem řádku nastavena na US-ASCII.\n\nV praxi se escape sekvence nemusí použít, jestliže je z kontextu nebo konvence zřejmé, jaká konkrétní znaková sada se myslí. Například definující ISO-2022-CN umožňuje používat ISO-2022 SHIFT znaky bez explicitního používání escape sekvencí. Také v ISO/IEC 8859 je uvedeno, že není třeba používat žádné escape sekvence. Znakové sady ISO-8859-X tak jsou konkrétními pevnými kombinacemi komponent podle ISO-2022: typicky kombinace standardní sady řídicích znaků C0, znakové sady US-ASCII (v GL) a standardní sady řídicích znaků C1 s kódy (GR) definovanými pro jednotlivé varianty ISO-8859-X; například ISO-8859-1 lze definovat kombinací ISO-IR-1, ISO-IR-6, ISO-IR-77 a ISO-IR-100 bez shiftů nebo znakových změn.\n\nZnakové sady ISO/IEC 2022, které používající řídicí posloupnosti (především ISO-2022-JP), se stále používají, ale většina moderních aplikací pro e-mail obsahuje jen jednodušší transformace pro Unicode, jako například UTF-8. Kódování, která nepoužívají řídicí posloupnosti (například sady ISO/IEC 8859) se přitom používají poměrně často.\n\nISO-2022 primárně používá 8bitové kódy, jedním z požadavků normy však bylo, aby kódování bylo použitelné i se 7bitovými komunikačními kanály. Je navržené tak, aby libovolnou 8bitovou posloupnost bylo možné zakódovat pomocí 7bitového kódu bez ztráty informace a obvykle pouze s malým přírůstkem velikosti.\n\nKódování ISO/IEC 2022 určuje dvouvrstevné zobrazení mezi kódy znaků, pracovní sadou a skutečně zobrazovanými znaky. Pomocí escape sekvencí lze pro každou ze čtyř pracovních sad pojmenovaných G0 až G3 vybrat určitou sadu zobrazovaných znaků. Jiné řídicí posloupnosti slouží k výběru, jaká pracovní sada je přiřazena určité oblasti kódů.\n\nZnakové kódy pokrývající 7bitové tisknutelné ASCII znaky (0x21–0x7E, příp. 0x20–0x7F) tvoří oblast „GL“ kódů (písmeno „L“ vyjadřuje, že jsou v tabulce znakových kódů „vlevo“), zatímco kódy z „horní části“ z intervalu (0xA0–0xFF, příp. 0xA1-0xFE) se tvoří oblast „GR“ kódů (jsou dostupné pouze pro 8bitový kód).\n\nKódům z oblasti GL je implicitně přiřazena sada G0 a kódům z oblasti GR sada G1. Toto přiřazení však může být změněno předchozí dohodou nebo řídicími sekvencemi:\nKaždá ze čtyř pracovních sad G0 až G3 může být 94znaková sada nebo sada s 94 znaky. Sady G1 až G3 mohou být také 96znakové nebo s 96 znaky. Sadu s 96 nebo 96 lze přiřadit do oblasti GL, pak ale nebudou dostupné znaky mezera a Del (s kódy 0x20 a 0x7F).\n\nPomocí escape sekvencí je možné definovat i mapování řídicích znaků z oblastí C0 (kódy 0x00-0x1F) a C1 (kódy 0x80-0x9F). Toto mapování je pouze jednoúrovňové, a v praxi se používá velice málo. Aby se neznemožnilo další přepínání sad, musí každá znaková sada použitá pro C0 obsahovat na pozici 0x1B znak ESC.\n\nV tabulce jsou pro každou z funkcí SS2 a SS3 uvedeny 2 posloupnosti; první je tvořena jedním osmibitovým řídicím znakem (ze sady C1), druhá je tvořena posloupností 7bitových znaků (codice_1 až codice_2), kterou lze vyvolat i v sedmibitovém kódu. Pro interval codice_3 až codice_4 jsou definovány dodatečné řídicí funkce. V tomto článku jsou escape sekvence popsány pomocí ASCII znaků, ve skutečnosti jsou definovány pomocí číselných hodnot bytů (kterým může být přiřazený jiný znak).\n\nEscape sekvence pro přepnutí znakové sady mají tvar codice_5, přičemž hranaté závorky naznačují, že může být použit jeden nebo více \"I\"-bytů (jako „intermediate“) z intervalu 0x20–0x2F, a poslední \"F\" byte (jako „final“) musí být z intervalu 0x40–0x7F (interval 0x30–0x3F je rezervovaný pro hodnoty \"F\"-bytů pro soukromé použití). \"I\" byty identifikují typ znakové sady a konkrétní znakovou sadu, zatímco \"F\" byte identifikuje samotnou znakovou sadu.\nStejné \"F\"-byty mají různý význam pro různé typy kódů; např. 94znaková sada zobrazovaných znaků určená pomocí codice_6 až codice_7 není nijak příbuzná s 96znakovou sadou určenou codice_8 až codice_9. A žádná nich nemá souvislost s 94-znakovou sadou určenou codice_10 až codice_11 atd.; to znamená, že poslední byty musí být interpretovány ve správném kontextu. (přičemž codice_12 zcela bez \"I\"-bytů slouží pro sedmibitovou reprezentaci řídicího kódu 0x81 ze sady C1.)\n\nTaké řídicí znakové sady C0 a C1 jsou nezávislé; tak například sada řídicích znaků C0 určená codice_13 je řídicí sada NATS pro textový přenos novinových článků, zatímco sada řídicích znaků vyvolaná sekvencí končící stejným písmenem codice_14 pro C1 je řídicí sada CCITT atributů pro Videotex.\n\nPřed \"F\"-byte je možné přidávat dodatečné \"I\"-byty pro rozšíření intervalu \"F\"-bytů. V současnosti je to použito pouze pro 94znakové sady, kterým byly přiřazeny kódy tvaru codice_15. Naopak, dosud nebyla registrována žádná multibytová 96znaková sada, takže příslušné posloupnosti uvedené výše jsou čistě teoretické.\n\nKódování znaků pomocí mechanismu ISO/IEC 2022 zahrnuje:\n\nZnak po codice_16 (pro jednobytové znakové sady) nebo codice_17 (pro vícebytové znakové sady) určuje typ znakové sady a pracovní sada, který je navržené to. Ve výše uvedených příkladech znak codice_18 (0x28) určuje 94znakovou sadu pro pracovní sadu G0. Pro přiřazení pracovních sad G1-G3 se místo codice_18 použije codice_20, codice_21 nebo codice_22 (0x29–0x2B).\n\nDva z výše uvedených kódů jsou 96znakové kódy a ve výše uvedených příkladech znak codice_23 (0x2D) určuje znakovou sadu pro G1. Tento může být nahrazen s codice_24 nebo codice_25 (0x2E nebo 0x2F) pro určení znakové sady G2 nebo G3. Jak bylo uvedeno dříve, 96znaková sada nemůže být použita jako sada G0.\n\nEscape sekvence codice_26, codice_27 a codice_28 byly registrovány před dokončením standardu ISO/IEC 2022, a fungují jako synonyma posloupností codice_29 až codice_30 pro definici pracovní sady G0. Změnou znaku codice_18 v druhém formátu lze definovat pracovní sady G1 až G3.\n\nStandard definuje i metodu, jak vybrat systémy kódování, které uvedené struktuře nevyhovují. Důležitá je především posloupnost codice_32 vybírající kódování UTF-8, u kterého interval 0x80–0x9F není rezervován pro řídicí znaky.\n\n\n\n\n\n"}
{"id": "1132840", "url": "https://cs.wikipedia.org/wiki?curid=1132840", "title": "Ernest August Hellmuth von Kiesenwetter", "text": "Ernest August Hellmuth von Kiesenwetter\n\nErnst August Hellmuth von Kiesenwetter (5. listopadu 1820 Drážďany, Německo – 18. března 1880 Drážďany) byl německý entomolog, který se specializoval na brouky.\n\nKiesenwetterova sbírka brouků (Coleoptera) je uložena v Muzeu přírodních věd v Mnichově a sbírky řádu blanokřídlí a podřádu ploštice jsou ve Státním muzeu zoologie v Drážďanech.\n\n\n"}
{"id": "1132841", "url": "https://cs.wikipedia.org/wiki?curid=1132841", "title": "Kostel svatého Michaela archanděla (Dolní Poustevna)", "text": "Kostel svatého Michaela archanděla (Dolní Poustevna)\n\nFarní kostel svatého Michaela archanděla (něm. \"Michaelskirche\") v Dolní Poustevně stojí ve svahu při hlavní silnici (ulice Lobendavská) ve směru na Lobendavu nedaleko centra města. Novogotický chrám pochází z let 1854–1855 a tvoří jeden funkční celek se sousední farou (čp. 112).\n\nDolní Poustevna se stala farní obcí až poměrně pozdě, a to roku 1852, kdy byl v obci ustanoven první farář \"Josef Václav Kindermann\". Od svého založení byla ves farně příslušná do sousední Sebnitz, kam také platila církevní poplatek. Od roku 1539 patřila ke vzdálenější farnosti lobendavské. Vlastního svatostánku se Dolní Poustevna dočkala až roku 1767, kdy byl v centru obce poblíž hranic vybudován malý kostelík zasvěcený svatému Janu Nepomuckému.\n\nStavba nevelkého jednolodního chrámu byla postavena v barokním slohu. V průčelí nad hlavním vchodem bylo umístěno velké oválné okno, obdobná okna byla po dvojících zasazena také do bočních stěn, které byly podepřeny po každé straně trojicí opěráků. Střecha byla krytá patrně šindelem a v jejím závěru se tyčila malá věž se zvonem. Spolu s kostelíkem byl založen také hřbitov.\n\nRoku 1845 byl kostelík rozšířen, i tak ovšem nevyhovoval potřebám obce. Když byl roku 1855 postaven nový kostel zasvěcený Michaelu archanděli, ztratil původní kostelík svůj význam. Hlavní oltář byl přenesen do nového kostela a roku 1857 byl původní kostelík předán do vlastnictví obci. Ta jej nechala roku 1868 strhnout a na jeho místě postavila velký železný kříž s postavou Krista.\n\nStavba nového kostela začala v polovině srpna roku 1854. Velkým podporovatelem výstavby byl tehdejší starosta \"Karl Sieber\", který věnoval nejprve pozemky pro kostel i faru, po dostavbě daroval i jeden ze tří nových zvonů. Chrám byl dokončen následujícího roku, počátkem září jej vysvětil litoměřický biskup Augustin Bartoloměj Hille, rodák z nedalekého Velkého Šenova. Roku 1857 byly pro kostel zakoupeny varhany od varhanáře \"Reisse\" ze saského Gersdorfu. Kostel prošel velkou renovací roku 1905 z popudu faráře Gustava Adolfa Šelbického. Z této doby pocházejí také vitráže v presbytáři a hodinový stroj od \"Bernhardta Zachariase\" z Lipska. Kromě dílčích úprav interiéru a běžné údržby nebyl kostel až do druhé světové války nijak upravován. Po skončení války a po nástupu komunistického režimu se ocitl na okraji zájmu a byl udržován díky dobrovolníkům, především z řad farníků. Na konci 70. let 20. století prošla renovací fasáda kostela. Opravy interiéru a přeložení střešní krytiny se kostel dočkal na konci 20. století za \"P. Václava Horniaka\".\n\nV současnosti je kostel udržovaný, volá ovšem po celkové rekonstrukci. Je pravidelně využíván k bohoslužbám a občasným kulturním akcím. Kostel spolu s farou jsou v majetku římskokatolické farnosti Dolní Poustevna a nejsou památkově chráněny.\n\nJednolodní kostel svatého Michaela archanděla je postaven v novogotickém slohu a zachoval se do současnosti v téměř původní podobě. Je obdélného půdorysu s pětibokou apsidou v závěru. V průčelí kostela je jednoduchý portál, nad kterým je umístěna (nyní prázdná) nika a kruhové okno (roseta). (V nice byla původně umístěna betonová socha Michaela archanděla.) Ze štítu vybíhá čtvehranná věž s oknem po každé straně a s hodinami. Boční stěny i apsida jsou zdobeny vysokými okny s lomeným obloukem a opěráky, které mají spíše dekorativní funkci. Fasáda je jednoduchá a poměrně fádní (šedá barva), zdobená pouze ornamenty pod okapními římsami a ostěním oken (žlutá barva). Při rekonstrukci střechy na konci 20. století byla původní břidlice nahrazena plechem.\n\nPro interiér kostela byl zvolen převážně hnědý nátěr, který doplňuje dřevěné deštění (zakrývá vlhkou spodní část zdí). Novogotická dřevěná křížová cesta na bočních stěnách pochází z roku 1890. Podlaha z litého betonu je dvoubarevná s károvými vzory. Apsida slouží zároveň jako presbytář. Hlavní oltář pochází z původního kostela, místo obrazu sv. Jana Nepomuckého z roku 1826 od \"Jana Grusse\" z Litoměřic dnes nese obraz svatého Michaela archanděla. Kostel dále zdobí sochy Piety, svaté Terezie, svatého Josefa a svatého Antonína. Na kůru jsou umístěny funkční varhany. Ve věži je místo původních tří zvonů pouze zvon jeden, v současnosti nevyužívaný.\n\n\n\n"}
{"id": "1132846", "url": "https://cs.wikipedia.org/wiki?curid=1132846", "title": "US Open 2015 – kvalifikace ženské dvouhry", "text": "US Open 2015 – kvalifikace ženské dvouhry\n\nKvalifikace ženské dvouhry na US Open 2015 probíhala před zahájením hlavní soutěže od 25. do 28. srpna 2015 v areálu Národního tenisového centra Billie Jean Kingové.\n\nPostoupilo z ní sedmnáct tenistek, z toho šestnáct po výhrách ve třech kolech a Ruska Darja Kasatkinová jako šťastná poražená. V soutěži nahradila krajanku Marii Šarapovovou, jež se z turnaje odhlásila pro zranění pravé nohy.\n\n"}
{"id": "1132847", "url": "https://cs.wikipedia.org/wiki?curid=1132847", "title": "Přebor Jihomoravského kraje 2009/10", "text": "Přebor Jihomoravského kraje 2009/10\n\nV soubojích jubilejního 50. ročníku Přeboru Jihomoravského kraje 2009/10 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 8. srpna 2009 úvodními třemi zápasy 1. kola a skončil v neděli 20. června 2010 zbývajícími čtyřmi utkáními 29. kola (30. kolo bylo předehráno již ve středu 26. května a čtvrtek 3. června 2010).\n\n\nNejlepším střelcem ročníku se stal Pavel Novotný ze Sparty Brno, který vstřelil 33 branky. Jednalo se o novodobý rekord soutěže od reorganizace v roce 2002, který vydržel až do konce sezony 2015/16, kdy ho překonal bzenecký Petr Kasala s 35 brankami (ročník se hrál se 17 účastníky na 32 kol).\n\nZdroj: \nPoznámky:\n\n"}
{"id": "1132850", "url": "https://cs.wikipedia.org/wiki?curid=1132850", "title": "LGBT práva ve Spojených státech amerických", "text": "LGBT práva ve Spojených státech amerických\n\nPráva leseb, gayů, bisexuálů a transsexuálů (LGBT) se ve Spojených státech amerických v posledních letech značně rozvíjejí, přičemž legislativa a postoj k nim se liší stát od státu. Počínaje 26. červnem 2003 je dobrovolná sexuální aktivita mezi dospělými a zákonně způsobilými osobami stejného pohlaví celostátně legální, a to z rozhodnutí Nejvyššího soudu Spojených států amerických v kauze Lawrence vs. Texas. Od 26. června 2015 je párům stejného pohlaví umožněno ve všech státech uzavírat manželství, a to z rozhodnutí Nejvyššího soudu Spojených států amerických, který se takto usnesl v kauze Obergefel vs. Hodges.\n\nNejvětší zásluhu na rozvoji LGBT práv ve Spojených státech lze připsat právě Nejvyššímu soudu Spojených státech amerických, který v letech 1996-2015 rozhodoval ve čtyřech klíčových případech, a to takto: \"V kauze Romer vs. Evans zrušil zákon zakazující uznání homosexuálů coby chráněné menšiny. V kauze Lawrence vs. Texas prohlásil veškeré zákony proti sodomii za neústavní. V kauze Winsdor vs. Spojené státy americké zrušil Sekci 3 federálního Zákona o ochraně manželství, která do té doby zapovídala legalizaci manželství pro osoby stejného pohlaví a v kauze Obergeffel vs. Hodges zlegalizoval manželství na celostátní úrovni.\n\nZákony týkající se LGBT v oblasti rodičovství a rovném zacházení se stále liší podle jednotlivých států. Legální věk způsobilosti k pohlavnímu styku se v jednotlivých právních řádech pohybuje v rozmezí od 16-18 let, přičemž leckde je ještě stále stanovený různě pro muže a ženy a pro heterosexuální a homosexuální vztahy.\n\n21 států, vč. Washingtonu, D.C. a Portorika staví mimo zákon diskriminaci osob jiné sexuální orientaci a 19 států, vč. Washingtonu, D. C. a Portorika chrání před diskriminací i osoby jiné genderové identity. Zločiny z nenávisti páchané z motivu jiné sexuální orientace nebo genderové identity oběti jsou trestány podle federálního Zákona proti zločinům z nenávisti z r. 2009. V r. 2012 včlenila Komise pro rovné příležitosti v pracovněprávních vztazích do Zákona o ochraně občanských práv Oddíl VII. zakazující tvorbu pracovních míst explicitně zaměřených na osoby jiné genderové identity, neboť toto shledává jako pohlavně diskriminační. Dále ještě v r. 2015 tato samá komise včlenila do Oddílu VII. také ustavení zakazující diskriminaci na základě sexuální orientace, protože i to lze považovat za pohlavní diskriminaci.\nAdopce dětí homosexuálními páry je na celém území Spojených států amerických uzákoněná od června 2015. Nicméně i v adopční politice jsou znát patrné rozdíly mezi jednotlivými státy. Některé totiž umožňují adopci i nesezdaným párům, zatímco jiné toto neumožňují.\n\nV dnešní době jsou veškeré útoky proti homosexuálům ve všech 51 státech trestány. I slovní útoky pokutou od 5 000 do 70 000 dolarů. V extrémních případech může být uložen i trest odnětí svobody až na 6 let. To činí USA nejochranitelnějším státem LGBT komunity na světě.\n\nObčanská práva LGBT menšiny jsou ve Spojených státech hájena různými organizacemi, které působí ve všech oblastech veřejného života, vč. politiky. Patří mezině Human Rights Campaign, Lambda Legal, Gay & Lesbian Advocates & Defenders (GLAD), American Civil Liberties Union (ACLU) a National Center for Lesbian Rights.\n\nDne 14. dubna 2010 prezident Barack Obama vydal prezidentské nařízení Ministerstvu zdravotnictví sepsat nové zákony zavazující všechny nemocnice a zdravotnická zařízení přijímat finanční prostředky z fondů sociálního zabezpečení. Nedílnou součástí této nové legislativy bylo i právo gayů a leseb navštěvovat své protějšky v nemocnici, být informováni o jejich zdravotním stavu a mít v případě úmrtí status vdovy nebo vdovce. Právě toto všechno legislativa mnohých států neumožňuje. Obama v oblasti této problematiky poukázal na případ jedné lesbické rodiny na Floridě, kdy jedna ze dvou matek ležela na smrtelné posteli, přičemž její partnerce a čtyřem dětem byla znemožněno návštívit ji v nemocnici.\n\nOdbor rovného zacházení v oblasti bydlení (FHEO) je součástí Ministerstva sociálních věcí a rozvoje měst a jeho náplní práce je vymáhání federálních zákonů garantujících všem občanům Spojených států amerických rovné zacházení v oblasti práva na důstojné bydlení. Za diskriminaci v oblasti bydlení lze podle platného Zákona o ochraně občanských práv považovat nerovné zacházení ze strany pronajímatele s jeho momentálními, případně potenciálními nájemci. Ve Spojených státech amerických neplatí žádný federální zákon přímo zakazující diskriminaci na základě sexuální orientace nebo genderové identity, ale minimálně 21 států a mnoho velkých měst takovou legislativu má. Například Zákon o bydlení č. 2661.\n\nV r. 2012 Ministerstvo sociálních věcí a rovzoje měst - Odbor rovného zacházení v oblasti bydlení vydalo nařízení zakazující LGBT diskriminaci ve federálně-asistovaných programech na podporu bydlení bydlení. Nařízení obsahuje ustanovení, podle nějž jsou veškeré programy na podporu bydlení konané pod záštitou odboru otevřené všem způsobilým osobám bez ohledu na jejich sexuální orientaci nebo genderovou identitu. Odbor je odpovědný za vymáhání všech zákonů o rovném zacházení v oblasti bydlení zakazujících diskriminaci v soukromě i veřejně podporovaných programech na podporu bydlení:\n\n\nVe Spojených státech neplatí žádné federální zákony zakazující diskriminaci na základě sexuální orientace nebo genderové identity v zaměstnání. Protekce na státní úrovni je limitovaná. Existují sice určitá nařízení garantující právní ochranu vládním zaměstnancům, nicméně jejich pole působnosti je omezené pouze na státní sektor. 22 států, Washington, D.C., Portoriko a dalších 140 měst a regionů přijalo anti-diskriminační zákony chránící práva osob jiné sexuální orientace a/nebo genderové identity v pracovním poměru. Podle této platné legislativy lze za diskriminaci v zaměstnání považovat znatelně viditelné rozdílné zacházení a předsudky při pracovním pohovoru, povyšování, rozdělování pracovních úkolů, ukončování pracovního poměru, přiznávání práva na odstupné a další různé formy harašmentu. Ve Spojených státech platí určité podpůrné právní předpisy vycházející z angloamerického práva - precedenty vyhodnocující diskriminaci na základě sexuální orientace v pracovněprávních vztazích jako právní chybu.\n\nPrezidenti USA v době výkonu své funkce vydávali určitá prezidentská nařízení garantující právní ochranu zaměstnancům působícím ve federální vládě. V r. 1995 prezident Bill Clinton vydal prezidentské nařízení č. 12968 týkající se kritérií pro výkon bezpečnostních prověrek, které zahrnovalo sexuální orientaci do antidiskriminačního jazyka: \"Na vládní půdě Spojených států amerických se nepřipouští žádná forma diskriminace na základě rasy, barvy pleti, náboženského vyznání, pohlaví, národnosti, zdravotního stavu a sexuální orientace v rámci poskytování důvěrných informací.\" Dále rovněž zdůrazňuje, že nelze dojít k žádnému závěru ohledně oprávněného přístupu k důvěrným informacím \"můžou být pouze rozšířovány o sexuální orientaci zaměstnance.\" Clintonovo prezidentské nařízení č. 13087 v r. 1998 zakazovalo diskriminaci na základě sexuální orientace v konkurenčních službách federálních civilních pracovních sil. Týkalo se valné většiny federálních zaměstnanců s výjimkou příslušníků ozbrojených sil.\nZačátkem r. 2010 vládní kabinet prezidenta Baracka Obamy rozhodl o zařazení osob jiné genderové identity do diskriminací ohrožených skupin po domluvě s Komisí pro rovné příležitosti v pracovněprávních vztazích. V r. 2012 včlenila Komise pro rovné příležitosti v pracovněprávních vztazích do Zákona o ochraně občanských práv Oddíl VII. zakazující tvorbu pracovních míst explicitně zaměřených na osoby jiné genderové identity, neboť toto shledává jako pohlavně diskriminační. Dále ještě v r. 2015 tato samá komise včlenila do Oddílu VII. také ustavení zakazující diskriminaci na základě sexuální orientace, protože i to lze považovat za pohlavní diskriminaci.\n\nDne 21. července 2014 prezident Obama vydal prezidentské nařízení č. 13672 zařazující osoby jiné genderové identity do diskriminací ohrožených skupin v oblasti přijímacích pohovorů ve federálních civilních pracovních silách a osoby jiné sexuální orientace i genderové identity do diskriminací ohrožených skupin v přijímacích pohovorech a pracovněprávních vztazích na půdě federální vlády.\n\nZákony proti zločinům z nenávisti, resp. trestným činům motivovaným předsudky vůči jednotlivcům či skupinám, slouží k ochraně všech jimi ohrožených osob. Až do r. 2009 se podle federálních zákonů proti zločinům z nenávisti (1969) považoval za naplnění jejich skutkové podstaty jakýkoliv trestný čin páchaný z motivu jiné rasy, barvy pleti, náboženského vyznání či národnosti oběti. Mimo jiné obsahovaly dodatek, že se obětem musí dostat federální ochrany. V říjnu 2009 byl schválen Kongresem tzv. Shepardův zákon, který rozšřířil definici trestných činů z nenávisti o pohlaví, sexuální orientaci, genderovou identitu a zdravotní stav. Na druhou stranu ale došlo k odstranění požadavku federální ochrany obětí. President Obama signed the legislation on October 28, 2009.\nV USA dále platí dva zákony, konkrétně Zákon o statistice zločinů z nenávisti (1990) a Zákon o zaznamenávání trestných činů bezpečnostními složkami (1997), které ukládají povinnost Ministerstvu vnitra, Federálnímu úřadu pro vyšetřování a policejním univerzitám shromažďovat a zveřejňovat statistiku zločinů z nenávisti.\n\n45 států, Distrikt Kolumbie a Portoriko mají své vlastní zákony proti násilí motivovaném předsudky, s výjimkou Arkansasu, Georgie, Indiany, Jižní Karolíny a Wyomingu. Všech 45 postihuje projevy nenávisti a předsudků vůči osobám na základě jejich rasy, náboženského vyznání a etnika; 32 zdravotního stavu; 32 sexuální orientace; 28 pohlaví; 13 věku; 18 genderové identity; 5 politického přesvědčení. 31 států a Distrikt Kolumbie mají ještě také zákony udávající povinnost tyto trestné činy nahlašovat. 27 států a Distrikt Kolumbie mají ve svých zákonech rovněž zahrnutou požadavek na vedení statistiky zločinů z nenávisti, přičemž 16 z nich se výhradně věnuje homofobním zločinům.\n\nV kauze \"Winconsin vs. Mitchell\" (1993) Nejvyšší soud Spojených států amerických jednomyslně rozhodl, že státy mající přísné zákony proti zločinům z nenávisti jednají v naprostém souladu s Ústavou, čímž de facto smetl ze stolu navrženou novelu ústavního práva rozšiřující právo svobodného projevu.\n\nPouze 6 států USA umožňuje manželské návštěvy ve výkonu trestu odnětí svobody, konkrétně Kalifornie, Connecticut, Mississippi (stát), Nové Mexiko, New York (stát) a Washington (stát), ty jsou přístupné jak pro heterosexuální, tak i pro homosexuální manželské páry od června 2015. V červnu 2007 se Kalifornie v reakci na přijetí nového zákona zavazujího státní agentury rovně zacházet s registrovanými a manželskými páry stala prvním americkým státem, který umožnil homosexuálním párům manželské návštěvy ve věznicích. Podle nového pravidla se manželské návštěvy připouštějí pouze v případě, že se jedná buď o manželský stejnopohlavní pár nebo o registrované partnery, přičemž k uzavření manželství nebo partnerství musí dojít před nástupem k výkonu trestu odnětí svobody. V dubnu 2011 podobné zákony přijal i New York na rozdíl od Kalifornie ale s dodatkem, že se musí jednat o homosexuální manželské páry.\n\nDo r. 1993 bylo osobám s homosexuální orientací oficiálně zakázáno sloužit v armádě, poté se prostřednictvím novely branného zákona přijalo nové pravidlo, kdy v rámci vojenské politiky \"Don't ask, don't tell\" mohli homosexuální muži a ženy působit v ozbrojených silách pouze pod podmínkou, že budou svoji sexuální orientaci tajit. Teprve až v r. 2010 bylo toto diskriminační ustanovení po důkladném zvážení vládních představitelů ohledně tehdejší situace v ozbrojených silách zrušeno, čímž gayové a lesby získali možnost otevřeně působit v armádě. Od 20. září 2011 gayové, lesby a bisexuálové nabyl nový branný zákon účinnosti. Nicméně transsexuálům je služba v armádě zatím stále znemožněná z důvodu stanoviska Ministerstva obrany, které považuje inverzní pohlavní identifikaci za zdravotní handicap bránící jím postižené osobě v řádném působení v ozbrojených složkách. 13. července 2015 prohlásil nynější ministr obrany Ashton Carter současný branný zákon zakazující transsexuálním osobám službu v armádě za zastaralý, s dnešní dobou nekompatibilní dodatek, a oznámil, že se hodlá v následujících šesti měsících zabývat jeho smysluplností a prospěšností pro současnou armádní politiku.\n\nV USA se současné vedení Úřadu pro kontrolu potravin a léčiv pernamentně odmítá zabývat možností krevního dárcovství mužů mající sex s muži, a to od r. 1977 až dodnes. Mimo jiné úřad odmítá z důvodu prevence i přijímání tkáně od mužů, o nichž se ví, že měli pohlavní styky s jinými muži, případně nejsou známy fakta o jejich sexuálním životě.\n\nIdentifikuje-li se osoba jako transgender, má se typicky za to, že její pohlavní identita neshoduje s anatomickým pohlavím. Někteří transgender jedině mají však buďto pohlavní identitu dvojí (muž, žena), anebo vícečetnou (genderqueer, agender, pagender, kulturně-spcifické třetí pohlaví a více).\n\nMíra diskriminace transgender komunity je obecně velmi vysoká, zejména její barevné části. Obvyklými příklady takové diskriminace nebo jiných forem útlaku jsou násilí, zločiny z nenávisti, bezdomovectví, chudoba, sexuální obtěžování,diskriminace v bydlení, diskriminace na trhu práce, harassment, šikana, úřední šikana, násilí ze strany vězeňských a imigračních služeb, ponižující letištní kontroly,HIV/AIDS a nerovný přístup ke zdravotní péči, nadměrná byrokracie a jiné překážky v přístupu ke změně pohlaví (dokumenty a požadovaná chirurgie), ekonomické a sociální bariéry v přístupu ke změně pohlaví (vysoké náklady zdravotní péče a její následné odpírání) a další. Ti (ne všichni), kteří mají problém s uplatněním na trhu práce, často spadávají do trestné činnosti, zejména prostituce, aby si zajistili živobytí. Příčina tohoto jevu je připisována právě ekonomickému násilí a diskriminaci.\n\nMédia, politici a tím pádem i společnost mívávají tendenci transgender identity spíše zesměšňovat a marginalizovat, čímž jejich neutěšenou situaci ještě zhoršují. V reakci na toto zveřejnila v r. 2016 koaliace více než 250 organizací proti sexuálnímu a domácímu násilí joint letter prohlášení proti nepravdivému a škodlivému označování transgender coby sexuálních predátorů.media guide Zrovna tak i organizace GLAAD vydala následující zprávu pro tiskmedia guide, v níž požaduje rovný přístup transgender komunity na veřejné toalety.\n\nMnoho aktivistů za práva transgender taktéž volá buď po úplném zrušením segrace veřejných toalet na dámské a pánské, případně požaduje, aby mohli transgender používat takové toalety, které odpovídají jejich vysněnému nebo preferovanému pohlaví. Poukazují především na to, že na toaletách určených pro jejich odpovídající pohlaví často čelí násilí. Veškeré genderově-neutrální toalety jsou taktéž prospěšné pro kojící matky, rodiče s dítětem opačného pohlaví a handicapované osoby. Transgender aktivisté trvají na tom, že genderově-neutrální toalety jsou pouze předmětem volby, bezpečí, soukromí a důstojnosti.\n\nK prvním pokusům o zpřístupnění manželských práv a povinností pro páry stejného pohlaví ve Spojených státech začalo docházet už v 70. letech 20. století, nicméně s 40 let trvající neúspěšností. 17. května 2004 Massachusetts jako první americký stát a jako šestá jurisdikce ve světě vůbec legalizoval stejnopohlavní manželství, a to z šest měsíců starého rozhodnutí Nejvyššího soudního dvoru Massauchusetts. Před federálním uzákoněním stejnopohlavního manželství se k tomuto stejnému kroku odhodlalo 38 států; z toho 25 rozhodnutím soudu, 10 řádným legislativním procesem a 3 referendem. Některé státy se ke stejnopohlavnímu manželství dostaly kombinací více způsobů legalizace.\n\n26. června 2015 se díky rozhodnutí Nejvyššího soudu Spojených států amerických zlegalizovalo stejnopohlavní manželství na celostátní úrovni s odůvodněním, že jeho znepřístupnění homosexuálním párům je v rozporu s ústavním pořádkem země. Tímto se genderově-neutrální manželství uzákonilo ve všech 50 amerických státech, vč. District of Colombia, Portorika, Guamu, Amerických panenských ostrovů a Severní Mariany. V Americké Samoe se momentálně vedou pře mezi úředníky, zda uvést právní řád teritoria do kompatibility s rozhodnutím, tudíž je tam situace manželství pro osoby stejného pohlaví ještě nevyřešená.\n\nZákonodárci 14 států a District of Columbia schválili návrh novely zákona stejnopohlavním manželství, přičemž ve čtyřech byly tyto pokusy mařeny vety guvernérů. Pouze ve Vermontu se podařilo guvernérské veto přehlasovat. Ve výsledku 10 států uzákonilo manželství pro osoby stejného pohlaví prostřednictívím řádného legislativního procesu.\n\nJeště před federální legalizací stejnopohlavního manželství umožnilo 15 států USA homosexuálům uzavírat různé právní instituty typu civilních svazků nebo registrovaného partnerství. Mnohé z nich tuto formu soužití ve svém právním řádu ponechalo jako jakýsi ekvivalent k institutu manželství přístupný pro homosexuální, leckde i heterosexuální páry.\n\nVe 33 amerických státech se konalo referendum o manželství homosexuálních párů, přičemž ve všech (kromě jednoho) se odhlasoval zákaz stejnopohlavních manželství či jakékoliv jiné alternativy tohoto soužití. V rámci listopadových voleb 2012 se ve Washingtonu, Marylandi a Maine konaly referenda o ústavním zákazu stejnopohlavního manželství. Na konci voleb se Maryland, Maine a Washington staly prvními státy, které legalizovaly stejnopohlavní manželství z lidové iniciativy , zatímco v Minnesotě voliči pouze odmítli zákaz.\n\nKromě tohoto se ještě v dalších státech konalo mnoho dalších referend o zákazu LGBT osobám vykonávat určitá povolání a o anti-diskriminačních zákonech.\n\nV důsledku soudního procesu u Nejvyššího soudu Havaje r. 1996 byla postoupena Kongresu výzva ohledně přijetí Zákona o ochraně manželství, podle něhož je nepřípustné, aby federální vláda legalizovala manželství osob stejného pohlaví s působností na celém území Spojených států amerických čili s povinností každého států uznávat formy stejnopohlavního soužití uzavřené v jiném státě.\n\n26. června 2013 shledal Nejvyšší soud Spojených států Sekci 3 tohoto zákona jako neústavní, konkrétně v kauze \"Spojené státy vs. Windsor\".\n\nLegalizace stejnopohlavních manželství v Massachusetts r. 2004 nezůstala bez následků a promítla se i do právního řádu 14 států, které ihned na to přijaly nové ústavní zákony zakazující stejnopohlavní manželství, leckde i soužití.\n\nVe všech těchto 28 státech byla přijat ústavní dodatek zakazující legalizaci manželství osob stejného pohlaví prostřednictvím zákonodárného či soudního procesu, jednalo se o: Alabamu, Aljašku, Arizonu, Kalifornii, Colorado, Floridu, Georgii, Idaho, Kansas, Kentucky, Louisianu, Michigan, Mississippi, Missouri, Montanu, Nebrasku, Nevadu, Severní Karolínu, Severní Dakotu, Ohio, Oklahomu, Oregon, Jižní Karolínu, Jižní Dakotu, Tennessee, Texas, Utah, Virginii a Wisconsin.\n\nNa Havaji prošel měkčí dodatek Ústavy, který pouze kladl větší důraz na rozhodnutí zákonodárců o zákazu stejnopohlavního manželství, který přijali v r. 1993.\n\n6. listopadu 2012 se Minnesota stala prvním státem, ve kterém během ústavního referenda neprošel zákaz stejnopohlavního manželství, a to v poměru 53 % k 47 % voličů.\n\nVšechny tyto ústavní zákazy byly v černu 2015 shledány jako nekompatibilní s Ústavou Spojených států amerických, konkrétně v kauze \"Obergefell\".\n\nPoté co v r. 1996 prošel Zákon o ochraně manželství, mnoho zákonodárců jednotlivých států přijalo své vlastní podpůrné manželství chránící zákony, které zakazovaly stejnopohlavní manželství. Prvním z nich se stal v r. 1972 Maryland následován dalšími, z nichž všechny, kromě Nového Mexika, přijaly své vlastní zákony zakazující manželství osob stejného pohlaví, platné až do června 2015.\n\nPo rozsudku v kauze \"Obergefell\" je homosexuálním párům na celém území Spojených států amerických umožněná adopce dětí. Před červnem 2015 se postoj k homoparentalitě lišil stát od státu.\n\nVýzkum z března 2014 provedený pod záštitou \"Washington Post\"/ABC News ukázal, že stejnopohlavní manželství má podporu 59 % Američanů, zatímco ten samý v únoru 2014 ukazoval 56 % podporu. Jiný výzkum od společnosti Gallup z r. 2012 ukazoval 62 % podporu adopce dětí homosexuálními páry.\n\nPředními podporovateli LGBT práv v USA jsou všeobecně liberálové a libertarianisté. Na regionální úrovni je LGBT hnutí nejsilnější a nejvíce politicky zaštiťované v severních částech země, na západním pobřeží a ve velkých aglomeracích. Národní Republikánská strana si stále drží svoji oficiální platformu, jíž je opozice proti iniciativám podporujícím LGBT práva na počátku 21. století. Organizacemi zastupujícími práva sexuálních menšin v rámci této strany jsou Log Cabin Republicans, GOProud, Young Conservatives For The Freedom To Marry a College Republicans za Pensylvánskou univerzitu a Columbia University. Výzkum konaný v březnu 2014 ukázal, že 40 % Republikánů podporuje stejnopohlavní manželství. V r. 2013 52 % Republikánů a podobně smýšlejících respondentů ve věkovém rozmezí 18-49 let vyjádřilo ve výzkumu \"Washington Post\"-ABC News podporu stejnopohlavního manželství.\n\nPředními oponenty rozvoje LGBT práv v USA jsou všeobecně političtí a náboženští konzervativci. Svůj postoj odůvodňují s poukazem na biblické citáty a pasáže napříč Starým a Novým zákonem. Na regionální úrovni je odpor proti LGBT hnutí nejvíce patrný na jihu USA, ve venkovských oblastech a aglomeracích s většinou konzervativní populací.\n\nV důsledku vzniku řady hnutí za stejnopohlavní manželství, vzniká mnoho národních i mezinárodních organizací bojujících proti němu. Tyto organizace, mezi něž patří Asociace amerických rodin, Křesťanská koalice, Rady pro rodinu, Zájem o rodinu, Za naše děti, Národní asociace pro výzkum a terapii homosexuality, národní Republikánská strana, Římskokatolická církev, Církev Ježíše Krista Svatých posledních dnů, Jižní baptistická konvence, Aliance za manželství, Fond přátelství a obrany, Za svobodu a Národní organizace za manželství. Dle stanoviska Southern Powerty Law Center je část těchto skupin oficiálně prohlášená otevřeně nenávistnou vůči sexuálním menšinám.\n\nV březnu 1956 vydal federální okresní soud zákaz distribuce gay magazínu \"ONE: The Homosexual Magazine\" prostřednictvím Pošty USA z důvodu obscénnosti podle federálního Comstockova zákona. Tento rozsudek byl následně potvrzen soudem vyšší instance, nicméně v r. 1958 Nejvyšší soud USA rozhodl v té samé záležitosti, konkrétně v kauze \"One, Inc. vs. Olesen\", opačně poměrem hlasů 354:371 čímž zrušil platnost rozsudku soudu nižší instance a zároveň vytvořil nový precedent pro obdobné případy, např. \"Roth vs. Spojené státy\", 354:476 (1957). Díky tomuto se zlegalizovala publikace a distribuce tiskovin s homosexuální zásilkovou službou. 22. května 1967 shledal Nejvyšší soud USA Zákon o imigraci a nabývání amerického občanství (1952), podle nějž je homosexualita překážkou k získání azylu, jako kompatibilní s ústavním pořádkem země. Tento zákon byl účinný až o r. 1991.\n\nV r. 1972 byl v Tacomě, stát Washington pedagog s dvacet let dobrými pracovními výsledky vyhozen ze zaměstnání, když jej jeho bývalý student vyoutoval zástupci ředitele. Waschingtonský nejvyšší soud soud tento krok podpořil s odůvodněním, že homosexualita je amorální a neslučitelná s učitelskou profesí. Svůj verdikt dále zakončil poukazem na definici homosexuality v Nové katolické encyklopedii, kde se o ní píše jako o chování pohybujícím se na hraně zákona, které činí z osoby jej praktikující osobu nedůvěryhodnou, a tudíž nezpůsobilou práce s dětmi a mládeží. 3. října 1977 se Nejvyšší soud USA vydal rozhodl touto záležitostí dále nazabývat, ačkoliv soudci Brennan a Marshall byli zpočátku pro. Jednalo se o první případ diskriminace homosexuální osoby, o němž se tehdy mluvilo v médiích, konkrétně na třech TV kanálech s 60 milionovou sledovaností.\n\nV r. 1985 rozhodoval Nejvyšší soud v kauze \"National Gay Task Force vs. Board of Education\" ohledně záležitosti první a čtrnácté novely zakazující školám a školským zařízení rozvázat pracovní poměr s otevřeně homosexuálními pedagogy. Soud rozhodl v tomto případě rovným počtem hlasů, tedy 4:4, čímž částečně zpomalil legislativní proces.\n\nRovněž také v r. 1985 se Nejvyšší soud zamítl žádost o odvolání v kauze \"Gay Student Services vs. Texas A&M University\", kdy bylo tamní univerzitě nařízené dát spolku homosexuálních studenty coby studentů status studentské organizace.\n\n30. června 1986 Nejvyšší soud USA rozhodl v kauze \"Bowers vs. Hardwick\", že homosexuální pohlavní styk není předmětem práva na soukromí v rámci Čtrnáctého dodatku Ústavy Spojených států amerických.\n\n20. května 1996 Nejvyšší soud USA rozhodl v kauze \"Romer vs. Evans\", že dodatek Coloradské Ústavy, který zakazoval každému městu, obci či jinému samosprávnému celku přijímat vyhlášky chránící práva homosexuálních a bisexuálních občanů před diskriminací na základě sexuální orientace, je v rozporu s ústavním pořádkem.\n\n4. března 1996 Nejvyšší soud USA rozhodl v kauze \"Oncale vs. Sundowner Offshore Services\" tak, že federální zákony zakazující sexuální obtěžování na pracovišti se týkají i osob téhož pohlaví. Nicméně soudy nižší instance si jeho uplatňování vysvětlili \"svým vlastním způsobem\".\n\n28. června 2000 Nejvyšší soud USA rozhodl v kauze \"Boy Scouts of America vs. Dale\" tak, že Skautské oddíly mají podle Prvního dodatku Ústavy právo nepřijímat do svých řad osoby jiné sexuální orientace, a to bez ohledu na platné zákony o ochraně občanských práv.\n\n26. června 2003 rozhodl v kauze \"Lawrence vs. Texas\" Nejvyšší soud USA takto: \"Právo na dobrovolnou sexuální aktivitu konanou v soukromí mezi způsobilými osobami je právem garantovaným Ústavou Spojených států amerických, konkrétně jejím Čtrnáctým dodatkem.\" Tento rozsudek sepsaný soudcem Anthonym Kennedym zrušil platnost rozsudku soudu nižší instance v kauze \"Bowers vs. Hardwick\". I přesto však existují státy, které zákony proti sodomii dosud nezrušily , což má za následek stále trvající harašment a perzekuci homosexuálních osob ze strany tamních státních orgánů.\n\nJeště před r. 2003 byla stejnopohlavní sexuální aktivita ilegální ve čtrnácti amerických státech, Portoriku a v ozbrojených silách USA.\n\nRozsudku Nejvyššího soudu USA předcházelo zrušení zákonů proti sodomii ze strany 29 států, District of Columbia a 5 teritorií prostřednictvím řádného legislativního procesu. Po odstranění dodatku v branném zákoně podporujícím armádní politiku \"Don't ask Don't Tell' došlo také ke zrušení veškeré zákony proti sodomii v ozbrojených složkách USA. Zákony proti sodomii byly ve 20 státech USA prohlášeny za neústavní, a to buď z rozhodnutí jejich vlastního Nejvyššího soudu nebo ze státní žaloby. Georgia, Louisiana, Maryland, Massachusetts, Minnesota a Virginia, všechny tyto státy mají zrušené zákony proti sodomii z rozhodnutí soudu, ačkoliv jejich zákonodárci je oficiálně neodstranili. 18. dubna 2013 guvernér Montany podepsal návrh novely zákona zrušujícího veškeré dodatky týkající se sodomie, kterému předcházelo jeho prohlášení neústavním z rozhodnutí Nejvyššího soudu Montany.\n\nPřesně 10 let po rozsudku v kauze \"Lawrence\" vydal Nejvyšší soud USA (26. června 2013) v poměru hlasů 5:4 další rozhodnutí, konkrétně v kauze \"Spojené státy vs. Windsor\", na základě nějž prohlásil Sekci 3 Zákona o ochraně manželství zakazující federální legalizaci stejnopohlavního manželství za neústavní. Soud toto dříve platné ustanovení shledal za nekomptabilní se Čtrnáctým dodatkem Ústavy USA. Ihned poté přiznala federální vláda manželským párům stejného pohlaví na své půdě rovná práva a povinnosti.\n\n26. června 2015 rozhodl Nejvyšší soud USA v kauze \"Obergefell vs. Hodges\", že znemožňovat párům stejného pohlaví uzavírat manželství je neústavní, čímž zpřístupnil homosexuálním párům institut manželství na celém území Spojených států amerických.\n\n\nPři výcviku nové Americké armády využíval generál George Washington těch nejmodernějších taktik drilů, jimiž se inspiroval od Friedricha Wilhelma von Steubena (1730-94), který působil v Německém generálním štábu. Von Steuben utekl z Německa kvůli trestnímu procesu za provozování homosexuality. V únoru 1778 se přihlásil do Washingtonovy armády ve Valley Forge, vojenském táboře v jihovýchodní Pensylvánii, v doprovodu svých dvou společníků. Po čase se stal americkým generálem a starším poradcem Washingtona. I přestože bylo znám pro své tehdy nezřízené sexuální chování, nebyl nikdy pro něj prověřován, a po válce odešel do kongresní penze.\n\nPrvní historicky známý případ antipatie vůči homosexuálům působícím v Americké armádě je proces s poručíkem Frederickem Gottholdem Enslinem z 11. března 1778. Enslin byl předvolán před vojenský soud. Podle zprávy generála George Washingtona se poručík Enslin působící v Malcolmově pluku měl pokusit o sodomii. Washingtonův sekreatariát se k celému případu vyjádřil takto: \"Jeho excelence vrchní velitel souhlasí s uložením trestu Opovržení a nenávisti, jež se běžně ukládá těm, co se takto nechvalně známým trestným činem proviní. Enslin se tímto vylučuje z řad Ozbrojených sil Spojených států amerických, a to s okamžitou platností.\n\n\nV r. 1801 přijal Kongres tzv. Ustavující zákon D.C., podle nějž se platné trestní zákony států Maryland a Virginie aplikovaly i do nově konstituovaného Distriktu s tím, že to, co bylo platné v Marylandu, bylo platné i v části Distriktu dříve spadající pod Maryland, a naopak to, co platilo ve Virginii, platilo i na území Distriktu postoupeném Virginií. V té době platily v Marylandu zákony proti sodomii týkající se pouze svobodných mužů, na základě nichž mohl soud tomu, kdo je poruší uložit trest obecně prospěšných prací s tím, že odsouzený si může vybrat, kdy dané práce vykoná a jakého druhu za podmínky, že se ve lhůtě sedmi let nedopustí trestného činu stejného druhu. Jednalo se především o silniční opravy v rámci okresu, kde odsouzený žil, případně o opravy, údržbu a úklid ulic v hlavním městě Baltimore. Otroci, kteří byli shledáni vinnými ze sodomie, se popravovali. Podobně tomu bylo i ve Virginii, kdy se svobodným mužům ukládal 1 rok až 10 let a otrokům smrt. Tyto zákony se staly na území Distriktu účinnými 27. února 1801.\n\n\nV r. 1779 Thomas Jefferson sepsal zákon, na základě něhož se muži vinní ze sodomie kastrovali. Nicméně to, co by se dalo zpočátku považovat za proces Jeffersonovy liberalizace virginských zákonů proti sodomii, bylo ihned v tu samou dobu nahrazeno zrušením této legislativy a jejím nahrazením přísnější, v níž šlo za sodomii uložit i trest smrti.\n\n\nV r. 1831 Kongres přijal vlastní trestní zákony platné pro Kolumbijský distrikt, v nichž sodomie nebyla zahrnutá. To ve výsledku znamenalo, že veškeré zločiny a přečiny nezahrnované v těchto nových zákonech se trestaly tak jako doposud. V té době měly Maryland a Virginie za sodomii trestní sazbu 1 roku až 10 let počínaje od 2. března 1831.\n\n\nV r. 1892 Kongres přijal zákon platný pro Kolumbijský distrikt, jehož cílem mělo být zachovávání veřejného pořádku a prosperity Kolumbijského distriktu. Skupinou, jíž se tento zákon zabýval, byly převážně osoby živící se prostitucí, ale i ti co žili ustavičně nezřízeným způsobem života obecně. Všichni odsouzení pachatelé tohoto trestného činu měli možnost zaplatit kauci ve výši 200 dolarů a ve zkušební době šesti měsíců vykazovat známky slušného chování. Zákon nabyl účinnosti od 29. července 1892.\n\nV r. 1898 Kongres výše uvedený zákon novelizoval a zpřísnil jeho znění tak, že z něj vymazal slovo \"ustavičně\". Toto ve výsledku znamenalo, že vinným šlo shledat i toho, kdo se jednorázově dopustil nějakého prohřešku proti veřejné morálce. Dále se kauce navýšila na 500 dolarů a zákon se stal genderově-neutrálním. Účinnosti nabyl 8. července 1898.\n\nV r. 1901 Kongres přijal nové zákony platné pro Kolumbijský distrikt, které sjednotily jeho právní řád s řády zbytku USA, podle nichž se za porušení mravnostních zákonů ukládal trest 5 let vězení a pokuty 1 000 dolarů. Účinnosti nabyl 3. března 1901.\n\n14. prosince 1916 vetoval prezident Woodrow Wilson tzv. Imigrační zákon (1917) zakazující vstup na území Spojených států všem jedincům, kteří byli buď shledáni mentálně narušenými či jinak nekompatibilními s \"ústavními zásadami\". Jelikož se v té době homosexualita považovala za duševní poruchu, Imigrační a naturalizační úřad často využíval formulaci tohoto zákona k zabránění vstupu do země přistěhovalcům s odhalenou menšinovou sexuální orientací. 5. února 1917 Kongres přehlasoval prezidentské veto a ještě ten rok zákon nabyl účinnosti.\n\n1. března 1917 vešly v účinnost nové Válečné stanovy. Součástí jejich implementace byl přezkum starých stanov z r. 1806, do kterých se zahrnul důraz na kázeň v armádě a policii. Do kategorie Jiné zločiny a přečiny byl přidán Článek 93, na základě nějž šlo předvolat jakoukoli osobu, která je zároveň subjektem vojenského práva, a jíž byl prokázán pokus o sodomii před vojenský soud, jež pak rozhodne o následném trestu.\n4. června 1920 Kongres modifikoval Článek 93 Válečných stanov (1916) tak, že z jednoho trestného činu učinil dva. Jedním z nich byla sodomie považovaná za zločin a postihovaná přísněji než pouhý přečin pokusu o ní. Nové stanovy se staly účinnými 4. února 1921.\n\nV roce 1919 se Franklin D. Roosevelt v té době vykonávající funkci náměstka Ministerstva námořnictva zasazoval o větší důraz na vyšetřování mravních nezřízeností v námořních řadách. Do tohoto procesu byly zahrnuty i tajné špionážní akce cílené na pokus o svedení námořníků podezíraných z homosexuality. V důsledku tohoto bylo uvězněno a následně postaveno před vojenský soud nejméně 17 námořníků, dokud nátlak veřejnosti nedonutil Senát od těchto praktik neprodleně ustoupit.\n\nV roce 1935 přijal Kongres zákon platný pro Kolumbijský distrikt, který postavil mimo zákon každého, kdo pozve, zláká, přiměje či navede jiné osoby k pozvání, zlákání či přimětí jednotlivce nebo skupiny k návštěvě místa jeho/jejího bydliště, případně jiného typu obydlí, vč. veřejných míst, za účelem prostituce či jinak společensky nepřijatelného chování. Osobám usvědčeným z výše uvedeného trestného činu mohl soud uložit až 90 dní trvající odnětí svobody a pokutu v maximální výši 100 dolarů, přičemž byl oprávněn uložit obviněnému dodatečnou povinnost podstoupit lékařské a psychologické vyšetření za účelem stanovení diagnózy a s ní souvisejícího léčebného procesu. Dále mohl ukládat další nařízení, které shledával za nezbytná z hlediska ochrany veřejnosti, postihu, kontroly a nápravy pachatele. Zákon se stal účinným ke 14. srpnu 1935.\n\nV roce 1941 přijal Kongres nový socializační zákon platný pro Kolumbijský distrikt, který prohlašoval za tuláky i osoby páchající nemravné sexuální akty za peníze. Zákon vstoupil v účinnost k 17. prosinci 1941.\n\nV roce 1948 přijal Kongres první zákon proti sodomii platný pro Kolumbijský distrikt, na základě nějž šlo všem osobám usvědčeným ze sodomie uložit až 10letý trest odnětí svobody nebo peněžitý trest v maximální výši 1000 dolarů. Součástí tohoto zákona bylo i ustanovení ohledně duševní stránky pachatelů, což opravňovalo soud dodatečně ukládat pachatelům i povinné léčení. Zákon se stal účinným k 9. červnu 1948.\n\n5. června 1950 přijal Kongres za podpory prezidenta Harryho S. Trumana Jednotný zákon o vojenském soudnictví, který vešel v účinnost k 31. květnu 1951. Podle platného Článku 125 byl postaven mimo zákon ten, kdo vykonal s osobou stejného i opačného pohlaví soulož proti zákonům přírody nebo soulož se zvířetem a zároveň působil ve vojenských složkách. Za splnění skutkové podstaty tohoto trestného činu se považovala i vzájemná penetrace.\"\n\n25. června 1952 Truman vetoval Imigrační a naturalizační zákon (1952) z důvodu jeho diskriminačních a s americkými hodnotami neslučitelných ustanovení. Zákon totiž zakazoval vstupu na území Spojených států cizincům s duševními poruchami, epilepsií či jiných mentálních defektů. Kongres později prezidentské veto přehlasoval a zákon se stal platným.\n\n27. dubna 1953 vydal prezident Dwight Eisenhower prezidentské nařízení č. 10450 zakazující federálním zaměstnancům členství ve skupinách nebo organizacích považovaných za podvratné. V nařízení byla mimo jiné zmíněná i \"sexuální perverze\" coby bezpečnostní riziko a tím pádem oprávněný důvod k odepření výkonu práce ve federálních složkách, případně i k okamžitému rozvázání pracovního poměru. Nařízení vstoupilo v účinnost k 27. květnu 1953.\n\nAčkoliv v nařízení nebyla žádná explicitní zmínka o homosexualitě, mělo za následek několik let trvající období rizika zaměstnávání homosexuálů ve státním sektoru. Podle vyjádření generálního prokurátora Herberta Brownella Jr. spočíval smysl nařízení v ochraně loajality a zamezení bezpečnostních rizik, přičemž on sám rozlišoval mezi dvěma nežádoucími subjekty: \"Zaměstnanci představující bezpečnostní riziko z důvodu neloajality a poddávání se zrádným myšlenkám, anebo zaměstnanci, jejichž osobní zvyklosti jsou takové, že by mohli být vydíráni lidmi prahnoucích po ohrožení bezpečnosti země.\"\n\nTisk tento krok označil za převratný. \"The Washington Post\" prohlásil, že pravým smyslem nařízení není ani tak ochrana loajality, jako spíše kádrování zaměstnanců. Kromě toho i samotní členové vlády přiznali existenci nového \"integritně-bezpečnostního\" programu. Jak sám tisk předpokládal, někteří z nich pak byli následně propuštěni z federálních složek, většinou z důvodů nadměrného požívání alkoholických nápojů, nenapravitelných pomluv, homosexuality a nervozity.\"\n\nV r. 1953 novelizoval Kongres socializační zákon platný pro Kolumbijský distrikt tak, že z něj odstranil ustanovení o pravomoci soudce ukládat obžalovanému další dodatečné podmínky, a že navýšil maximální pokutu na 250 dolarů. Maximální výše trestu odnětí svobody byla ponechána taková jaká byla, tedy 90 dní. Zákon vešel v účinnost k 29. červnu 1953.\n\n2. února 1950 hlasoval senátor Lyndon B. Johnson pro přijetí Jednotného zákona o vojenském soudnictví.\n\n19. října 1964 byl Walter Jenkins, dlouholetý asistent prezidenta Johnsona, přistižen Metropolitní policií Washingtonu, D.C. při nemravnostech s jiným mužem v odpočívárně spolku YMCA. Prokázalo se, že si oba sjednali schůzku za účelem pohlavního styku právě na tomto místě.\n\nIhned poté, ještě před zahájením Prezidentských voleb r. 1964, poslala Americká společnost pro duševní zdraví prezidentu Johnsonovi nótu s protestem proti přílišné hysterii vázající se ke kauze:\n\n3. října 1965 Johnson podepsal Imigrační a národnostní zákon (1965), na základě něhož šlo zamezit vstupu na území Spojených států imigrantům se sexuální deviací. Zákon vešel v účinnost 30. června 1968.\n\nV srpnu 1970 odpověděl prezident Richard Nixon na otázku ohledně názoru na stejnopohlavní manželství takto: \"Zas až tak moc daleko zajít nemůžu. Leda tak v r. 2000! Černí a bílí, OK. Ale tohle je moc!\"\n\n13. května 1971 se Nixon zapojil do diskuse s Johnem D. Ehrlichmanem a H. R. Haldemanem ohledně negativního vnímání homosexuality. Svá tvrzení opíral o zánik Starověkého Řecka s odkazem na jeho podporu homosexuálních vztahů. Dále dával homosexualitu do souvislosti s částmi San Francisca známými vysokou koncentrací homosexuálních mužů tak, že by si s nimi nemohl podat ruku.\n\nV r. 1972 zanikla organizace San Francisco's Gay Activists Alliance a vznikla Gay Voter's League, skupina stojící za kampaní za znovuzvolení Richarda Nixona. V říjnu 1972 se reprezentanti Komise za znovuzvolení prezidenta snažili přimět gay voliče k podpoře Richarda M. Nixona v rámci jeho prezidentské kampaně v San Franciscu. Celý proces zaštiťovala Gay Voters League of San Francisco.\n\n25. srpna 1965, reprezentant Gerald Ford hlasoval pro přijetí Zákona o imigraci a občanství (1965).\n\n5. března 1976 odpověděl prezident Gerald Ford na otázku ohledně práv homosexuálních občanů v oblasti bydlení a uplatnění na trhu práce takto: \"Uznávám, že se jedná o velmi nový a alarmující problém v naší společnosti. Mojí dlouholetou zásadou bylo vždycky být vstřícný a chápavý vůči osobám, které se ode mne nějakým způsobem odlišují. To však ale neznamená, že jsem oprávněn vnucovat tento svůj postoj i ostatním spoluobčanům. Proto se domnívám, že bychom se měli snažit tomuto problému čelit, ale bohužel vám nejsem schopen dát ihned přímou odpověď na tuto otázku. Bylo by ode mne nečestné odpovídat vám v takto náročné situaci.\"\nV r. 1976 byl během své roční prezidentské kampaně zničen aktivisty v Ann Arbor, v Michiganu, kvůli své federální imigrační politice. Protestující jej tehdy nutili, aby se přiznal, že si nebyl vědom zařazení homosexuality do kritérií v imigračních zákonech.\n\nGerald Ford jako bývalý prezident, stál v opozici Iniciativy Briggs v r. 1977, která usilovala o zákaz homosexuálním jedincům učit na veřejných školách. V říjnu 2001 se odtrhl od konzervativních členů Republikánské strany kvůli svému přesvědčení, že by se s gay a lesbickými páry \"mělo rovně zacházet\". Tímto se stal periodicky nejvýše postaveným republikánem prosazujícím politiku rovnosti sexuálních menšin, vč. návrhu novely federálního zákona stavějící mimo zákon diskriminaci homosexuálů v pracovněprávních vztazích, a zároveň jakousi naději, že Republikánská strana možná v budoucnu získá hlasy ze strany gay a lesbických voličů. Byl rovněž členem Republikánské unitární koalice, kterou prezentovaly \"The New York Times\" jako \"skupinu prominentních Republikánů, vč. bývalého prezidenta Geradla R. Forda, jejímž posláním je vytvářet příznivé životní podmínky pro občany všech sexuálních orientací.\"\n\n\nJimmy Carter nejprve vydal v únoru 1976 prohlášení, že nesouhlasí s diskriminací na základě sexuální orientace, nicméně od tohoto postoje v červnu 1976 upustil, což se projevilo i na politice Demokratické strany.\n\nV r. 1977 došlo pod Carterovým vedením k výrazným změnám v politice, zejména v oblasti zaměstnanosti gayů a leseb v diplomacii a v Internal Revenue Service a v návratu ke všeobecnému mínění o homosexualitě coby nemoci, duševní poruchy atd. Ještě v ten samý rok bylo čtrnáct gay a lesbických aktivistů pozváno do Bílého domu na první oficiální návštěvu. Zde oficiálně prohlásil, že nesouhlasí s Briggs Initiative, i přesto však odmítl v březnu 1980 vydat prezidentské nařízení zakazující anti-gay diskriminaci na půdě federální vlády. Obdobně se postavil i k platformě na podporu práv sexuálních menšin v rámci Demokratické strany.\n\nV r. 2004 Carter podpořil registrovaná partnerství a vyjádřil nesouhlas se všemi formami diskriminace na základě sexuální orientace i důvěru vůči rovnoprávnému postavení sexuálních menšin v rámci Čtrnáctého dodatku Ústavy Spojených států amerických. V r. 2007 bojoval proti zákazu gayům a lesbám sloužit v armádě. V březnu 2012 podpořil stejnopohlavní manželství.\n\nHlavním důvodem vzniku národní organizace Log Cabin Republicans v r. 1978 byl boj proti kalifornské Iniciativě Briggs, která stála za spuštěním petice pro zákaz homosexuálů učit na veřejných školách. Organizaci se tehdy povedlo získat na svoji stranu guvernéra Reagana, který petici veřejně odmítnul. Reagan se proti Iniciativě Briggs ohradil se slovy: \"Ať už je homosexualita čímkoli, rozhodně se nejedná o infekční onemocnění podobné spalničkám. Převážná část odborné veřejnosti je toho názoru, že sexualita jednotlivce je předurčená už v prenatálním věku, a že pedagogičtí ji nemůžou u dětí nijak ovlivnit.\"\n\nV rámci své prezidentské kampaně se Reagan vyjádřil k občanským právům homosexuálů takto:\n\nZa Reaganova prezidentování nedocházelo k žádnému rozvoji občanských práv LGBT. Kromě toho byl také předmětem kritiky ze strany LGBT skupin za údajné přehlížení problematiky vzrůstající epidemie HIV/AIDS, ačkoli si v 80. letech minulého století vyžádala tisíce lidských životů. Reaganův generální chirurg z let 1982-1989 Dr. C. Everett Koop sám přiznal, že jeho snahy o řešení problémů byly blokovány prezidentským úřadem. Podle Koopa zněl postoj Reaganova úřadu takto: \"Virus se primárně vyskytuje v homosexuální a drogově závislé populaci, což jasně svědčí o tom, že oběti nemoci dostaly to, co si právem zasluhují.\"\n\n18. srpna 1984 vydal prezident Reagan oficiální stanovisko ke stejnopohlavnímu manželství, které znělo takto:\n\nPrezident Reagan toto napsal jako odpověď také do dotazníku konzervativní publikace Presidental Biblical Scoreboard, veřejné kompilace minulých postojů a předvolebních slibů národních kandidátů.\n\nV r. 1981, během 60. narozenin první dámy Nancy Reaganové, strávil malíř pracující v Bílém domě Ted Graber noc v Reaganově soukromé ubikaci se svým homosexuálním milencem Archiem Casem.\n\nV r. 1988 odsouhlasil George H. W. Bush, kandikát na viceprezidenta za Republikánskou stranu, plán ochrany osob nakažených HIV/AIDS před diskriminací.\n\nV době výkonu prezidentské funkce George H. W. Bush všeobecně podporoval zákony na podporu LGBT práv. 23. dubna 1990 podepsal Zákon o statistice zločinů z nenávisti, který zavazoval generálního prokurátora sbírat data o trestných činech páchaných z motivu rasy, náboženského přesvědčení, tělesné či duševní choroby, sexuální orientace a etnika oběti. Tento krok lze charakterizovat jako první federální uznání gayů, leseb a bisexuálů. 26. července 1990 podepsal George H. W. Bush Zákon o handicapovaných Američanech z r. 1990. 29. listopadu 1990 podepsal Bush nový Imigrační zákon z r. 1990, který vyňal termín \"sexuální deviace\" ze stávajícího Zákona o imigraci a národnosti tak, aby už nadále nemohl bránit homosexuálů ve vstupu na území Spojených států.\n\nV televizním rozhovoru prozradil Bush, že kdyby zjistil, že je jeho vnouče homosexuální, miloval by jej \"jako své dítě\", ale zároveň mu připomněl, že homosexualita není normální, a že by se mělo zdržet boje za práva gayů. V únoru 1992 se setkal předseda Bush-Quyale kampaně se zástupci National Gay and Lesbian Task Force. V květnu 1992 jmenoval Anne-Imeldu Radicovou do čela Nadace umění.\n\nPat Buchanan, Bushův pravicově extrémní protivník, ztrativší svoji pozici v r. 1992, donutil Bushe k větší pravicové orientaci. Toto bylo pravděpodobně důvodem, proč veřejně vystupoval proti stejnopohlavnímu manželství. V r. 1992 se konalo ve Springu a Houstonu několik setkání Log Cabin Republicans. Hlavním tématem setkání bylo, zda podpořit či nepodpořit znovuzvolení George H. W. Bushe. Shodli se na tom, že jej nepodpoří, protože odmítal jejich anti-gay rétoriku v Republikánské národní konvenci 1992. Valná část gay komunity byla toho názoru, že se prezident Bush nedostatečně zajímá o problematiku AIDS. Urvashi Vaid argumentoval, že Bushova anti-gay rétorika motivovala konzervativní gay Demokraty a místní gay Republikány, kteří se podíleli na odstranění kandidáta Dukakise v r. 1988, podpořit Clintonovu kandidaturu.\n\nV r. 1992 přijalo zastupitelstvo D.C. Zákon o expanzi zdravotních služeb podepsaný washingtonským starostou. 11. června 1992 přijal Kolumbijský distrikt návrh zákona o registrovaném partnerství. Každý rok počínaje 1992 a konče 2000 podávali zástupci Republikánů v Kongresu přílepky zákonů Kolumbijského distriktu, které by zakázali užití federálních a místních prostředků k implementaci Zákona o expanzi zdravotních služeb. 5. října 1992 podepsal Bush návrh zákona č. 6056, v němž byly zahrnuty i pozměňovací návrhy republikánských politiků.\n\nV r. 2013 šel bývalý prezident George H. W. Bush jako svědek k lesbické svatbě Bonnie Clementové a Helen Thorgalsenové, které jsou majitelkami generálního skladu v Maine. V r. 2015 vydal Boston Globe prohlášení, že Bush již dříve navrhoval uznávání takových ceremoniálů, ale narážel na problémy v plánování.\n\nV r. 1992 arkansaský guvernér a v té době již také prezidentský kandidát Bill Clinton veřejně podpořil zrušení tamních zákonů proti sodomii. Díky tomuto kroku získal v tom samém roce záštitu od největší americké LGBT organizce pro svoji prezidentskou kampaň.\n\nClintonovův přístup ke gay právům je obecně předmětem kontroverzí. Aktivista za LGBT práva Richard Socarides jej obecně hodnotí jako prvního prezidenta patrona práv sexuálních menšin, ale Clinotnova podpora dokumentů DOMA a DADT mu vytvořila několik kritiků. Například Andrewa Sullivana, který Clintona hodnotí spíše jako kontraproduktivní osobu, než jako spojece amerického LGBT hnutí.\n\nV prosinci 1993 implementoval Clinton do politiky Ozbrojených sil Spojených států politiku známou pod názvem \"Don't Ask, Don't Tell\", jenž spočívá v tom, že gayové a lesby smějí působit v řadách armády, ale musí držet svoji sexuální orientaci v tajnosti. Kažodpádně součástí tohoto kroku byl i zákaz aktivně se zajímat o sexuální orientaci členů armády. Tento přístup byl koncipován jako kompromis po Clintonově schválení gayů a leseb sloužit v armádě, které se setkalo s odporem z prominentních řad Kongresu, zejména Republikánů a Demokratů, mezi něž patří i senátoři John McCain (R-AZ) a Sam Nunn (D-GA). Podle vyjádření aktivisty Davida Mixnera vedl Clintonův kompromis s opozicí k ostrému konfliktu s viceprezidentem Al Gorem, podle jehož názoru se prezident měl pokusit zrušit zákaz prostřednictvím prezidentského nařízení, i kdyby mělo být zamítnuté v Kongresu. Někteří gay aktivisté kritizují Clintona za to, že ve své podpoře jejich práv nešel dost daleko, a že se ve své kampani zaměřoval jenom na přízeň voličů, aby si udržel politickou kariéru. Jejich postoj se opíral o fakt, že Clinton mohl změnit vojenský zákon prostřednictvím přezidentského nařízení stejně jako prezident Harry Truman, kterému se takto podařilo zrušit rasovou segregaci v armádě. Clintonovi příznivci argumentují, že prezidentské nařízení mohl Senát vyprovokovat k vyloučení gayů a leseb ze zákona, respektive k tvorbě mnohem přísnějších vojenských zákonů v budoucnu. Později v r. 1999 sám Clinton kritizoval politiku, jíž sám implementoval. To, co bych chtěl dělat, je zaměřit se na přehodnocení politiky, jíž jsme zahájili v roce 1993. Pro tuto cestu jsme se rozhodli, protože se momentálně neosvědčuje. Osobně si myslím, že se nenajde žádná seriózní osoba, která by snad chtěla spekulovat o její vhodnosti,\" takto se vyjádřil Clinton v rozhovodru pro CBS Radio.\n\n21. září 1996 podepsal Clinton federální Zákon o ochraně manželství (DOMA), který definoval manželství jako svazek jednoho muže a jedné ženy, čímž umožnil jednotlivým státům rušit uznaná stejnopohlavní manželství uzavřená v jiných zemích. Paul Yandura, mluvčí Bílého domu, tento krok gayům a lesbám vysvětlil tak, že DOMA byla politickým rozhodnutím, které učinili z důvodu období před volbami. Na svoji obranu řekl Clinton, že DOMA byla pokusem o zabránění nového dodatku ústavy, který by zakázal gay manželství ve všech státech, a že se tímto gestem snažil alespoň trochu \"nakrmit\" konzervativnější Kongres. Administrativní mluvčí Richard Socarides řekl: \"Jiní prezidenti, kteří jsme znali, byli mnohem horší. A proto je třeba dát věcem víc času.\" Jiní byli mnohem kritičtější. Například vysloužilý gay aktivista a stoupenec gay manželství Evan Wolfson toto nazval historickým skandálem. 2. července 2011 zmínila edice \"The New York Times\" Clintonovu podporu Zákona o ochraně manželství přijatého v roce 1996. Tento krok označila za populistické předvolební gestu a za největší chybu období Clintonova prezidentování.\n\nNavzdory skandálu ohledně přijetí federálního zákona DOMA je Clinton považován za prvního prezidenta, který neváhal zaměstnávat otevřené homosexuály na svých administrativních pozicích , což jej vyhodnocuje jako prvního prezidenta veřejně podporujícího gay práva. Během svého prezidentování vydal Clinton dvě průlomová kontroverzní prezidentská nařízení ve prospěch gay práv. První z r. 1995 zakazovalo bezpečnostní prověrky LGBT federálních zaměstnanců a druh z r. 1998 zakazovalo diskriminaci jiných sexuálních orientací na federální půdě. Bill Clinton zároveň spustil projekt pro výzkum a prevenci viru HIV/AIDS. Zasadil se také o kvalitnější léčbu nakažených. Taktéž se zasadil o přijetí zákonů proti homofobním zločinům z nenávisti a proti diskriminaci v pracovněprávních vztazích v soukromém sektoru, které však i přes jeho snahu neprošly během hlasování v Senátu r. 1996 o jediný hlas. Angažmá na tomto poli spolu s politickou nepopularitou gay hnutí v té době vedlo k podpoře Clintonova znovuzvolení v r. 1996 prostřednictvím kampaně Human Rights.\n\nPodle statistik měl Clinton obsadit více než 150 pracovních míst otevřenými homosexuály, což jej činí prvním americkým prezidentem, který takto učinil. První otevřeně homosexuální americký velvyslanec James Hormel byl na svoji pozici nominován právě díky intervenci prezidenta, který takto rozhodl navzdory negativnímu postoji Senátu.\n\n2. června 2000 se Clinton zúčastnil měsíce Pride Month, čímž se také stal prvním prezidentem zúčastnivším se gay události.\n\nV r. 2008 Clinton veřejně odmítnul část kalifornského Návrhu č. 8 a aktivně se angažoval v kampani za jeho nepřijetí ze strany obyvatelstva státu Kalifornie. V červenci 2009 veřejně podpořil stejnopohlavní manželství. 7. března 2013 vyzýval Nejvyšší soud USA ke zrušení Zákona o ochraně manželství.\n\nV r. 1994 vetoval Bush veškeré pokusy o zrušení texaských zákonů proti sodomii. Tento postoj obhájil odvoláním se na \"symbolické gesto tradičních hodnot\".\n\nV r. 1997 podepsal guvernér Bush návrh zákona, který zakazoval jakékoli uznávání manželství osob stejného pohlaví v místním zákoně o rodině.\n\nV r. 1998 během předvolební kampaně odpověděl negativně na otázku, zda by texaská vláda měla zahrnout sexuální orientaci do diskriminačních důvodu, a zda by podpořil legalizaci stejnopohlavního manželství v Texasu.\n\nV r. 1999 zamítla komise složené z texaských Republikánů návrh zákona proti zločinům z nenávisti Byrda Jr., který by považoval trestné činy motivované pohlavím, náboženstvím, etnikem nebo sexuální orientací oběti za přitěžující okolnost vedoucí ke zvýšení trestní sazby. Markantní podíl na tomto rozhodnutí byl připisován guvernéru Bushovi, za což byl hojně kritizován. Bushův mluvčí Sullivan řekl, že vláda k návrhu nezaujala žádné oficiální stanovisko. Zato Louvon Harrisová, sestra Jamese Byrda, jasně viděla důvod Bushova odporu k návrhu v tom, že se týkal gayů a leseb. Guvernérova kancelář je totiž předtím kontaktovala se žádostí o vyjmutí sexuální orientace z návrhu, na což jí bylo odpovězeno \"ne\" s odůvodněním, že se počítá se všemi, respektive každý si zaslouží zákonnou ochranu,\" řekl Harris. V r. 2000 při prezidentské debatě Al Gore opět Bushe zkritizoval za bojkot návrhu v komisi s tím, že Bush odjakživa dával Texasu status nenávistného amerického státu, čímž rozhodně nejedná v jeho nejlepším zájmu. George W. Bush taktéž zkritizoval rozhodnutí Nejvyššího soudu New Jersey, že Skautské oddíly nemají právo zakazovat gayům členství ve svých řadách. Pevně věřím, že by Skautské oddíly coby soukromé organizace měly mít právo si stanovovat své vlastní podmínky,\" řekl Bush. Bush dále také vyjadřoval podporu zákazu homoparentálního osvojování a pěstounské péče.\n\nVe své kampani z r. 2000 nijak nepodpořil žádné pro-gay zákony. V prezidentské debatě v r. 2000 se George W. Bush vyslovil proti stejnopohlavnímu manželství s tím, že respektuje právo jednotlivých států se k této problematice postavit tak, jak samy uznají za vhodné. Během kampaně se odmítnul vyjádřit k zákonu o civilních svazcích ve Vermontu. 13. dubna 2000 se guvernér Bush stal prvním prezidentským kandidátem, který se veřejně setkal s gay Republikány v texaském Austinu. 4. srpna 2000 obdržel od Log Cabin Republicans, největší gay republikánské organizace, podporu v kandidatuře na prezidenta Spojených států. He also received the endorsement of the newly formed Republican Unity Coalition. V prezidentské debatě s Al Gore v r. 2000 podořil Zákon na ochranu manželství a politiku Don't ask, don't tell. K dříve podporovaným zákonů proti sodomii se však vyjádřil odmítavě.\n\nGeorge W. Bush byl jako prezident v nahlížení na gay práva buď neutrální, anebo opoziční. Ve svém osmitelém působení v Bílém domě byl Bush ve vztahu k právům sexuálních menšin nepředvídatelný. Mnoho expertů se domnívá, že se snažil vyhnout špatné publicitě a zároveň neztratit podporu z řad konzervativních křesťanů. Například se nikdy nepokusil zrušit Clintonovo nařízení zakazující anti-gay diskriminaci na půdě federální vlády. Bushovy kritici toto však vnímají spíš jako jeho neschopnost využívat prezidentská nařízení. Taktéž neprovedl žádné změny v Clintonově politice AIDS a jako první republikánský prezident jmenoval otevřeně homosexuálního muže Scotta Evertze do vedení Úřadu národní AIDS politiky. Bush se tímto stal druhým prezidentem po Clintonovi, který do své administrativy jmenoval otevřené homosexuály. Nově jmenovaný velvyslanec v Rumunsku Michael E. Guest se takto stal druhým otevřeně homosexuálním americkým velvyslancem a prvním, který byl potvrzen i Senátem. Nezrušil ani manželské benefity pro federální zaměstnance, které zavedl Clinton. Vojenskou politiku Don't ask, don' tell se ani nepokusil zrušit, ale ani ji aktivně neprosazoval.\n\nV dubnu 2002 se na půdě Bilého domu konala neohlášená tisková konference s úředníky pro Log Cabin Republicans. 27. června 2002 podepsal prezident Bush návrh garantující pozůstalostní benefity partnerům zemřelých policistů, hasičů a všech, kteří zemřou při výkonu svého povolení. Tehdy se jednalo o první federální uznání pozůstalostních benefitů pro homosexuální páry.\n\nV r. 2003 rozhodl Nejvyšší soud USA ve sporu \"Lawrence vs. Texas\", že zákony proti sodomii kriminalizující konsensuální stejnopohlavní soulož mezi dospělými jedinci je neústavní. Mluvčí Bílého domu Ari Fleischer se k tomuto rozhodnutí odmítnul vyjádřit. Co dělají dospělí dobrovolně v soukromí svých domovů, je čistě jenom jejich věc,\" poznamenal později v r. 2004 prezident Bush.\n\nAč Bush podpořil právo států legalizovat na svém území manželství osob stejného pohlaví oznámil po sporu Goodridge vs. Ministerstvo zdravotnictví podporu dodatku ústavy, který by jej zakázal. A právě proto se také Log Cabin Republicans rozhodli nepodpořit jeho znovuzvolení v r. 2004. Bushova podpora federálního zákona na ochranu manželství FMA \"(Federal Marriage Amendment)\" vedla k hlasování skupiny 22:2 proti opětovné podpoře Bushovy prezidentské kandidatury. Okrsek The Palm Beach na Floridě své stanovisko k němu však změnil v důsledku změny svého charakteru. 22. září 2004 podpořila Bushovu kandidaturu skupina mladých městských gay Afroameričanů Republikánů Abe Lincoln Black Republican Caucus (ALBRC) na zvláštním sjezdu v Dallasu. Na říjnové prezidentské debatě poznamenal Bush, že neví, zda je homosexualita volbou, či nikoliv. V říjnu 2004 podpořil Bush civilní svazky párů stejného pohlaví.\n\nV r. 2007 vetoval Bush Zákon proti zločinům z nenávisti, který měl zahrnovat homofobně motivované trestné činy do zločinů z nenávisti, a Zákon proti diskriminaci v zaměstnání.\n\nV prosinci 2008 odmítl Bushův úřad podpořit deklaraci Spojených národů proti násilí, harašmentu, diskriminaci, ostrakizaci, stigmatizaci a předsudkům vůči jiným sexuálním orientacím a genderovým identitám.\n\nV rozhovorech po odchodu z úřadu se George W. Bush odmítnul vyjádřit k tématu stejnopohlavního manželství.\n\nObama vyjádřil podporu stejnopohlavnímu manželství už v době, kdy byl prvně zvolen do Senátu státu Illinois v r. 1996. Při svém znovuzvolení do illinoiského Senátu v r. 1998 se od legalizace stejnopohlavního manželství sice distancoval, ale podpořil začlenění sexuální orientace do státních zákonů proti diskriminaci. Během své funkce senátora spolupodporoval návrh novelizující illinoiský zákon o lidských právech (Illinois Human Rights Act) zahrnující ochranu LGBT minority před diskriminací na pracovišti, bydlení a ostatních sférách veřejného života. Taktéž podporoval illinoiský zákon proti genderovému násilí.\n\nVe své kandidatuře na post senátora USA v r. 2004 a prezidenta USA v r. 2008 podporoval Obama civilní svazky, ale ne stejnopohlavní manželství. Zastával sice názor, že by stejnopohlavním párům měla být přiznána veškerá práva a povinnosti vyplývající z manželství, ale že by otázka přímé legalizace manželství měla být řešená stát od státu.\n\nJako senátor Obama spolupodpořil Zákon proti diskriminaci v zaměstnání, Zákon proti zločinům z nenávisti, Zákon o rovném zdaňování partnerů a zdravotních benefitech a Zákon o včasné léčbě HIV.\n\nVe své 109. Kongresu USA obdržel Obama skóre 89 % v Human Rights Campaign.\n\nV r. 2006 Obama hlasoval proti federálnímu manželskému zákonu FMA, jehož účelem byla definice manželství jako svazku jednoho muže a jedné ženy v Ústavě Spojených států amerických.\n\nV r. 2007 odsoudil přijatý Zákon o ochraně manželství DOMA z r. 1998 a vnitřní politiku armády Don't ask, don't tell a podporoval jejich zrušení. Taktéž řekl, že homosexualita není volbou, a že podporuje plná adopční práva pro homosexuální páry, a že pokud se stane americkým prezidentem, že rozšíří tisíc federálních práv manželů na civilní svazky. Dále podpořil Kennedyho novelu Zákona o rozpočtu státu na r. 2008, díky níž se posílila státní ochrana obětí homofobních a transfobních zločinů z nenávisti, boj s HIV/AIDS iniciovaný Tomem Lantosem a Henrym J. Hydem a Zákon o boji s tuberkulózou a malárií.\n\nVe své prezidentské kampani z r. 2008 se vymezil proti Návrhu 8 \"(Proposition 8)\" dodatku kalifornské ústavy zakazující stejnopohlavní manželství a listopadovému referendu na Floridě. Za to se ale v rozhovoru z r. 2008 vyjádřil na podporu manželství mezi mužem a ženou a proti gay sňatkům. Ve 110. Kongresu USA získal Obama od Human Rights Campaign 94 %. V prezidentských volbách r. 2008 dostal Obama podporu od následujících LGBT organizací: Houston GLBT Political Caucus Human Rights Campaign a National Stonewall Democrats.\n\nPrezident Barack Obama zaujímal vůči LGBT právům velmi vstřícný postoj. V r. 2009 zrušil jeho úřad Bushovu politiku a USA podepsaly deklaraci OSN usilující o globální deklaraci homosexuality. V červnu 2009 se Obama stal prvním americkým prezidentem, který přiznal měsici červnu status měsíce LGBT hrdosti; prezident Clinton uznal měsíc červen jako měsíc Gay a lesbické hrdosti. Obama tak učinil i v červnu 2010, červnu 2011, červnu 2012, červnu 2013, červnu 2014 a červnu 2015.\n\n17. června 2009 vydal prezident Obama nařízení, které garantuje homosexuálním partnerům federálních zaměstnanců nárok na jisté benefity. Nařízení nezahrnuje plné krytí zdravotních výdajů. 28. října 2009 podepsal Obama Zákon proti zločinům z nenávisti, který začleňuje sexuální orientaci, pohlaví, genderovou identitu a postižení do federálního zákona proti zločinům z nenávisti.\n\nV říjnu 2009 nominoval jmenoval otevřeně homosexuální ženu Sharon Lubinskiovou do pozice maršála minnesotského distriktu.\n\n4. ledna 2010 jmenoval Amandu Simpsonovou do čela starší technické poradykně Ministerstva obchodu, čímž z ní učinil první otevřeně transgender osobu nominovanou americkým prezidentem na post vládní pracovnice. Žádný jiný prezident nesvěřil gayům a lesbám tolik úřednických míst jako Barrack Obama.\n\nNa začátku roku 2010 začlenil Obamův úřad genderovou identitu do diskriminačních důvodů v rámci pole působnosti Komise pro rovné pracovní příležitosti \"(Equal Employment Opportunity Commission EEOC)\". 15. dubna 2010 vydal Obama prezidentské nařízení Ministerstvu zdravotnictví, které zavázalo zdravotnická zařízení umožňovat homosexuálním občanům navštěvovat své protějšky v nemocnicích, být informováni o jejich zdravotním stavu a zastupovat je v medicínských záležitostech. V červnu 2010 rozšířil působnost Zákona o péči o rodinné příslušníky \"(Family Medical Leave Act)\" na zaměstnance, kteří pečují o děti svých stejnopohlavních partnerů. 22. prosince 2010 podepsal Obama Zákon o zrušení politiky Don't ask, don't tell \"(Don't ask, don't tell Repeal Act of 2010)\".\n\n23. února 2011 nařídil Obama Ministerstvu spravedlnosti přestat uplatňovat Zákon o ochraně manželství před soudem.\n\nV březnu 2011 vydaly Spojené státy nezávaznou deklaraci na podporu gay práv, kterou následně podpořilo více než 80 zemí OSN. V červnu 2011 poprvé podpořila OSN práva gayů, leseb a translidí po přijetí rezoluce navržené Spojenými státy.\n\n18. srpna 2011 oznámil Obamův úřad, že by se měla zastavit deportaci ilegálních přistěhovalců, kteří nejsou v souladu se standardy národní nebo veřejné bezpečnosti. Pod termínem \"rodina\" myslel Bílý dům i partnery gayů, leseb a bisexuálů.\n\n30. září 2011 vydalo Ministerstvo obrany nové směrnice, které umožnily vojenským kaplanům oddávat homosexuální páry, ať už v armádě či mimo ní, ve státech, které takové svatby umožňují.\n5. prosince 2011 vydal Bílý dům oficiální prohlášení, že Spojené státy využíjí všech prostředků americké diplomacie, včetně vlivu jejich zahraniční pomoci, na celosvětovou podporu LGBT práv.\n\nV březnu a dubnu 2012 vyjádřil Obama nesouhlas s přijetím ústavního zákazu stejnopohlavního manželství v Severní Karolíně a Minnesotě.\n\n3. května 2012 povolil Federální úřad věznic začlenit zástupce LGBT do programu diverzity na všech 120 věznicích operujících ve Spojených státech.\n\n9. května 2012 podpořil Obama veřejně stejnopohlavní manželství, čím se stal prvním americkým prezidentem, který tak učinil. Na tiskové konferenci řekl následující:\nV nadcházejících prezidentských volbách získal Obama podporu následujících LGBT organizací: Equal Rights Washington, Fair Wisconsin, Gay-Straight Alliance, Human Rights Campaing a National Stonewall Democrats. The American Civil Liberties Union (ACLU) ohodnostila Obamovo prezidentování 100 % ve věci gayů a leseb v armádě a 75 % ve věci práva na sňatek.\n\n7. ledna 2013 se Pentagon usnesl na vyplacení odškodného všem členům armády, kteří byli vyloučeni za trvání politiky \"Don't ak, don't tell.\"\n\nPři svém druhém inauguračním projevu 21. ledna 2013 volal Obama po plné rovnoprávnosti: \"Naše cesta ještě není kompletní, a ani nebude, dokud se nezačně s našimi gay bratry a sestrami před zákonem zacházet jako s každým jiným, a dokud se láska, kterou považujeme za rovnoprávnou, jí doopravdy nestane.\" Jedná se o historicky první zmínku práv gayů a leseb, jakož i užití slova \"gay\", při takové příležitosti.\n\n1. března 2013 se Obama vyjádřil ke kauze \"Hollingsworth vs. Perry\" řešené před Nejvyšším soudem USA. Předmětem jednání byl kalifornský Návrh č. 8. Když se vás Nejvyšší soud ptá, co si myslíte o kalifornském zákonu, který neobsahuje žádný racionální důvod pro diskriminaci homosexuálních párů, vyjma faktu, že se jedná o dvojice stejného pohlaví, pak pokud jsme já, Nejvyšší soud, můj generální prokurátora nebo generální advokát tázáni, zda si myslíme, že se jedná o ústavní problém, cítím se povinen pro odboro nás všech odpovědět \"ne\",\" pronesl Obama. Administrativa zaujímá pozici, že by Nejvyšší soud měl kalifornský zákaz podrobit přísné kontrole právních expertů, kteří sami posoudí, zda je oprávněný.\n\n8. srpna 2013 kritizoval Obama ruský anti-gay zákon.\n\n26. prosince 2013 podepsal Obama zákon o rozpočtu národní obrany pro rok 2014, jehož součástí bylo i zrušení konsensuální sodomie ve vojenském právu.\n\n16. února 2014 kritizoval Obama ugandský anti-gay zákon.\n\n28. února 2014 podpořil Obama veto arizonské guvernérky Brewerové k zákonu SB 1062.\n\nObama začlenil otevřené gay atlety do olympijské delegace v únoru 2014. Brian Boitano a Caitlin Cahowová (nahradila Billie Jean Kingovou). Učinil tak záměrně za účelem protestu proti ruskému anti-gay zákonu.\n\n21. července 2014 vydal Obama prezidentské nařízení č. 13672 začleňující genderovou identitu mezi chráněné diskriminační důvody v zákonu o federálních civilních pracovnících. Tímto se staly \"sexuální orientace\" a \"genderová identita\" chráněným důvodem na půdě federální vlády.\n\nObama byl zkrizován za setkání s anti-gay ugandským prezidentem Yoweri Museveni na večeri s africkými hlavy státu v srpnu 2014.\n\nPozději v srpnu 2014 natočil Obama překvapivé video při příležitosti zahájení Gay Games v r. 2014.\n\n10. února 2015 vyšla do oběhu kniha Davida Axelroda s názvem \"Believer: My Forty Years in Politics (Věřící: Mých 40 let v politice)\". V knize Axelrod zmínil Obamovu \"lživou\" kampaň v r. 2008, v níž vyjadřoval svoji opozici vůči stejnopohlavnímu manželství z náboženských důvodů. Nemyslím si, že jsem zrovna ta správná osoba, proti níž by se měla vést taková dezinformační kampaň,\" takto na to odpověděl Axelrodovi Obama, po přečtení části o opozici vůči stejnopohlavnímu manželství v knize.\n\nV r. 2015 jmenovaly Spojené státy Randyho Berryho zvláštním pověřencem pro lidská práva LGBT osob.\n\nTaktéž potvrdila v r. 2015 Obamova administrativa otevření genderově-neutrálních toalet v rámci komplexu Bílého domu; toalety se nacházejí ve Eisenhowerově budově vedle Pravého křídla.\n\nTaktéž v r. 2015 odpověděl Obama na petici za zákaz konverzní terapie (inspirována sebevraždou Leelah Alcornové) tak, že se o takový zákaz hodlá zasazovat.\n\nV r. 2015 při příležitosti deklarace měsíce května Národním měsícem pěstounské péče vyřknul Obama slova, která na půdě Bílého domu při proklamaci o adopcích ještě dosud nezazněla. Jejich znění je následující:\"Když se zamyslíme nad tolika dětmi, které hledají domov a zázemí, musíme zvážit všechny kvality potenciálních pečovatelů a zájemci o pěstounství a adopci bez ohledu na rasu, náboženské vyznání, sexuální orientaci, genderovou identitu nebo rodinný stav. I to je důvod, proč usilovně pracujeme na bourání stále existujících bariér, a proč se snažíme rekrutovat, co nejvíc kompetentních náhradních rodičů.\" Tímto se stal prvním americkým prezidentem, který explicitně řekl, že by genderová identita neměla být důvodem diskvalifikování z procesu adopce a pěstounství.\n\n29. října 2015 schválil prezident Obama houstonský Návrh č. 1.\n\n10. listopadu 2015 oznámil Barack Obama oficiálně svoji podporu zákonu o rovnosti (2015).\n\nV červnu 2016 zařadil prezident Obama nový Stonewall National Monument v Greenwich Village, Lower Manhattan, do seznamu Národních kulturních památek a uctil památku Hnutí za práva LGBT.\n\n20. října navrhl prezident Obama Kate Brownovou jako guvernérku Oregonu. 8. listopadu se Kate Brownová stala první otevřeně LGBT guvernérkou. Kate Brownová je bisexuální žena, která přežila sexuální útok. Úřad převzala v r. 2015 z důvodu rezignace. Během svého působení prosadila zákaz konverzní terapie praktikované na mladistvých.\n\nPo volebním vítězství republikánského prezidenta Donalda Trumpa média zaznamenala (statistikami zatím nepodložené) výpovědi lidí o zvýšené poptávce gay a lesbických párů po uzavření sňatků, a to z obav, že by se za jeho prezidentování mohly stejnopohlavní svazky stát opět nelegálními. Dalším uváděným důvodem některých uspíšených sňatků bylo vzdání holdu odcházejícímu prezidentu Obamovi. V den Trumpovy inaugurace do úřadu byly z webových stránek Bílého domu smazány některé stránky o LGBT tématech, stejně jako zmínky o klimatické změně a některých dalších tématech.\n\nDemokratická strana odmítala ve své národní platformě Zákon o ochraně manželství a podporovala \"rovná práva a povinnosti, jakož i rovnou právní ochranu\" pro stejnopohlavní páry. Taktéž přímo podporovala stejnopohlavní manželství.\n\nPodpora rozhodnutí Nejvyššího soudu o rovnosti manželství,\nPodpora rozsáhlé federální protidiskrimiační politiky pro LGBT Američany v bydlení, zaměstnání, veřejném ubytování, bankovních a pojišťovních službách, vzdělávání a federálním financování. Podpora začlenění LGBT osob do zákonů proti pohlavní diskriminaci, Odmítání anti-LGBT státních zákonů, včetně anti-transgender legislativy,\nPodpora boje s bezdomovectvím mladistvých,\nPodpora politiky na podporu lepších vzdělávacích podmínek pro LGBT studenty,\nPodpora LGBT seniorů,\nPodpora přístupu translidí ke zdravotním službám,\nKonec s homofobním a transfobním násilí a veškerou anti-LGBT nenávistí,\nPodpora duševního zdraví \"Rovné podmínky pro LGBT veterány, včetně aktivního přezkumu a vyzdvihování činů veteránů vyloučených z armády pro jejich sexuální orientaci.\"\n\n\"Demokraté věří, že LGBT práva jsou lidská práva, a že by Zahraniční politika USA měla spočívat v globálním rozšiřování rovných podmínek a příležitosti pro všechny osoby, aby mohly žít v důstojnosti, bezpečí a respektu bez ohledu na to, koho milují.\"\n\n\"Demokraté věří, že je generace bez AIDS na dosah. Ale dnes ještě mnoho Američanů žije s HIV statusem a je bez přístupu ke kvalitní péči, přičemž každoročně přibývají noví nakažení. I to je důvod, proč začleňujeme do našeho programu Národní HIV/AIDS strategii; podpora výzkumu ze strany Národního institutu pro zdraví; minimální ceny medikamentů pro infikované virem HIV/AIDS; reforma HIV trestních zákonů; a expanzi přístupu k programům prevnce HIV, zejména pro rizikové skupiny. V zahraničí budeme pokračovat s naším prezidentským programem boje s AIDS a rozsáhlým financováním strategie prevence a léčby HIV/AIDS na globální úrovni. Demokraté budou vždy osoby žijící s touto nemocí chránit před stigmatizací a diskriminací.\"\n\nRepublikánská strana odmítá ve své platformě z r. 2012 jakékoli uznávání stejnopohlavních svazků, podporuje zákaz stejnopohlavního manželství prostřednictvím federální změny ústavy spolu se státními ústavními zákazy stejnopohlavního manželství a Zákonem o ochraně manželství. Nicméně i tak se mezi neúspěšnými nominovanými prezidentskými kandidáty za Republikánskou stranu v r. 2012 stal Fred Karger, první otevřeně homosexuální republikánský kandidát na prezidenta USA.\n\nOdmítnutí stejnopohlavního manželství,\nOdmínutí zákazu konverzní terapie praktikované na mladistvých,\nOdmítnutí práv translidí,\nOdmítnutí ochrany, Odmítnutí ochrany LGBT komunity v rámci politiky boje s pohlavní diskriminací, Podpora legislativy na ochranu diskriminace LGBT lidí (\"První dodatek Ústavy\"/Náboženská svoboda\")\n\nLibertariánská strana zaujímá ve vztahu k agendě LGBT práv čistě liberatariánský postoj, včetně podpory manželské rovnosti, a to už od r. 1971. Mimo jiné se i aktivně snaží o zrušení veškerých zákazů stejnopohlavního manželství a odmítá jakékoli jeho zákonné definice.\n\nV r. 1972 se John Hospers stal prvním otevřeným homosexuálním libertariánem, který kandidoval na post prezidenta Spojených států.\n\nStrana zelených deklarovala svoji přízeň zlepšování LGBT práv ve svém inauguračních programu v r. 2000.\n\nNeformální koalice Stran zelených, která existovala v USA v letech 1983-2000, se však také podílela na zpomalení rozvoje LGBT práv.\n\nStátoprávní strana odmítá jakákoli práva sexuálních menšin, včetně legálního konsensuálního stejnopohlavního sexuálního styku. Strana je silně konzervativní a má sklony ke křesťanskému rekonstruktismu, včetně spolupráce s konzervativními křesťanskými církvemi. Opírá se o ideologii paleokonzervatismu.\n\nAčkoliv hodně amerických socialistických a komunistických politických stran problematiku spíše přehlíží, vznikají nové iniciativy práva LGBT podporující. Socalisté mají také více přívětivý přístup k právům jiných genderových identit než ostatní strany.\n\nAčkoliv hodně amerických socialistických a komunistických politických stran problematiku spíše přehlíží, vznikají nové iniciativy práva LGBT podporující. Socalistická strana byla první stranou, která nominovala otevřeně homosexuálního muže Davida McReynoldse do prezidentské kandidatury v r. 1980. Socalisté mají také více přívětivý přístup k právům jiných genderových identit než ostatní viditelnější strany.\n\nNíže uvedená tabulka je zjednodušená pro účely srovnání ostatních článků o LGBT právech na Wikipedii.\n\n\n\n"}
{"id": "1132851", "url": "https://cs.wikipedia.org/wiki?curid=1132851", "title": "Přebor Jihomoravského kraje 2008/09", "text": "Přebor Jihomoravského kraje 2008/09\n\nV soubojích 49. ročníku Přeboru Jihomoravského kraje 2008/09 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 9. srpna 2008 kompletním 1. kolem a skončil v neděli 14. června 2009 zbývajícími dvěma utkáními 29. kola (30. kolo bylo předehráno již ve středu 6. května 2009).\n\n\nNejlepším střelcem se stal Petr Malata, který Rosicím pomohl k postupu 29 góly.\n\nZdroj: \nPoznámky:\n\n"}
{"id": "1132856", "url": "https://cs.wikipedia.org/wiki?curid=1132856", "title": "Malý Pravčický kužel", "text": "Malý Pravčický kužel\n\nMalý Pravčický kužel je osamocená pískovcová skalní věž nalézající se nedaleko od známé vyhlídky Pravčické brány v Českém Švýcarsku asi 2,5 km východně od obce Hřensko. Skalní věž je viditelná z placené vyhlídky u Pravčické brány a tvoří jeden ze symbolů národního parku České Švýcarsko.\n\nMalý Pravčický kužel je oblíbený horolezecký terén s celoročně povoleným lezením pro organizované horolezce na základě vyhlášky národního parku – poprvé byl zlezen 27. 8. 1905. Nacházejí se zde trasy až VIII. stupně obtížnosti UIAA.\n"}
{"id": "1132859", "url": "https://cs.wikipedia.org/wiki?curid=1132859", "title": "Betti Alverová", "text": "Betti Alverová\n\nBetti Alverová (23. listopad 1906, Jõgeva – 19. červen 1989, Tartu) byla estonská básnířka. V meziválečném Estonsku byla členkou umělecké skupiny \"Arbujad\".\nJejí otec byl traťmistrem. Začala sice studovat na univerzitě v Tartu, ale studia nedokončila, protože se chtěla věnovat jen literatuře.\n\nPsala nejprve prózu, ale ve třicátých letech zvolila poezii. Velmi se sblížila se skupinou básníků, kteří společně vystoupili ve sborníku \"Arbujad\", což v překladu značí Mágové. (Jejími členy byli Bernard Kangro, Uku Masing, Kersti Merilaas, Mart Raud, August Sang, Heiti Talvik, Paul Viiding). Její poezie tehdy kombinovala romantické prvky se sebeironií, typické bylo buřičství, které však vzápětí parodovalo samo sebe – tak se představila ve své první sbírce \"Tolm ja tuli\" (Prach a oheň) z roku 1936. Druhá sbírka nazvaná \"Elupuu\" (Strom života) však již nevyšla, ač již byla připravená k tisku.\n\nRoku 1937 si Alverová vzala jednoho z členů Arbujadu, básníka Heitiho Talvika. Ten však byl roku 1945 zatčen sovětskou policií a jako nepřítel sovětského režimu deportován na Sibiř. Tam po dvou letech zemřel. Alverová měla od zatčení manžela zákaz publikovat. Ten byl zrušen až v polovině šedesátých let. I poté si však Alverová udržovala odstup od oficiálních uměleckých struktur a její poezie si uchovávala nádech protestu proti režimu.\n\nBěhem zákazu publikování jí vyšla jedna sbírka v estonštině v zahraničí – v roce 1956 ve Stockholmu výbor \"Luuletused ja poeemid\" (Básně a poemy).\n\nPoté, co mohla znovu publikovat doma (sbírka \"Tähetund\" (Hvězdná hodina), 1966), kritika si povšimla, že v průběhu let změnila styl, ubylo romantické stylizace a přibylo vědomí spisovatelské odpovědnosti vůči společnosti (zejm. \"Korralid Emajôes\" (Korály v řece Emajogi, 1986).\n\nČesky vyšel výbor z její poezie pod názvem \"Hrom je můj bratr\" (v překladu Vladimíra Macury).\n"}
{"id": "1132865", "url": "https://cs.wikipedia.org/wiki?curid=1132865", "title": "Křídelní stěna", "text": "Křídelní stěna\n\nKřídelní stěna (dříve německy Flügelwand) je označení pro strmou skalní stěnu o nejvyšší nadmořské výšce 456 m, lemující Gabrielinu stezku vedoucí Pravčickým dolem od Pravčické brány k Mezní Louce v národním parku České Švýcarsko. Křídelní stěna se nalézá asi 4 km východně od obce Hřensko. Při zvětrávání pískovce se na povrchu skal vytvořil typický voštinový povrch.\n\nKřídelní stěna je přístupná po červené turistické značce vedoucí po Gabrielině stezce z Hřenska přes Pravčickou bránu do osady Mezní Louka.\n"}
{"id": "1132866", "url": "https://cs.wikipedia.org/wiki?curid=1132866", "title": "Kanton Bogny-sur-Meuse", "text": "Kanton Bogny-sur-Meuse\n\nKanton Bogny-sur-Meuse (fr. \"de Bogny-sur-Meuse\") je francouzský kanton v departementu Ardensko v regionu Grand Est. Tvoří ho 12 obcí. Zřízen byl v roce 2015.\n\n\n"}
{"id": "1132869", "url": "https://cs.wikipedia.org/wiki?curid=1132869", "title": "Erwin Schrott", "text": "Erwin Schrott\n\nErwin Esteban Schrott Baladon (* 21. prosinec 1972 in Montevideo, Uruguay) je uruguayský basbarytonista. Od roku 2010 má také občanství Španělského království.\n\nErwin Schrott se narodil v montevidejské čtvrti La Comercial do dělnické rodiny s německými kořeny.. Ve 22 letech debutoval v Montevideo v roli Rouchera v Giordanově opeře \"Andrea Chénier\" a brzy poté již zpíval hlavní role v Teatro Municipal v Santiago de Chile, mj. role Timura v \"Turandot,\" Sparafucileho v \"Rigolettovi\" či Ramphise v \"Aidě\". V Royal Opera House Covent Garden zpíval titulní roli v Mozartově \"Figarově svatbě\". \n\nV roce 1999 se proslavil celosvětově, když získal 1. cenu publika i poroty na soutěži Operalia.\n\nZpěvák je pravidelným hostem velkých operních scén: např. Wiener Staatsoper, Los Angeles Opera, Metropolitní opeře New York, Royal Opera House London, Teatro San Carlo Napoli, Opernhaus Zürich, nebo milánské Scale, Opéra national de Paris (kde v červnu 2011 ztvárnil roli Figara v Mozartově \" Figarově svatbě\"). V Salzburku debutoval v roce 2008 na Salcburském festivalu po boku Dorothey Röschmann, Jekatěriny Siuriny, Matthewa Polenzaniho a Annette Daschové, jako Leporello v Mozartově \"Donu Giovannim\".\n\nSchrott byl do roku 2013 životním partnerem ruské sopranistky Anny Netrebko. 5. září 2008 se jim narodil syn, jemuž dali jméno „Tiago Aruã“. „Tiago“ je starší španělská podoba jména „Jakub“. Druhé jméno „Aruã“ pochází z  jazyka kmene Charrúa a znamená „drahý“ a „milý“. Schrott má ještě dceru Laru (* 1998) z předchozího vztahu.\n\n"}
{"id": "1132870", "url": "https://cs.wikipedia.org/wiki?curid=1132870", "title": "Žumen", "text": "Žumen\n\nŽumen (\"Cissus\") je rod rostlin z čeledi révovité. Jsou to úponkaté liány s jednoduchými nebo složenými listy a drobnými, většinou zelenými nebo červenými květy. Rod zahrnuje asi 320 druhů a je rozšířen v tropech celého světa. Některé druhy jsou pěstovány jako pokojové rostliny, jiné mají využití v medicíně či potravinářství.\n\nŽumeny jsou dřevnaté nebo polodřevnaté liány s úponky. Kořeny jsou často hlízovité. Některé druhy mají dužnaté, článkované stonky (např. \"Cissus quadrangularis\", \"C. hexangularis\", \"C. subaphylla\"). Listy jsou jednoduché nebo dlanitě složené, často zubaté nebo laločnaté. Palisty jsou párové a brzy opadavé. Úponky jsou jednoduché nebo rozdvojené, řidčeji hroznovitě rozvětvené. Rostliny jsou jednodomé nebo mnohomanželné. Květenstvím je okolíkovitý nebo chocholíkovitý vrcholík či složený vidlan, vyrůstající naproti listovému řapíku (někdy květenství vyhlíží jako úžlabní). Květy jsou drobné, pravidelné, čtyřčetné, stopkaté, nejčastěji zelené nebo červené. Kalich je miskovitý, lysý. Korunní lístky jsou volné a opadávají jednotlivě. Květní terč je dobře vyvinutý, na okraji zvlněný nebo lehce čtyřlaločný. Tyčinky jsou 4 a vyrůstají z báze terče. Semeník je srostlý ze 2 plodolistů a obsahují 2 komůrky. V každém plodolistu jsou 2 vajíčka. Čnělka je zřetelná a nese nedělenou nebo dvoulaločnou bliznu. Bobule jsou elipsoidní nebo vejcovité a obsahují nejčastěji jediné semeno, řidčeji 2 až 4.\n\nRod žumen zahrnuje asi 320 druhů. Je to největší rod čeledi révovité, rozšířený v tropech celého světa. Centrum druhové diverzity je v Africe, kde roste asi 135 druhů. V Asii se vyskytuje 85 druhů, v tropické Americe 65, v Austrálii 12. Některé druhy rostou i v subtropech, druh \"Cissus striata\" přesahuje v Jižní Americe až do Patagonie a jižního Chile.\n\nRod \"Cissus\" byl v minulosti někdy slučován s rodem \"Cyphostemma\". Molekulární výzkumy však blízkou příbuznost nepotvrdily.\n\nVe fylogenetické studii, vydané v roce 2013, bylo potvrzeno, že rod \"Cissus\" v klasickém pojetí je polyfyletický. Některé americké, australské a novoguinejské druhy tohoto rodu náležejí do 2 jiných příbuzných vývojových větví a v jejich taxonomii dojde následně ke změnám, zatímco asijské a africké druhy zůstávají vesměs beze změny. První takovou skupinu tvoří americké druhy \"Cissus striata\", \"C. granulosa\" a \"C. simsiana\", které jsou nejblíže příbuzné rodům \"Clematicissus\" a \"Rhoicissus\". Do druhé skupiny náležejí některé australské druhy (\"Cissus antarctica\", \"C. hypoglauca\" a několik dalších), americký \"C. trianae\" a několik novoguinejských druhů.\n\nV taxonomii některých známějších druhů tohoto rodu rovněž došlo ke změnám. \"Cissus rhomblifolia\" (žumen routolistý) je uváděn pod názvem \"Cissus alata\", \"Cissus discolor\" jako \"Cissus javana\".\n\nNěkteré druhy žumenů jsou pěstovány jako pokojové rostliny, zejména žumen routolistý (\"Cissus alata\", syn. \"C. rhombifolia\"), pocházející z Jižní Ameriky, žumen jižní (\"Cissus antarctica\") z východní Austrálie, \"Cissus javana\" (syn. \"C. discolor\") z Indonésie, \"Cissus rotundifolia\" z východní Afriky a \"Cissus striata\" z Chile.\nDruh \"Cissus verticillata\" je znám jako rostlinný inzulin, má protizánětlivé a antidiabetické působení a je široce využíván v přírodní medicíně. V domorodé medicíně jsou používány i četné jiné druhy žumenů. Některé druhy jsou též pěstovány pro jedlé plody. Plody jihoamerickédo žumenu \"Cissus erosa\" jsou jedlé, extrakt ze stonků se používá jako srážedlo (koagulant) kaučukovníkového latexu. Z afrického druhu \"Cissus populnea\" se získává potravinářská guma, používaná k zahušťování potravin, léčiv i nátěrových hmot.\n\nNěkteré druhy žumenu jsou invazní rostliny, např. \"Cissus nodosa\" na Tichomořských ostrovech a \"Cissus verticillata\" (syn. \"C. sycioides\") na Havaji a v Texasu.\n\n\n \n"}
{"id": "1132872", "url": "https://cs.wikipedia.org/wiki?curid=1132872", "title": "Kamenný kříž u Stonáče", "text": "Kamenný kříž u Stonáče\n\nKamenný kříž u Stonáče je volně stojící kamenný krucifix v obci Bílany, která je místní částí města Kroměříž.\n\nKříž s chronogramem z roku 1831 se nachází v jihozápadní části katastru obce Bílany na pozemku p.č.1409 v lokalitě přírodní památky u potoka Stonáč na náspu zvaném \"Válek\". Je chráněn jako nemovitá Kulturní památka České republiky pod číslem 101316. V MonumNetu uváděná datace 1777 byla zřejmě odhadována před restaurací – po restauraci je chronogram v nápisu jednoznačný a odpovídá i historické skutečnosti o průběhu pandemie cholery v Evropě a Severní Americe v letech 1829–1851. Již v dřívějších dobách stával na tomto místě dřevěný kříž zelené barvy.\n\nNa dvoustupňové základně je umístěn novodobý hranolový podstavec s prolomenými rohy a čtvercovými rámy ukončený odstupňovanou římsou. Dřík se stlačenými volutovými křídly po stranách a s vpadlými zrcadly na čelní straně je ukončen římsou a žlábkováním. Z profilované patky vyrůstá kříž s rameny ukončenými trojlisty. Ukřižovaný je s bederní rouškou uvázanou k levému boku s hlavou mírně skloněnou k pravému rameni a s trnovou korunou na hlavě.\n\nNápis s chronogramem na čelní straně hranolového dříku po restaurování: \nCrVX haeC IesV ChrIstI CIVItatIs aCCoLas ChoLerae Monet. \nKříž tento Ježíše Krista zvěčnil občan na paměť cholery 1831. \nNápis na zadní straně hranolového dříku: \nPOSUIT FRANCIS PIPPAL NEGOTIAT FERRAP MDCCCXXXII \nPostavil František Pípal obchodník s železem 1832. \nNápis na zadní straně novodobého podstavce: \nVěnovali občané obce Bílany v r. 1959 \nPodle Františka Václava Peřinky zuřila v roce 1831 v kroměřížské farnosti cholera. Město Kroměříž dalo kus pole na cholerový hřbitov, který byl posvěcen a pochováno na něm bylo 106 lidí. Obchodník s železem František Pípal postavil na něm na vlastní útraty úhledný kamenný kříž, na jehož udržování uložil na faře při kostele Panny Marie 40 zl. stř.\n\nToto cholerové pohřebiště stávalo naproti starého hřbitova na kotojedské cestě v místech, kde dnes stojí Středisko volného času mládeže Šipka.\nFrantišek Pípal si vzal za ženu Terezii, jedinou dceru a dědičku Jiřího Rösnera obchodníka s železem v Kroměříži. Bydleli v domě U Zlatého kohouta vedle měšťanského domu u radnice na Velkém náměstí v centru Kroměříže.\n\nPikantní na novodobém umístění kamenného kříže v roce 1959 z depozitu v Květné zahradě (kam byl přemístěn z cholerového hřbitova v Kroměříži a odtud ke Stonáči) je dochovaný protokol o sporu kroměřížských měšťanů Jiřího Rösnera a jeho zetě Františka Pípala s obcí Bílany z roku 1810. Jiří Rösner zřídil si po celé délce svého břehu u tzv. jezera taras z vrbových kůlů a prutů, aby chránil svou louku proti vodě. Tím ale způsobil zakřivení příkopu, jež při povodni bude překážkou proudu a způsobí záplavu bílanských pastvin. Pan Rösner uznal námitky deputantů z Bílan a uvolil se k vyrovnání zakřivení tarasu. Zajímavá je i skutečnost, že v roce 1831 v obci Bílany „postavené uprostřed bažin nezemřel na choleru nikdo, zato v Břestě, kde nebylo močálů, lidé velmi mřeli“. Cholera byla v Bílanech zaznamenána ve válce prusko-rakouské v roce 1866, kdy si vyžádala 37 obětí.\n\nV roce 2015 byl kříž z čelní i zadní strany poškozen neznámým sprejerem a Kroměřížské technické služby, s.r.o. musely zajistit restaurátorský zásah.\n"}
{"id": "1132874", "url": "https://cs.wikipedia.org/wiki?curid=1132874", "title": "Bohuš Lauda", "text": "Bohuš Lauda\n\nBohuš Lauda (* , Jistebnice – říjen 1918, Sambor, Halič) byl český sochař.\n\nVystudoval kamenickou školu v Hořicích. Za první světové války dělal hrobaře na vojenských hřbitovech.\n\nZemřel na španělskou chřipku.\n\n"}
{"id": "1132879", "url": "https://cs.wikipedia.org/wiki?curid=1132879", "title": "Apremont (Ardennes)", "text": "Apremont (Ardennes)\n\nApremont je francouzská obec v departementu Ardensko v regionu Grand Est. Žije zde obyvatel.\n\nObec leží na jihovýchodě departementu Ardensko u trojmezí departementů Ardensko – Marne – Meuse. \n\n\"Počet obyvatel\" \n"}
{"id": "1132884", "url": "https://cs.wikipedia.org/wiki?curid=1132884", "title": "Dominium mundi", "text": "Dominium mundi\n\nDominium mundi („\"Světovláda\"“) je označení myšlenky univerzální říše, která se objevila ve středověku. Myšlenka byla inspirována vzorem starého Římského imperia, přičemž plán předpokládal uznání jediné nejvyšší společné autority. Realizace plánu by znamenala značné mocensko-politické a duchovní rozšíření císařské a církevní moci, představovanou Svatou říší římskou a Římskokatolickou církví, respektive jejich legitmními hlavami - císařem a papežem.\n\nMyšlenka spojení obou velmocí (církev a císařství) s ideou císaře coby \"duchovního imperátora\" vznikla ve 4. století, jako reakce na prohlášení Konstantinopole \"druhým Římem\".\n\n\n"}
{"id": "1132887", "url": "https://cs.wikipedia.org/wiki?curid=1132887", "title": "Apremont", "text": "Apremont\n\nApremont je název nebo součást názvu více obcí ve Francii:\n\n"}
{"id": "1132888", "url": "https://cs.wikipedia.org/wiki?curid=1132888", "title": "Awamori", "text": "Awamori\n\nAwamori (泡盛) je alkoholický nápoj z rýže, vyráběný na japonském ostrově Okinawa. Na rozdíl od sake prochází destilací, obsah alkoholu se pohybuje mezi 25 až 43 procenty. Zápara se připravuje ze speciální dlouhozrnné rýže a naočkuje se houbou \"kódži\" (kropidlák rýžový). Ta umožní fermentaci, dodávající nápoji specifickou chuť. Awamori se podává na ledu a se sklenicí vody na zapíjení, někdy se také pije s jasmínovým čajem. \n\nRecept na awamori přivezly na Okinawu obchodní lodě z Thajska v 15. století. Krajovou variantou je \"hanazake\" vyráběné na ostrově Jonaguni, které má obsah alkoholu 60 %. Awamori, které leželo déle než tři roky, bývá nazýváno \"kusu\" (staré) a bývá vyhledáváno pro jemnou chuť. Jako \"habušu\" se označuje druh awamori, do kterého je naložen chřestýšovitý had \"Trimeresurus flavoviridis\".\n\n"}
{"id": "1132891", "url": "https://cs.wikipedia.org/wiki?curid=1132891", "title": "Okres Klagenfurt-venkov", "text": "Okres Klagenfurt-venkov\n\nOkres Klagenfurt-venkov (německy Bezirk Klagenfurt-Land) je správním okresem v rakouské spolkové zemi Korutany. Sídlem okresu je město Klagenfurt am Wörthersee, které však není součástí okresu. V lednu 2015 žilo v okresu 58 662 lidí.\n\nOkres leží v jižní části Korutan. V severozápadní části okresu se rozkládá jezero Wörthersee. Od západu na východ protéká územím řeka Drava (Drau), do níž se ve východní části vlévá řeka Gurk. Na jihu je pohoří Karavanky, na severu pak Vysoké Taury. Rozloha okresu je 765,59 km².\n\nOkresem prochází rakouská dálnice A2 na níž se napojují spolkové silnice B70, B91, B92, B95 a rychlostní silnice S37.\n\nSousedními okresy jsou: Feldkirchen a Sankt Veit an der Glan na severu, Völkermarkt na východě a Villach-venkov (Villach-Land) na západě. Na jihu sousedí se Slovinskem.\n\nOkres je složen z 19 obcí (počet obyvatel ke dni 1. ledna 2015):\n"}
{"id": "1132895", "url": "https://cs.wikipedia.org/wiki?curid=1132895", "title": "Bílek (Nouzov)", "text": "Bílek (Nouzov)\n\nBílek je rybník nacházející se na severu vsi Nouzov v okrese Nymburk. Napájí ho Smíchovský potok, který přitéká z východu. Odtéká na západě a pokračuje do Komárovského rybníka. Rybník je tvaru protáhlé nudle. Na hrázi má šířku 108 metrů. Délka činí asi 660 m. Po jeho hrázi vede asfaltová cesta. Pod hrází se nacházejí sádka. Rybník je součástí ptačí oblasti Rožďalovické rybníky.\n"}
{"id": "1132896", "url": "https://cs.wikipedia.org/wiki?curid=1132896", "title": "Anděl Fest", "text": "Anděl Fest\n\nAnděl Fest je festival dobrovolnických a dobročinných aktivit, který od roku 2014 pořádá v Plzni společnost Plzeň 2015, o.p.s., ve spolupráci s místními partnery v rámci projektu Plzeň – Evropské hlavní město kultury 2015. Cílem festivalu je zviditelnit dobrovolnictví, podpořit místní organizace, které pořádají dobročinné aktivity a stojí o spolupráci s dobrovolníky, a pečovat o veřejný prostor města. Motto festivalu je „Město vytváříme společně“.\n\nPrvní ročník nabídl téměř dvě desítky dobrovolnických aktivit, do kterých se mohla zapojit veřejnost. Jednalo se o úklid veřejných prostranství a úpravy veřejné zeleně, malování podchodů ve městě, natírání laviček a další. Součástí festivalu byla i řada doprovodných akci – Trh neziskových organizací, předávání dobrovolnických cen Křesadlo, dny otevřených dveří v neziskových organizacích či benefiční koncert.\n\nPřichystáno 13 dobrovolnických aktivit, do kterých se může zapojit veřejnost a pomoci pečovat o veřejný prostor Plzně. Součástí je mezinárodní konference Dobrovolnictví v kultuře, Trh neziskových organizací, předávání dobrovolnických cen Křesadlo a řada doprovodných akcí. \n\n\n"}
{"id": "1132900", "url": "https://cs.wikipedia.org/wiki?curid=1132900", "title": "Jakubský rybník", "text": "Jakubský rybník\n\nJakubský rybník se nachází na Štítarském potoce v katastru obce Záhornice v okrese Nymburk. Má podlouhlý zvlněný tvar. Štítarský potok ho napájí od jihovýchodu. Hráz je orientována severozápadním směrem a navazuje na Pustý rybník. Šířka u hráze je asi 309 m, délka 2,5 km. Na břehu rybníka se nachází ves Poušť, jinak je rybník obklopen lesem. Pod hrází se nachází bývalý Jakubský mlýn, roubená stavení a novější vybydlená stavba. Na hrází je též silnice spojující Záhornice a vsi západně od rybníka. Dále se na břehu nachází sila pro krmení ryb a nedaleko též vlaková zastávka Činěves trati 062. Jakubský rybník je součástí ptačí oblasti Rožďalovické rybníky.\n"}
{"id": "1132902", "url": "https://cs.wikipedia.org/wiki?curid=1132902", "title": "Maria Konopnicka", "text": "Maria Konopnicka\n\nMaria Konopnicka rozená Wasiłowska (23. května 1842, Suwałki, tehdy Rusko – 8. října 1910, Lvov, tehdy Rakousko-Uhersko) byla polská spisovatelka. Psala také pod pseudonymem Jan Sawa.\n\nV roce 1849, když bylo Marii sedm let, se Wasiłowští přestěhovali do Kališe. Jako dítě, po předčasné matčině smrti v roce 1854, byla spolu s pěti sourozenci vychována jejich otcem Józefem Wasiłowskim v duchu katolicismu a polského vlastenectví. V září 1862 se Maria Wasiłowska provdala za o 12 let staršího šlechtice Jaroslawa Konopnického. Brzy se zapojili do Lednového povstání 1863 a museli uprchnout. Rodina Konopnických odjela do Německa a vrátila se až po všeobecné amnestii v roce 1865. Vzhledem k tomu, že jim došly peníze na obživu velké, nyní osmičlenné rodiny, museli roku 1872 prodat své nemovitosti a přestěhovat se poblíž na menší statek. V roce 1877 byla Maria oddělena od svého manžela a přestěhovala se s dětmi do Varšavy, kde pracovala jako spisovatelka a lektorka. Od roku 1881 se Maria Konopnicka také zabývala literární kritikou. Po roce 1890 se kvůli nemocné dceři častěji zdržovala v zahraničí.\n\nV roce 1889 se setkala s malířkou a básnířkou Marií Dulębiankou, se kterou zůstala v hlubokém přátelství. V roce 1902 jí byla u příležitosti 25. výročí její spisovatelské činnosti darována malá farma v Żarnowci u Krosna, kde se nyní na její počest nachází muzeum. 8. září 1903 se Dulębianka přestěhovala spolu s Konopnickou na zámek v Żarnowci, kde měla svůj ateliér. Konopnicka zemřela v roce 1910 ve Lvovském sanatoriu a byla pohřbena na Lyčakovském hřbitově.\n\nKonopnicka debutovala v roce 1875 v časopise \"Kaliszanin\". V následujících letech vydala mnoho básnických sbírek a sérii básnických knih pro děti. Zvláštní uznání, které trvá do dnešních dnů, získala za svou vlasteneckou píseň \"Rota\" (\"Přísaha\"), která byla ve své době nazývána neoficiální druhou národní hymnou Polska. Obecně platí, že Konopnicka je považována za jednou z nejvýznamnějších představitelek polského pozitivismu.\n\n\n\n"}
{"id": "1132903", "url": "https://cs.wikipedia.org/wiki?curid=1132903", "title": "György Kolonics", "text": "György Kolonics\n\nGyörgy Kolonics (24. června 1972, Budapešť, Maďarsko – 15. července 2008, Budapešť) byl maďarský rychlostní kanoista. Dvakrát se stal olympijským vítězem a získal dvě bronzové olympijské medaile.\n\nZemřel v červenci 2008 na zástavu srdce při tréninku na svou pátou olympiádu.\n\n"}
{"id": "1132908", "url": "https://cs.wikipedia.org/wiki?curid=1132908", "title": "Todd Herremans", "text": "Todd Herremans\n\nTodd Herremans (* 13. října 1982 v Ravenně, stát Michigan) je hráč amerického fotbalu nastupující na pozici Guarda za tým Indianapolis Colts v National Football League. Univerzitní fotbal hrál za Saginaw Valley State University, poté byl vybrán ve čtvrtém kole Draftu NFL 2005 týmem Philadelphia Eagles.\n\nHerremans odehrál za Saginaw Valley State University 48 zápasů (40 jako startující hráč) na pozicích levého a pravého Offensive tackla.\n\nPřestože nebyl pozván na \"NFL Scouting Combine\", předvedl své schopnosti pro více jak 24 skautů týmů před Draftem NFL 2005. Server NFLDraftScout.com odhadoval, že by mohl být vybrán v pátém nebo šestém kole. Nakonec byl vybrán ve čtvrtém kole Draftu NFL 2005 týmem Philadelphia Eagles jako 126. hráč celkově. Aby ho získali, rozhodli se Eagles vyměnit právo volby ve čtvrtém kole za práv volby v pátém, šestém a sedmém kole s Green Bay Packers. 13. června 2005 pak Herremans podepsal s Eagles čtyřletou smlouvu.\n\nHerremans začal tréninkový kemp Eagles na pozici levého Offensive tackla, protože startujícímu hráči na této pozici, Trae Thomasovi, vznikla v noze krevní sraženina a byl nucen vynechat téměř celý kemp. Herremans tak na jeho pozici nastoupil do prvních tří přípravných utkání proti Pittsburgh Steelers, Baltimore Ravens a Cincinnati Bengals. Během prvních deset zápasů základní části byl Herremans neaktivní, teprve poté po dalším zranění Thomase se 25. listopadu stal startujícím hráčem. Debut si odbyl ve 12. týdnu proti Green Bay Packers, ale již v utkání patnáctého týdne proti St. Louis Rams si zlomil kotník a sezóna pro něj skončila.\nV sezóně 2006 po odchodu Artise Hickse získal Herremans pozici startujícího levého Guarda, na které následně odehrál všech 16 utkání základní části a dvou zápasů play-off. 30. prosince 2006 pak s Eagles podepsal pětiletý kontrakt za 16,5 milionu dolarů plus 5 milionů bonus za podpis smlouvy, tato smlouva následně platila až do konce sezóny 2013. V posledním utkání základní části se pak posunul na pozici levého Offensive tackla na místo Thomase, protože Eagles již měli zajištěný postup a trenér Andy Reid chtěl šetřit opory. Herremans tak byl součástí Offensive line, která za celou sezónu umožnila soupeřům pouze 28 sacků, nejméně v historii Eagles od roku 1981. V sezóně 2007 odehrál jako levý Guard 15 ze 16 zápasů a pouze v utkání čtrnáctého týdne proti New York Giants byl z disciplinárních důvodů upřednostněn Nick Cole. Během volného týdne se rovněž podrobil artroskopické operaci kolene, která ho zbavila problému s chrupavkou, jenž ho trápil delší čas.\n\nProti Seattle Seahawks 2. listopadu 2008, přestože si ve druhé čtvrtině vykloubil palec, zaznamenal první touchdown kariéry a stal se tak prvním hráčem Offensive line Eagles od roku 1934, kterému se něco takového podařilo. Prvních pět zápasů sezóny 2009 zmeškal kvůli únavové zlomenině levé nohy. Druhý touchdown kariéry zaznamenal 12. prosince 2010 v utkání proti Dallas Cowboys; opustil formaci za stavu 3 a gól, a jako volný zachytil dvouyardovou přihrávku od Quarterbacka Michaela Vicka.\n\nHerremans byl před začátkem sezóny 2011 přesunut na pozici pravého Offensive tackla vzhledem ke zraněním, která utrpěli Winston Justice a nově podepsaný Ryan Harris. Zde odehrál všech šestnáct utkání základní části. 13. března 2012 pak podepsal tříleté prodloužení stávající smlouvy. V 9. týdnu sezóny 2012 si vykloubil kotník a poškodil vazy v pravé noze, což ukončilo jeho sezónu. Po deseti sezóna byl 26. února 2015 Herremans z Eagles propuštěn.\n\n8. března 2015 Herremans podepsal smlouvu s Indianapolis Colts a stal se jejich startujícím pravým Guardem.\n\n"}
{"id": "1132909", "url": "https://cs.wikipedia.org/wiki?curid=1132909", "title": "Kvantová dekoherence", "text": "Kvantová dekoherence\n\nKvantová dekoherence je ztráta koherence v kvantové mechanice. Dochází k ní interakcí s okolím. Gravitační pole ji může také způsobovat. Deterministické interpretace kvantové mechaniky používají tento koncept k vysvětlení pozorovaného kolapsu vlnové funkce. Roku 1952 jej zavedl David Bohm a umožnilo to tak alternativně bez paradoxu vysvětlit myšlenkový experiment zvaný Schrödingerova kočka.\n\n"}
{"id": "1132910", "url": "https://cs.wikipedia.org/wiki?curid=1132910", "title": "Velký bazar", "text": "Velký bazar\n\nVelký bazar (\"Le Grand Bazar\") je francouzská filmová komedie se skupinou Les Charlots, kterou natočil roku 1973 Claude Zidi.\n\nLes Charlots hrají čtveřici mladíků, kteří se zajímají hlavně o motorky a děvčata, ale žádnou práci si kvůli své ztřeštěnosti nedokáží udržet. Scházejí se v bistru spojeném s obchůdkem, které patří jejich staršímu kamarádovi Émilovi. Jednoho dne vyroste v sousedství velký supermarket, který přetáhne všem místním drobným živnostníkům zákazníky. Les Charlots se rozhodnou pomstít tím, že různými rafinovanými způsoby kradou v supermarketu zboží a prodávají ho za výhodné ceny v Émilově hokynářství.\n\n\nFilm se natáčel na předměstích Paříže Meudon-la-Forêt a Clamart a v supermarketu Euromarché v Athis-Mons.\n\n"}
{"id": "1132911", "url": "https://cs.wikipedia.org/wiki?curid=1132911", "title": "Baltské fotbalové mistrovství", "text": "Baltské fotbalové mistrovství\n\nBaltské fotbalové mistrovství (\"německy: Baltische Fußballmeisterschaft\") byla nejvyšší fotbalová soutěž pořádající se na území pruských provincií Východní Prusko a Horní Prusko, a v Pomořansku.\n\nNěmecký fotbal byl od počátků organizován do jednotlivých regionálních svazů, které měli své vlastní soutěže. Ty existovaly ještě před vznikem prvního německého celostátního mistrovství v roce 1903. Právě vítězové (později i vicemistři) různých regionálních soutěží postupovaly do celostátní soutěže, která trvala necelý měsíc, v níž se pak kluby utkaly vyřazovacím způsobem. Zde je seznam regionálních soutěží až do jejich zrušení nacistickou stranou v roce 1933:\n\n"}
{"id": "1132912", "url": "https://cs.wikipedia.org/wiki?curid=1132912", "title": "Poslední kojot", "text": "Poslední kojot\n\nPoslední kojot je v pořadí čtvrtý román amerického spisovatele detektivních knih Michaela Connellyho s losangeleským detektivem Hieronymem \"Harrym\" Boschem v hlavní roli. V originále byl vydán v roce 1995 a v roce 1996 získal ocenění Dilys, které uděluje asociace Independent Mystery Booksellers.\n\nLosangeleský detektiv Harry Bosch několikrát zahlédne osamělého kojota blízko svého domu v horách nedaleko Los Angeles. Kojot se mu pak objevuje v jeho snech. Zmíní se o tom na psychiatrických sezeních, na které dochází v rámci policejního oddělení. Psycholožka si tuto skutečnost vysvětluje tak, že Bosch věří, že na policejním oddělení už neslouží mnoho takových policistů jako je on, a má pocit, že jeho existence je ohrožena, stejně jako existence tohoto kojota.\n\nProtože byl Bosch při své práci zapleten do incidentu se střelbou, ocitl se na nucené dovolené. Dříve než se bude moci vrátit do práce, musí navštěvovat terapeutická sezení. Při nich se musí o tomto incidentu a o sobě samotném bavit s policejní psycholožkou, Carmen Hinojosovou. Navíc se Bosch před třemi týdny rozešel se svou přítelkyní Sylvií Mooreovou. Carmen požádá Bosche, aby jí popsal své životní poslání. Harry se rozhodne, že jeho životním posláním je vyšetřování smrti své matky, která byla prostitutkou a byla uškrcena, když Harrymu bylo dvanáct. V policejním archívu si opatří složku této vraždy a začne procházet znovu celý případ. Nejprve se vydá navštívit Meredith Romanovou, prostitutku, která byla nejlepší přítelkyní jeho matky. Podaří se mu od ní získat zajímavou informaci, kterou Meredith tehdy policii nesdělila, a to že v tu noc kdy k vraždě došlo se jeho matka chystala jít na schůzku s Arno Conklinem do Hancock Parku. S pomocí nového reportéra Los Angeles Times začíná Bosch prošetřovat Foxe, Conklina a Conklinova tehdejšího blízkého spolupracovníka Mittela. Zjišťuje, že Fox byl zabit při roznášení letáků pro Conklinovu volební kampaň, když ho srazilo auto, které následně ujelo. Conklin v té době kandidoval na okresního návladního. Od jednoho starého přítele na policii také zjistí, že Mittel je nyní úspěšným právníkem a pomáhá organizovat a financovat volební kampaně. Momentálně pomáhá počítačovému magnátovi Robertovi Shepardovi s kandidaturou do senátu. Harryho napadne zajet se podívat na Shepardův dům a náhodou se ocitne na večírku na podporu jeho kandidatury. Zde potká Mittela a jednoho z obsluhujících na večírku požádá, aby Mittelovi předal obálku. Při tom se představí jménem svého šéfa Poundse. Harry do obálky vloží kopii novinového článku o Foxově smrti a zakroužkuje jména Conklin, Mittel a Fox. Pod článek napíše: „Díky čemu získal Johnny svou práci?“ Harry zjistí, že z původních vyšetřovatelů tohoto případů zůstal naživu již jen jediný a šeky s penzí si nechává zasílat do poštovní schránky na Floridě. Nasedne tedy do letadla, aby si promluvil Jakem McKittrickem, detektivem ve výslužbě. Od něj zjistí, že hned na začátku vyšetřování byl jeho partner Eno zavolán do kanceláře okresního návladního a bylo mu zde řečeno, že Fox s tou vraždou nemá nic společného, a policejní oddělení by jej nemělo obtěžovat s vyšetřováním. Jedinou možností bylo vyslechnout jej v Conklinově kanceláři. Po tomto výslechu však vyšetřování skončilo ve slepé uličce a případ nebyl nikdy vyřešen.\n\nAby se dostal do střežené komunity, ve které McKittrick žije, předstírá Bosch, že zde má zájem o koupi domu a absolvuje krátkou prohlídku domu. Po odchodu od McKittricka se do domu ještě vrátí a nakonec prožije krátký milostný románek s majitelkou domu, Jasmine Corianovou. Na Floridě stráví u Jasmine jeden den navíc a navzájem si v posteli odhalí některá svá osobní tajemství. Po cestě zpátky do Los Angeles se zastaví v Las Vegas aby navštívil vdovu po druhém detektivovi, který vyšetřoval vraždu jeho matky. Této ženě je již devadesát jedna let a je invalidní. Boschovi se však podaří přemluvit její sestru, která se o ní stará, k tomu aby si mohl odnést některé Enovy staré složky. Z těchto složek zjistí, že Eno dostával každý týden 1000 dolarů od uměle vytvořené společnosti a to počínaje rok po vraždě jeho matky. Také zjistí, že představiteli této společnosti byli Eno, Gordon Mittel a Arno Conklin. Když se vrátí do Los Angeles tak na něj doma čekají čtyři policisté Losangeleského policejního oddělení. Zatímco byl na Floridě, jeho šéf Harvey Pounds byl nalezen mrtvý se známkami mučení v kufru svého auta. Bosch je odveden na policejní oddělení v Parker Center k výslechu. Harry si uvědomí, že Pounds byl pravděpodobně zabit proto, že na večirku pro podporu Shepardovy kampaně použil Poundsovo jméno když se pokoušel vystrašit Mittela. Od reportérky Los Angeles Times Keishy Russellové se Harry dozví, že tím kdo napsal článek o Foxovi, byl reportér jménem Monte Kim. Russelová dá Boschovi také jeho adresu. Bosch se vydá navštívit Kima a zjistí, že když psal článek o Foxově smrti vynechal při tom informace o jeho nelegální minulosti, aby tak získal od Conklina práci. Kim měl Conklinovy a Foxovy fotografie se dvěma ženami (Meredith Romanovou a Boschovou matkou) a použil je k tomu, aby Conklina vydíral a získal tak práci.\n\nBosch věří, že již má dost informací k tomu, aby mohl Conklina konfrontovat, a vydá se jej navštívit do pečovatelského domu. Tady zjistí, že ve skutečnosti Conklin jeho matku miloval, a v den kdy byla zavražděna se rozhodli společně odjet do Las Vegas a vzít se. Conklin tehdy zavolal Mittelovi a požádal jej, aby jel s nimi a byl jeho svědkem. Mittel to odmítl a řekl mu, že pokud si ji vezme tak to zničí jeho kariéru. Conklin si myslí, že Boschovu matku zavraždil právě Mittel. Poté co Bosch opustí Conklina praští jej někdo kovovou tyčí do hlavy při nastupování do auta a s krvácející hlavou se probere v kulečníkové herně v Mittelově domě. Než kdokoliv vstoupí dovnitř, podaří se Boschovi ukrýt do kapsy kulečníkovou kouli, jež by mohl eventuálně použít jako zbraň. Mittel sdělí Boschovi, že Conklin vyskočil z okna svého pokoje hned potom co od něj Bosch odešel. Takže jedinou zbývající nepohodlnou osobou, kterou je třeba odklidit je Bosch. Poté co mu Bosch řekne, že svůj kufřík s důkazy nechal v Conklinově pokoji, přikáže Mittel Jonathanovi aby Bosche odstranil. Boschovi se ale podaří Jonathanově ráně vyhnout a zasáhne jej kulečníkovou koulí a omráčí jej. Mittel se dá na útěk a Bosch jej pronásleduje. Mittel se pokusí zaútočit na Bosche ze zálohy a v následné rvačce Mittel spadne ze skály a umírá. Bosch se vrátí do domu, ale Jonathana už tady nenajde. Následně dorazí policie a Bosch upadne do bezvědomí a probudí se až na pohotovosti. Bosch si uvědomí, že může dokázat to, že Mittel zabil jeho matku tím, že porovná jeho otisky prstů s otisky nalezenými na opasku, kterým byla jeho matka zabita. Otisky získá od koronera, ale neshodují se. Bosch tedy absolvoval všechny tyto peripetie a stejně vraha své matky nenalezl.\n\nBosch se vrátí zpět, aby si promluvil s Hinojosovou. Ta mu sdělí svůj názor na fotky z místa činu vraždy jeho matky. Všimla si, že všechny šperky, které na sobě jeho matka má jsou ze zlata, ale opasek, který byl použit jako vražedná zbraň je vyroben ze stříbra. To je kombinace, kterou by si žádná normální žena na sebe nevzala. Je možné, že ten opasek nepatřil Boschově matce a měl ho na sobě vrah před tím, než jej použil k jejímu zabití. Teď už Bosch věří, že zná osobu, která jeho matku zabila, a vydává se do domu Meredith Romanové. Tady zjistí, že jen několik dní před tím spáchala sebevraždu. Zanechala Boschovi dopis, v němž se mu pokusila vysvětlit své jednání. Zavolá policii a už se chystá odejít, když se na scéně objeví Jonathan a zamíří na něj zbraní. Celou dobu na něj čekal a počkal si, až najde Meredith a dopis. Protože Jonathan má v plánu Bosche zabít a pak utéct, rozhodne se mu říct pravdu, a to že on je ve skutečnosti Johny Fox. Jeho smrt byla jen fingovaná a ve skutečnosti zůstal s Mittelem jako jeho bodyguard. To Fox zabil Poundse a Conklina. Nakonec na místo dorazí policie a Fox je zastřelen, když se pokouší uniknout.\n"}
{"id": "1132917", "url": "https://cs.wikipedia.org/wiki?curid=1132917", "title": "Aleșd", "text": "Aleșd\n\nAleșd je rumunské město v župě Bihor. Žije zde obyvatel.\nAdministrativní součástí města jsou i tři okolní vesnice.\n\n\n"}
{"id": "1132918", "url": "https://cs.wikipedia.org/wiki?curid=1132918", "title": "Kostel svaté Barbory (Pavlov)", "text": "Kostel svaté Barbory (Pavlov)\n\nKostel svaté Barbory je římskokatolický farní kostel v Pavlově v okrese Břeclav. Je chráněn jako kulturní památka.\n\nVes Pavlov se nachází přímo pod hradem Děvičkami, náležela k hradnímu zboží a s ním se roku 1334 dostala do svazku mikulovského panství. Kostel svaté Barbory na návsi se svou orientací přizpůsobuje terénní situaci. Jeho presbytář tudíž není obrácen k východu, nýbrž k jihozápadu, a za ním stojí ještě věž, nejstarší část kostela. \n\nNynější kostel byl vystavěn roku 1742. Roku 1829 následovala klasicistní úprava hlavního průčelí. To je završeno sochou patronky chrámu sv. Barbory; její atributy drží dva kamenní andělé po stranách štítu. Obraz Stětí sv. Barbory z 19. století je vsazen v retabulu pozdně barokního hlavního oltáře z poloviny 18. století. Ze stejné doby pocházejí rovněž boční oltáře dedikované sv. Pankráci a sv. Máří Magdaléně.\n"}
{"id": "1132919", "url": "https://cs.wikipedia.org/wiki?curid=1132919", "title": "Bruno Pfützner", "text": "Bruno Pfützner\n\nBruno Pfützner (1883, Karlovy Vary, Rakousko-Uhersko - 1961) byl československý fotbalový rozhodčí německé národnosti.\n\nByl členem Německého svazu rozhodčích v ČSR. V československé lize působil v letech 1924-1938. Řídil celkem 38 ligových utkání. Jako mezinárodní rozhodčí v letech 1935-1937 řídil 17 mezistátních utkání. Ve Středoevropském poháru řídil 9 utkání.\n\n\n"}
{"id": "1132921", "url": "https://cs.wikipedia.org/wiki?curid=1132921", "title": "Mediaguru", "text": "Mediaguru\n\nMediaguru je český zpravodajský web, který se zaměřuje na reklamu, média a marketing.\n\nWeb vznikl v roce 2007. Provozuje jej mediální agentura PHD ve spolupráci s dalšími agenturami ze skupiny Omnicom. V roce 2010 vydala agentura PHD publikaci MediaGuru offline, která obsahuje marketingový slovník, plánování reklamních kampaní a principy mediálních agentur. V roce 2012 byl třetím nejčtenějším webem z oboru médií a marketingu na českém trhu.\n\n"}
{"id": "1132922", "url": "https://cs.wikipedia.org/wiki?curid=1132922", "title": "Gregory Kunde", "text": "Gregory Kunde\n\nGregory Kunde (* 24. února 1954 v Kankakee, ve státě Illinois, USA) je americký operní tenorista, nejčastěji spojovaný s francouzským a italským repertoárem.\n\nKunde studoval sbormistrovství a zpěv na Illinois State University. Svůj profesionální debut měl v roce 1978 v Lyric Opera of Chicago, kde se zhostil role Cassia ve Verdiho \"Otellovi\". Později zpíval Pruniera v Pucciniho \"La rondine\", a Váňu v Janáčkově \"Kátě Kabanové\". Vystupoval také jako Tybalt v \"Romeovi a Julii\" (Gounod) v Opéra de Montréal a jako Arturo v \"Puritánech\" (Bellini). Jeho pěvecká partnerka Luciana Serra objevila jeho vlohy pro belcantový repertoár a jeho vysoký rejstřík, (dosáhl až na čárkované F (na tenorovým \"vysokým C\") ve falsetu. \n\nSvé první vystoupení v Metropolitní opera Metropolitní opeře v New Yorku měl jako des Grieux v Massenetově \"Manon\". \n\nVelkého úspěchu dosáhl také v Evropě: v Meyerbeerových \"Huguenotech\", Glinkově opeře \"Život pro cara\" a Donizettiho \"Anně Boleynové\". Roku 1992 zazářil rovněž na Rossiniovském operním festivalu v Pesaru, jako Idreno v \"Semiramide\" a roku 1993, po boku Renée Flemingové, jako Rinaldo v \"Armidě\".\n\nDalší role: \"Mitridate, re di Ponto\" (Mozart), Rodrigo v \"La donna del lago\" (Rossini), Arnold ve \"Vilému Tellovi\" (Rossini), Ernesto v \"Donu Pasquale\" (Donizetti), Nadir v \"Les pêcheurs de perles\" (Bizet), Romeo v \"Roméo et Juliette\", Enée v \"Trójanech\" (Berlioz) ad. \n\nV listopadu 2012 měl nečekaně veliký úspěch při debutu ve Verdiho \"Otellovi\" v Benátkách, a zároveň se stal zřejmě prvním tenoristou schopným zazpívat jak Rossiniho, tak Verdiho verzi v téže sezóně.\nNazpíval například nahrávku opery \"Benvenuto Cellini\" (Berlioz), part Géralda v \"Lakmé\" (Delibes), společně se sopranistkou Natalie Dessayovou.\n\nŽjie v Rochesteru ve státě New York se svou manželkou Lindou a dcerou Isabellou. \n\n"}
{"id": "1132928", "url": "https://cs.wikipedia.org/wiki?curid=1132928", "title": "Les Arts Florissants", "text": "Les Arts Florissants\n\nLes Arts Florissants je francouzský vokálně instrumentální soubor, zaměřený na historicky věrné provozování barokní hudby. Založil ho v Caen roku 1979 dirigent William Christie a pojmenoval ho po jedné z oper francouzského barokního skladatele Charpentiera. Soubor ve svém oboru patří ke světové špičce.\n"}
{"id": "1132929", "url": "https://cs.wikipedia.org/wiki?curid=1132929", "title": "Okres Sankt Veit an der Glan", "text": "Okres Sankt Veit an der Glan\n\nOkres Sankt Veit an der Glan (slovinsky Šentvid ob Glini) je správním okresem v rakouské spolkové zemi Korutany. Sídlem okresu je město Sankt Veit an der Glan. V lednu 2015 žilo v okresu 55 340 lidí.\nRozkládá se v severovýchodní části Korutan. Územím okresu protáká řeka Gurk\n\nSousedními okresy jsou: Murau na severu, Murtal na severovýchodě, Wolfsberg na východě, Völkermarkt na jihovýchodě, Klagenfurt am Wörthersee a Klagenfurt-venkov na jihu a Feldkirchen na západě.\n\nOkresem procházejí spolkové silnice B82, B92, B93, B94 a rychlostní silnice S37.\nOkres je složen z 20 obcí (počet obyvatel ke dni 1. ledna 2015): \n"}
{"id": "1132930", "url": "https://cs.wikipedia.org/wiki?curid=1132930", "title": "Exermont", "text": "Exermont\n\nExermont je francouzská obec v departementu Ardensko v regionu Grand Est. Žije zde obyvatel.\n\nObec leží na jihovýchodě departementu Ardensko u hranic s departementem Meuse. \n\n\"Počet obyvatel\" \n"}
{"id": "1132931", "url": "https://cs.wikipedia.org/wiki?curid=1132931", "title": "Ian Kershaw", "text": "Ian Kershaw\n\nIan Kershaw \"[keršó\"] (29. duben 1943, Oldham) je anglický historik, odborník na téma nacismu. K nejslavnějším patří jeho dvoudílná biografie Adolfa Hitlera.\n\nVystudoval historii na liverpoolské a oxfordské univerzitě. Na univerzitě v Manchesteru byl odborným asistentem středověkých, později moderních dějin. V letech 1983-1984 byl hostujícím profesorem moderních dějin na univerzitě Ruhr v Bochumi, v západním Německu. Od roku 1987 do roku 1989 byl profesorem moderních dějin na univerzitě v Nottinghamu, a od roku 1989 v Sheffieldu. Je členem Britské akademie, Královské historické společnosti, \"Wissenschaftskolleg zu Berlin\" a \"Alexander von Humboldt-Stiftung\" v Bonnu.\n\nÚzce spolupracuje s BBC, byl odborným konzultantem řady jejích historických dokumentárních seriálů na téma nacismu, mimo jiné i \"The Nazis: A Warning from History\", který získal cenu BAFTA. \n\n\n"}
{"id": "1132933", "url": "https://cs.wikipedia.org/wiki?curid=1132933", "title": "Taneční", "text": "Taneční\n\nTaneční jsou kurz, kde se vyučují různé druhy či styly tance. Vyučování vedou taneční mistři, kteří frekventantům tance předvádějí. Většinou kurzy pořádá taneční škola, která zároveň vede i páry pro sportovní tanec. Mimo tanečního mistra se na výuce podílí i asistentky a asistenti – nejčastěji závodní tanečníci z dané školy, nebo absolventi vyšších úrovní tanečních. Součástí bývá i výuka společenského chování, stolování a etikety.\n\nPořádají se většinou pro středoškolské studenty, existují také kurzy pro dospělé i seniory. Pro žáky 8. a 9. třídy se konají lekce předtaneční a společenské výchovy. Pro zájemce navazují na základní kurz (bývá na podzim) lekce pro pokročilé (\"pokračovačky\") a další úrovně (\"speciálky\", \"superspeciálky\", \"experimentálky\"), kde se probírají složitější figury, technika, vedení a obtížnější tance. Zatímco v základních kurzech se jedná o masové akce a taneční páry se i během lekce několikrát střídají, u vyšších úrovní již tančí stálé páry.\n\nKromě běžných lekcí jsou součástí kurzu i společenské večery s názvy \"prodloužená\" a \"věneček (tzv. půlkolona a šluskolona)\". Na závěrečné lekci jsou dívky v bílých společenských šatech, což odkazuje na historickou tradici debutantek, kdy byla mladá dáma na svém prvním plese uvedena do společnosti. Na všech ostatních lekcích jsou účastníci jsou oblečeni do běžného společenského oblečení. Platí se kurzovné.\n\nDoprovázející osoby dívek (většinou matky) jsou označeny jako gardedámy (garde), odtud i pojmenování jejich průkazky gardenka. Na prodloužené a závěrečnou lekci je možné (mnohde nutné) zakoupit vstupenky a jsou přístupné i veřejnosti. Tradičně bývá vyvrcholením základních tanečních kurzů tanec s rodiči na závěrečné lekci.\n\nTaneční kurzy se v českých zemích pořádají již od roku 1830. Tato tradice přetrvává v České republice, na Slovensku a v Polsku. Částečně také v Rakousku Německu, kde se ale již nejedná o akce pro širokou veřejnost. Kurzy se vyvíjejí, kromě standardních tanců nabízejí i ty moderní a netradiční, někde u chlapců nepožadují bílé rukavičky. V roce 2009 navštěvovalo kurzy 35 % populačního ročníku, v roce 2013 to bylo 41 %. Absolvování tanečních je vhodné i s ohledem na související tradici maturitních plesů. V evropském prostředí je alespoň základní taneční dovednost brána jako součást všeobecného vzdělání, u střední a vyšších společenských tříd pak jako samozřejmost. \n\nMezi vyučované tance patří mazurka, polka, valčík, waltz, tango, blues, cha-cha, jive,samba, rumba, rock n’ roll, foxtrot, letkis a na věnečku, tj. na poslední lekci (často před Vánocemi) se ještě jako znak noblesy a důležitosti večera přidává polonéza, např. polonéza od Antonína Dvořáka; Rusalka op. 114. Akt II. viz odkaz.\n\n"}
{"id": "1132936", "url": "https://cs.wikipedia.org/wiki?curid=1132936", "title": "Lăzăreni", "text": "Lăzăreni\n\nLăzăreni je rumunská obec v župě Bihor. V roce 2011 zde žilo 3 233 obyvatel.\nK obci administrativně náleží sedm okolních vesnic.\n\n"}
{"id": "1132951", "url": "https://cs.wikipedia.org/wiki?curid=1132951", "title": "Drăgești", "text": "Drăgești\n\nDrăgești je rumunská obec v župě Bihor. V roce 2011 zde žilo 2 586 obyvatel.\nK obci administrativně náleží čtyři okolní vesnice.\n\n"}
{"id": "1132960", "url": "https://cs.wikipedia.org/wiki?curid=1132960", "title": "212. taktická letka", "text": "212. taktická letka\n\n212. taktická letka je součástí Vzdušných sil Armády České republiky v rámci 21. taktického křídla 21. základny taktického letectva. Ve výzbroji jednotky se nachází 16 jednomístných lehkých bojových (bitevních) letounů Aero L-159 Alca. Letka vznikla 1. prosince 2003 přejmenováním 42. stíhací letky nesoucí čestný název „Genmjr. Františka Peřiny“ na památku pilota 312. československé stíhací perutě, který se v roce 2016 stal patronem i 212. taktické letky. Za oficiální datum založení letky je považován 1. leden 1995, kdy během reorganizace AČR vznikla 42. stíhací letka v rámci čáslavské 4. základny taktického letectva.\n\nJediným typem letounu ve výzbroji 212. taktické letky je lehký bojový letoun Aero L-159 ALCA, resp. jeho jednomístná varianta L-159A. První stroje tohoto typu obdržela tehdejší 42. stíhací letka koncem roku 2000. V roce 2003 bylo ve stavu letky všech 72 L-159A vyrobených pro AČR, ale provoz tohoto počtu letounů se ukázal jako nákladný a ministerstvo obrany dospělo k závěru, že letectvo bude využívat maximálně 20 jednomístných strojů. Nadpočetné letouny byly přestavěny na dvoumístné L-159T1 či dlouhodobě uskladněny.\n\nV roce 2007 došlo k zavedení dvoumístných letounů L-159T1, které 212. taktická letka provozovala spolu s jednomístnou variantou L-159A až do roku 2013, kdy byly předány nově vytvořené 213. výcvikové letce. V polovině roku 2015 se ve stavu 212. taktické letky nacházelo 19 letounů.\n\nV červenci 2015 přeletěla trojice „alek“ 212. taktické letky na letiště společnosti Aero Vodochody v rámci prodeje 15 letounů L-159 do Iráku. Kromě 11 zakonzervovaných strojů byly předány 4 stroje z výzbroje českého letectva, z toho jeden dvoumístný L-159T1 a tři jednomístné L-159A.\n\n"}
{"id": "1132961", "url": "https://cs.wikipedia.org/wiki?curid=1132961", "title": "PDFCreator", "text": "PDFCreator\n\nPDFCreator je svobodná aplikace s otevřeným zdrojovým kódem, která vytváří PDF soubory z kteréhokoliv dokumentu, který dokážeme vytisknout v systému Windows. Pomocí programu PDFCreator se dají vytvářet PDF soubory a soubory ve formátech PostScript a Encapsulated PostScript, vytvořit z dokumentu obrázky, sloučit dokumenty a spoustu dalších věcí.\n\n\nSoučástí instalačního balíčku je i nástrojová lišta, kterou některé programy vyhodnocují jako špionážní software. Tato lišta změní výchozí vyhledávač, stránku pro novou kartu a stránky Chyba DNS a Chyba 404. Instalace lišty se však dá při instalaci vypnout, stejně tak je ji možné kdykoliv odinstalovat z prohlížeče.\n\n"}
{"id": "1132962", "url": "https://cs.wikipedia.org/wiki?curid=1132962", "title": "Abovská pahorkatina", "text": "Abovská pahorkatina\n\nAbovská pahorkatina je podcelek Bodviánské pahorkatiny mezi údolím řeky Bodva a státní hranicí s Maďarskem. Tvoří jižní hranici Košické kotliny. Její průměrná výška je cca 190 m n. m. Základ abovské pahorkatiny tvoří říční a jezerní sedimenty z období pliocénů, místy překryty spraše z období čtvrtohor. V současnosti je její plocha tvořena převážně obdělávanou půdou a travnatými porosty.\n"}
{"id": "1132963", "url": "https://cs.wikipedia.org/wiki?curid=1132963", "title": "Server Side Includes", "text": "Server Side Includes\n\nServer Side Includes (zkráceně SSI) je jednoduchý webový skriptovací jazyk, který se provádí na straně serveru těsně před odesláním stránky uživateli. SSI patří k nejstarším skriptovacím jazykům.\n\nPoužívá se hlavně na skládání jedné stránky z různých menších částí. \n\nSoubory SSI mají příponu .shtml, .shtm, .stm, .inc, .ssi\n\nVýhodou SSI je, že se do HTML kódu zapisuje ve tvaru HTML komentáře, tedy mezi značky codice_1 a codice_2. Proto, pokud není SSI na serveru podporované, zůstanou SSI příkazy v stránce jednoduše zakomentované.\n\nNejčastěji používaný příkaz SSI je na vkládání určitého souboru do stránky.\nSSI dokáže spolupracovat s databází ODBC.\n\n"}
{"id": "1132969", "url": "https://cs.wikipedia.org/wiki?curid=1132969", "title": "Heutagogika", "text": "Heutagogika\n\nHeutagogika je pojem, který vytvořili Stewart Hase a Chris Kenyon z australské Southern Cross University a je rovněž nazýván „učení definované žákem“. Pojem vznikl spojením řeckých výrazů „ago (vést)“ a „heurista (objevovat)“. Základní zásada tohoto postupu stanoví, že student by měl být středem učení a učení by se proto nemělo zaměřovat na učitele či plán, ale na studenta. Tato teorie byla zveřejněna v roce 2000 a od té doby byla přijata jako praktický návrh, který je vhodný zejména v prostředí e-learningu. Po roce 2010 výzkum v oblasti plasticity mozku ukazuje, že tento přístup může být užitečný při růstu schopnosti se učit.\n\nTřebaže pojem samotný vznikl v roce 2000, navazuje na fenomén známý před mnoha lety.\n\nPrvní studijní kroužky byly ve Švédsku představeny v roce 1902 jako hnutí pro rozvážný život vedle ostatních a rychle získaly příznivce a také se tato kultura studijních kroužků rozšířila ve společnosti. Vytvořil ji Oscar Olsson, který je pokládán za „otce studijních kroužků“.\n\nMyšlenka studijních kroužků se objevila v souvislosti s nedostatkem dostupného vyššího vzdělávání pro děti a rodiny z dělnické třídy. Dovolila lidem se navzájem učit o věcech, o něž se společně zajímali. Byla to metoda založená na demokracii a myšlenka „pro lidi od lidí“ se stala univerzálním sloganem pro vzdělávání ve Skandinávii.\n\nHomebrew Computer Club (1975–1986) bylo prostředí pro učení a sdílení, které vytvořili Fred Moore a Gordon French. Vznikl v Midpeninsula Free University v Menlo Parku. Když přišly první mikropočítače MITS Altair do People's Computer Company, chtěli Moore a French organizovat společný prostor, kde by lidé mohli dohromady sdílet zkušenosti, učit se navzájem a zpřístupnit počítače širší veřejnosti. Jeden z účastníků, Steve Wozniak, popsal hlavní myšlenku klubu jako „Pomoz ostatním“. Načrtl, jak byly akce organizovány v různých obdobích. V prvním, mapovacím období lidé přispívali něčím, na čem pracovali nebo o co se zajímali. V další fázi se procházeli kolem, aby viděli, co je nového, obchodovali s přebytečnými součástkami, setkávali se nebo s ostatními sdíleli informace.\n\nHomebrew Computer Club sloužil jako inkubátor například Microsoftu či Applu. Rovněž usnadňoval rozvoj neziskových iniciativ, které byly primárně spojovány s hnutím podporujícím otevřený software.\n\nHackathon je kolaborativní aktivita, která původně vznikla ve vývojářské komunitě v roce 1999. Stále více se užívá k učení a sdílení informací. Účastníci v určitém časovém limitu společně pracují, využívají webových zdrojů a vytvářejí inovativní výsledky či dosahují svých studijních cílů. Nejlepší týmy obdrží ocenění a odměny.\n"}
{"id": "1132971", "url": "https://cs.wikipedia.org/wiki?curid=1132971", "title": "Myom", "text": "Myom\n\nMyom \"(leiomyom, angl. fibroid)\" je nezhoubný (benigní) útvar z hladkosvalových buněk, který vyrůstá ze stěny svaloviny nitrobřišních orgánů. Může se vyskytovat v orgánech, kde se vyskytuje svalovina – např. děloha, zažívací trakt apod. V gynekologii hovoříme o děložním myomu a jedná se o nejčastěji se vyskytující útvar nezhoubného charakteru.\n\nVelikost myomu může být 1 cm až několik centimetrů (zřídka dosahuje velikosti několika decimetrů). Myom se může vyskytovat jednotlivě, někdy bývají vícečetné. \n\nMyomy jsou zpravidla benigního (nezhoubného) charakteru. Možnost maligního (=zhoubného) zvratu je minimální. \n\nVýskyt děložních myomů je u žen do 30 let 20 - 30 % u žen nad 30 let 50 %. \n\nPříčina vzniku myomů není zcela objasněna. Je prokázána určitou genetická predispozice, dále pak hormonální ovlivnění a některé další vlivy.\n\n"}
{"id": "1132972", "url": "https://cs.wikipedia.org/wiki?curid=1132972", "title": "Taeniopygia", "text": "Taeniopygia\n\nTaeniopygia, neboli zebřička, je rod z čeledi astrildovitých. Jedná se o menší, pestře zbarvené exotické ptáky. Tento druh má pouze dva zástupce; zebřičku pestrou a astrilda bělolícího. Oba druhy se vyskytují v Austrálii, ale často je uvidíme jako okrasné u soukromých chovatelů, třeba v Česku je zebřička pestrá velmi populární. Jedná se o ptáky, kteří se živí semeny travin, bobulemi a výjimečně i hmyzem.\n\n\n"}
{"id": "1132974", "url": "https://cs.wikipedia.org/wiki?curid=1132974", "title": "Pepibican (planetka)", "text": "Pepibican (planetka)\n\n(10634) Pepibican je planetka nacházející se v hlavním pásu asteroidů. Objevila ji česka astronomka Lenka Šarounová 8. dubna 1998. Byla pojmenována podle českého fotbalisty Josefa Bicana. Kolem Slunce oběhne jednou za 3,93 let.\n\n\n"}
{"id": "1132976", "url": "https://cs.wikipedia.org/wiki?curid=1132976", "title": "Colin Clark", "text": "Colin Clark\n\nJméno a příjmení Colin Clark se může vztahovat k následujícím osobnostem:\n\n"}
{"id": "1132977", "url": "https://cs.wikipedia.org/wiki?curid=1132977", "title": "Pohřebiště lichtenštejnských panovníků", "text": "Pohřebiště lichtenštejnských panovníků\n\nLichtenštejnsko je samostatným knížectvím od roku 1608. Až do konce rakousko-uherské monarchie byli panovníci knížecí rodiny pohřbíváni v lichtenštejnské hrobce při kostele Narození Panny Marie ve Vranově u Brna, poblíž svých panských sídelních zámků Lednice a Valtice, poté byla zřízena nová rodinná hrobka na území Lichtenštejnska.\n\n"}
{"id": "1132978", "url": "https://cs.wikipedia.org/wiki?curid=1132978", "title": "Raul Hilberg", "text": "Raul Hilberg\n\nRaul Hilberg (2. červen 1926, Vídeň – 4. srpen 2007, Williston, Vermont) byl rakousko-americký historik. Proslul především svými průkopnickými pracemi o holokaustu.\n\nHilberg se narodil do vídeňské židovské rodiny, která opustila Rakousko po Anšlusu v roce 1938. Přes Paříž se dostala na Kubu a 1. září 1939, v den, kdy Hitler přepadl Polsko, se usadila v Brooklynu, New York. Hilberg začal studovat chemii, ale studium nedokončil a pracoval v továrně. Byl odveden do americké armády a vzhledem ke svým jazykovým znalostem byl pověřen zkoumáním archivních dokumentů ohledně druhé světové války. V Mnichově byl koncem války ubytován v \"Hnědém domě\", ústředí nacistické strany, kde objevil Hitlerovu soukromou knihovnu. Po návratu do USA Hilberg vystudoval politologii a veřejné právo na Columbia University (M.A. 1950, Ph.D 1955) a z jeho disertací o holokaustu vznikla jeho nejznámější kniha.\n\nUž v roce 1942 se Hilberg snažil upozornit sionistické funkcionáře v USA na vyvražďování Židů v Evropě a po válce se stal jedním z vůbec prvních historiků Holokaustu. Zejména pro židovské historiky bylo toto téma tak traumatické, že se mu do té doby vyhýbali. Hilberg je zpracoval v třídílné knize \"The Destruction of the European Jews\" (Záhuba evropských Židů, 1273 stran). Rukopis odmítla řada významných nakladatelství, často i kvůli záporným posudkům odborníků ...(naopak Hannah Arendtová z knihy cituje a její východiska přijímá, viz Eichmann v Jeruzalémě, str. 158 -159). Kniha poprvé vyšla až roku 1961 v americkém nakladatelství \"Quadrangle Books, Inc\". díky finanční podpoře patnácti tisíc dolarů od Franka Petschka z významné prvorepublikové česko-židovské rodiny pražských bankéřů a severočeských uhlobaronů. Poté vyšla ve dvou dalších autorem přepracovaných a výrazně doplněných vydáních v angličtině a byla přeložena do různých jazyků, včetně italštiny, španělštiny, němčiny, hebrejštiny a polštiny. -Také v Německu ji odmítla řada nakladatelství a poprvé vyšla až roku 1983. V češtině kniha dosud nevyšla.\n\nKritikové Hilbergovi vytýkali, že jeho výklad Holokaustu jako sice Hitlerovy myšlenky, ale jako díla tisíců a statisíců poslušných pachatelů může posloužit Sovětům jako záminka ke kritice americké spolupráce se Západním Německem, kdežto jiní mu vytýkali, že jeho popis spolupráce Židovských rad s nacisty může podpořit antisemitismus. Proti této jeho \"funkcionalistické\" metodě stavěli jiní historici \"intencionalistický\" výklad, podle něhož byl celý Holokaust dílem samého Hitlera.\n\nOd roku 1956 Hilberg učil a bádal na Vermontské univerzitě, kde se stal profesorem politologie, po roce 1991 emeritním. Ačkoli nikdy nekouřil, zemřel na rakovinu plic.\n\nČesky vyšla Hilbergova kniha \"Pachatelé, oběti, diváci. Židovská katastrofa 1933-1945\" (v angličtině \"‘Perpetrators, Victims, Bystanders\". \"The Jewish Catastrophe 1933-1945’\"), <nowiki>kterou přeložila Margarita Troševa. Nakladatelství Argo, Praha, 2002, ISBN 80-7203-472-3.</nowiki>\n\n"}
{"id": "1132979", "url": "https://cs.wikipedia.org/wiki?curid=1132979", "title": "Kirchberg-Thening", "text": "Kirchberg-Thening\n\nKirchberg-Thening je obec v rakouské spolkové zemi Horní Rakousy v okrese Linec-venkov.\n\nLuterská růže ve znaku obce odkazuje ke zdejší protestantské tradici.\n\nK 1. lednu 2015 zde žilo 2 306 obyvatel.\n"}
{"id": "1132989", "url": "https://cs.wikipedia.org/wiki?curid=1132989", "title": "Kirchberg", "text": "Kirchberg\n\nKirchberg může být:\n\n"}
{"id": "1132992", "url": "https://cs.wikipedia.org/wiki?curid=1132992", "title": "Los Angeles Ice Dogs", "text": "Los Angeles Ice Dogs\n\nLos Angeles Ice Dogs byl profesionální americký klub ledního hokeje, který sídlil v kalifornském městě Los Angeles. V letech 1995–1996 působil v profesionální soutěži International Hockey League. Ice Dogs ve své poslední sezóně v IHL skončily v základní části. Své domácí zápasy odehrával v hale Los Angeles Memorial Sports Arena s kapacitou 14 546 diváků. Klubové barvy byly modrá a bílá.\n\nKlub hrál v soutěži pouze jednu sezonu, poté byl nahrazen klubem Long Beach Ice Dogs.\n\nV roce 1995 ukončil spolupráci Mighty Ducks of Anaheim s klubem San Diego Gulls hrajícím v lize International Hockey League. Klub se přesídlil do Los Angeles, Kalifornie a přejmenoval se na Los Angeles Ice Dogs. Ve své první a jediné sezóně dosáhl klub po boku bývalého hráče NHL, trenér John Van Boxmeer obsadil poslední místo v jižní divizi. Po jednom roku se rozhodl majitel přesídlit do Longs Beach v Kalifornii. Klub působil pod novým názvem Long Beach Ice Dogs jedenáct let.\n\nZdroj: \n\n"}
{"id": "1132994", "url": "https://cs.wikipedia.org/wiki?curid=1132994", "title": "Cyfostema", "text": "Cyfostema\n\nCyfostema (\"Cyphostemma\") je rod rostlin z čeledi révovité. Jsou to byliny i dřeviny s jednoduchými nebo složenými střídavými listy a drobnými květy. Některé druhy mají výrazně sukulentní stonky. Rod zahrnuje asi 250 druhů a je rozšířen v Africe, na Madagaskaru a v malé míře i v tropické Asii. Sukulentní druhy jsou pěstovány ve specializovaných sbírkách, některé druhy mají význam v místní medicíně nebo jako zdroj potravy.\n\nVětšina druhů cyfostem jsou přímé, plazivé nebo popínavé byliny či keře až malé stromy s úponky nebo bez nich. Některé zejména jihoafrické druhy mají sukulentně ztlustlé stonky. Listy jsou střídavé, jednoduché nebo dlanitě složené či zpeřené, řapíkaté nebo přisedlé, na okraji různým způsobem zubaté, s palisty. Úponky, jsou-li přítomny, jsou postavené naproti řapíkům listů. Květenství jsou chocholičnaté vrcholíky, vyrůstající naproti listům nebo v úžlabí. Květy jsou drobné, pravidelné, čtyřčetné, zelené, žlutozelené nebo hnědočervené. Květní poupata jsou válcovitá nebo lahvicovitá, ve střední části charakteristicky zaškrcená. Kalich je celistvý nebo zakončený 4 zuby. Korunní lístky jsou na vrcholu kápovité, po rozkvětu se sklánějí dozadu a brzy opadávají. Květní terč je rozdělen na 4 samostatné dužnaté žlázky. Tyčinky jsou 4. Semeník je tvořen 2 nedokonale oddělenými komůrkami. V každé komůrce jsou 2 vajíčka. Čnělka je šídlovitá, zakončená hlavatou nebo drobně dvoulaločnou bliznou. Bobule většinou obsahují jediné semeno.\n\nRod cyfostema zahrnuje asi 250 druhů. Je to druhý největší rod čeledi révovité. Je rozšířen v Africe, na Madagaskaru a v malé míře i v Asii. V Africe jsou cyfostemy rozšířeny na celém kontinentu na jih od Sahary, v zemích podél Rudého moře (Súdán, Egypt) a zasahují i na Arabský poloostrov. Dva druhy se vyskytují v Asii v oblasti Indie, Srí Lanky a Thajska. Na Madagaskaru roste celkem 23 endemických druhů.\n\nRod \"Cyphostemma\" je blízce příbuzný rodům \"Tetrastigma\" a \"Cayratia\", s nimiž tvoří monofyletickou skupinu. V minulosti byl slučován s rodem \"Cissus\", molekulární výzkumy však blízkou příbuznost těchto dvou rodů nepotvrdily.\n\nListy a stonky \"Cyphostemma adenocaule\" jsou v Africe používány jako zelenina a plody jsou rovněž jedlé. Druh má také dosti široké použití v místní medicíně.\n\nDruhy se sukulentními stonky, jako je \"Cyphostemma juttae\", \"C. cirrhosa\", \"C. currori\" a \"C. utter\", jsou pěstovány ve specializovaných sbírkách sukulentů. Různé druhy jsou pěstovány i ve sklenících českých botanických zahrad.\n\n"}
{"id": "1132998", "url": "https://cs.wikipedia.org/wiki?curid=1132998", "title": "Československá basketbalová liga žen 1956/1957", "text": "Československá basketbalová liga žen 1956/1957\n\nČeskoslovenská basketbalová liga žen 1956/1957 byla nejvyšší ligovou basketbalovou soutěží žen v Československu. Počet družstev byl 12. Titul mistra Československa získal tým Slovan Orbis Praha, na druhém místě se umístil klub Spartak Praha Sokolovo a na třetím Slavia Praha ITVS. Slovan Orbis Praha vyhrál ligu bez porážky ve všech 22 zápasech.\n\n\nKonečné pořadí ligy \n1. Slovan Orbis Praha (mistr Československa 1957) - 2. Spartak Praha Sokolovo - 3. Slavia Praha ITVS - 4. Slavia Žabovřesky Brno - 5. Lokomotíva Bratislava - 6. Slovan ÚNV Bratislava - 7. Slovan Orbis Praha \"B\" - 8. Lokomotíva Liberec - 9. Slávia Prešov - 10. Tatran Ostrava - 11. Dynamo Praha - 12. Slavia Bratislava\n\n\n\n\n"}
{"id": "1133003", "url": "https://cs.wikipedia.org/wiki?curid=1133003", "title": "Československá basketbalová liga žen 1958/1959", "text": "Československá basketbalová liga žen 1958/1959\n\nČeskoslovenská basketbalová liga žen 1958/1959 byla nejvyšší ligovou basketbalovou soutěží žen v Československu. Počet družstev byl 12. Titul mistra Československa získal tým Slovan Orbis Praha, na druhém místě se umístil klub Slavia VŠ Brno a na třetím Spartak Praha Sokolovo.\n\n\nKonečné pořadí ligy \n1. Slovan Orbis Praha (mistr Československa 1959) - 2. Slavia VŠ Brno - 3. Spartak Praha Sokolovo - 4. Slovan ÚNV Bratislava - 5. Lokomotíva Bratislava - 6. Lokomotíva Liberec - 7. Slavia VŠ Praha - 8. Slávia Prešov - 9. Tatran Ostrava - další 3 družstva sestup z 1. ligy: 10. Lokomotíva Prievidza - 11. Lokomotíva Ústí nad Labem - 12. Dynamo Praha\n\n\n\n\n"}
{"id": "1133007", "url": "https://cs.wikipedia.org/wiki?curid=1133007", "title": "Braniborské fotbalové mistrovství", "text": "Braniborské fotbalové mistrovství\n\nBraniborské fotbalové mistrovství (\"německy: Brandenburg Fußballmeisterschaft\") byla nejvyšší fotbalová soutěž pořádající se na území německé provincie Braniborsko. Soutěž pořádala asociace Verband Brandenburgischer Ballspielvereine (VBB). V letech 1901 až 1911 se konalo na území Braniborska konkurenční mistrovství pořádané Märkischer Fußball-Bund (MFB). Obě soutěže se sloučily v roce 1912.\n\nNěmecký fotbal byl od počátků organizován do jednotlivých regionálních svazů, které měli své vlastní soutěže. Ty existovaly ještě před vznikem prvního německého celostátního mistrovství v roce 1903. Právě vítězové (později i vicemistři) různých regionálních soutěží postupovaly do celostátní soutěže, která trvala necelý měsíc, v níž se pak kluby utkaly vyřazovacím způsobem. Zde je seznam regionálních soutěží až do jejich zrušení nacistickou stranou v roce 1933:\n\n"}
{"id": "1133008", "url": "https://cs.wikipedia.org/wiki?curid=1133008", "title": "SV Darmstadt 98", "text": "SV Darmstadt 98\n\nSV Darmstadt 98 (celým názvem: Sportverein Darmstadt 1898) je německý sportovní klub, který sídlí v hesenském městě Darmstadt. Založen byl 22. května 1898 pod názvem FK Olympia 1898 Darmstadt. Svůj současný název nese od roku 1919. Od sezóny 2017/18 působí ve 2. Bundeslize, druhé německé nejvyšší fotbalové soutěži. Klubové barvy jsou modrá a bílá. Své domácí zápasy odehrává na stadionu Jonathan-Heimes-Stadion am Böllenfalltor s kapacitou 17 000 diváků.\n\nMimo mužský fotbalový oddíl má sportovní klub i jiné oddíly, mj. oddíl futsalu, stolního tenisu, basketbalu a lehké atletiky.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1133009", "url": "https://cs.wikipedia.org/wiki?curid=1133009", "title": "Karel Schubert", "text": "Karel Schubert\n\nKarel Schubert (29. ledna 1945 – 25. května 1976 Makalu, Nepál) byl český horolezec a československý reprezentant. Dne 24. května 1976 vystoupil na vrchol Makalu (8 462 m n. m.), páté nejvyšší hory světa. Stal se tak vůbec prvním Čechem, který vystoupil na osmitisícovou horu. Výpravu vedl Slovák Ivan Gálfy a spolu se Schubertem na vrchol vystoupil také Slovák Milan Kriššák. Při sestupu z hory však Schubert zahynul. Jeho tělo objevil až po osmi letech anglický horolezec Doug Scott.\n\n\n\n\n"}
{"id": "1133013", "url": "https://cs.wikipedia.org/wiki?curid=1133013", "title": "The Getty Address", "text": "The Getty Address\n\nThe Getty Address je čtvrté studiové album americké rockové skupiny Dirty Projectors, vydané dne 5. dubna 2005 prostřednictvím hudebního vydavatelství Western Vinyl. Album produkoval zpěvák a kytarista David Longstreth. V roce 2010 skupina desku přehrála při koncertech v celém jejím rozsahu.\n\nAutorem všech skladeb je David Longstreth.\n"}
{"id": "1133016", "url": "https://cs.wikipedia.org/wiki?curid=1133016", "title": "Pierre Abraham", "text": "Pierre Abraham\n\nPierre Abraham (1. března 1892, Paříž – 20. května 1974, tamtéž) byl francouzský prozaik, esejista a literární kritik. Byl bratrem Jeana-Richarda Blocha. Se svým bratrem byli oba levicově orientovaní, a proto byl průkopníkem marxistické literární kritiky ve Francii. Od roku 1949 redigoval levicovou literární revui \"Europe\".\n\n\n"}
{"id": "1133017", "url": "https://cs.wikipedia.org/wiki?curid=1133017", "title": "Salonta", "text": "Salonta\n\nSalonta ( ) je rumunské město v župě Bihor. V roce 2011 zde žilo 17 735 obyvatel. Město leží u hranic s Maďarskem. V roce 2011 se 56 % obyvatel hlásilo k maďarské národnosti.\n\n"}
{"id": "1133019", "url": "https://cs.wikipedia.org/wiki?curid=1133019", "title": "Cyril Turovský", "text": "Cyril Turovský\n\nCyril Turovský, bělorusky Кіры́ла Ту́раўскі (1130–1182) byl středověký teolog působící v Kyjevské Rusi, ve městě Turov, na území dnešního Běloruska. Zakladatel církevně slovanské vzdělanosti vůbec. Autor kázání, modliteb a hymnů shromážděných v díle \"Corpus Cyrillianum\". Je uctíván jako svatý východní ortodoxní církví, jejímž byl biskupem, ale i katolickou církví.\nS velkou pravděpodobností žil v klášteře a měl žít přísným asketickým životem. Často užíval symbolu jara v souvislosti s Ježíšovým vzkříšením, což posilovalo vstřebávání starších, pohanských tradic do křesťanství. Rád též užíval formy dramatického dialogu.\n\nNěkteří autoři však zpochybňují jeho historickou existenci a tvrdí, že pod \"značku\" Cyril Turovský bylo schováno dílo mnoha různých anonymních autorů té doby. Z množství spisů, které mu tradice připisuje, uznávají za pravé jen osm kázání a tři příběhy. Argumentují tím, že nejstarší zdroj, který o něm hovoří, je ze 13. století, tedy z doby více jak sto let vzdálené od doby, kdy měl Cyril působit. Podle tohoto zdroje, tzv. Synaxarionu (katalogu ortodoxních svatých) se stal biskupem po roce 1160. Historik Simon Franklin však tvrdí, že je to nepravděpodobné, a že mu biskupský titul byl možná přisouzen až dodatečně, ve snaze vyzdvihnout významného a vlivného autora.\n"}
{"id": "1133021", "url": "https://cs.wikipedia.org/wiki?curid=1133021", "title": "Fjodor Alexandrovič Abramov", "text": "Fjodor Alexandrovič Abramov\n\nFjodor Alexandrovič Abramov (29. února 1920, Verkola, Rusko – 14. května 1983, Petrohrad, Sovětský svaz) byl ruský spisovatel a literární vědec. Psal romány převážně z venkovského prostředí (tzv. vesnická próza), z období během a po 2. světové válce.\n\n"}
{"id": "1133024", "url": "https://cs.wikipedia.org/wiki?curid=1133024", "title": "Abraq Kheetan", "text": "Abraq Kheetan\n\nAbraq Kheetan je kuvajtské město, nacházející se 3 míle od Mezinárodního letiště v Kuvajtu. V roce 1975 mělo město necelých 60 000 obyvatel. Město do roku 1990 početně vzkvétalo, ale pak vypukla Válka v Zálivu. Dnes zde žije asi 58 000 obyvatel. Město je významné hlavně zemědělstvím. \n\n"}
{"id": "1133025", "url": "https://cs.wikipedia.org/wiki?curid=1133025", "title": "Achtubinsk", "text": "Achtubinsk\n\nAchtubinsk () je město v Astrachaňské oblasti v Ruské federaci. Při sčítání lidu v roce 2010 mělo přes čtyřicet tisíc obyvatel.\n\nAchtubinsk leží na levém břehu řeky Achtuby, nejvýchodnějšího ramene v deltě Volhy. Od Astrachaně, správního střediska celé oblasti, je vzdálen 270 kilometrů na severozápad, od hranice s Kazachstánem přibližně třicet kilometrů na západ.\n\nMěsto Achtubinsk vzniklo v roce 1959 ze sídel \"Vladimirovka\" (), \"Petropavlovskoje\" () a \"Achtuba\" ().\n"}
{"id": "1133029", "url": "https://cs.wikipedia.org/wiki?curid=1133029", "title": "Miroslav Baumruk", "text": "Miroslav Baumruk\n\nMiroslav Baumruk (12. července 1926 - ) byl československý basketbalista, vicemistr Evropy 1951, účastník Olympijských her 1952 a trojnásobný vicemistr Československa v letech 1951, 1952, 1956.\n\nV československé basketbalové lize odehrál celkem 7 sezón (1950-1956). Hrál za klub Spartak Sokolovo / Sparta Praha a získal 3 stříbrné medaile.\n\nZa reprezentační družstvo Československa v letech 1951-1952 hrál celkem 6 zápasů. Hrál na Mistrovství Evropy - 1951 v Paříži (2. místo) a na\nOlympijských hrách 1952 v Helsinkách, Finsko (9. místo). \n\nOd roku 1980 je evidován jako agent StB pod registračním číslem 19401 s krycím jménem Císař.\n\n\n\n\n"}
{"id": "1133033", "url": "https://cs.wikipedia.org/wiki?curid=1133033", "title": "Hermann Josef Abs", "text": "Hermann Josef Abs\n\nHermann Josef Abs (15. října 1901, Bonn, Německé císařství – 6. února 1994, Bad Soden, Německo) byl německý bankéř.\n\nByl spolumajitelem berlínské banky Delbrück, Schmickler & Co. Od roku 1938 byl členem vedení Deutsche Bank, byl finančním poradcem Adolfa Hitlera. Po porážce Třetí říše byl v roce 1945 souzen a na 15 let do vězení odsouzen za válečné zločiny, rozsudek však nebyl proveden. Nadále působil ve vysokých ekonomických funkcích, stál ve vedení několika průmyslových koncernů a finančních ústavů. Od roku 1957 opět ve vedení Deutsche Bank (člen představenstva, v letech 1967 - 76 předseda představenstva, od roku 1976 čestný předseda).\n"}
{"id": "1133037", "url": "https://cs.wikipedia.org/wiki?curid=1133037", "title": "Robert Abshagen", "text": "Robert Abshagen\n\nRobert Abshagen (12. ledna 1911, Hamburk, Německé císařství – 10. července 1944, Hamburk, Nacistické Německo) byl německý antifašista.\n\nV roce 1931 se stal členem Komunistické strany Německa. Po nástupu nacistů k moci byl v letech 1933 – 1939 vězněn. Od roku 1940 byl členem ilegální odbojové skupiny. V roce 1942 byl opět zatčen gestapem a 2. května 1944 ho soud odsoudil k trestu smrti. 10. července 1944 byl v Hamburku popraven.\n\n"}
{"id": "1133040", "url": "https://cs.wikipedia.org/wiki?curid=1133040", "title": "Ostrolistec kopinatý", "text": "Ostrolistec kopinatý\n\nOstrolistec kopinatý (\"Cunninghamia lanceolata\") je vzácný strom atraktivního vzhledu, jediný druh rodu ostrolistec. Vývojově starobylá rostlina je třetihorním reliktem a ve volné přírodě roste v jižní Číně, na Tchaj-wanu, v severním Vietnamu a Laosu.\n\nRoste ve vlhkých subtropických lesích, kde jsou téměř pravidelné vydatné srážky a zimní teploty tam jen krátkodobě klesají těsně pod bod mrazu. Roste ve středně těžké a spíše kyselejší půdě s dobrou drenáži a v prostředí s velkou vzdušnou vlhkostí v nadmořské výšce až 2000 m. Nejlépe mu prospívá stanoviště chráněná před silným větrem a s dostatkem slunečního svitu, v mládí se spokojí i s polostínem, nesnáší ale dlouhodobé vyschnutí půdy nebo zaplavení vodou a při přesazování se špatně ujímá. Je to dlouhověký strom, prvé šišky se u něj v domovině objevují asi v osmi létech.\n\nUvádí se rozdílně, že snáší mrazy od -18 °C až po -25 °C. Ve středoevropských podmínkách obvykle přežívají jedinci na místech chráněných před mrazy a zimními větry, nežijí však dlouho. Někdy se druh pěstuje v přenosných nádobách a stěhuje se do nemrznoucích míst, v Evropě většinou šišky nevytváří.\n\nNejvyšší strom rostoucí mimo Čínu se nachází v Kalifornii, je vysoký 32 m a průměr jeho kmene je 88 cm, v České republice roste v Liberci asi 40 let starý strom vysoký 10 m s korunu širokou 3 m.\n\nStálezelený, neopadavý, jednodomý strom, který dorůstá (v ideálních podmínkách své domoviny) do výšky až 50 m, má výčetní tloušťku kmene blízkou 3 m a korunu širokou 10 až 25 m; ve středoevropských podmínkách obvykle bývá mnohem menší. Stará kůra na kmeni je hnědá, podélně rýhovaná a uvolňuje se v pásech pod kterými prosvítá mladá načervenalá kůra. Řídká koruna je kuželovitá, ve stáři nepravidelná a její větve částečně vyrůstají v přeslenech. Některý jedinec má tendenci vytvářet více kmenů.\n\nSpirálovitě vyrůstající listy jsou úzce čárkovitě kopinaté a někdy srpovitě zahnuté, jsou tmavozelené a lesklé, silné a bývají dlouhé 30 až 70 mm a široké 1,5 až 5 mm. Na spodní straně mají dva světlejší pásky, střední žebro je nazelenalé, stomatální pruhy jsou oboustranně a v mnoha řadách, po obvodě mají na každé straně 20 až 90 drobných zoubků a vrcholek listu je zašpičatělý. Na větévkách jsou listy rozmístěny ve dvou řadách, před zimou se jejich sytě zelená barva mění na bronzovou. Listy bývají tvarově i barevně variabilní, závisí na jejich umístění na stromě i na množství slunečního svitu který na ně dopadá.\n\nŽlutohnědé samčí šištice na 3 mm stopkách jsou podlouhle kuželovité, vyrůstají po 8 až 20 ve svazečcích na koncích letorostů. Žlutozelené samičí šištice vyrůstají osamoceně nebo až po čtyřech na koncích letorostů, při opylování jsou krátce cylindrické, asi 12 mm dlouhé a 8 mm tlusté, při zrání semen dostávají kulovitý tvar o průměru 30 až 40 mm a obsahují asi 15 mm velké plodní šupiny. Semena jsou tmavě hnědá, podlouhlá či úzce vejčitá, 5 × 4 mm velká a po stranách úzce křídlatá. K opylování dochází od ledna do května, semena dozrávají v srpnu až listopadu.\n\nRozmnožuje se semeny, řízky nebo odnožemi vyrůstajícími z kořenů. Při množení řízky z postranních větviček vyrostou nepravidelné dřeviny spíše keřovitého charakteru. Pokud chceme vypěstovat rostliny vzhlednější, vybíráme výhonky koncové, které se tvoří místy na kmeni nebo i na větvích. Někteří dospělí jedinci poměrně silně odnožují kořenovými výmladky, z kterých lze vypěstovat nový strom. Nejhezčí pravidelné stromy však vyrostou ze semen.\n\nU ostrolistce kopinatého jsou uznávány dva poddruhy nebo někdy dvě variety:\n\nNominátní \"Cunninghamia lanceolata lanceolata\" má zespodu listu 16 až 18 řad průduchů a šišky bývají velké 2,5 až 4,5 × 2,5 až 4 cm. \"Cunninghamia lanceolata konishii\" má jen 7 až 15 řad průduchů a menší šišky o rozměrech 1,3 až 3 × 1,2 až 2,5 cm.\n\nDřevo stromu \"Cunninghamia lanceolata\" je aromatické, má bílou až žlutou barvu a dobře se opracovává. Je měkké, ale odolné proti hmyzu i termitům a vyrábí se z něj nábytek, podlahy, lodě, sloupy veřejného osvětlení a různé dřevěné transportní obaly. V minulosti sloužila jeho kůra jako střešní krytina. Je jedním z nejdůležitějších rychle rostoucích stromů v Číně a používá se jako součást smíšených lesů při zalesňování holin v subtropických oblastech.\n\nPokud je pěstován jako okrasný strom, bývá vysazován do větších zahrad a parků, nevadí mu znečištěné městské ovzduší. Pro menší prostory byl vyšlechtěn kultivar 'Glauca', který je menšího, kompaktního vzrůstu, má našedlé jehlice a je i více mrazuvzdorný.\n"}
{"id": "1133053", "url": "https://cs.wikipedia.org/wiki?curid=1133053", "title": "Iain Pears", "text": "Iain Pears\n\nIain Pears (* 8. srpna 1955) je anglický spisovatel, historik a novinář.\n\nIain Pears vystudoval Wadham College a Wolfson College Oxfordské univerzity. Před tím, než se začal věnovat psaní, působil jako novinář pro BBC, ZDF a agenturu Reuters.\n\nZnámou se stala jeho série detektivních příběhů, v nichž vystupuje obchodník a historik umění Jonathan Argyll. Mezinárodně poprvé uspěl s historickým románem \"Neviditelná chvíle rozhodnutí\".\n\n\n"}
{"id": "1133055", "url": "https://cs.wikipedia.org/wiki?curid=1133055", "title": "Ivan Lesný", "text": "Ivan Lesný\n\nIvan Lesný (8. listopadu 1914, Praha – 16. ledna 2002) byl český lékař a spisovatel. Byl emeritním profesorem Univerzity Karlovy, přednostou Dětské neurologické kliniky, zakladatelem neurologické rehabilitační léčebny v Železnici, předsedou sekce dětské neurologie České neurologické společnosti JEP a předsedou Československé ligy proti epilepsii.\n\nIvan Lesný se narodil rodičům Vincenci a Miladě (rozené Krausové) 8. listopadu 1914 v Praze. Své dětství často trávil u příbuzných z otcovy strany Dvořákových v Jemnici. Dráhu neurologa začínal u profesora Kamila Hennera (1895–1967), který po 2. světové válce založil neurologickou kliniku v Kateřinské ulici v Praze. V roce 1946 pověřil vedením křídla budovy pro dětské pacienty docenta Ivana Lesného. V tomto roce probíhala v Polici u Jemnice parcelace majetku Alfreda Wraždy z Kunwaldu a MUDr. Ivan Lesný si prostřednictvím lesní správy v Jemnici zažádal o lesní parcelu č. 1252 (ve stráni u Bahnova mlýna), kde měl podle kroniky obce Police v úmyslu vybudovat privátní sanatorium. V roce 1947 loboval jeho otec Vincenc Lesný u komunistického ministra Václava Noska za stavbu újezdní měšťanské školy v Polici.\n\nV roce 1957 založil MUDr. Ivan Lesný Sekci dětské neurologie při Československé neurologické společnosti Jana Evangelisty Purkyně, v rámci této společnosti také Sekci neurofyziologie a Českou ligu proti epilepsii. Se svými spolupracovníky pořádal již v roce 1958 Dny dětské neurologie, budoucí platformu každoročních setkávání českých a světových neurologů. V roce 1971 založil Kliniku dětské neurologie Univerzity Karlovy 2. LF a FN v Motole, jež byla prvním samostatným klinickým pracovištěm dětské neurologie v Československé socialistické republice.\nV areálu bývalé lesnické školy v Jemnici zřídila třebíčská nemocnice v roce 1970 protialkoholní psychiatrickou léčebnu:\n\n\n"}
{"id": "1133057", "url": "https://cs.wikipedia.org/wiki?curid=1133057", "title": "Ján Kršák", "text": "Ján Kršák\n\nJán Kršák (Krssak) (15. srpna 1844, Tvrdošín - 7. června 1919, Lutila) byl slovenský spisovatel a překladatel. Pseudonym: Ján Slavoľub Kršák, J.Sl.Vavřinec, Rudzan.\n\n\nTeologii studoval v Banské Bystrici, pro národnostní přesvědčení musel seminář na čas opustit, roku 1867 byl vysvěcen na kněze. V letech 1867–1876 pracoval jako studijní prefekt a profesor bohosloví v semináři v Banské Bystrici, 1877–1891 farář v Rudnu nad Hronom, od roku 1891 byl farářem, od roku 1896 děkan v Lutile, od roku 1899 byl Tekovským arcijáhnem a okresním školním inspektorem.\n\nK básnické tvorbě ho podněcoval Andrej Sládkovič. S Jánem Levoslav Bellem a Andrejem Černianským připravil sborník veršů pro mládež \"Jarnie kvety\", který vydal sebevzdělávací kroužek bohoslovců. V sborníku uveřejnil 26 básní přírodní a vlastivědné lyriky, poznamenaných idylickostí a patosem. Verše uveřejňoval i v časopisech \"Zornička\" a \"Vydrove besiedky\". Je autorem přes 50 článků s výchovnou, mravoučnou a náboženskou tematikou. Překládal z němčiny. Člen literární družiny SSV v Trnavě, zakládající člen gymnázia v Kláštore pod Znievom.\n\n\n"}
{"id": "1133058", "url": "https://cs.wikipedia.org/wiki?curid=1133058", "title": "Andrej Černiansky", "text": "Andrej Černiansky\n\nAndrej Černiansky (12. října 1841 Rajec – 1. února 1923 Martin) byl slovenský redaktor, publicista a úředník.\nPseudonym: Monte Čerigo; Samuel Supavský; M.A. Špánik\n\nJeho otec Ján Černiansky, jeho matka Barbara roz. Madovčíková\n\nStudoval v semináři v Banské Bystrici, teologii ve Vídni neukončil. V letech 1868–1869 byl redaktorem \"Pešťbudínskych vedomostí\" v Pešti, od roku 1870 úředníkem spořitelny v Martině. Byl organizátorem kulturního života, v roce 1871 spoluzakládal \"Slovenský spevokol\"\nv Martině, v kterém účinkoval i jako herec. Básnické prvotiny uveřejnil ve sborníku banskobystrického semináře \"Jarnie kvety\". V humoristické tvorbě vynikl jako improvizátor a kritik společenských poměrů.\n\n"}
{"id": "1133060", "url": "https://cs.wikipedia.org/wiki?curid=1133060", "title": "Mytická fikce", "text": "Mytická fikce\n\nMytická fikce je literatura, která má kořeny, inspiruje se nebo jinak čerpá z témat a symbolů pocházejících z mýtů, legend, folklóru a pohádek.Termín byl vytvořen autory Terri Windling a Charlesem de Lintem.Mythic fiction se v mnohém mísí s žánrem městská fantasy a oba žánry bývají často zaměňovány, ale mythic fiction zahrnuje také současnou literaturu, která není zasazená do městského prostředí. Mythic fiction zahrnuje současnou literární tvorbu, která často překračuje hranici mezi literární a fantastickou fikcí.\n\nSpisovatelka Terri Winling pomohla vzbudit zájem o mythic fiction jako spolueditorka (společně s Ellen Datlow) série The Year's Best Fantasy and Horror, která vycházela po šestnáct let a také jako editorka Journal of Mythic Arts pro Endicott studio. Na stránkác Endicott studia je možné nalézt doporučený seznam knih žánru mythic fiction: Mythic fiction reading list. Mythic fiction Reading List.\n\nAčkoli mythic fiction může být volně založena na některé světové mytologii, nejčastěji využívá nejrůznějších známých mytologických archetypů. Na rozdíl od žánru mythopoeia, který vytváří své vlastní legendy či vlastní folklór. Spadá sem například tvorba J. R. R. Tolkiena.\n"}
{"id": "1133064", "url": "https://cs.wikipedia.org/wiki?curid=1133064", "title": "Derinerova přehradní nádrž", "text": "Derinerova přehradní nádrž\n\nDerinerova přehradní nádrž () je postavena na řece Čoroch, ležící v provincii Artvin v Černomořském regionu 5 km východně od města Artvin. Výška hráze je 249 m a je to nejvyšší hráz v Turecku. Hlavním úkolem je výroba elektrické energie, sekundárním pak regulace toku.\n\nVýstavba začala roku 1998, nádrž se začala plnit v únoru 2012 a elektrárna byla dostavěna v únoru 2013.\n\nPřehrada je pojmenovaná po zemřelém hlavním inženýrovi jménem \"İbrahim Deriner\".\n\n"}
{"id": "1133067", "url": "https://cs.wikipedia.org/wiki?curid=1133067", "title": "Salamanca (Chile)", "text": "Salamanca (Chile)\n\nSalamanca je chilské město a obec, která se nachází v jihovýchodní části regionu Coquimbo. Jeho komunální území patří do provincie Choapa. Sousedí na severu s obci Illapel, na jihu s obcemi Petorca Cabildo a Putaendo, které jsou součástí regionu Valparaiso – východní a západní Argentina Illapel a Los Vilos. Obyvatelé pracují v zemědělství, ale jejich hlavní příjem nyní přichází z využívání měděného dolu Los Pelambres, který se nachází v andském řetězci obce.\n"}
{"id": "1133069", "url": "https://cs.wikipedia.org/wiki?curid=1133069", "title": "Greg Toler", "text": "Greg Toler\n\nGreg Toler (* 2. ledna 1985 ve Washingtonu) je bývalý hráč amerického fotbalu, který nastupoval na pozici Cornerbacka v National Football League. Univerzitní fotbal hrál za Saint Paul's College, poté byl vybrán ve čtvrtém kole Draftu NFL 2009 týmem Arizona Cardinals.\n\nToler měl v posledním ročníku vysoké školy Northwestern High School v Hyattsville několik nabídek na stipendium, ale neměl potřebně dobré známky, aby se na některou z univerzit dostal. Začal tedy pracovat v místním skladu a mezitím hrál poloprofesionální soutěž amerického fotbalu NAFL za tým DC Explosion. Zde si ho všiml trenér, který pracoval pro Saint Paul's College. Toler nakonec na této škole stipendium dostal a odehrál za místní fotbalový klub poslední dva ročníky studia.\n\nToler byl považován za jednoho z nejzajímavějších hráčů z \"malých\" univerzit, kteří se v Draftu NFL 2009 objevili a nakonec byl vybrán jako sedmý ze všech Cornerbacků. Byl vybrán ve čtvrtém kole Draftu jako 131. hráč v pořadí týmem Arizona Cardinals. Stal se tak prvním hráčem ze Saint Paul's College, který kdy byl draftován týmem NFL.\n\nHned v první sezóně 2009 nastoupil do třinácti utkání, ale průlomová pro něj byla až sezóna 2010, ve které zaznamenal 90 tacklů (8 asistovaných), sack, 9 zblokovaných přihrávek, 2 interceptiony a 2 forced fumbly. Bohužel kvůli přetrženému přednímu zkříženému vazu musel vynechat celý ročník 2011. V sezóně 2012 sice odehrál jedenáct utkání, ale pouze dvě jako startující hráč a na konci ročníku ho Cardinals propustili.\n\nToler podepsal 12. března 2013 smlouvu s Indianapolis Colts. V první sezóně nastoupil do devíti utkání (z toho sedmkrát jako startující hráč) a zaznamenal 23 tacklů (6 asistovaných), 6 zblokovaných přihrávek a 1 interception. Od začátku sezóny 2014 se stal startujícím hráčem na pozici levého Cornerbacka a v patnácti zápasech nasbíral 57 tacklů (8 asistovaných), jeden sack, 10 zblokovaných přihrávek, 2 interceptiony a forced fumble. \n\n13. dzbna 2016 podepsal Toler jednoletý kontrakt s Washington Redskins, po jehož skončení ukončil kariéru.\n\n"}
{"id": "1133071", "url": "https://cs.wikipedia.org/wiki?curid=1133071", "title": "Osmá letecká armáda", "text": "Osmá letecká armáda\n\nOsmá letecká armáda (v anglickém originále ) byla část amerických vojenských leteckých sil. Vznikla 22. února 1944 a její sídlo se tehdy nacházelo v High Wycombe ve Spojeném království. Během druhé světové války se letci tohoto uskupení účastnili například náletu na chemičku v blízkosti Záluží u Mostu (23. září 1944). Bombardovali ale také cíle v nacistickém Německu. V polovině července 1945 se jednotka ze Spojeného království přesunula na japonský ostrov Okinawa a následně od 7. června 1946 až do svého zániku 3. června 2008 měla sídlo na základnách na území Spojených států amerických. Jejím nástupcem se na počátku června 2008 stala 8. letecká armáda strategických vzdušných sil ( ).\n\n"}
{"id": "1133078", "url": "https://cs.wikipedia.org/wiki?curid=1133078", "title": "Václav Petrouš", "text": "Václav Petrouš\n\nVáclav Petrouš (* 23. září 1948) je bývalý český fotbalista, obránce.\n\nV československé lize hrál za Bohemians Praha. Nastoupil ve 2 ligových utkáních. Gól nedal. Po odchodu z Bohemians hrál od října 1978 za ČSAD Benešov\n\n\n"}
{"id": "1133080", "url": "https://cs.wikipedia.org/wiki?curid=1133080", "title": "Cerro Auquihuato", "text": "Cerro Auquihuato\n\nCerro Auquihuato je název neaktivního struskového kužele, ležícího samostatně na náhorní plošině asi 30 km severovýchodně od stratovulkánu Sara Sara. Sopka se nachází na jižním okraji plošiny. Přesnější údaje nejsou známy.\n"}
{"id": "1133081", "url": "https://cs.wikipedia.org/wiki?curid=1133081", "title": "Cerro Nicholson", "text": "Cerro Nicholson\n\nCerro Nicholson je osamoceně stojící sypaný kužel, nacházející v Peru, jihozápadně od stratovulkánu Nevado Chachani a severozápadně od stratovulkánu El Misti. Doba poslední erupce není známa.\n\n"}
{"id": "1133082", "url": "https://cs.wikipedia.org/wiki?curid=1133082", "title": "Komorní rybník", "text": "Komorní rybník\n\nKomorní rybník se nachází na Záhornickém potoce ve vsi Nouzov v okrese Nymburk. Je tvaru protáhlého se zátočinami. Záhornický potok se do něho vlévá z jihovýchodu, poté co opustil rybník Vražda. Odtéká směrem jihozápadním a asi po 400 metrech se vlévá do Smíchovského potoka. Šířka na hrázi je asi 111 metrů, délka asi 640 m. Na severních březích se nachází chalupy vesnice Nouzov, na jižních převážně les. Rybník je dvakrát přetnut silnicí. Jednak silnicí první třídy číslo 32 (Nymburk-Poděbrady) a poté asfaltkou spojující ves se statkem na druhém břehu. Komorní rybník je součástí ptačí oblasti Rožďalovické rybníky.\n"}
{"id": "1133083", "url": "https://cs.wikipedia.org/wiki?curid=1133083", "title": "Huambo (sopka)", "text": "Huambo (sopka)\n\nHuambo je v současnosti neaktivní vulkanické pole, nacházející se v Peru, západně od stratovulkánu Sabancaya. Pole je tvořeno několika sypanými kužeil a s nimi přidruženými lávovými proudy. Jejich stáří se odhaduje na pozdní holocén, nejmladším členem komplexu je osamoceně stojící sypaný kužel \"Cerro Keyocc\", doba poslední erupce je stanovena na rok 700 př. n. l. (± 50 let) .\n\n\n"}
{"id": "1133084", "url": "https://cs.wikipedia.org/wiki?curid=1133084", "title": "Lea (rod)", "text": "Lea (rod)\n\nLea (\"Leea\") je rod rostlin z čeledi révovité. Jsou to převážně dřeviny se střídavými jednoduchými nebo zpeřenými listy. Květy jsou drobné, čtyřčetné nebo pětičetné. Plodem je bobule. Rod zahrnuje 36 druhů a je rozšířen v tropech Starého světa. V minulosti byl řazen do samostatné čeledi \"Leeaceae\".\n\nVětšina druhů jsou nevysoké keře až stromy nebo výjimečně vytrvalé byliny s dřevnatějici bází. Některé stromovité druhy dorůstají výšek až 15 metrů (\"Leea angulata\", \"L. indica\" aj.). Rostliny jsou až na výjimky beztrnné. Listy jsou zpeřené, trojlisté nebo jednolisté, na okraji vroubkované nebo pilovité, na ploše čepele lysé nebo chlupaté jednoduchými chlupy. Báze řapíku vybíhá v palistovité výběžky obklopující vrchol stonku. Na rubu listů jsou hvězdovité chlupy nebo tzv. perlové žlázy, připomínající droboučké kapičky rosy. Květenství jsou různě modifikované vrcholíky, vyrůstající naproti listovým řapíkům. Květy jsou pravidelné. drobné, oboupohlavné, čtyř nebo pětičetné. Kalich je zvonkovitý, s trojúhelníkovitými cípy. Korunní lístky jsou na bázi srostlé s tyčinkami, v poupěti vrcholovou částí spojené, později volné. Tyčinky jsou srostlé v trubičku, která je ve střední části srostlá s bází koruny. Semeník obsahuje 4 až 8 komůrek, v každé je jediné vajíčko. Čnělka je krátká, zakončená lehce ztlustlou bliznou. Plodem je bobule, obsahující obvykle 4 až 6 semen.\n\nRod lea zahrnuje 36 druhů. Je rozšířen v tropické Asii, Africe, Madagaskaru, Austrálii a Oceánii. Areál rozšíření v Asii sahá od Indie (5 druhů) přes jižní Čínu (10 druhů) a jihovýchodní Asii po souostroví Fidži a Vanuatu. Nejvíce druhů se vyskytuje v jihovýchodní Asii (celkem 25 endemických druhů).<ref name=\"mam-7/4\"></ref> V Austrálii se vyskytují 2 druhy a jsou svým výskytem omezeny na severní a severovýchodní část kontinentu. Největší areál má druh \"Leea guiineensis\", rozšířený od Afriky a Madagaskaru přes tropickou Asii po Taiwan a Filipíny. V africké oblasti se dále vyskytuje 1 endemický druh (\"Leea tinctoria\") na ostrově Sao Tomé v Guinejském zálivu a 1 endemit (\"Leea spinea\") na Madagaskaru.\n\nNejrozšířenější druh, \"Leea guiineensis\", roste v sekundární vegetaci, zejména v poříčních lesích, přesahuje však i do sušších oblastí. Druhy s menšími areály výskytu většinou rostou v podrostu primárních tropických lesů a podél vodních toků. Většina druhů se vyskytuje spíše v nižších nadmořských výškách, některé himálajské druhy však dosahují nadmořských výšek až 2500 metrů.\n\nO způsobech opylování není mnoho známo. Květy jsou drobné, nenápadně zbarvené a nevonné. Navštěvují je zejména včely a pestřenky.\n\nV minulosti byl rod \"Leea\" často řazen do samostatné čeledi \"Leeaceae\" (např. Cronquist, Tachtadžjan). V systému APG je vřazen do čeledi \"Vitaceae\". Podle kladogramů tvoří bazální větev této čeledi.\n\nDruh \"Leea guineensis\" je zřídka pěstován v českých botanických zahradách.\n\n"}
{"id": "1133088", "url": "https://cs.wikipedia.org/wiki?curid=1133088", "title": "Quimsachata", "text": "Quimsachata\n\nQuimsachata je název skupiny dvou mladých (pleistocén-holocén) vulkanických forem, nejsevernějších v Peru. Sopky leží asi 170 km severovýchodně od hlavního řetězce peruánských sopek, asi 90 km jihovýchodně od Cuzca. Složením se rovněž liší od ostatních peruánských vulkánů, a to ne po petrografické stránce (stále jsou to převážně andezitové až ryolitové horniny), ale chemicky (mají vyšší podíl draslíku). Nejmladší projevy vulkanismu jsou staré asi 6400 let.\n\n"}
{"id": "1133090", "url": "https://cs.wikipedia.org/wiki?curid=1133090", "title": "Ticsani", "text": "Ticsani\n\nTicsani je komplex lávových dómů, nacházejících se v jižním Peru, asi 30 km jihovýchodně od sopky Huaynaputina. Nejsou evidovány žádné záznamy o erupci v historické době, ale v okolí vulkánu jsou aktivní fumaroly a některé lávové a pyroklastické proudy vypadají velmi čerstvě, nezvětralé, což vypovídá o jejich malém stáří.\n\n"}
{"id": "1133093", "url": "https://cs.wikipedia.org/wiki?curid=1133093", "title": "Cerro Bravo", "text": "Cerro Bravo\n\nCerro Bravo je v současnosti neaktivní stratovulkán, nacházející se v severní části Kolumbie. Sopka je tvořena převážně dacitovými horninami. Neexistuje žádná doložená zpráva o vulkanické činnosti Cerro Bravo, no radiometricky stanovené stáří pyroklastických proudů z úpatí Spoke poukazuje na poslední aktivitu v rozmezí let 1595 až 1845.\n"}
{"id": "1133104", "url": "https://cs.wikipedia.org/wiki?curid=1133104", "title": "Pustý rybník (Dymokury)", "text": "Pustý rybník (Dymokury)\n\nPustý rybník se nachází na Štítarském potoce v katastru obce Dymokury v okrese Nymburk. Má protáhlý tvar a je orientován z jihovýchodu na severozápad. Šířka na hrázi je asi 158 m a délka 1,5 km. Navazuje na Jakubský rybník. Je napájen jednak přepadem a potokem z Jakubského rybníka, ale také potokem, který teče od Dymokur. Na pravém břehu je náhon, který se napojuje do jeho odtoku poblíž hráze. Jeden břeh je zalesněn a vedou zde modrá turistická značka a naučná stezka \"Pustý rybník u Dymokur\", která začíná u hráze Jakubského rybníka a končí na hrázi Pustého rybníka. Na druhé straně louky. Pod hrází Jakubského rybníka stojí objekty bývalého Jakubského mlýna a vlaková zastávka Činěves na trati 062 Chlumec nad Cidlinou – Křinec. Hráz pak tvoří silnice číslo I/32 Poděbrady – Nymburk a domy Dymokur. Pustý rybník je součástí ptačí oblasti Rožďalovické rybníky.\n"}
{"id": "1133106", "url": "https://cs.wikipedia.org/wiki?curid=1133106", "title": "Cumbal", "text": "Cumbal\n\nCumbal je nejjižnější ležící vulkán v Kolumbii, který byl aktivní v historické době (poslední erupce se odehrála v roce 1926). Sopka je tvořena převážně andezity a dacity a má protáhlý tvar ve směru severovýchod-jihozápad. Na vrcholovém hřebeni se nacházejí dva aktivní krátery a několik neaktivních. V obou kráterech jsou aktivní fumaroly, na jihozápadním okraji i termální prameny.\n"}
{"id": "1133109", "url": "https://cs.wikipedia.org/wiki?curid=1133109", "title": "Vražda (rybník, okres Nymburk)", "text": "Vražda (rybník, okres Nymburk)\n\nVražda je rybník na Záhornickém potoce ve vsi Nouzov v okrese Nymburk. Rybník je nepravidelného tvaru. U hráze je asi 458 m široký; délka je asi 1,3 km. Od jihu ho napájí jednak Záhornický potok a dále dva menší potůčky. Záhornický potok, teče do jednoho ramene a oba potůčky do druhého – proto tvoří počátek rybníka určitou vidličku. Další přítok je těsně u hráze z lesa, ze severozápadu. Odtoky jsou tři, dva přepady a jeden se stavidlem. Po několika metrech se ale odtok vlévá do dalšího rybníka nazvaného Komorní. Na jižních březích Vraždy se nachází les a louky, na severních ves a pole. Časté jsou též mokřady, zvláště u hranice lesa a poté na Záhornickém potoce. Na hrázi vede asfaltka a jsou zde umístěna sila pro příkrm zvěře a ryb. Břehy jsou zarostlé rákosem a na hrázi se nacházejí památné duby. Pod hrází mezi odtoky je malý křížek a na hrázi se nalézá socha svatého Jana Nepomuckého. Rybník je součástí soustavy ptačí oblasti nazvané Rožďalovické rybníky.\n"}
{"id": "1133111", "url": "https://cs.wikipedia.org/wiki?curid=1133111", "title": "Delta Volhy", "text": "Delta Volhy\n\nDelta Volhy je největší říční delta Evropy a zároveň největší delta Kaspického moře, do kterého se Volha vlévá. Leží v Kaspické proláklině, z větší části v Astrachaňské oblasti Ruské federace, menší východní část leží v Atyrauské oblasti na západě Kazachstánu.\n\nRozloha delty je 27 224 čtverečních kilometrů. Začíná už u města Volžskij přibližně dvacet kilometrů severně od Volgogradu, kde se z Volhy odděluje jako její rameno řeka Achtuba. Další významná pojmenovaná ramena jsou Buzan, Bachtěmir, Kamyzjak, Staraja Volga, Bolda a Kigač.\n"}
{"id": "1133112", "url": "https://cs.wikipedia.org/wiki?curid=1133112", "title": "Otto Pérez Molina", "text": "Otto Pérez Molina\n\nOtto Pérez Molina (* 1. prosince 1950, Ciudad de Guatemala) byl od ledna 2012 do 3. září 2015 prezidentem Guatemaly. Dne 2. září 2015 jej parlament jednohlasně zbavil imunity, čímž umožnil jeho stíhání kvůli podezření z korupce a celního podvodu. Soud vzápětí Pérezovi zakázal vycestovat ze země. Následujícího dne na něj vydal zatykač a Pérez na svou funkci rezignoval. Poté byl vyslýchán a noc již strávil ve vězení.\n\nPérez je podezřelý z řízení korupční sítě v celních úřadech, jeho viceprezidentka Roxana Baldettiová se podle policie na podvodech rovněž podílela. Pérez tvrdí, že se v této věci neobohatil. Vyšetřovatelé jsou však přesvědčeni, že bývalý prezident získal na úplatcích 3,7 milionu dolarů (přes 89 milionů Kč) od dovozců zboží, kteří díky tomu získávali nezákonné slevy z celních poplatků.\n\nMandát Péreze, kterého ve funkci nahradil viceprezident země Alejandro Maldonado Aguirre, měl původně skončit v lednu 2016. Dalších prezidentských voleb se Pérez nemůže účastnit, ať už se jeho případ vyvine jakkoli. Guatemalská ústava povoluje u prezidenta pouze jedno funkční období.\n"}
{"id": "1133113", "url": "https://cs.wikipedia.org/wiki?curid=1133113", "title": "Karol Modzelewski", "text": "Karol Modzelewski\n\nKarol Cyryl Modzelewski (23. listopadu 1937 Moskva – 28. dubna 2019 Varšava) byl polský historik, medievalista, profesor humanitních oborů, opoziční aktivista během Polské lidové republiky, senátor prvního období, Rytíř Řádu Bílého orla.\n\nNarodil se jako Cyril Budniewicz roku 1937 v Moskvě, během vrcholu Velké čistky. Jeho otec, podpraporčík Vysoké důstojnické školy, byl krátce po narození syna zatčen a odsouzen na 8 let v pracovním táboře. Již dříve byl zatčen dědeček, který byl inženýr a bývalý menševik. Cyrilova matka, Natalia Wilderová, překladatelka a literární vědkyně, absolventka literárního institutu Maxima Gorkého v Moskvě, se poté v roce 1939 provdala za polského komunistického aktivistu Zygmunta Modzelewskiho, který až do roku 1937 žil v exilu ve Francii. I on však byl v letech 1937–1939 byl podroben represím a uvězněn v Sovětském svazu.\n\nPo propuštěni z gulagu a vypuknutí německo-sovětské války Zygmunt Modzelewski působil v komunistickém Svazu polských vlastenců. Od roku 1944 byl v Moskvě velvyslancem komunistického polského Výboru národního osvobození a v roce 1947 se stal ministrem zahraničních věcí Polské lidové republiky. Cyryl Budniewicz dostal příjmení adoptivního otce a začal používat jméno Karol Modzelewski. V roce 1941 navštěvoval školu pro ruské politické exulanty v Gorkém u Moskvy. V roce 1945 odešel do Polska, teprve pak se začal učit polštinu. V roce 1954 zemřel jeho adoptivní otec Zygmunt Modzelewski, který byl od roku 1951 zbaven politického vlivu.\n\nV roce 1954 též absolvoval střední školu a téhož roku začal studovat historii na univerzitě ve Varšavě. Zde se setkal se skupinou mladých historiků, jako byli, mimo jiné, Jacek Kuroń, Andrzej Garlicki, Andrzej Krzysztof Wróblewski, Krzysztof Pomian či Teresa Monasterská, s níž se zapojil v roce 1956 do studentského hnutí revisionistů. V jeho rámci byl zodpověden za kontakty s mladými dělníky. V roce 1959 absolvoval na Varšavské univerzitě, jako student Alexandra Gieysztora. V letech 1962–1964 působil jako asistent a doktorand na Ústavu dějin varšavské univerzity.\n\nV březnu 1957 vstoupil do vládnoucí Polské sjednocené dělnické strany. V roce 1964 byl spolu s Jackem Kuroněm vyloučen ze strany, pak také ze Svazu socialistické mládeže. V reakci na vyloučení oba napsali „otevřený dopis straně“, ve kterém kritizovali politickou linii komunistické strany a navrhovali změny. Po tomto kroku byl vyloučen z doktorského studia a vyhozen práce. Nakonec byl v roce 1965 odsouzen k 3,5 letům vězení. Po dvou letech a pěti měsících ve vězení byl podmínečně propuštěn, dne 3. srpna 1967. V březnu 1968 se zúčastnil studentských protestů, za což byl v roce 1969 znovu odsouzen ke 3,5 letům vězení. Propuštěn byl v září 1971.\n\nV letech 1972–1983 byl zaměstnán v Ústavu dějin hmotné kultury Polské akademie věd ve Vratislavi. V roce 1974 získal doktorát na základě práce „Hospodářská organizace Piastovského státu“ a o čtyři roky později získal doktorát za práci věnovanou raně středověké Itálii.\n\nV roce 1980 vstoupil do Nezávislých samosprávných odborů „Solidarita“. Modzelewski byl dokonce autorem názvu této organizace.\n\nByl členem prezidia Mezitovárního výboru svazů Dolního Slezska. Po vyhlášení stanného práva 13. prosince 1981 byl internován. V září 1982 byl oficiálně zatčen a obviněn z pokusu o svržení komunistického režimu. 6. srpna 1984 byl propuštěn na amnestii. \n\nV roce 1989 byl pozván na dvouměsíční sérii přednášek na Collège de France, ale bylo to zamítnuto z politických důvodů. Ve stejném roce, v souvislosti se změnami ve společnosti, se však vrátil ke své vědecké práci.\n\nDo roku 1992 pracoval v Ústavu dějin Polské akademie věd, v roce 1990 získal titul profesora.\n\nV letech 1992–1994 byl zaměstnán v Ústavu dějin na univerzitě ve Vratislavi. Od roku 1994 působil jako profesor v Ústavu dějin na univerzitě ve Varšavě. Stal se členem Polské akademie věd, v prosinci 2006 byl jmenován jeji viceprezidentem. Působil též ve Varšavské vědecké společnosti.\n\nV letech 1989-1991 byl zvolen ve Vratislavském vojvodství za senátora, a to v prvním funkčním období Senátu Třetí Polské republiky. Založil politickou stranu \"Solidarność Pracy\", později se stal čestným předsedou strany \"Unia Pracy\". V roce 1995 ukončil svoji činnost v polské politice, ale stále ji komentuje a občas do ní i zasahuje: V roce 2005 byl například členem volební komise Włodzimierze Cimoszewicze v prezidentských volbách.\n\nV roce 1998 mu byl, společně s Jackem Kuroněm, udělen Řád bílé orlice.\n\nKromě mnoha vědeckých prací, Karol Modzelewski napsal v roce 2013 autobiografii pod názvem upomínajícím na Majakovského ((\"Клячу истории загоним\" (Левый марш)): \"Zajeździmy kobyłę historii: wyznania poobijanego jeźdźca\" (Zaženem dějin klisny!: vyznání potlučeneho jezdce).\n\n"}
{"id": "1133115", "url": "https://cs.wikipedia.org/wiki?curid=1133115", "title": "Knivskjellodden", "text": "Knivskjellodden\n\nKnivskjellodden nebo Knivskjelodden (čti \"knývšeloden\") je nejsevernější výběžek norského ostrova Magerøya v provincii Finnmark. Bývá uváděn jako nejsevernější místo Evropy. Toto označení je však sporné, protože se místo nachází na ostrově. Nejsevernější bod evropské pevniny je na poloostrově Nordkinn.\n\nNa dohled se nachází Severní mys (Nordkapp), který je turisticky hojně navštěvován, protože jde o nejseverněji položené místo v Evropě, které lze dosáhnout po silnici. Nordkapp je však položen asi 1,5 km jižněji než Knivskjellodden.\n\nNázev je odvozen od norského pojmenování mořského mlže střenky (knivskjell) z čeledi \"Solenidae\", jehož schránka připomíná břitvu.\n\nZápis se dvěma l (Knivskjellodden) se používá ve variantě spisovné norštiny zvané bokmål. Zápis s jedním l (Knivskjelodden) se používá v nové norštině.\n\nKnivskjellodden je složenina tří norských slov: \"kniv\" (nůž), \"skjell\" (lastura, mušle) a \"odde\" (mys). Do češtiny lze tedy přeložit jako \"Střenkový mys\" (nejedná se však o oficiálně uváděný název).\n\nNa mys lze dojít po turistické stezce z parkoviště při mezinárodní silnici E69. Stezka je dlouhá asi 9 km a vede kamenitým, místy podmáčeným terénem. Značená je kamennými mohylami. Informační tabule na parkovišti uvádí, že se jedná o nejsevernější turistický chodník na světě.\n\n"}
{"id": "1133116", "url": "https://cs.wikipedia.org/wiki?curid=1133116", "title": "Universal Motown Records", "text": "Universal Motown Records\n\nUniversal Motown Records bylo americké hudební vydavatelství, které fungovalo jako divize společnosti Universal Motown Republic Group. Jednalo se o dočasné propojení labelů Motown Records a části Universal Records.\n\nV roce 2005 bylo Motown Records spojeno s umělci v žánru \"urban music\" z Universal Records. Ve vedení byla Sylvia Rhone. Nový label se stal divizí nové skupiny s názvem Universal Motown Republic Group.\n\nV roce 2011 došlo ke změnám a Motown Records bylo odděleno od Universal Motown Records. Motown se tehdy začlenilo pod Island Def Jam Music Group. Zbytek pozůstalého labelu nesl název Universal Republic Records, než se v roce 2012 vrátil k názvu Republic Records. Všichni umělci z Universal Republic Records se přesunuli k Republic Records.\n"}
{"id": "1133117", "url": "https://cs.wikipedia.org/wiki?curid=1133117", "title": "Obyvatelstvo Lucemburska", "text": "Obyvatelstvo Lucemburska\n\nPočet obyvatel Lucemburska v roce 2015 činil odhadem 563 000 lidí.\n\nPopulace cizinců v Lucembursku odpovídají asi 44,5 % celkové populace (v šedesátých lete dvacátého století to bylo 17 %). Imigranti jsou hlavně ze zemí EU, velká část z nich je z Portugalska, Itálie a dvou sousedních zemí, Francie a Belgie. V moderní době se zvýšil počet žadatelů o azyl a imigrantů z východní Evropy a hlavně ze zemí bývalé Jugoslávie.\n\nV Lucembursku se mluví mnoha jazyky, ale třemi hlavními jsou lucemburština (národní a administrativní jazyk), němčina (administrativní jazyk) a francouzština (administrativní jazyk).\n\nNásledující tabulka uvádí procento občanů Lucemburska, kteří umějí lucembursky nebo dvěma a více jazyky. \nLucembursko je sekulární stát a od roku 1980 je nelegální, aby vláda shromažďovala údaje o náboženském vyznání nebo praktikách. Podle studie Pew Research Center z roku 2010 je 70,4 % obyvatel křesťanského vyznání, 2,3 % muslimského vyznání, 26,8 % nevyznává žádné náboženství a 0,5 % vyznává jiné náboženství.\n\nDemografické údaje Lucemburska od roku 1900.\n"}
{"id": "1133118", "url": "https://cs.wikipedia.org/wiki?curid=1133118", "title": "Ilona Mauritzová", "text": "Ilona Mauritzová\n\nIlona Mauritzová (* 29. prosince 1959 Chomutov) je česká vysokoškolská pedagožka, v letech 2011 až 2015 rektorka Západočeské univerzity v Plzni, od října 2017 poslankyně Poslanecké sněmovny PČR, od roku 2018 zastupitelka města Plzně, členka ODS.\n\nNarodila se v Chomutově. Absolvovala pedagogickou fakultu v Plzni a složila zde i rigorózní zkoušku. Později získala titul Ph.D a následně habilitovala na Vysoké škole zdravotníctva a sociálnej práce v Bratislavě. V roce 2002 založila soukromou vysokou zdravotnickou školu v Plzni, která se o 6 let později začlenila pod západočeskou univerzitu. V roce 2011 se stala rektorkou ZČU, kdy o tři hlasy porazila Miroslava Holečka. V roce 2014 se pokusila o znovuzvolení, ale v druhém kole ji porazil právě Holeček, proti kterému kandidovala v roce 2011.\n\nIlona Mauritzová je vdaná, s manželem má jednoho syna.\n\nVe volbách do Poslanecké sněmovny PČR v roce 2017 byla z pozice nestraníka lídryní ODS v Plzeňském kraji. Získala 3 429 preferenčních hlasů a stala se poslankyní.\n\nV komunálních volbách v roce 2018 byla již jako členka ODS zvolena zastupitelkou města Plzně.\n"}
{"id": "1133121", "url": "https://cs.wikipedia.org/wiki?curid=1133121", "title": "Republic Records", "text": "Republic Records\n\nRepublic Records je americké hudební vydavatelství, které je divizí Universal Music Group. Label založili Monte Lipman a Avery Lipman v roce 1995. V roce 1999 se label stal součástí Universal Motown Republic Group. Po oddělení Motown Records byl label Republic Records na krátkou dobu zastaven. V roce 2006 se vrátil jako Universal Republic Records a v roce 2012 byl oživen znovu jako Republic Records.\n\nNa labelu působí či působili úspěšní umělci, jako Amy Winehouse, Drake, Lil Wayne, Nicki Minaj, Taylor Swift, 3 Doors Down, Post Malone nebo Austin Mahone.\n\nRepublic Records zajišťuje distribuci celé řadě labelů, například: American Recordings, Aware Records, BME Recordings, Brushfire Records, Casablanca Records, Cash Money Records, Castro Music, Lava Records, Loma Vista Recordings, Big Machine Label Group, SRC Records, Next Plateau Entertainment, Serjical Strike Records nebo XO Inc.\n"}
{"id": "1133126", "url": "https://cs.wikipedia.org/wiki?curid=1133126", "title": "MC Špína", "text": "MC Špína\n\nMC Špína (*1957 Karlovy Vary, Československo) je umělecké jméno českého MC, který doprovází mluveným a zpívaným slovem různé české soundsystémy hrající techno, reggae a další. Zpívá anglicky, ale třeba i svahilsky. MC Špína je středního vzrůstu, nosí dlouhé vousy. Je to kuřák a pije pivo. V 80. letech 20. století emigroval s rodinou do USA, kde se živil jako řidič kamionů. V současné době žije v Praze. Vedle MCingu se věnuje i big beatu.\n"}
{"id": "1133127", "url": "https://cs.wikipedia.org/wiki?curid=1133127", "title": "Polikarpov I-5", "text": "Polikarpov I-5\n\nPolikarpov I-5 byl sovětský jednomotorový stíhací vzpěrový dvouplošník smíšené konstrukce z období mezi světovými válkami.\n\nV roce 1927 připravovala sovětská organizace leteckého průmyslu Aviatrest svou koncepci pro první pětiletku. V září 1927 tato organizace projednala s velitelstvím vojenského letectva taktickotechnické podmínky pro konstrukci stíhacích letounů, které by pak byly v průběhu prvního pětiletého plánovacího období velkosériově vyráběny. 22. června 1928 byly schváleny podklady pro pětiletku leteckého průmyslu, které požadovaly konstrukci moderního stíhacího letounu I-5. Vývoj byl svěřen konstrukční kanceláři Andreje Tupoleva v CAGI. Obdobné zadání obdržela také konstrukční kancelář N. N. Polikarpova, jejíž typ se měl nazývat I-6. Tupolevův konstrukční kolektiv, zabývající se především vývojem těžkých vícemotorových vojenských i civilních letounů, nepřekročil pro zadání I-5 fázi projektu a vývoj vázl.\n\nPráce na I-6 byly u Polikarpova zahájeny v září 1928 a v květnu 1929 byla zahájena stavba dvou prototypů, které byly dokončeny roku 1930. Konstrukční práce však probíhaly bez Polikarpova.\n\nOrgány odpovědné ústřednímu výboru VKS(b) a vládě za letecký vývoj, považovaly vzniklou situaci za kritickou. Jeden prototyp nepřekročil úroveň výkresů hlavních sestav a druhý tak neměl zajištění pro případ nezdaru. Budoucí stíhací letoun I. pětiletky měl být vybrán v soutěži alespoň dvou prototypů. Za této situace bylo rozhodnuto o mimořádném opatření. Polikarpov, Dmitrij Grigorovič a čelní pracovníci jejich konstrukčních kanceláří a dalších organizací leteckého průmyslu, byly soustředěni v 7. hangáru závodu č. 39 „V. R. Menžinského“ v Moskvě. Od prosince 1929 zde pracovali v podmínkách dočasné internace (VT).\n\nPolikarpov zde v rekordně krátké době vypracoval projekt letounu VT-11, následně označeného I-5, kdy již bylo zřejmé, že I-5 Tupoleva nebude realizován. Projekt D. P. Grigoroviče nebyl přijat, proto společně s Polikarpovem následně rozpracovával výkresy hlavních sestav VT-11, aby byl stroj hotov v co nejkratší době.\n\n28. března 1930 prověřila komise vojenského letectva maketu letounu a dala pokyn k výrobě tří prototypů. První VT-11 zalétal zkušební pilot Benedikt L. Buchgolc již 28. dubna 1930. Byl poháněn výškovou pohonnou jednotkou Gnome-Rhône Jupiter VII s aerodynamicky kapotovanými válci se štěrbinami pro vstup a výstup chladicího vzduchu. Výzbroj tvořila dvojice synchronizovaných kulometů PV-1 ráže 7,62 mm. Druhý prototyp byl tvarově shodný, avšak s nevýškovým motorem Jupiter VI. Třetí vyrobený letoun byl poháněn sovětským hvězdicovým devítiválcem M-15 závodu Motor o výkonu 330 kW, opatřeným prstencem typu Townend. Poprvé vzlétl 1. července 1930 a po letových zkouškách bylo ihned rozhodnuto o sériové výrobě. Po následných porovnávacích testech s prototypy I-6 byl do velkosériové výroby vybrán I-5 pro svou jednodušší výrobní technologii.\n\nV srpnu a září 1930 se vývojovému závodu podařilo postavit sedm letounů ověřovací série s instalovanými devítiválci M-22, což byla sovětská licenční verze motorů Jupiter VI. Pod vedením ing. I. M. Kostkina pak probíhala příprava výrobní dokumentace a samotné produkce v dosud dostavovaném závodě č. 21 leteckého průmyslu. Skutečná sériová výroba byla zahájena roku 1932 s ukončením v roce 1934. V tomto období vznikly dva kusy dvoumístné cvičné verze, které byly překonstruovány ze sériových strojů.\n\nLetouny Polikarpov I-5 tvořily jádro výzbroje stíhacích útvarů ve všech oblastech SSSR do roku 1935. Do napadení SSSR v roce 1941 sloužily k výcviku.\n\nI-5 posloužily i při prvních pokusech typu Zvěno podle návrhu V. S. Vachmistrova. Dva stroje byly připevněny na křídlo dvoumotorového TB-1 a v září 1933 spolu vzlétly jako Zvěno 1a. V srpnu 1934 se zkoušelo Zvěno 2 složené z TB-3 a tří I-5. V obou případech se letouny během akce úspěšně odpoutaly.\n\n\n"}
{"id": "1133135", "url": "https://cs.wikipedia.org/wiki?curid=1133135", "title": "Hlivický průplav", "text": "Hlivický průplav\n\nHlivický průplav (, ) je 41 km dlouhá vodní cesta spojující řeku Odru s Hlivicemi v Hornoslezské průmyslové oblasti. Začíná v přístavu Hlivice a ústí do Odry blízko Kozlí, výškový rozdíl činí 43,6 m. Hlivický průplav vznikl v letech 1934-1939 v místě někdejšího kanálu vedoucího při řece Kłodnici a umožnil plavbu lodí do výtlaku 1000 tun. Za druhé světové války se po něm plavily až 3 miliony tun zboží ročně, po válce se plavba obnovila, ale později stále klesala až na 300 tisíc tun ročně. Jde o plavební přípojný kanál, což je druh průplavu.\n\nDélka průplavu je 41,2 km, rozdíl výšek hladiny mezi začátkem kanálu v přístavu Hlivice a koncem v přístavu Kozlí činí 43,6 m. K překonání tohoto výškového rozdílu slouží celkem šest zdymadel (ve směru od Kozlí): Kłodnica, Nowa Wieś, Sławięcice, Rudziniec, Dzierżno a Łabędy. Hloubka kanálu činila původně 3,5 m. V roce 2016 však již bylo koryto zaneseno a jeho hloubka se pohybovala mezi 1,8 a 2,7 m. Šířka kanálu kolísá od 38 m (v zářezech) do 41 m (v náspech). Výška plavidel, která se po průplavu pohybují, nesmí překročit 4 m nad hladinou vody (s ohledem na výšku mostů nad kanálem), rychlost pohybu plavidel je omezena na 6 km/h.\n\nNejdůležitějším místem na průplavu byl přístav Hlivice se dvěma přístavními bazény. Jeho provoz zajišťuje Śląskie Centrum Logistyki. Překládka mezi pozemní a říční dopravou byla v Hlivicích ukončena v roce 2012, do té doby se v přístavu nakládalo na čluny uhlí pro teplárnu ve Vratislavi. Mezi bazény se nachází kontejnerový terminál společnosti PCC Intermodal, kde probíhá překládka kontejnerů mezi železniční a silniční dopravou.\n\n\n"}
{"id": "1133137", "url": "https://cs.wikipedia.org/wiki?curid=1133137", "title": "Československá basketbalová liga žen 1960/1961", "text": "Československá basketbalová liga žen 1960/1961\n\nČeskoslovenská basketbalová liga žen 1960/1961 byla nejvyšší ligovou basketbalovou soutěží žen v Československu. Počet družstev byl 12. Titul mistra Československa získal tým Slovan Orbis Praha, na druhém místě se umístil klub Slavia VŠ Brno a na třetím Spartak Praha Sokolovo.\n\n\nKonečné pořadí ligy \n1. Slovan Orbis Praha (mistr Československa 1961) – 2. Slavia VŠ Brno – 3. Spartak Praha Sokolovo – 4. Slavia VŠ Praha – 5. Lokomotíva Bratislava – 6. Slovan ÚNV Bratislava – 7. Jiskra Kyjov – 8. Slavia VŠ Brno \"B\" – 9. Lokomotíva Košice – další 3 družstva sestup z 1. ligy: 10. Tatran Ostrava – 11. Lokomotíva Liberec – 12. Jednota Košice\n\n\n\n\n"}
{"id": "1133138", "url": "https://cs.wikipedia.org/wiki?curid=1133138", "title": "MON-50", "text": "MON-50\n\nMON-50 (MON je v ruštině zkratka pro minu protipěchotní, fragmentační, směrovou, řízeně odpalovanou) je směrová protipěchotní mina tvaru „claymore“ (obdélníková a mírně konkávní) vyvinutá a vyrobená v Sovětském svazu. Je uzpůsobena pro ranivý, popř. smrtící tříštivo-trhavý účinek. Mina je podobná americkému typu M18 Claymore. Byla používána v mnoha zemích světa. Protože mina v konfiguraci s dálkovým odpalovacím zařízením nespadá pod Ottawskou úmluvu, je stále možné ji vyrábět a nasazovat. I proto je mina MON-50 (a jí příbuzné typy) široce využívána v ukrajinském konfliktu.\n\nJe vybavena skládacími nožkami nůžkovitého typu pro upevnění a zamíření, stejně tak je ale možno využít uchycovacího bodu na spodní části těla miny za účelem připojení speciálního bodce nebo čelistí a následně minu upevnit například na strom, kovovou tyč apod. Na horní straně těla miny jsou umístěna štěrbinová mířidla a po obou jejich stranách jsou umístěny otvory pro roznětky. Mina obsahuje 700 g výbušniny RDX (PVV-5A), která je schopna rozmetat přibližně 540 nebo 485 střepin do smrtící dálky 50 metrů v oblouku 54° (27° na každou stranu od svislé osy těla miny). Jako střepiny mohou být v závislosti na konkrétní verzi miny použity ocelové kuličky (540) nebo krátké ocelové tyčky (485).\nMON-50 je obvykle iniciována prostřednictvím PN manuálního induktoru a EDP-R elektrického detonátoru. Rovněž může být odpálena velkým množstvím spínačů pro účel nachystání léčky, včetně páky MUV, nástražného drátu MVE-72, nebo seismického ovladače VP13.\nMON50 bude nejčastěji umístěna nad zemí, buďto přímo na zemském povrchu nebo v korunách stromů za účelem co největšího rozptylu střepin. Je vodotěsná a funguje v rozmezí teplot od −50°C do 50°C (může být i zakopána do sněhu, pokud náhrab před ní nedosáhne tloušťky více než 10 cm – v takovém případě je účinek miny značně omezen).\nMina může být detekována vizuálně nebo pomocí detektoru kovů. Při některých způsobech iniciace může být mina odolná účinkům tlakové vlny od explozivních odminovacích systémů, jako je např. Giant Viper a M58 MICLIC.\nMON-50 se stále vyrábí v Ruské federaci a v Bulharsku. Je široce používána v mnoha částech světa. Dodává se v textilním nosiči s dvěma pouzdry, která obsahují všechny komponenty pro upevnění a iniciaci miny. Rovněž může být dodána v soupravě VKPM-2, která obsahuje 4 kompletní miny s náhradními roznětkami, ovládací panel a drát.\n\n\nMina disponuje konvenčním či pokročilým seismickým odpalovacím systémem. Jedná se o ručně kladenou směrovou fragmentační minu, která je normálně odpalována na povel. Je známo její použití se seismickým ovladačem VP13, který zabraňuje přiblížení se k mině za účelem jejího odstranění.\nPři výbuchu mina běžně rozmetá smrtící střepiny na vzdálenost 40–60 metrů, ačkoli reálně hrozí nebezpečí na vzdálenost až 300 metrů (na základě testů typu M18A1 Claymore americkou armádou).\n"}
{"id": "1133144", "url": "https://cs.wikipedia.org/wiki?curid=1133144", "title": "Milan Galvánek", "text": "Milan Galvánek\n\nMilan Galvánek (* 2. dubna 1951) je bývalý slovenský fotbalista, útočník.\n\nV československé lize hrál za ZVL Žilina. Nastoupil v 59 ligových utkáních a dal 5 ligových gólů. V Poháru UEFA nastoupil v sezóně 1972/73 za Duklu Praha v utkání proti OFK Bělehrad.\n\n\n"}
{"id": "1133153", "url": "https://cs.wikipedia.org/wiki?curid=1133153", "title": "Doña Juana", "text": "Doña Juana\n\nDoña Juana je v současnosti neaktivní stratovulkán, nacházející se v jižní Kolumbii. Jeho vrchol je tvořen dvěma kalderami a okolí vrcholu poseté více lávovými dómy postkalderového stadia. Starší kaldera vznikla během středního holocénu a její vznik doprovázely mohutné pyroklastické proudy. Mladší kaldera je místem poslední aktivity sopky. Erupce v letech 1897-1906 způsobily vyzvednutí lávového domu v kaldeře, jako doprovodné jevy se projevila řada objemných pyroklastických proudů.\n\n"}
{"id": "1133156", "url": "https://cs.wikipedia.org/wiki?curid=1133156", "title": "Machín", "text": "Machín\n\nMachín je název menšího, zhruba 2650 m n. m. vysokého stratovulkánu, ležícího na jižním okraji masivu Ruiz-Tolima, asi 20 km severozápadně od kolumbijského města Ibagué. Vrchol sopky je ukončen kalderou o průměru asi 3 km. Se vznikem kaldery jsou spojeny objemné pyroklastické proudy, které jsou uloženy až do vzdálenosti 40 km od vulkánu. Pozdější erupce v holocénu vyprodukovaly dacitové bloky a popelové proudy, ležící na jihozápadním okraji kaldery.\n\n"}
{"id": "1133160", "url": "https://cs.wikipedia.org/wiki?curid=1133160", "title": "Nevado del Tolima", "text": "Nevado del Tolima\n\nNevado del Tolima je název v současnosti neaktivního stratovulkánu, nacházejícího se v Kolumbii, v provincii Tolima, jižně od vulkánu Nevado del Ruiz. Sopka je poměrně mladá, andezitové-dacitové horniny mají stáří přibližně 40 000 let. Sopka je vybudována na starší, pleistocénní kaldeře s průměrem 3 km. Vrchol sopky je tvořen kráterem trychtýřového tvaru a více lávovými dómy. Poslední velká erupce se odehrála před 3600 lety, když destrukce lávového dómu vyprodukovala objemnější množství pyroklastických proudů, v současnosti uložených na severovýchodní až jihovýchodní straně sopky. V 19 a 20. století bylo zaznamenáno několik menších explozivních erupcí.\n\n"}
{"id": "1133161", "url": "https://cs.wikipedia.org/wiki?curid=1133161", "title": "Elbský evangelický luteránský kostel", "text": "Elbský evangelický luteránský kostel\n\nElbský evangelický luteránský kostel (též Elbský bílý kostelík, ) je malý kostel nacházející se v obci Elbe ve státě Washington na severozápadě USA.\n\nByl vystavěn roku 1906. Je v soukromém vlastnictví.\n\nKonají se v něm pravidelně jednou do měsíce bohoslužby (s výjimkou zimního období); patří tak k nejmenším funkčním kostelům v USA.\n\nDo Národního rejstříku historických míst byl kostel přidán roku 1976.\n\n"}
{"id": "1133162", "url": "https://cs.wikipedia.org/wiki?curid=1133162", "title": "Petacas", "text": "Petacas\n\nPetacas (nebo také Cerro de Las Petacas) je název osamoceně stojícího lávového dómu, nacházejícího se na hranicích provincií Cauca a Narino v jižní Kolumbii, severovýchodně od stratovulkánu Doña Juana. Na svazích se nachází několik mladě vypadajících struskových kuželů, ale doba poslední erupce není známa.\n\n"}
{"id": "1133166", "url": "https://cs.wikipedia.org/wiki?curid=1133166", "title": "Svatá Basilisa", "text": "Svatá Basilisa\n\nSvatá Basilisa byla mučednicí v Bythinii, žijící na přelomu 3. a 4. století. Za svatou jí uznává římskokatolická církev a církve s katolickou sjednocené. Její svátek je slaven 3. září.\n\nBasilisa pocházela z Nikomédie v Bythinii, kde se narodila koncem 3. století. Dožila se věku asi jen devíti let. Jakožto křesťanka se stala obětí Diokleciánova pronásledování církve. Nebyla popravena, zemřela na následky mučení, kterým se jí trýznitelé snažili od křesťanství odvrátit. Je ctěna jako patronka kojících matek.\n\n\n"}
{"id": "1133167", "url": "https://cs.wikipedia.org/wiki?curid=1133167", "title": "Storforsen", "text": "Storforsen\n\nStorforsen (čti \"stúrfošen\"; česky \"Velká peřej\") je peřej na řece Pite (\"Piteälven\") nedaleko města Älvsbyn na severu Švédska v provincii Norrbotten. Jde o jeden z nejmohutnějších vodopádů v Evropě.\n\nPeřej má délku 5 kilometrů s celkovým spádem 82 metrů. Největší spád (asi 60 metrů) má v závěrečném úseku, dlouhém zhruba 600 metrů. Vedle hlavního koryta má řeka ještě vedlejší proudy s četnými menšími vodopády, kde se v žulovém podloží tvoří tzv. obří hrnce.\n\nPeřej a její okolí jsou součástí přírodní rezervace. Místo je přístupné z parkoviště po dřevěných chodnících a můstcích. Některé z nich jsou bezbariérové.\n"}
{"id": "1133170", "url": "https://cs.wikipedia.org/wiki?curid=1133170", "title": "Puracé", "text": "Puracé\n\nPuracé je aktivní stratovulkán v Kolumbii, asi 160 km jižně od města Cali. Sopka je součástí vulkanického masivu Pan de Azúcar, nachází se na jeho severozápadním okraji. Mezi těmito centry se nachází skupina sedmi struskových kuželů a kráterů Los Coconucos. Masiv je tvořen převážně andezity a leží na starším dacitovém štítovém vulkánu. Během 19. a 20. století bylo zaznamenáno několik explozivních erupcí, které změnily morfologii vrcholového kráteru.\n\n"}
{"id": "1133173", "url": "https://cs.wikipedia.org/wiki?curid=1133173", "title": "Labyrint (seriál)", "text": "Labyrint (seriál)\n\nLabyrint je český kriminální televizní seriál. Kombinuje žánry thrilleru a detektivky. Režíroval ho Jiří Strach. První řada seriálu byla vysílána od 31. srpna do 12. října 2015, druhá řada od 13. března do 24. dubna 2017 a třetí (pravděpodobně poslední) řada od 3. září do 15. října 2018.\n\nSeriál byl nominován na Českého lva v kategorii Nejlepší dramatický televizní seriál, ale cenu nezískal.\n\nV anketě mezi čtenáři \"iDNES.cz\" se umístil jako třetí nejlepší český krimiseriál desetiletí po \"Případech 1. oddělení\" a seriálu \"Rapl\".\n\n\nVšechny řady na webu České televize:\n"}
{"id": "1133174", "url": "https://cs.wikipedia.org/wiki?curid=1133174", "title": "Ernő Goldfinger", "text": "Ernő Goldfinger\n\nErnő Goldfinger (* 11. listopad 1902 - † 15. listopad 1987, Londýn, Spojené království) byl architekt a interiérový designér narozený v Maďarsku, byl klíčovou osobností architektonické moderny.\n\nGoldfinger se narodil v Budapešti jako syn židovského podnikatele zabývajícího se lesnictvím a stavbou průmyslových pil. V Maďarsku žil do roku 1919, kdy se po rozpadu Rakousko-uherské monarchie dostala krajina pod kontrolu komunistů. Jeho rodina se odstěhovala do Rakouska. Po roce odešel studovat do Švýcarska a odtud do Paříže, kde v roce 1923 začal studovat na École nationale supérieure des Beaux Arts. V té době pracoval i v ateliéru Léona Jausselyho. Byl ovlivněn publikací \"Vers une architecture\" od Le Corbusiera, přičemž se stal horlivým obdivovatelem jeho bývalého učitele, experta na navrhování železobetonových konstrukcí Auguste Perreta. Toto bylo později inspirací při navrhování vlastního domu.\n\nJeště během studia začal Goldfinger praktikovat s Andráse Szivessym. Společně pracovali na návrzích interiérů a obchodů. V roce 1930 se rozdělili a Goldfinger pokračoval v práci sám s podobnými projekty. Navrhl interiér cestovní kanceláře Central European Express v Paříži a kosmetický salon Helena Rubinstein v Londýně.\n\nV 30. letech se setkal a oženil s Uršulou Blackwellovou a spolu se odstěhovali do Londýna v roce 1934. Před 2. Světovou válkou postavil Goldfinger pouze jeden tříbytový dům (jeho součástí byl i jeho vlastní dům) na Willow Road v Hampsteadu (Severní Londýn) a další v Broxtedu v Essexu. Jeho vlastní dům na Willow Road 2 je dnes součástí národního dědictví.\n\nPo válce byl Goldfinger pověřen výstavbou nových kanceláří pro noviny Daily Worker (1946). Také postavil budovu Alexandra Fleminga jako sídlo Ministerstva zdravotnictví (1962-67) a divadlo Odeon ve čtvrti Elephant and Castle (1962-67) na jihovýchodě Londýna. V 50. letech navrhl dvě základní školy (Brandehow Rd a Westville Rd) z prefabrikovaného betonu s cihlovou výplní.\n\nVe snaze vyřešit nedostatek obytných budov, které byly během 2. světové války zničeny, začala Britská vláda uvažovat o výškových budovách jako řešení a Goldfinger se stal předním designérem věžových domů. Mezi jeho nejdůležitější budovy z tohoto období patří Balfron Tower (27-patrová budova ve Východním Londýně), přilehlá Carradale House (11. pater) a Glenkerry House (14. pater). Zajímavostí je, že aby Goldfinger zjistil, zda byla jeho práce dostatečně kvalitní a zda se v těchto bytech příjemně žije, nastěhoval se na dva měsíce do jednoho z bytů v Balford Tower. Na základě poznatků ke kterým přišel za ten čas, pak začal navrhovat další, ještě větší budovu - Trellick Tower (31 pater, North Kensington, zač.: 1968- dok .: 1972). Tato budova je světlejší a vzdušnější jako Balford.\n\nZpočátku byly jeho budovy velmi nepopulární mezi lidmi ale i mezi postmodernistickými architekty. Zajímavostí je, že jeho soused Ian Fleming byl natolik znechucen bytovými domy, které navrhoval, že po něm nazval protivníka Jamese Bonda v knize vydané v roce 1959 (ten byl později i zfilmován). Teprve koncem 20. století začala být Goldfingerova prce ceněná. Trellick Tower se stal něčím jako ikona - objevuje se na tričkách, malbách ale i v textech písní.\n\nV říjnu roku 1971 se stal řádným členem Royal Academy of Arts. Goldfinger zemřel v roce 1987, čtyři dny po 85. narozeninách, a byl zpopelněn v Golders Green Crematorium. Od roku 1999 uděluje Royal Institute of British Architects z části jeho dědictví stipendium Erno Goldfingera.\n\n\n"}
{"id": "1133175", "url": "https://cs.wikipedia.org/wiki?curid=1133175", "title": "Pohřebiště lucemburských panovníků", "text": "Pohřebiště lucemburských panovníků\n\nNa vídeňském kongresu bylo roku 1815 Lucembursko prohlášeno opět za plně nezávislý stát a povýšeno na velkovévodství. Do roku 1866 bylo členem Německého spolku a do roku 1890 zůstalo spojeno v personální unii s královstvím nizozemským. Personální unie s Nizozemskem byla zrušena v roce 1890.\n\nLucembursko je nezávislým velkovévodstvím od roku 1890. První dva velkovévodové byli pochováni v zámeckém kostele ve Weilburgu, poté se pohřebištěm velkovévodského domu stala hrobka v katedrále Panny Marie v Lucemburku.\n\n"}
{"id": "1133176", "url": "https://cs.wikipedia.org/wiki?curid=1133176", "title": "Adam Bargielski", "text": "Adam Bargielski\n\nAdam Bargielski (7. ledna 1903, Kalinowo – 8. září 1942, koncentrační tábor Dachau) byl polský římskokatolický duchovní, farní vikář ve farnosti Myszyniec, který se stal obětí nacistického režimu.\n\nByl synem Františka Bargielského a Františky, rozené Jankowské. Studoval na \"Vyšším duchovním semináři\" v Łomży a 24. února 1929 byl vysvěcen na kněze. Působil pak postupně jako kaplan (dnešní terminologií farní vikář) v několika farnostech a rovněž studoval práva ve Štrasburku (tato studia však nedokončil). Od roku 1939 byl kaplanem ve farnosti Myszyniec. Jako kněz byl velmi horlivý, ač musel zápasit se svou ne vždy dostatečnou disciplinovaností.\n\nV roce 1940 byl zatčen gestapem myszyniecký farář Klement Sawicki, kterému bylo již 83 let. P. Adam přišel 9. května 1940 na gestapo s prosbou, aby byl Sawicki propuštěn a nabídl se jako náhrada za něj. Jeho oběť byla přijata. Adam Bargielski byl poslán do koncentračního tábora Soldau v Działdowě. Později byl přesunut do Mauthausenu a následně do Dachau, kde byl zaevidován pod číslem 22061. Snažil se povzbuzovat spoluvězně. Ani pronásledování neovlivnilo jeho hluboký klid. Dne 8. září 1942 byl zabit lágrovým strážným.\n\nBeatifikován byl papežem Janem Pavlem II. dne 13. června 1999.\n\n\n"}
{"id": "1133177", "url": "https://cs.wikipedia.org/wiki?curid=1133177", "title": "Desider Quastler", "text": "Desider Quastler\n\nDesider Quastler (* 3. ledna 1889, Bratislava – † 1944, Koncentrační tábor Auschwitz-Birkenau, Polsko) byl slovenský architekt a stavitel. \n\nV roce 1908 absolvoval odbornou stavitelskou školu v Budapešti. Zaměstnán byl nejdříve u firmy \"Grunwald a Schiffer\" v Budapešti, projektoval např. vojenskou školu v Tirgu Mures (RSR), Palác říční a plavební společnosti v Budapešti. V 1. světové válce padl v roce 1916 při Brusilovova ofenzívě do ruského zajetí, internován v zajateckém táboře v Tomsku, kde pracoval v sovnarchoze. Z tábora utekl, zadržovali ho v Moskvě, kde pak pracoval krátký čas jako tesař. V roce 1920 se vrátil do Bratislavy, kde jako architekt působil do roku 1939. Zemřel v roce 1944 v koncentračním táboře Auschwitz-Birkenau.\n\nRychle se orientoval v nastupujících proudech moderní architektury. Ve své tvorbě se zaměřoval zejména na obytné stavby, které měly loosovský puristický charakter.\n\n\nNacházíjící se na rohu Radlinského a Bernolákova ulice v Bratislavě je typickým příkladem bytové výstavby v tradičním blokovém zastavění. Ve stísněných poměrech malého bloku je ostrý roh parcely zastavěný 5 a 6-podlažní zástavbou, v dvorním traktu o podlaží zvýšenou. Quastler navrhl v objektu kromě několika obchodních prostor a kanceláří stavebního družstva 54 jednopokojových a 10 dvoupokojových bytů.\nBytový dům rozsahem představuje největší architektovu stavbu. Objekt sestává z 3 schodišťových sekcí přístupných ze dvora. V parteru jsou také 2 obchodní provozy. Obytný dům má puristicky strohý ráz charakteristický pro většinu Quastlerových staveb.\n\nNacházející se na Hurbanově náměstí. Projekt i realizace probíhaly v roce 1931. Tento 4-podlažní funkcionalistický dům stojí na velmi úzké parcele v souvislé uliční zástavbě historizujících objektů. Nad zaskleným parterem průčelí se střídají pásy oken a pásy hladkých opaxitových tabulí. Na zadní fasádě je výrazný oblouk vyčnívajícího segmentu půlvalcového schodiště, které navazuje na dispozičně hlubší sousední objekt. Dům má otevřenou dispozici a je ukončen plochou střechou. Nosné konstrukce jsou zděné a železobetonové. V přízemí byla prodejna cukrovinek Orion. Objekt reprezentuje sebevědomý funkcionalistický názor na výstavbu v historizujícím prostředí.\n\nNacházející se se na Röntgenově ulici v Petržalce. Projekt byl realizován v roce 1931 projekt, realizace díla byla provedena o rok později, Dům je typickým představitelem obecní sociální výstavby v 1. ČSR. Jednopokojové byty se základním vybavením jsou přístupné ze společné pavlače. Hladká bílá fasáda a nepravidelné rozmístění oken posouvají dům směrem k purismu. Dvorní část objektu se zasklenými pavlačemi má konstruktivistický ráz. Navzdory viditelně nízkému rozpočtu byl 4-podlažní objekt v půdorysném tvaru písmene L důstojnou obytnou architekturou.\n\nSe nachází na ulici Suché Mýto. Projekt byl dokončen v roce 1934 a dílo se realizovalo v letech 1936-37. Rekonstrukce a přestavba probíhala v roce 1996.\n\n5-patrový obytný činžovní dům byl kdysi známý pod jménem \"Halmos\". V parteru byly prodejny a na patrech poměrně prostorné byty. Strohý puristický blok tvořily 2 formálně téměř identické obytné domy se samostatnými vchody. Opticky se lišily rozdílným členěním oken na fasádě oddělených viditelnou dilatací v omítce. V roce 1996 objekt podle návrhu M. Kropilákové sjednotili s bohatě tvarovaným nárožím nového objektu Slovenské spořitelny. Původní pravoúhlé vnitřní uspořádání nahradili organické křivky. Hlavní průčelí sice zůstalo ploché, ale kompozicí oken a balkonů spolu s pastelovou barevností se Quastlerovej puristické architektuře podstatně vzdálilo.\n\n"}
{"id": "1133182", "url": "https://cs.wikipedia.org/wiki?curid=1133182", "title": "Jan Nepomucen Chrzan", "text": "Jan Nepomucen Chrzan\n\nJan Nepomucen Chrzan (25. května 1885, Gostyczyna – 1. července 1942, koncentrační tábor Dachau) byl polský římskokatolický duchovní, oběť nacistického režimu. Katolická církev jej uctívá jako blahoslaveného.\n\nPocházel z početné rodiny - měl šest sourozenců. V roce 1906 maturoval na \"Královském gymnáziu\" v Ostrowě. Teologii studoval postupně v kněžských seminářích v Poznani a Hnězdně. Na kněze byl vysvěcen 30. ledna 1910. V letech 1915-1917 byl kaplanem v Kcyni, následně v Bieganowě. Poté v Źerkowě, kde byl již farářem a rovněž předsedou dozorčí rady lidové banky.\n\nV říjnu roku 1941 byl zatčen a uvězněn v poznaňském vyhlazovacím táboře Fort VII., odkud byl převezen do koncentračního tábora v Dachau, kde byl zaevidován pod číslem 28097. Zemřel vyčerpáním 1. července 1942 a jeho tělo bylo spáleno v táborovém krematoriu. Beatifikován byl papežem Janem Pavlem II. 13. července 1999.\n\n"}
{"id": "1133184", "url": "https://cs.wikipedia.org/wiki?curid=1133184", "title": "Pohřebiště řeckých panovníků", "text": "Pohřebiště řeckých panovníků\n\nŘecké království existovalo v letech 1832 až 1973. Všichni králové z oldenburské dynastie byli pohřbeni v Tatoi u Athén, první král z dynastie Wittelsbachů odpočívá v Mnichově.\n\n"}
{"id": "1133185", "url": "https://cs.wikipedia.org/wiki?curid=1133185", "title": "Pustý rybník", "text": "Pustý rybník\n\nPustý rybník je možný místopisný název pro místo, které nějak souvisí s rybníky. Může to být:\n\nNázev Pustý rybník nesou například tyto rybníky či místa: \n"}
{"id": "1133191", "url": "https://cs.wikipedia.org/wiki?curid=1133191", "title": "Mistrovství světa v hokeji na kolečkových bruslích", "text": "Mistrovství světa v hokeji na kolečkových bruslích\n\nMistrovství světa v hokeji na kolečkových bruslích se koná od roku 1936. Pořádá ho Mezinárodní federace kolečkových sportů a hraje se jednou za dva roky. Do roku 1956 fungoval turnaj zároveň jako mistrovství Evropy v hokeji na kolečkových bruslích, pak byly obě soutěže odděleny vzhledem k rostoucí účasti mimoevropských týmů. Šampionátu se účastní šestnáct mužstev rozdělených do čtyř čtyřčlenných skupin. V roce 1984 bylo zavedeno mistrovství výkonnostní skupiny B, z něhož postupuje trojice nejlepších týmů a nahradí tři poslední z každého mistrovství. Od roku 1992 se hraje také ženský šampionát. \n\nHistoricky nejvyššího vítězství dosáhlo Švýcarsko na MS 1980, když zdolalo Indii 56:0. V letech 1982 až 2001 postupovaly nejlepší týmy z mistrovství světa na Světové hry, pak ale byl do programu Světových her místo hokeje na kolečkových bruslích zařazen inline hokej.\n\n\n"}
{"id": "1133200", "url": "https://cs.wikipedia.org/wiki?curid=1133200", "title": "Smíchovský potok", "text": "Smíchovský potok\n\nSmíchovský potok je pravostranným přítokem Štítarského potoka, který se vlévá do Mrliny. Potok pramení v přírodní památce Žlunické polesí a vlévá se do Štítarského potoka nedaleko Svídnice. Plocha povodí činí 101,8 km².\n\nSmíchovský potok pramení v lesích jižně od Slavhostic a západně od Žlunic v okrese Jičín. Teče západním směrem. Protéká dvěma rybníky a za silnicí číslo II/328 se vlévá do rybníka Smíchov. Ten napájí celkem 4 potůčky z různých směrů. Rybník Smíchov je od roku 1990 přírodní památkou. Ze Smíchova pokračuje potok jihovýchodním směrem opět pod silnici II/328, kde se stýká s jedním pravostranným přítokem a následně levostranným přítokem ze Žlunického polesí.\n\nTeče západní části obce Chroustov, kde se do něj zleva vlévá potok Piterák. Smíchovský potok zde napájí rybník Návesník a pokračuje k jihu ve směru Dvořiště, kde napájí další rybník. Pod rybníkem je jeden levostranný a později pravostranný potok. Zde se též pomaličku stáčí k jihozápadu a teče podél silnice Dvořiště-Dubečno. V místě přimknutí k cestě, následuje levostranný krátký přítok, a po odpoutání se od asfaltky dva krátké pravostranné přítoky.\n\nZa silnicí II/328 začíná meandrovat a pod vsí Dubečno protéká dvěma rybníky. Postupně nabírá západní směr. Nedaleko letiště Kněžice u Jičína se do něj vlévá jeden potok zleva, poté Dubečský potok zprava a v místě, kde se začne stáčet severozápadním směrem zleva potok Potěšický. Tímto směrem teče k Chotěšicům, kde ještě obkrouží dva velké meandry. Před Chotěšicemi je napájen zprava Židovskou svodnicí. V této části je do něj zaústěna řada potoků, které s ním obkružují pobřežní nivu. Jeden zprava a dva zleva (jeden nazvaný Slatinka); západně od Chotěšic ještě jeden krátký zprava.\n\nPoté co překoná silnici I/32 vtéká do velkého rybníka nazvaného Bílek, který se nachází na severním okraji vsi Nouzov. Pod Bílkem pokračuje na jih, aby přijmul zleva poměrně silný tok potoku Záhornického a později zprava potok Střible. V hlubokých lesích pod Nouzovem opět meandruje a vytváří travnatou nivu, plnou mokřadů a jednoho slepého ramene. Vtéká do dalšího velkého rybníka nazvaného Komárovský. Ten je napájen dvěma přítoky z obou stran.\n\nHráz Komárovského rybníka je orientována západně, potok se pomalu stáčí k jihu. Jsou zde dva drobné přítoky zprava. Poté co se otočí úplně na jih se vlévá severozápadně u vlakové zastávky Svídnice - pod železničním a silničním mostem do Štítarského potoka v nadmořské výšce 195 m.\n"}
{"id": "1133202", "url": "https://cs.wikipedia.org/wiki?curid=1133202", "title": "Okres Villach-venkov", "text": "Okres Villach-venkov\n\nOkres Villach-venkov (německy Bezirk Villach-Land) je správním okresem v rakouské spolkové zemi Korutany. Sídlem okresu je město Villach, které však není součástí okresu. V lednu 2016 žilo v okresu 64 616 obyvatel.\nRozkládá se uprostřed Korutan při jižním okraji. Celková rozloha okresu je 1009,33 km² \n\nOkres je složen z 19 obcí (počet obyvatel ke dni 1. ledna 2015):\n"}
{"id": "1133204", "url": "https://cs.wikipedia.org/wiki?curid=1133204", "title": "Praha vs. prachy", "text": "Praha vs. prachy\n\nPraha vs. prachy je série reportáží internetové televize Stream.cz, jejíž první díl byl odvysílán v únoru 2015. Reportér Janek Rubeš v jednotlivých dílech odhaluje zákulisí podvodů, jimž čelí turisté v hlavním městě České republiky.\n\nInspirací pro vznik seriálu se stal dokument National Geographic „Scam City\", ve kterém irský reportér Conor Woodman zachytil, jak byl v Praze okraden, a českou metropoli označil za město podvodů. Proti tomuto nařčení se ohradili zástupci vedení města a podali na štáb světoznámé stanice žalobu. Spor vzbudil zájem reportéra Janka Rubeše z internetové televize Stream.cz, který se rozhodl – v roli zahraničního turisty – na vlastní kůži vyzkoušet všechny zdokumentované situace (jízda taxi, nákup drog, kurzy směnáren apod.). Jeho zjištění byla více než překvapivá. Realita se ukázala ještě horší, sám byl okraden mnohem víc než štáb National Geographic.\n\nV červnu 2015 se Janek Rubeš s Conorem Woodmanem setkal osobně při natáčení nové série Scam City a společně s kolegou ho provázel Prahou a zasvětil ho do dalších nekalostí, které se jim během ročního natáčení podařilo odhalit. Woodman na oplátku přijal jejich pozvání, vystoupil společně s tvůrci na besedě Praha vs. prachy v Knihovně Václava Havla a veřejně jim poděkoval za snahu a neúnavný boj proti bezpráví.  \n\nBěhem natáčení první šestice reportáží odvysílané pod názvem Město podvodů? si Janek  Rubeš stále intenzivněji uvědomoval, že pastí na turisty čeká v Praze celá řada.  Rozhodl se na ně proto upozornit způsobem, který je mu blízký – vzal do ruky kameru a zdokumentoval je. S nadějí, že když podvodníky natočí, budou podle zákona potrestáni, začal nekalosti, kterých se dopouštějí na cizincích, zveřejňovat v jednotlivých epizodách seriálu Praha vs. prachy.\n\nŠokující reportáže vyvolaly zájem veřejnosti i řadu otázek, jak je možné, že je jednání organizované skupiny nepoctivých taxikářů, při němž dochází k okrádání státu, léta tolerováno. A právě rozpoutáním veřejné diskuze se chtěl Janek Rubeš zasadit o změnu. Přesto trvalo několik měsíců, než se o problémy v centru Prahy začal zajímat pražský magistrát a primátorka Adriana Krnáčová (ANO) si vyhradila čas k osobnímu setkání. Přestože samotní tvůrci o jednání s ní usilovali dlouho, nedostalo se jim vřelého přijetí. Primátorka zřejmě nebyla divačkou pořadu, její reakce k tématu byla nejistá a argumenty, které předčítala z připravených podkladů, nerelevantní. Vedoucí oddělení komunikace Vladimír Řepka chtěl proto nepříjemný rozhovor předčasně ukončit, nicméně situaci ještě více vyhrotil, když nazval Rubeše \"„malým dítětem“\" a celé interview utnul větou \"„Já jezdim veřejnou dopravou, tak co se budu koukat na nějaký taxíky?!\".\" \n\nV úterý 30. června 2015 uspořádala primátorka Adriana Krnáčová v tiskovém centru Magistrátu hlavního města Prahy tiskovou konferenci k informační kampani kladoucí si za cíl eliminaci nepoctivých taxikářů. Janek Rubeš na ni paradoxně pozvání nedostal, přestože to byl právě on, kdo veřejnou diskuzi rozpoutal a byl ochoten s magistrátem na nápravě situace spolupracovat, resp. poskytnout úředníkům potřebné informace. Na místo přesto dorazil, nicméně byl shledán nežádoucím a nejdříve mu bylo zakázáno pořizovat video– i audiozáznam a následně byl požádán, aby konferenční místnost opustil a vyčkal na chodbě příchodu vedoucího oddělení komunikace Vladimíra Řepky (\"„Já vás nechci jako vyhazovat, ale jestli byste mohli počkat na pana Řepku a domluvit se s ním, protože vy asi víte, z jakých zkušeností by vás tady rádi neviděli.“)\" Na otázku, jak je možné, že ČT natáčet smí, odpověděl tiskový mluvčí magistrátu Vít Hofman slovy, že veřejnoprávní televize má speciální povolení. Odepření přístupu na konferenci mu pak bylo zdůvodněno tím, že nebyl řádně akreditován (akce byla „trošku na pozvánky“). Rubeše se zastala novinářka Stáňa Seďová z deníku Právo, která kontrovala, že svou účast na akci také v předstihu neavizovala. Hofman zareagoval, že měla štěstí.\n\nCelá nepříjemnost byla nakonec konstruktivně vyřešena dohodou, od této tiskové konference jsou tvůrcům pozvánky pravidelně zasílány.\n\nV polovině července 2015 zveřejnil Rubeš „bonus“ nazvaný Nepoctivý taxikář mě polil „poctivou“ colou, který zachycuje jeho konflikt s jedním z taxikářů během natáčení dalších dílů pořadu Praha vs. prachy. Ten reportéra napadl a následně ležícího na zemi polil limonádou. Před dalším útokem ho zachránil včasný zásah městské policie a bdělých kolemjdoucích.\n\nV rozhovoru pro Radiožurnál následně Rubeš přiznal, že se nejednalo o první fyzický ani slovní útok, že je mu vyhrožováno od samotného začátku vysílání pořadu (únor 2015). Dodal zároveň, že tyto výpady ho od toho, aby ve své práci pokračoval, neodradí.\n\nRubeš ve svých reportážích často poukazuje na skutečnost, že řidiči, o kterých točí, dělají špatné jméno celé branži, a odmítá generalizovat. Sám uvádí, že v Praze je 7 000 taxikářů, přičemž většina jich je poctivých. Svou pozornost zaměřuje především na skupinu nabízející své služby na hlavním nádraží, Staroměstském náměstí, v okolí tanečního klubu Karlovy lázně a Pařížské ulice, která dělá řemeslu ostudu, okrádá lidi a vydělává na jejich neznalosti prostředí. Přestože někteří z těchto nepoctivců už přišli o taxikářské licence, za volant usedají i nadále. Na ty poukázal v díle z 13. července \"Praha vs. taxi\".\n\nPořad vyvolal ohlas také u zahraničních médií, která o kauze nepoctivých taxikářů v Praze informovala. Reportér Le Figaro pozval Rubeše do Paříže a natočil s ním interview publikované v online televizi tohoto prestižního francouzského deníku. Mezi dalšími, kdo o reportážích Praha vs. prachy informovaly, byly např. The Daily Telegraph, Prag-aktuell.cz.\n\nVelký zájem v zahraničí rovněž vzbudila epizoda, ve které Rubeš přistihl taxikáře okrádajícího turisty přímo při činu a požádal ho, aby spolu s ním vyčkal příjezdu policie. Podvodník ale výzvy nedbal, reportéra fyzicky napadl a následně z místa ujet. Tento díl zaznamenal více než 2 000 reakcí mezi uživateli Redditu.\n\nPodvodní taxikáři nejsou jediným tématem, přestože svou pozornost na něj upírají dlouhodobě, na které se tvůrci zaměřují. Další podvody zaznamenali například ve směnárnách nebo restauracích. Zatím se k nim však příliš nevyjadřují, aby podvodníkům nedali příležitost zločiny „zamést pod koberec“.\n\nPůvodně se měl pořad jmenovat Zmrdi. Nakonec od toho bylo upuštěno.\n\nNa některé taxikáře v reportážích se údajně vztahovala amnestie, kterou udělil prezident Klaus.\n\nZlé jazyky tvrdící, že mu jde především o sledovanost a popularitu, umlčel Rubeš tím, že anglickou verzi seriálu umístil na server YouTube a upřednostnil tak zájmy zahraničních turistů před zájmy internetové televize Stream.cz.\n\nV 10. ročníku ankety Křišťálová lupa 2015 získal pořad Praha vs. Prachy hlavní ocenění v kategorii Obsahová inspirace.\n"}
{"id": "1133207", "url": "https://cs.wikipedia.org/wiki?curid=1133207", "title": "Železničář (časopis)", "text": "Železničář (časopis)\n\nŽelezničář je čtrnáctideník Českých drah, určený pro příznivce železnice a Českých drah, partnery ČD a spolupracující subjekty. Vychází od roku 1994 a má náklad 10 500 výtisků. Vydáván je každý druhý čtvrtek, pokud není uvedeno jinak. Časopis má i elektronickou podobu s rozšířenými fotogaleriemi některých článků. Na grafickém a obsahovém zpracování časopisu se podílejí zaměstnanci Českých drah z oddělení tištěných a internetových periodik (odbor vnější komunikace, v org. řádu ČD označen jako O27), jehož vedoucím je Václav Rubeš. Šéfredaktorem Železničáře je Petr Slonek, redakční tým dále tvoří redaktoři Martin Harák a Josef Holek, grafik a fotograf Michal Málek. \n\nOd prosince 2015 vychází také Železničář zpravodaj jako čistě interní periodikum v podobě měsíčníku. Jeho šéfredaktorem je Petr Slonek.\n\nŽelezničář disponuje i svou webovou mutací: www.zeleznicar.cd.cz\n\nRedakční oddělení Českých drah dále také vydává reklamní magazín ČD pro vás.\n\n"}
{"id": "1133211", "url": "https://cs.wikipedia.org/wiki?curid=1133211", "title": "Stellaland", "text": "Stellaland\n\nRepublika Stellaland (\"Republiek Stellaland\") byla jednou z búrských republik, která existovala v severovýchodní části Kapska v letech 1882-1885. Měla rozlohu 15 500 km² a žilo v ní přes dvacet tisíc obyvatel, z toho asi tři tisíce bělochů. Hlavním městem byl Vryburg.\n\nNa území okolo horního toku řeky Harts, které původně obývali domorodí Griquové a Tswanové, se v druhé polovině 19. století začali usazovat búrští farmáři z Transvaalu. V červenci 1882 vyhlásili vlastní nezávislý stát, jehož prezidentem se stal Gerrit Jacobus van Niekerk. Název Stellaland vznikl z latinského výrazu pro hvězdu \"stella\", protože v době vyhlášení republiky byla na nebi vidět nápadná kometa, hvězda byla také vyobrazena na státní vlajce. V roce 1883 byl Stellaland sloučen se sousední republikou Goshen a vznikly Spojené státy Stellalandu (\"Verenigde Staten van Stellaland\") o rozloze okolo 25 000 km² a s necelými čtyřiceti tisíci obyvatel. Systém vlády kopíroval ostatní búrské republiky, stát měl vlastní zákonodárný orgán \"Die Bestuur\", také vydával vlastní poštovní známky.\n\nV únoru 1884 vyhlásil Cecil Rhodes britský nárok na strategicky položené území Stellalandu. V reakci na to převzala Jihoafrická republika (Transvaal) v září téhož roku nad územím protektorát, nezabránila však tomu, že v prosinci 1884 vstoupila do Stellalandu britská vojska, která vedl Charles Warren, a do února následujícího roku území republiky obsadila. V srpnu 1885 byl Stellaland oficiálně připojen ke kolonii Britské Bečuánsko.\n\n"}
{"id": "1133213", "url": "https://cs.wikipedia.org/wiki?curid=1133213", "title": "Jean Absil", "text": "Jean Absil\n\nJean Absil (23. října 1893, Péruwelz, provincie Henegavsko – 2. února 1974, Uccle) byl belgický hudební skladatel a publicista. Člen Královské akademie umění v Antverpách.\n\nStudoval na konzervatoři v Bruselu. V roce 1922 se stal ředitelem hudební akademie v Etterbeeku, v témže roce získal 2. stupeň belgické ceny \"Prix de Rome\" (kantáta La Guerre). Od roku 1931 působil jako profesor na konzervatoři v Bruselu.\n\nZaložil časopis věnující se vážné hudbě \"Revue internationale de musique\". Je autor několika symfonii, koncertů, baletů a knih o hudbě.\n"}
{"id": "1133217", "url": "https://cs.wikipedia.org/wiki?curid=1133217", "title": "Cena Oty Pavla", "text": "Cena Oty Pavla\n\nCena Oty Pavla je české ocenění pro sportovní publicisty, které uděluje Český olympijský výbor od roku 2009. Nazvána je podle sportovního reportéra a novináře Oty Pavla. Jsou jí oceňovány osobnosti za celoživotní propagaci sportu a šíření olympijských hodnot v publicistice. Poprvé ji udělil Český olympijský výbor roku 2009 u příležitosti oslav 110. výročí založení výboru. Je vyhlašována každoročně, propůjčuje ji předseda ČOV po schválení výkonným výborem. \n\n"}
{"id": "1133218", "url": "https://cs.wikipedia.org/wiki?curid=1133218", "title": "No frost", "text": "No frost\n\nFunkce zabraňuje vytváření ledu využíváním ventilátoru, který rovnoměrně rozptyluje suchý vzduch po prostoru spotřebiče. Suchý vzduch zabraňuje tvorbě ledu, protože bez vlhkosti se led nevytvoří.\n\nFunkce No frost omezuje výdej energie a vytváří uživatelsky přívětivější prostředí. Chladničky a mrazničky bez technologie vytvářejí při chlazení a mrazení led, který se po čase musí odstranit. Tento proces je časově a energeticky náročný, protože při opětovném zapnutí musí spotřebič znovu vychladit celý svůj prostor.\n\nNoFrost - Jedná se o systém kanálků kterými se vlhký vzduch odvádí za pomocí ventilátoru z vnitřního  prostoru chladničky a vede se k výparníku, který se nachází v horní části chladničky . Vlhký  vzduch se na výparníku sráží jako jinovatka, ochladí se a dostává se  pak jako suchý vzduch do vnitřního prostoru.  Vrstva námrazy ve výparníku  po přivedení tepla roztává a odtéká do záchytné misky, která se nachází  na kompresoru.\n\n\n\n"}
{"id": "1133228", "url": "https://cs.wikipedia.org/wiki?curid=1133228", "title": "Chňapka", "text": "Chňapka\n\nChňapka je typ palcové rukavice opatřené izolační vrstvou, která se používá v kuchyni na ochranu rukou při manipulaci s horkým nádobím. Prodává se zpravidla jednotlivě a nerozlišuje se levá a pravá ruka, bývá opatřena poutkem na zavěšení nebo magnetem na přichycení ke kovovému krytu sporáku a zdobena pestrými vzory.\n\nPůvodně se chňapky vyráběly z pevných textilních látek jako kanafas nebo flanel, stále více se však uplatňují vodoodpudivé materiály, například silikon nebo teflon, které poskytují lepší ochranu (až do teploty 260 °C) a snadno se čistí.\n"}
{"id": "1133230", "url": "https://cs.wikipedia.org/wiki?curid=1133230", "title": "Assassin's Creed Identity", "text": "Assassin's Creed Identity\n\nAssassin's Creed Identity je akční RPG hra ze série \"Assassin's Creed\". Hra vyšla poprvé v září 2014 pro iOS. Hra se odehrává v období renesance, v Itálii. Jedná se o první titul série určený výhradně pro mobilní zařízení.\n\nPříběh se odehrává ve Florencii, v Itálii. Začíná roku 1515.\n"}
{"id": "1133232", "url": "https://cs.wikipedia.org/wiki?curid=1133232", "title": "Schirn Kunsthalle", "text": "Schirn Kunsthalle\n\nSchirn Kunsthalle nebo jen krátce Schirn je výstavní síň v centru Frankfurtu nad Mohanem, otevřená roku 1986. Její výstavba probíhala od roku 1983. Nemá žádnou vlastní sbírku, nýbrž pořádá krátkodobé tematické výstavy nebo vystavuje díla jednotlivých umělců.\n\n"}
{"id": "1133237", "url": "https://cs.wikipedia.org/wiki?curid=1133237", "title": "Martin Krafl", "text": "Martin Krafl\n\nMartin Krafl (* 22. června 1971 Teplice) je český kulturní manažer, moderátor, novinář a tiskový mluvčí.\n\nProgramový koordinátor prezentací ČR na knižních veletrzích. Od dubna 2017 do listopadu 2019 programový koordinátor prezentace ČR jako hostující země na knižním veletrhu Lipsko 2019 a Českého roku kultury v německy mluvících zemích (říjen 2018-listopad 2019) - Moravská zemská knihovna Brno a Ministerstvo kultury ČR. Do prosince 2020 je pověřen řízením Českého literárního centra.\n\nOd října 2007 do března 2017 v diplomatických službách ČR. Pracoval pro Česká centra, od ledna 2012 do března 2017 jako ředitel Českého centra Vídeň s působností pro Rakousko a Švýcarsko a od června 2014 do září 2016 prezident rakouského sdružení kulturních institutů evropských zemí EUNIC Austria. V roce 2016 byl poradcem EUNIC GLOBAL v Bruselu v rámci expertní skupiny pro evropské clustery. Od října 2007 do června 2011 byl ředitelem Českého centra v Berlíně. Z německy mluvících zemí spolupracuje s Českým rozhlasem Vltava, v letech 2010-2019 byl spolupracovníkem časopisu Xantypa.\n\nV letech 1996-2003 blízkým spolupracovníkem prezidenta republiky Václava Havla a jeho manželky Dagmar. Od roku 2004 do září 2007 tiskový mluvčí České televize. V ČT také vedl oddělení Kontakt s divákem a založil Divácké centrum. V letech 2004 – 2006 se autorsky podílel na kontaktním pořadu Adresát ČT, který zároveň moderoval. V nakladatelství Edice ČT vydal knihu \"Jednou-za-časníky\" (2009); spoluautor kolektivní monografie \"Co je bulvár, co je bulvarizace\" (2016) vydané nakladatelstvím Karolinum.\n\nAbsolvent fakulty mezinárodních vztahů na Vysoké škole ekonomické v Praze a na univerzitě ve Vídni. Působil jako mediální poradce British Festival Theatre Company a pracoval jako redaktor a moderátor zpravodajství v rádiu RTL Praha a TV Premiéra. V letech 1996–2003 pracoval pro prezidenta republiky Václava Havla jako zástupce jeho mluvčího a vedoucí Tiskové služby prezidentské kanceláře. Byl také mediálním poradcem Nadace Dagmar a Václava Havlových VIZE 97 a členem vládní mezirezortní pracovní skupiny pro komunikační strategii NATO v ČR. V roce 2003 pracoval jako mluvčí a vedoucí Oddělení informací a styku s veřejností Úřadu Středočeského kraje a hejtmana Petra Bendla. Od roku 1997 do roku 2009 členem redakčních rad časopisů Vítejte v srdci Evropy a ČT+. Absolvent kurzu pro tiskové mluvčí s názvem Government: Image and Information pořádaný institutem Public Administration International v Londýně, účastník několika mediálních stáží ve Švédsku, Finsku, Rakousku, Belgii, Portugalsku a v Japonsku.\n\nExterně vyučoval komunikaci s médii na Fakultě sociálních věd Univerzity Karlovy.\n\nV roce 2006 byl vyhlášen Mluvčím roku.\n\n"}
{"id": "1133240", "url": "https://cs.wikipedia.org/wiki?curid=1133240", "title": "Megaman", "text": "Megaman\n\nMegaman je obchodní značka globálního výrobce světelných zdrojů a svítidel. Právně vznikla v roce 1994 a je obecně považována za jednoho z čelních světových výrobců a vývojářů v oblasti osvětlení společně se společnostmi Osram, Philips, Sylvania a GE vzdor tomu, že na rozdíl od těchto společností její výrobní portfolio nečítá kompletní varietu tradičních technologií (žárovky, zářivky, kompaktní zářivky, výbojky a LED). Společnost se vždy profilovala jako výrobce úsporného osvětlení s důrazem na trvale udržitelný rozvoj a inovaci. Portfolio tedy čítá pouze LED a CFL světelné zdroje. Megaman je vlastníkem řady patentů a prvenství v dané oblasti.\n\nZnačku Megaman založil pan Wiesner roku 1992 v Německu. Produkty byly následně vyráběny v Číně společností Neonlite Electronic and Lighting Ltd. V roce 1994 společnost Neonlite značku Megaman koupila a tím se hlavním sídlem společnosti stala zvláštní správní oblast Hong Kong.\n\nSpolečnost Megaman je výrobcem, designérem a distributorem LED osvětlení, které aktivně propaguje. Má několik řad LED světelných zdrojů pro spoustu možných aplikací a více než 400 modelů.\n\nMezi její patentované technologie patří například Thermal Conductive Highway (TCH) technologie, která spočívá v odvodu tepla z reflektoru a jeho efektivním rozptýlení do okolí. Společnost v současnosti vyváží svoje produkty do celého světa.\n\n\nV roce 2013, byl LED reflektor PAR16 MEGAMAN zvolen jako 'Best Value for Money' v časopise \"LUX\" magazine\n"}
{"id": "1133241", "url": "https://cs.wikipedia.org/wiki?curid=1133241", "title": "Aetherius Mučedník", "text": "Aetherius Mučedník\n\nSvatý Aetherius Mučedník žil ve 4. století. Byl misionářem biskupem na Krymu a Severním Rusku. Za svou víru byl umučen. Je uváděn ve skupině Mučedníci v Krymu.\n\nJeho svátek se slaví 4. března.\n\n"}
{"id": "1133244", "url": "https://cs.wikipedia.org/wiki?curid=1133244", "title": "Mučedníci v Krymu", "text": "Mučedníci v Krymu\n\nMučedníci v Krymu byla skupina 7 biskupů umučených za svou víru v Rusku.\n\n\nJejich svátek se slaví 4. března.\n\n"}
{"id": "1133245", "url": "https://cs.wikipedia.org/wiki?curid=1133245", "title": "Agathodorus Mučedník", "text": "Agathodorus Mučedník\n\nSvatý Agathodorus Mučedník žil ve 4. století. Byl misionářem biskupem na Krymu a Severním Rusku. Za svou víru byl umučen. Je uváděn ve skupině Mučedníci v Krymu.\n\nJeho svátek se slaví 4. března.\n\n"}
{"id": "1133246", "url": "https://cs.wikipedia.org/wiki?curid=1133246", "title": "Bazil Mučedník", "text": "Bazil Mučedník\n\nSvatý Bazil Mučedník žil ve 4. století. Byl misionářem biskupem na Krymu a Severním Rusku. Za svou víru byl umučen. Je uváděn ve skupině Mučedníci v Krymu.\n\nJeho svátek se slaví 4. března.\n\n"}
{"id": "1133247", "url": "https://cs.wikipedia.org/wiki?curid=1133247", "title": "Elpidius Mučedník", "text": "Elpidius Mučedník\n\nSvatý Elpidius Mučedník žil ve 4. století. Byl misionářem biskupem na Krymu a Severním Rusku. Za svou víru byl umučen. Je uváděn ve skupině Mučedníci v Krymu.\n\nJeho svátek se slaví 4. března.\n\n"}
{"id": "1133248", "url": "https://cs.wikipedia.org/wiki?curid=1133248", "title": "Efrém Mučedník", "text": "Efrém Mučedník\n\nSvatý Efrém Mučedník žil ve 4. století. Byl misionářem biskupem na Krymu a Severním Rusku. Za svou víru byl umučen. Je uváděn ve skupině Mučedníci v Krymu.\n\nJeho svátek se slaví 4. března.\n\n"}
{"id": "1133249", "url": "https://cs.wikipedia.org/wiki?curid=1133249", "title": "Evžen Mučedník", "text": "Evžen Mučedník\n\nSvatý Evžen Mučedník žil ve 4. století. Byl misionářem biskupem na Krymu a Severním Rusku. Za svou víru byl umučen. Je uváděn ve skupině Mučedníci v Krymu.\n\nJeho svátek se slaví 4. března.\n\n"}
{"id": "1133250", "url": "https://cs.wikipedia.org/wiki?curid=1133250", "title": "Gapito Mučedník", "text": "Gapito Mučedník\n\nSvatý Gapito Mučedník žil ve 4. století. Byl misionářem biskupem na Krymu a Severním Rusku. Za svou víru byl umučen. Je uváděn ve skupině Mučedníci v Krymu.\n\nJeho svátek se slaví 4. března.\n\n"}
{"id": "1133251", "url": "https://cs.wikipedia.org/wiki?curid=1133251", "title": "Kostel svatého Gotharda (Krupá)", "text": "Kostel svatého Gotharda (Krupá)\n\nKostel svatého Gotharda v obci Krupá v okrese Rakovník je barokní objekt stojící poněkud stranou mimo samotnou obec, na místním hřbitově.\n\nKostel v Krupé stojí na zdejším hřbitově za vsí, asi dva kilometry od středu obce, směrem přes železniční přejezd za vlakovým nádražím, přičemž není zcela jasné, proč kostel stojí takto izolovaně. Jednou z možných teorií je, že v době výstavby byla v místě nějaká epidemie, a proto se pohřbívalo dále od obytných částí města, proto byl hřbitov i pozdější kostel umístěn zde.\nKostel byl původně gotický, který byl v první polovině 18. století přestavěn v barokní architekturabarokním slohu. \n\nKe kostelu se váže několik pověstí a legend:\n\n"}
{"id": "1133274", "url": "https://cs.wikipedia.org/wiki?curid=1133274", "title": "Grzegorz Frąckowiak", "text": "Grzegorz Frąckowiak\n\nFr. Grzegorz Frąckowiak, SVD (8. července 1911, Łowęcice – 8. května 1943, Drážďany) byl polský římskokatolický řeholník (laický bratr) v kongregaci Verbistů. Stal se obětí nacistického režimu a katolickou církví je uctíván jako blahoslavený mučedník. Jeho liturgická památka připadá na 5. květen.\n\nByl synem Ondřeje Frąckowiaka a jeho manželky Žofie, rozené Płończak. Byl osmým z dvanácti sourozenců. Při křtu dostal jméno Boleslav. Roku 1927 nastoupil do \"malého semináře\" (instituce na úrovni střední školy) kongregace Verbistů. V roce 1930 zahájil v této kongregaci postulát v Górnej Grupie a přijal řeholní jméno Grzegorz (Řehoř). Díky své horlivosti v noviciátu mohl v roce 1932 složit první řeholní sliby a 8. září 1938 slavné sliby. Svými představenými byl hodnocen jako příkladný řeholník. Vedle řádových studií se též vyučil knihařem.\n\nV době vypuknutí druhé světové války působil jako učitel katechismu a vedl přípravu dětí k prvnímu svatému přijímání. Po zatčení svého představeného, P. Giczely, provizorně pastoračně působil tím, že podával lidem svaté přijímání (Mši jakožto nekněz sloužit nesměl) a křtil. Rozšiřoval také tajné noviny \"„Dla Ciebie, Polsko”\". Tato jeho činnost byla odhalena gestapem a fr. Grzegorz byl asi po roce takové ilegální činnosti zatčen. Aby uchránil své spolupracovníky, vzal veškerá obvinění na sebe. Byl vězněn v poznaňském táboře Fort VII., následně ve Zwickau. Byl odsouzen k trestu smrti a popraven 8. května 1943 v Drážďanech.\n\nBeatifikován byl papežem Janem Pavlem II. dne 13. června 1999 ve Varšavě ve skupině 108 polských mučedníků z druhé světové války.\n\n"}
{"id": "1133276", "url": "https://cs.wikipedia.org/wiki?curid=1133276", "title": "Stížný list proti upálení Mistra Jana Husa", "text": "Stížný list proti upálení Mistra Jana Husa\n\nStížný list proti upálení Mistra Jana Husa je dokument ze dne 2. září 1415, na který připojilo své pečetě celkem 452 českých a moravských šlechticů. Jeho text vznikl během druhé poloviny srpna. List byl vytvořen v osmi latinsky psaných exemplářích, které byly během září vystaveny k pečetění a které dne 30. prosince předložil koncilu v Kostnici důvěrník Jeronýma Pražského. Zachoval se pouze exemplář II, uložený v Edinburghu, z něhož byly vytvořeny dvě faksimile (první je uloženo v pražském Národním muzeu a druhé z roku 2007 se nachází v Ženevě).\n\nJednotlivé exempláře byly vystaveny k pečetění na různých místech českých zemí:\n\n\n\n"}
{"id": "1133277", "url": "https://cs.wikipedia.org/wiki?curid=1133277", "title": "Colin Clark (ekonom)", "text": "Colin Clark (ekonom)\n\nColin Grant Clark (* 2. listopadu 1905 Londýn – 4. září 1989 Brisbane) byl britský a australský ekonom a statistik, který pracoval ve Spojeném království a Austrálii. Propagoval používání hrubého národního produktu (HNP) jako základu pro studium národních ekonomik.\n\nNarodil se v Londýně a studoval na Dragon School na Oxfordu. Ve studiu pokračoval na vysoké škole ve Winchesteru, potom na Brasenose College Oxford. Přednášel statistiku na University of Cambridge (1931–1938), kde dokončil tři knihy: Národní důchod, Ekonomické postavení Velké Británie a Národní příjmy a výdaje. Svou první knihu zaslal vydavateli Danielu Macmillanovi s doporučením od Johna Maynarda Keynese: „[...] Clark je, myslím, trochu génius: skoro jediný hospodářský statistik, kterého jsem kdy potkal, který se mi zdá prvotřídní.“\n\nBěhem návštěvy v Austrálie a Nového Zélandu v roce 1937 a 1938 přijal místo v Queenslandské vládě na pozvání premiéra Williama Forgana Smitha. V té době psal Keynesovi o svém rozhodnutí zůstat v Austrálii.\n\nNeobvykle pro státního zaměstnance pokračoval ve vědecké práci, publikoval sérii článků o ekonomii a připravoval svou knihu „Podmínky hospodářského pokroku“, která byla vydaná v roce 1940.\n\nV roce 1984 jej Světová banka jmenovala jako jednoho z průkopníků ekonomie, spolu se sirem Arthurem Lewisem, Gunnarem Myrdalem, W. W. Rostowem a Janem Tinbergenem.\n"}
{"id": "1133279", "url": "https://cs.wikipedia.org/wiki?curid=1133279", "title": "K2 atmitec", "text": "K2 atmitec\n\nK2 atmitec s.r.o. je česká společnost se sídlem v Ostravě, která se zabývá poskytováním komplexního ICT servisu – výrobou a vývojem informačního systému K2, provozováním hardwarových a cloudových služeb a poradenstvím. Od roku 2010 společnost disponuje také vlastním datovým centrem a stává se tak jediným producentem informačních systémů na českém trhu, který dokáže svým klientům nabídnout tuto přidanou hodnotu.\n\n\nJméno firmy má symbolický podtext. Stejnojmenný himalájský vrchol totiž ztělesňuje nadčasovost, stabilitu a vytrvalost. V případě druhé půlky názvu „atmitec“ se jedná o složeninu výrazů „átmika“, sanskrtského termínu pro vnitřní já, a anglicismu „technology“.\n\nSoučasné portfolio společnost označuje jako „4D filozofii“ a spadá pod něj „K2 management“ (architektura, projektový a inovační management), „K2 solution“ (SW a HW řešení, konektivita, koncová zařízení), „K2 software“(softwarové nástroje pro řízení podniků) a „K2 cloud“ (SaaS, PaaS, IaaS, housing a webhosting).\n\nSpolečnost je držitelem následujících certifikátů:\nSpolečnost získala následující ocenění:\n\n"}
{"id": "1133280", "url": "https://cs.wikipedia.org/wiki?curid=1133280", "title": "Oded Forer", "text": "Oded Forer\n\nOded Forer, (narozen 30. května 1977 Rechovot), je izraelský politik; od září 2015 poslanec Knesetu za stranu Jisra'el bejtenu.\n\nŽije ve městě Rechovot. Je ženatý, má dvě děti. Absolvoval kurz pro důstojníky vojenského námořnictva. Získal bakalářský titul v oboru práva a státní správy na Interdisciplinary Center Herzliya a magisterský titul z politické komunikace na Telavivské univerzitě. Založil a řídil konzultantskou firmu v oblasti spolupráce veřejného a soukromého sektoru na infrastrukturních projektech.\nJe aktivní i v politice. Původně byl členem strany Likud, za kterou neúspěšně kandidoval ve volbách do Knesetu v roce 2008. Později přešel do Jisra'el bejtenu. Zastával funkci předsedy mládežnické organizace strany Jisra'el bejtenu. Působil jako generální ředitel Ministerstva absorpce imigrantů Izraele, kde vedl speciální program na podporu aliji z Francie. Také vedl vládní program na integraci etiopských Židů.\n\nVe volbách v roce 2015 kandidoval za Jisra'el bejtenu neúspěšně do parlamentu. 4. září 2015 poté, co rezignoval poslanec Šaron Gal, se ale jako náhradník ujal poslaneckého mandátu.\n\n"}
{"id": "1133287", "url": "https://cs.wikipedia.org/wiki?curid=1133287", "title": "PFM-1", "text": "PFM-1\n\nPFM-1 (v ruštině zkratka pro protipěchotní trhavo-tříštivou minu, ; označení NATO Green Parrot), též známá jako motýlí mina, je protipěchotní mina sovětské provenience, velmi podobná tvarem a principem činnosti typu BLU-43 používanému armádou USA, ale s odlišnou výbušnou náplní.\n\nMina je v podstatě plastový sáček obsahující výbušnou kapalinu. Mina je během skladování zajištěna závlačkou. Ve chvíli, kdy je závlačka odstraněna, je uvnitř miny plovák tlačen pružinou, dokud nenarazí na detonátor, přičemž v tu chvíli je mina odjištěna. Toto trvá mezi jednou a čtyřiceti minutami, což dovoluje, aby mina byla umístěna ručně či svržena ze vzduchu.\n\nDeformace měkkého plastového obalu způsobí, že plovák se dotkne detonátoru, čímž je mina odpálena. Protože tělo miny působí jako kumulativní tlakové čidlo, je zacházení s minou extrémně nebezpečné: zatížení hmotností 5 kg a více stačí k její iniciaci. Náplň je zpravidla nesmrtící, ačkoli plně dostačuje k destrukci části paty v případě, že člověk na minu šlápne. Tato mina je dětmi často mylně považována za hračku, přičemž výsledkem je většinou utržená horní končetina. U jedné z verzí této miny, PFM-1S, dochází k sebedestrukci v rozpětí většinou od jedné do čtyřiceti hodin od odjištění, přičemž 85 % min je zničeno do 80 hodin od odjištění.\n\nMina může být shazována z vrtulníků i umisťována ručně pěchotou. V druhém případě je větší množství min rozmístěno v kruhu o průměru přibližně 15 metrů. Jakmile je mina PFM-1 odjištěna, nemůže již být deaktivována. Standardní odminovací procedura je zničení na místě pomocí odpálení malé nálože vedle dané miny.\n\nPFM-1 byla především užívána během sovětské invaze do Afghánistánu, kdy si vyžádala velké množství obětí mezi dětmi kvůli její tvarové a barevné podobnosti s hračkami. Výbuch miny často způsoboval traumata rukou a hlavy, která byla často smrtelná. Tato charakteristika učinila tento konkrétní typ miny hlavním cílem mezinárodní kampaně za zákaz pěchotních min. Částečně kvůli antisovětské nenávisti a vysokému množství dětských obětí této miny se v Afghánistánu říká, že mina byla záměrně zkonstruována, aby přitahovala pozornost dětí; ve skutečnosti byl tvar miny určen z aerodynamických důvodů.\n\n"}
{"id": "1133297", "url": "https://cs.wikipedia.org/wiki?curid=1133297", "title": "Karola Skutecká-Karvašová", "text": "Karola Skutecká-Karvašová\n\nKarola Skutecká-Karvašová (4. června 1893, Banská Bystrica – 9. ledna 1945, Nemecká) byla slovenská malířka židovského původu. Používala pseudonym Rolla.\n\nPo ukončení obecné školy dále studovala na střední škole v Banské Bystrici, výtvarnou akademii absolvovala v Budapešti resp. ve Vídni. V mládí získala jazykové vzdělání - ovládala němčinu, maďarštinu, francouzštinu, angličtinu a italštinu.\n\nŽila a tvořila v Banské Bystrici. Vztah k výtvarnému umění a tvorbě v ní pěstoval otec. Po otcově smrti pracovala v jeho ateliéru, technikou pastelu - portrétovala členy rodiny, příbuzné a přátele, olejomalbu používala při tvorbě zátiší. Její díla se nacházejí v soukromém majetku v Banské Bystrici, Bratislavě a v Středoslovenské galerii v Banské Bystrici.\n\nByla rasově pronásledovanou obětí nacistického teroru. Po potlačení SNP ji spolu spolu s manželem zatkli (18. prosince 1944), uvěznili v Banské Bystrici a popravili v Nemecké.\n\n"}
{"id": "1133299", "url": "https://cs.wikipedia.org/wiki?curid=1133299", "title": "Dominik Skutecký", "text": "Dominik Skutecký\n\nDominik Skutecký, také \"David, Domenico, Döme, Skutezky, Skuteczky, Skutetzky\" (14. února 1849, Gajary – 13. března 1921, Banská Bystrica) byl slovenský malíř židovského původu.\n\nNarodil se Šalomoun Skuteckému a matce rozené Ehrenreichové. Od roku 1853 žil ve Vídni, zde začal studovat na nižší reálce, učil se u sochaře J. Meixnera, v přípravné malířské škole ve třídě historického malířství (1865-1866), ve škole stejného zaměření (1866-1867) a tento obor studoval i v Benátkách v letech (1867-1870). Autor žánrové malby, krajinomaleb a portrétů. Působil v Mnichově, Benátkách a ve Vídni. Během prvního pobytu v Banské Bystrici vytvořil několik krajinomaleb ze Středního Slovenska a žánrových scén (1884-1886). Po pobytu v Benátkách se natrvalo usadil v Banské Bystrici (1889); portrétoval významné osobnosti města a své příbuzné, maloval prostředí měděných hamrů v Banské Bystrici. Přičinil se o rozvoj kulturního života Banské Bystrice, organizoval výstavy, nejvýznamnější s počtem přes 120 uměleckých děl (1902). Jeho obrazy jsou ve sbírkách Slovenské národní galerie a v jiných slovenských a zahraničních galeriích i soukromých sbírkách, od roku 1994 i ve stálé expozici Středoslovenské galerie v Banské Bystrici.\n\n\n\n"}
{"id": "1133300", "url": "https://cs.wikipedia.org/wiki?curid=1133300", "title": "Alexander Skutecký", "text": "Alexander Skutecký\n\nAlexander Skutecký (25. červen 1883, Vídeň – 1944 neznámé místo u Banské Bystrice) byl slovenský architekt židovského původu.\n\nNarodil se ve Vídni. Jeho rodiče cestovali z Benátek do Banské Bystrice a cestou se uchýlili k příbuzným, kde se Alexandr Skutecký narodil. Rodina Skuteckých žila střídavě v Banské Bystrici a v Benátkách. Benátky byly pro Skuteckého otce velmi blízké, protože byl známý romanticko-impresionistický malíř. Alexandrova matka Cecília byla vyučenou švadlenou. Byla oporou pro celou rodinu. Alexander byl druhorozeným synem. Měl bratra Ferdinanda, sestru Cecilii – operní zpěvačku, sestru Karolu, jejíž syn Peter Karvaš byl známým slovenským dramatikem a spisovatelem. Bydleli v Benátkách, ale když tam vypukl mor, natrvalo je opustili. Vrátili se do Banské Bystrice, kde si postavili dům. V tomto bystrickém domě prožil Alexander dětství a mládí. Byl výtvarně nadaný po otci a zručný po matce. Po studiích začal pracovat jako samostatný architekt.\n\nStal se obětí vraždění Židů u Banské Bystrice na podzim roku 1944.\n\n\nPo první světové válce se usadil v Bratislavě, kde se jako architekt stal členem pokrokového uměleckého sdružení Kunstverein. Projektoval obytné domy, ale i veřejné budovy. Byl značně ovlivněn vídeňskou architekturou, preferoval historismus dosahující až k antice. Postupně však přešel k střídmému purismu.\n\nAlexander Skutecký spolupracoval i s Vojtěchem Holeschem (1876–1938). Vojtěch Holesch pocházel z Banské Bystrice. Hodně cestoval, pracoval i u slovenského architekta Ludvíka Hudce, který se usadil v Bratislavě. Navrhoval hlavně interiéry a nájemní domy. Místní patriotismus, který je oba spojoval i shoda profesionálních názorů je vedly ke spolupráci a vytvoření monumentálního Justičního paláce v Bratislavě.\n\nPříslušník známé velkopodnikatelské rodiny Egon Bondy vlastnil akcie různých průmyslových podniků, byl ředitelem bratislavské továrny Kablo. Kablo prosperovalo, mělo dobrý odbyt. Požádal tedy Alexandra Skuteckého o projekt nových prostor pro Kablo. Alexander Feigler vedl stavbu. Skutecký navrhl i Bondyho dům na Štefánikově ulici. Stavitelem byl i v tomto případě Feigler. Dům byl dvoupatrový a o sochařskou výzdobu se postaral Alojz Riegele. Bondy zemřel dříve, než se do domu stihl nastěhovat. \n\n\n"}
{"id": "1133301", "url": "https://cs.wikipedia.org/wiki?curid=1133301", "title": "Justiční palác (Bratislava)", "text": "Justiční palác (Bratislava)\n\nJustiční palác je komplex v Bratislavě na Zahradnické ulici, ve kterém sídlí (l) krajský soud, věznice a státní zastupitelství. Autory projektu budovy jsou slovenští architekti Alexander Skutecký a Vojtech Hollesch.\n\nO jeho výstavbě bylo rozhodnuto v 20. letech 20. století, protože stará věznice z roku 1844 stále chátrala. Výstavba začala 29. prosince 1930, výstavba věznice se však zpozdila. Do užívání pro účely vyšetřovací vazby byla předána v prosinci 1936, pro účely zadržených a obviněných osob 15. ledna 1937. \n\nVěznice byla postavena podle Pensylvánské-panoptického vzoru, co znamená, že chodby na její všech třech patrech jsou orientovány z kruhové centrály paprskovitě do kříže k celám. Původně měla kapacitu 300 osob, dnes je to 644 osob.\n\nSymetrická monumentální stavba má tři přibližně stejně dlouhé dvojtraktová křídla. Před hlavním křídlem je předsazený mohutný rizalit, ve kterém jsou umístěny centrálně vstupní prostory a jednací síně. Do nádvoří je vsazena budova věznice ve tvaru kříže s trojtraktovými rameny. Součástí bočních křídel paláce jsou i dvě obytné budovy. Monumentalizmus v duchu dobových klasicistních tendencí se kromě půdorysu projevuje i na ztvárnění fasád s průběžnými meziokenními pilíři, římsami a vysokým soklem obloženým travertinem. Stavba je typickým příkladem architektury tradičně chápaných veřejných institucí.\n\n"}
{"id": "1133302", "url": "https://cs.wikipedia.org/wiki?curid=1133302", "title": "Abú Firás al-Hamdání", "text": "Abú Firás al-Hamdání\n\nAbú Firás al-Hamdání (932, Mosul – 968, Homs) byl arabský princ a básník pocházející ze Sýrie. Celý život žil v Aleppu. Proslavil se tím, že se účastnil válek proti Byzanci. Snažil se také o spojení tradiční poezie s novými proudy. Složil několik druhů poezie. Poezií se zabýval až od dospělosti až do své smrti. Zemřel v bitvě při pokusu sesadit emíra Sayfa al-Dawla.\n\n\n \n"}
{"id": "1133303", "url": "https://cs.wikipedia.org/wiki?curid=1133303", "title": "Ábú", "text": "Ábú\n\nÁbú (přepisovány i \"Ábu\" nebo \"Abú\") nebo Mount Ábú je nejvyšší skupina horského pásma Aravali. Nachází se v jižní části indického Rádžastánu, přičemž patří k jeho geologicky nejstarším částem. Přestože se území nachází v suché oblasti, je bohaté na srážky (více než 1600 mm ročně). Nejvyšší vrcholem skupiny je Gurušikhar s 1 721 m n. m.. Hora tvoří výraznou skalní plošinu 22 km dlouhou a 9 km širokou. Jedná se o oázu v poušti. Vzhledem k výšce je zde mnoho řek, jezer, vodopádů se zelenými lesy. Nejbližší železniční stanice je Abu Road, která se nachází 27 km daleko.\n\n"}
{"id": "1133304", "url": "https://cs.wikipedia.org/wiki?curid=1133304", "title": "Železniční stanice Sderot", "text": "Železniční stanice Sderot\n\nŽelezniční stanice Sderot ( תחנת הרכבת שדרות, \"Tachanat ha-rakevet Sderot\") je železniční stanice na nově budované železniční trati Aškelon–Beerševa v jižním Izraeli.\n\nLeží v jižní části Izraele v pobřežní nížině, v nadmořské výšce cca 110 metrů. Je situována na jihozápadní okraj města Sderot poblíž dálnice číslo 34 u vesnice Nir Am.\n\nStanice byla slavnostně uvedena do provozu 24. prosince 2013 jako první stanice na nově budované trati z Aškelonu směrem na jih do Beerševy. Vzhledem k blízkosti Pásma Gazy je budova navržena tak, aby mohla vzdorovat raketovým útokům. Náklady na výstavbu dosáhly 50 milionů šekelů.\n\n"}
{"id": "1133306", "url": "https://cs.wikipedia.org/wiki?curid=1133306", "title": "Ferdinand Karvaš", "text": "Ferdinand Karvaš\n\nFerdinand Karvaš, také Karvas (2. červen 1892– 9. leden 1945, Nemecká) byl slovenský lékař.\n\nPůsobil jako praktický lékař na Horní ulici v Banské Bystrici. Rasově pronásledován, oběť fašistického teroru. Po potlačení SNP byl s manželkou v Banské Bystrici německými bezpečnostními orgány zatčen (18. prosince 1944), vězněn, popraven v Nemecké (9. ledna 1945). Oba mají pamětní kámen zmizelých v chodníku v banskobystrické Horní ulici.\n\n"}
{"id": "1133308", "url": "https://cs.wikipedia.org/wiki?curid=1133308", "title": "Abúkir", "text": "Abúkir\n\nAbúkir také Abu Qir je egypské město nacházející se při pobřeží Středozemního moře.\n\nOblast a přilehlý záliv byly místem některých významných historických událostí na přelomu 18. a 19. století. V roce 1798 to byla anglo-francouzská námořní bitva u Abúkíru, v roce 1799 pak bitva francouzsko-turecká a v roce 1801 anglo-francouzská.\n"}
{"id": "1133310", "url": "https://cs.wikipedia.org/wiki?curid=1133310", "title": "Àstrid Bergès-Frisbeyová", "text": "Àstrid Bergès-Frisbeyová\n\nÀstrid Bergès-Frisbeyová (* 26. května 1986 Barcelona) je španělsko-francouzská herečka a modelka, která na filmovém plátně debutovala v roce 2008 rolí Suzanne v dramatu \"Un Barrage contre le Pacifique\". Postavu Sirény ztvárnila v \"\" a Sofi si zahrála ve sci-fi dramatu \"Výchozí bod\".\n\nV roce 2009 obdržela francouzskou filmovou cenu Prix Suzanne Bianchetti, každoročně udělovanou začínající herečce s největším příslibem. Roku 2011 pak získala Trophée Chopard pro mladý herecký talent, ocenění předávané v rámci Filmového festivalu v Cannes.\n\nÀstrid Bergès-Frisbey se narodila roku 1986 v katalánské metropoli Barceloně, jako nejstarší ze tří sester, do rodiny španělského otce a matky s francouzsko-americkými kořeny. Ve věku dvou let se rodiče rozvedli. O tři roky později se přestěhovala do malé obce u La Rochelle na jihozápadě Francie. Přestože účinkovala ve školních představeních, o herecké dráze neuvažovala, když byl venkovský kraj podle jejího tvrzení příliš vzdálen filmovému průmyslu. Herectví považovala za abstraktní představu, spíše než konkrétní profesi.\n\nPoté, co se novým domovem otce stala Dominikánská republika, strávila pět letních sezón v této destinaci jako číšnice. V sedmnácti letech začala žít v Paříži, aby se vydala na dráhu odbornice v alternativním léčebném systému známém jako osteopatie. Krátce na to zemřel otec ve věku čtyřiceti šesti let. Úmrtí pro ni znamenalo uvědomění si krátkosti lidského života a impulz k herecké kariéře. Nastoupila tak ke studiu na dramatickou školu.\n\nPlynně hovoří francouzsky, katalánsky a španělsky.\n\nV anglickojazyčném projektu debutovala v roce 2011, když ji do role mořské Sirény osobně obsadili režisér Rob Marshall a producent Jerry Bruckheimer v sequelu \"\". Podmínkou bylo zdokonalení se v angličtině. Během havajského natáčení nesměla vycházet na denní světlo, aby si udržela světlý odstín kůže.\n\nV roce 2012 se objevila ve španělském romantickém dramatu \"El sexo de los ángeles\" po boku Llorença Gonzáleze a Álvara Cervantese. Natáčení probíhalo v rodné Barceloně. Následující rok ztvárnila titulní postavu ve francouzské komedii \"Juliette\". Druhý anglicky mluvený snímek znamenal charakter „prchavé dívky“ Sofi ve sci-fi dramatu \"Výchozí bod\", který vznikl pod režijním vedením Mika Cahilla. Jejího milence v něm hrál Michael Pitt. Pro snímek \"Alaska\" se učila italštině.\n\nPůsobí také jako propagátorka značky \"Chanel\".\n\n"}
{"id": "1133312", "url": "https://cs.wikipedia.org/wiki?curid=1133312", "title": "Národní park Pantanal Matogrossense", "text": "Národní park Pantanal Matogrossense\n\nNárodní park Pantanal Matogrossense ( \"Parque Nacional do Pantanal Matogrossense\") je národní park v Brazílii, ve spolkovém státě Mato Grosso. Zároveň se jedná o součást komplexu chráněných území regionu Pantanal (společně s okolními, menšími rezervacemi) - světového přírodního dědictví UNESCO. Národní park vznikl v roce 1981. Jeho rozloha je 1 356 km²., celková rozloha pod ochranou UNESCO pak 1 878 km².\n\nPantanal (z portugalského slova \"pantano\" - \"bažina\") je rozsáhlá močálovitá krajina na jihozápadě Brazílie v povodí řek Paraguay a Cuiabá. Ze zástupců zdejší fauny lze jmenovat např. zvířata jako ocelot velký, jelenec bahenní, jaguár americký, mravenečník velký, guan středobrazilský, vydra obrovská, kněžík bolivijský a pásovec velký.\n"}
{"id": "1133313", "url": "https://cs.wikipedia.org/wiki?curid=1133313", "title": "Železniční stanice Netivot", "text": "Železniční stanice Netivot\n\nŽelezniční stanice Netivot ( תחנת הרכבת נתיבות, \"Tachanat ha-rakevet Netivot\") je železniční stanice na nově budované železniční trati Aškelon–Beerševa v jižním Izraeli.\n\nLeží v jižní části Izraele v pobřežní nížině, v nadmořské výšce cca 160 metrů. Je situována na východní okraj města Netivot poblíž dálnice číslo 25 u vesnice Bejt ha-Gadi.\n\nStanice byla slavnostně uvedena do provozu 15. února 2015 jako druhá na nově budované trati z Aškelonu směrem na jih do Beerševy. V té době se uvádělo, že na trati jezdí v každém směru 20 vlaků denně, přičemž cesta z Netivot do Tel Avivu trvala něco přes jednu hodinu. Vzhledem k blízkosti Pásma Gazy jsou vlakové soupravy vybaveny zesíleným pláštěm proti raketovým útokům.\n\n"}
{"id": "1133321", "url": "https://cs.wikipedia.org/wiki?curid=1133321", "title": "Tomáš Vrána (právník)", "text": "Tomáš Vrána (právník)\n\nTomáš Vrána (* 20. května 1962 Přerov) je český advokát a bývalý soudní exekutor, jeho úřad se sídlem v Přerově patřil mezi největší v zemi.\n\nRoku 1985 absolvoval Právnickou fakultu UJEP (dnes MU) v Brně, poté pracoval jako trestní soudce u okresních soudů v Karviné a v Přerově, později i na olomoucké pobočce Krajského soudu v Ostravě. Následně byl krátkou dobu advokátem v Olomouci a v roce 2001 byl jmenován soudním exekutorem, patřil tak mezi nejdéle působící exekutory v Česku.\n\nVránův přerovský exekutorský úřad byl jedním z největších, zaměstnával zhruba 200 lidí a prováděl až 70 tisíc exekucí ročně. Vzhledem k tomu byl zásadním odpůrcem zavedení tzv. teritoriality soudních exekutorů. Známým se stal zejména svým zaměřením na exekuce movitých věcí a pořádáním velkých dražeb takto zabavených věcí. Za způsob provádění těchto mobiliárních exekucí byl často kritizován a byl i opakovaně kárně trestán. V posledním kárném řízení ministr spravedlnosti Robert Pelikán už Nejvyššímu správnímu soudu navrhoval, aby byl Tomáš Vrána kvůli činnosti svého úřadu odvolán z funkce. Ten však sám nakonec ke konci března 2016 rezignoval. Jeho úřad převzal JUDr. Lukáš Jícha, převzetí doprovázely vzájemné neshody a obvinění Vrány ze zpronevěry.\n\nPoté začal opět působit jako advokát.\n\nJe ženatý a má jednoho syna.\n"}
{"id": "1133323", "url": "https://cs.wikipedia.org/wiki?curid=1133323", "title": "I. ilegální ÚV KSČ", "text": "I. ilegální ÚV KSČ\n\nI. ilegální ÚV KSČ byl centrální orgán komunistického odboje v Protektorátu Čechy a Morava. Působil již od rozpuštění KSČ v prosinci 1938 do své likvidace gestapem.\n\n\nKSČ působila ilegalitě již od zákazu činnosti 20. října 1938 a úředním rozpuštění 27. prosince 1938. Svou činnost zahájil I. ilegální ÚV v listopadu 1938. V polovině února 1939 došlo k zásahům proti stovkám komunistických funkcionářů, po okupaci bylo v rámci Akce Mříže (Aktion Gitter) zatčeno 300 funkcionářů.\n\nBudování ilegálních struktur v Protektorátu probíhalo od dubna do léta 1939 poté, co se podařilo překonat následky Akce Gitter. Základním principem byly tzv. trojky či pětky, kdy jednotlivé organizace od nejvyšších až po základní byly tvořeny třemi či pěti lidmi. Území protektorátu bylo v rámci stranické struktury rozděleno na 13 krajů (devět v Čechách, čtyři na Moravě) vedených krajskými tajemníky, kteří byli řízeni ústředními instruktory. Díky vytvoření tzv. technické sítě ilegální KSČ v tomto období disponovala jak vlastním radiovým spojením s vedením Kominterny a zahraničním vedením KSČ v Moskvě, tak vlastní tiskovinou, ilegálně vycházejícím \"Rudým právem\", přičemž ještě v roce 1939 se řada místních organizací podílela i na distribuci nekomunistického časopisu \"V boj\", vlastní výrobou falešných dokladů či sítí konspiračních bytů. KSČ disponovala i vlastní sítí pro zabezpečený odchod ohrožených komunistů do zahraničí. Povolení k odchodu do zahraničí bylo striktně řízeno z Moskvy a byl povolován pouze v nezbytných případech. Cesta vedla pouze přes Polsko a až na výjimky byly odcházející komunisté odesíláni na Západ, zejména do Francie, kde v květnu 1939 vzniklo zahraniční centrum KSČ. \n\nOd začátku okupace spolupracovala ilegální KSČ, zejména na nejnižší úrovni s občanským (demokratickým) odbojem.\n\nV srpnu 1939 se z Moskvy do Prahy vrátil jeden z členů ÚV, V. Synek, který přivezl přímé direktivy od Exekutivy Komunistické internacionály (EKI), ve kterých byl ilegální KSČ nařízen další postup. V těchto direktivách byli komunisté vyzýváni k vytváření protifašistické fronty ve spolupráci s pokrokově smýšlejícími silami v Protektorátu. O spolupráci s demokratickým odbojem se nehovořilo.\n\nMezník v činnosti ilegální KSČ znamenalo podepsání sovětsko-německé smlouvy o neútočení 23. srpna 1939. Válka, která vypukla v září téhož roku, byla z pohledu této smlouvy vedením Kominterny prohlášena za \"oboustranně imperialistickou\" (direktivy KI dokonce tvrdily, že západní mocnosti jsou větším nebezpečím než nacistické Německo) a za \"válku dvou skupin kapitalistických zemí o světovládu\". Direktivy od Kominterny, kterými byla ilegální KSČ zavázána plnit, požadovaly propagandistický boj proti západnímu odboji vedenému E. Benešem. Přestože se ideologové snažili mezi komunisty působit v tom smyslu, že smlouva je taktickým vítězstvím Sovětského svazu, podíl SSSR na rozbití Polska a následné napadení Finska prohlubovalo propast mezi protektorátním obyvatelstvem a komunistickou stranou. V samotné KSČ byl výsledkem propagandy Kominterny rozkol, přičemž samotné ilegální vedení KSČ si uvědomovalo škodlivost prosazovaných direktiv. Opakovanými dotazy na vedení Kominterny se snažilo brzdit požadavky Moskvy, které by mohly KSČ v očích obyvatelstva poškodit. Přes intenzivní agitaci proti Benešovi a západnímu odboji i nadále probíhala na nejnižší úrovni spolupráce s občanským odbojem.\n\nGestapo, které se na činnost ilegální KSČ zaměřovalo, provedlo v průběhu roku 1940 řadu zatčení v řadách komunistů. Největší úder byl komunistické straně zasazen 12. února 1941, kdy došlo k zatčení členů ÚV s výjimkou Ziky. Poté následovalo zatýkání dalších funkcionářů strany a likvidace radiového spojení.\n\n"}
{"id": "1133324", "url": "https://cs.wikipedia.org/wiki?curid=1133324", "title": "Conqueror", "text": "Conqueror\n\nFV 214 Conqueror také známý jako Tank, Heavy No. 1, 120 mm Gun, Conqueror byl britský těžký tank sloužící v 50. a 60. letech 20. století. Byl vyvinut jako reakce na sovětské těžké tanky IS – Josef Stalin. Kanón Conquerora měl 120 mm a byl větší než 20liberní (83,4 mm) kanón středního tanku Centurion. Role Conquerora byla poskytnout na dlouhý dosah protitankovou podporu pro Centuriony. Conquerory byly předány po devíti kusech u každého pluku v Západním Německu, obvykle seskupených do tří tankových vojsk.\n"}
{"id": "1133325", "url": "https://cs.wikipedia.org/wiki?curid=1133325", "title": "Česko na Letních olympijských hrách 2016", "text": "Česko na Letních olympijských hrách 2016\n\nČesko na Letních olympijských hrách v roce 2016 v Rio de Janeiru reprezentovali sportovci, kteří splnili kvalifikační kritéria, nebo získali pozvání od Mezinárodního olympijského výboru či příslušných sportovních federací. V Riu se představilo 105 českých sportovců v 28 sportech. Počet sportovců je nejnižší v historii, Česko po 20 letech nesoutěžilo v žádném kolektivním sportu\n\nVlajkonošem při zahajovacím ceremoniálu si čeští sportovci zvolili judistu Lukáše Krpálka. Při ukončovacím ceremoniálu byl vlajkonošem Josef Dostál.\n\nČeští olympionici v Riu získali celkem 10 medailí. Je to nejhorší absolutní výsledek v pořadí národů od her v roce 1932. Pokud se ovšem zohlední počet států, které získali alespoň jednu medaili, je to 2. nejhorší výsledek po olympiádě Athénách.\n\nV nominaci bylo původně 104 sportovců. Během července 2016 dostali dodatečné pozvánky zápasnice Hanzlíčková, atlet Melich a jachtař Lavický, potvrzení nominace získal badmintonista Koukal. Z tenisové nominace se odhlásili Tomáš Berdych a Karolína Plíšková kvůli obavám z nákazy virem Zika (jejich účastnická místa propadla a o přeobsazení rozhodovala Mezinárodní tenisová fedrerace (ITF) podle světových žebříčků). Ze soutěže se odhlásil kvůli zdravotním problémům i Jiří Veselý. Celkový počet je 105.\n\nDo Českého olympijského týmu na LOH 2016 v Riu de Janeiru se kvalifikovalo 25 atletů, z toho 14 mužů a 11 žen.\n\n\"NM = žádný platný pokus, DNF = nedokončil\"\n\nDvě účastnická místa si Česká republika zajistila díky Kristíně Gavnholt a Petru Koukalovi. Kristína Gavnholt byla mezi 34 nejlepšími hráčkami ve dvouhře ve světovém žebříčku BWF ke dni 5. května 2016; Petr Koukal získal své místo díky uvolnění míst po hráčích kvalifikovaných do čtyřher jako jeden z nejvýše postavených hráčů, kteří se nekvalifikovali přímo.\n\nPřed a během Mistrovství světa 2016 v dráhové cyklistice se na olympijské hry nedokázal kvalifikovat český tým pro sprint, ale účastnická místa dle pořadí UCI pro Olympijské hry si čeští cyklisté vybojovali alespoň v individuálních disciplínách. Českou republiku zastupoval ve sprintu mužů i v keirinu Pavel Kelemen. Náhradník Adam Ptáčník nenastoupil.\n\n\nČeští jezdci na horských kolech si vybojovali tři účastnická místa díky tomu, že se ČR umístila na 4. místě v olympijském žebříčku UCI ke dni 25. května 2016. Vzhledem k tomu, že nebylo možné uplatnit přidělené místo do některého z afrických olympijských týmů, zbylé místo bylo přiděleno pro závod žen českému týmu jako nejvýše postavené zemi, která dosud neměla kvalifikovanou zástupkyni. V závodech budou Českou republiku reprezentovat obhájce zlaté medaile z Londýna Jaroslav Kulhavý, Ondřej Cink, Jan Škarnitzl a Kateřina Nash.\n\nČeská republika získala čtyři účastnická místa pro hromadný závod mužů díky svému umístění mezi nejlepšími 15 státy podle Světové Tour UCI 2015 a Evropské Tour UCI 2015. Nominace pro hromadný závod mužů byla oznámena 23. června 2016.\n\nŽádost a odvolání Martiny Sáblíkové k mezinárodní arbitráži, která jí měla umožnit startovat na Olympijských hrách, byla 9. srpna 2016 zamítnuta. V ženských kategoriích tedy nebude mít ČR žádnou zástupkyni.\n\nZa Českou republiku se zúšastnil jediný gymnasta, David Jessen, syn účastnice Olympijských her 1988 v Soulu Hany Říčné. Své účastnické místo pro jednotlivá nářadí a individuální závod si vybojoval v testovacím závodě v Rio de Janeiro.\n\n\nČeské lodě si vybojovaly účast na jachtařském Mistrovství světa 2014, jednotlivých závodech světového poháru a v evropských kvalifikačních regatách.\n\n\nZa Českou republiku se kvalifikovali tři účastníci. Lukáš Krpálek, účastník Olympiády 2012, a Pavel Petřikov byli mezi 22 nejvýše postavenými ve světovém žebříčku IJF ke dni 30. května 2016. Jaromír Ježek v kategorii do 73 kg získal kontinentální účastnické místo za Evropu jako nejlepší český judista mimo přímá kvalifikační místa.\n\nZa Českou republiku nastoupí celkem 4 lodě na základě výsledků z Mistrovství světa v rychlostní kanoistice 2015. Pátá loď (muži C-2 na 1000 m) získala účastnické místo díky umístění mezi nejlepšími dvěma státy na Evropské kvalifikační regatě 2016 v německém Duisburgu.\n\nNominace pro čtyřkajak byla oznámena 7. června 2016 a pojede ve stejném složení, ve kterém na londýnských hrách získal bronzové medaile.\n\n\nČeští kanoisté si vybojovali účastnická místa na Mistrovství světa ve vodním slalomu 2015. Soupiska pro Olympijské hry bude oznámena 15. května na základě nejlepších výsledků ze tří závodů: dvou domácích závodů ve Veltrusích (16.-17. dubna) a v Praze (23.-24. dubna) a Mistrovství Evropy 2016 v Liptovském Mikuláši (13.-15. května).\n\nČeskou republiku bude reprezentovat mimo obhájce zlaté medaile z Londýna Davida Svobody také nováček Jan Kuf díky svému výsledku na Mistrovství Evropy 2015. Barbora Kodedová si vysloužila své účastnické místo jako jedna ze skupiny nejvýše postavených sportovkyň ve světovém žebříčku UIPM, které se nekvalifikovaly přímo, a dostaly dodatečnou pozvánku.\n\nČeští plavci se kvalifikovali (maximum jsou 2 plavci v každé disciplíně ke dni uzavření olympijské kvalifikace a potenciálně 1 ke dni uzavření startovních listin) do uvedených disciplín:\n\nČeští sportovní střelci získali svá účastnická místa na ISSF Mistrovstvích světa ve střelbě 2014 a 2015, Světovém poháru ISSF 2015, Mistrovstvích Evropy a Evropských hrách. Na těchto událostech museli nasbírat více než minimální kvalifikační počet bodů k 31. březnu 2016.\n\nZa Českou republiku nastoupí 4 hráči (2 muži a 2 ženy). Iveta Vacenovská, účastnice olympiády v Londýně, měla účast zajištěnou přímo na základě umístění mezi 22 nejlepšími v žebříčku ITTF. Další účastníci, Lubomír Jančařík, Dimitrij Prokopcov a Hana Matelová získali své pozvánky jako hráči mezi 7 nejlepšími v žebříčku dle výsledků olympijské kvalifikace, kteří neměli účast zajištěnou přímo. \n\nČeská republika získala účastnické místo díky 9. místu v předolympijském testovacím závodě v Rio de Janeiro, své zástupce bude mít v disciplíně duet, kde se zúčastní Soňa Bernardová a Alžběta Dufková.\n\nČeská republika má dvě účastnická místa. Účastník Olympiády mládeže 2010 Alexander Choupenitch si zajistil místo v soutěži fleretistů jako jeden ze dvou nejvýše postavených šermířů z evropské zóny dle redukovaného pořadí mezinárodní federace FIE. Spolu s ním se kvalifikoval do soutěže kordistů Jiří Beran svým vítězstvím v evropské zónové kvalifikaci v Praze.\n\nZa Českou republiku nastoupilo do olympijského turnaje 8 hráčů (2 muži a 6 žen). Tomáš Berdych (hráč č. 8 světového žebříčku) a Jiří Veselý (hráč č. 67) se kvalifikovali přímo do dvouher mužů mezi 56 nejlepšími podle světového žebříčku ATP ke dni 6. června 2016, stejně jako Petra Kvitová (hráčka č. 11), Karolína Plíšková (č. 17), Lucie Šafářová (č. 29), and Barbora Strýcová (č. 30) do dvouher žen dle žebříčku WTA.\n\nProtože měli Berdych a Veselý účast zajištěnou napřímo, požádali o to, aby hráli čtyřhru se svými parťáky Radkem Štěpánkem a Lukášem Rosolem. Do čtyřhry se přihlásily i obhájkyně stříbrných medailí Andrea Hlaváčková a Lucie Hradecká, které měly zajištěnou účast vzhledem k postavení Hradecké mezi nejlepšími 10 hráčkami čtyřhry podle WTA.\n\n16. července 2016 oznámili Berdych a Plíšková, že se her nezúčastní z osobních a rodinných důvodů a také z obav před virem Zika. Lukáš Rosol (v žebříčku č. 71) po Berdychovi převzal účastnická místa ve dvouhře i čtyřhře. 27. července 2016 se o neúčasti rozhodl i Jiří Veselý ze zdravotních důvodů.\n\nČeská republika získala jedno účastnické místo - dvojnásobná olympijská účastnice Vendula Frintová byla mezi nejlepšími 40 triatlonistkami, které se mohly zúčastnit Her. Seznam vydala Mezinárodní triatlonová unie ke dni 15. května 2016.\n\nČeská republika bude mít v soutěžích celkem pět lodí. Tři lodě (mužský a ženský skif, čtyřka lehkých vah mužů) si zajistily účast na Mistrovství světa 2015 v Lac d'Aiguebelette ve Francii a další dvě lodě (mužská dvojka a ženský dvojskif) si místa zajistily díky umístění mezi nejlepšími dvěma na Evropské a Závěrečné kvalifikační regatě ve švýcarském Lucernu. \n\n\nČeská dvojice se kvalifikovala přímo díky umístění mezi prvními dvěma páry na Kontinentálním poháru FIVB 2016 v ruském Soči. Místo získala účastnice londýnské olympiády Markéta Sluková s novou partnerkou Barborou Hermannovou. \n\nČeská republika získala jedno účastnické místo na základě umístění mezi nejlepšími sedmi národy na Mistrovství Evropy 2016. Účastnické místo musí být obsazeno do 20. června 2016.\n\nJedno účastnické místo, které původně obsadila Brazílie, bylo České republice přiděleno jako první náhradnické zemi, která dosud neměla kvalifikovaného sportovce. Toto místo bylo přiděleno v kategorii volného stylu do 63 kg podle výsledků z Mistrovství světa 2015.\n\n\n"}
{"id": "1133332", "url": "https://cs.wikipedia.org/wiki?curid=1133332", "title": "Les Arts Florissants (Charpentier)", "text": "Les Arts Florissants (Charpentier)\n\nLes Arts Florissants (česky \"Rozkvět umění\") je komorní opera (autorem charakterizována jako \"idylle en musique\") od Marc-Antoine Charpentiera z roku 1685 (v pořadí se jedná o třetí Charpentierovu operu). Libretista je neznámý.\n\n"}
{"id": "1133335", "url": "https://cs.wikipedia.org/wiki?curid=1133335", "title": "Československá basketbalová liga žen 1962/1963", "text": "Československá basketbalová liga žen 1962/1963\n\nČeskoslovenská basketbalová liga žen 1962/1963 byla nejvyšší ligovou basketbalovou soutěží žen v Československu. Počet družstev byl 12. Titul mistra Československa získal tým Spartak Praha Sokolovo, na druhém místě se umístil klub Slovan Orbis Praha a na třetím Lokomotíva Bratislava. Spartak Praha Sokolovo a Slovan Orbis přitom měly stejný počet bodů.\n\n\nKonečné pořadí ligy \n1. Spartak Praha Sokolovo (mistr Československa 1963) – 2. Slovan Orbis Praha – 3. Lokomotíva Bratislava – 4. KPS Brno – 5. Slavia VŠ Praha – 6. Slovan CHZJD Bratislava – 7. Jiskra Kyjov – 8. Lokomotíva Ústí nad Labem – 9. Slávia Prešov – další 3 družstva sestup z 1. ligy: 10. Slavia VŠ Brno – 11. ČKD Praha – 12. Lokomotíva Košice\n\n\n\n\n"}
{"id": "1133336", "url": "https://cs.wikipedia.org/wiki?curid=1133336", "title": "Manchester Monarchs (ECHL)", "text": "Manchester Monarchs (ECHL)\n\nManchester Monarchs je profesionální americký klub ledního hokeje, který sídlí v Manchesteru ve státě New Hampshire. Do ECHL vstoupil v ročníku 2015/16 a hraje v Severní divizi v rámci Východní konference. Své domácí zápasy odehrává v hale SNHU Arena s kapacitou 9 852 diváků. Klubové barvy jsou černá a stříbrná. Klub působil jako druhý záložní tým klubu NHL Los Angeles Kings.\n\nV lednu 2015 bylo oznámeno, že licence na AHL bude od ročníku 2015/16 postoupena klubu Ontario Reign. Opačným směrem putoval právě Manchester Monarchs, který bude od sezony 2015/16 nastupovat v lize ECHL. První hlavním trenérem se stal Richard Seeley.\n\n\nZdroj: \n\n\n\nZdroj: \n\n"}
{"id": "1133337", "url": "https://cs.wikipedia.org/wiki?curid=1133337", "title": "Československá basketbalová liga žen 1964/1965", "text": "Československá basketbalová liga žen 1964/1965\n\nČeskoslovenská basketbalová liga žen 1964/1965 byla nejvyšší ligovou basketbalovou soutěží žen v Československu. Počet družstev byl 12. Titul mistra Československa získal tým Slovan Orbis Praha, na druhém místě se umístil klub KPS Brno a na třetím Lokomotiva Bratislava.\n\n\n\n\n\n"}
{"id": "1133339", "url": "https://cs.wikipedia.org/wiki?curid=1133339", "title": "Československá basketbalová liga žen 1966/1967", "text": "Československá basketbalová liga žen 1966/1967\n\nČeskoslovenská basketbalová liga žen 1966/1967 byla nejvyšší ligovou basketbalovou soutěží žen v Československu. Počet družstev byl 10. Titul mistra Československa získal tým Sparta ČKD Praha, na druhém místě se umístil klub Slovan Orbis Praha a na třetím KPS Brno.\n\n\nKonečné pořadí ligy \n1. Sparta ČKD Praha (mistr Československa 1967) - 2. Slovan Orbis Praha - 3. KPS Brno - 4. Slovan CHZJD Bratislava - 5. Lokomotíva Bratislava - 6. Slavia VŠ Praha - 7. Jiskra Kyjov - 8. Spartak Brno ZJŠ - 9. Lokomotíva Ústí nad Labem - další družstva sestup z 1. ligy: 10. Lokomotíva Košice\n\n\n\n\n"}
{"id": "1133342", "url": "https://cs.wikipedia.org/wiki?curid=1133342", "title": "Československá basketbalová liga žen 1968/1969", "text": "Československá basketbalová liga žen 1968/1969\n\nČeskoslovenská basketbalová liga žen 1968/1969 byla nejvyšší ligovou basketbalovou soutěží žen v Československu. Počet družstev byl 10. Titul mistra Československa získal tým Sparta ČKD Praha, na druhém místě se umístil klub Lokomotiva Bratislava a na třetím Slavia VŠ Praha.\n\n\nKonečné pořadí ligy \n1. Sparta ČKD Praha (mistr Československa 1969) – 2. Lokomotíva Bratislava - 3. Slavia VŠ Praha – 4. Univerzita Brno – 5. Slovan Orbis Praha – 6. KPS Brno – 7. Jiskra Kyjov – 8. Slovan CHZJD Bratislava - 9. Lokomotíva Ústí nad Labem – další družstva sestup z 1. ligy: 10. TJ Gottwaldov\n\n\n\n\n"}
{"id": "1133345", "url": "https://cs.wikipedia.org/wiki?curid=1133345", "title": "Československá basketbalová liga žen 1969/1970", "text": "Československá basketbalová liga žen 1969/1970\n\nČeskoslovenská basketbalová liga žen 1969/1970 byla nejvyšší ligovou basketbalovou soutěží žen v Československu. Hrálo ji 12 družstev. Titul mistra Československa získala Slavia VŠ Praha na druhém místě skončila Sparta ČKD Praha a na 3. místě Lokomotíva Bratislava. Slavia VŠ Praha získala první titul mistra Československa.\n\nNejlepší pětka hráček basketbalové sezóny 1969/70: Helena Malotová-Jošková, Milena Jindrová, Hana Doušová-Jarošová, Eva Petrovičová, Marie Zahoříková-Soukupová.\n\n\n\n\n"}
{"id": "1133346", "url": "https://cs.wikipedia.org/wiki?curid=1133346", "title": "Jess Glynne", "text": "Jess Glynne\n\nJessica Hannah Glynne, známá jako Jess Glynne, (20. října 1989 Londýn, Anglie, Spojené království) je britská zpěvačka a textařka. Úspěch v hudební kariéře zaznamenala v roce 2014, když spolupracovala s hudební skupinou Clean Bandit na singlu „Rather Be“ a s deep housovým hudebníkem Route 94 na písni „My Love“. Oba singly se v britské hitparádě UK Singles Chart umístily na první příčce žebříčku. Její debutový singl „Right Here“ se v hitparádě dostal mezi nejlepší desítku singlů a druhý singl „Hold My Hand“ setrval po dobu tří týdnů na nejvyšší příčce. Debutové studiové album \"I Cry When I Laugh\" představila v srpnu 2015. Ve Spojeném království se stala po Cheryl Cole druhou sólovou zpěvačkou, jejichž pět singlů se dokázalo prosadit na první příčku singlové hitparády UK Singles Chart.\n\nJess Glynne se narodila v Hampsteadu a vyrůstala v Munswell Hill v severním Londýně. Její rodina má židovský původ. Otec pracoval jako realitní makléř a matka působila jako zaměstnankyně v oddělení A&R v hudebním průmyslu. V 15 letech se přihlásila do hudební soutěže \"The X Factor\", ale byla odmítnuta. Navštěvovala střední školu Fortismere School v severním Londýně, kterou dokončila v roce 2008. Následně vystřídala několik zaměstnání, pracovala v butiku, fitness centru nebo v kadeřnictví. Poté strávila nějakou dobu cestováním po světě se svým přítelem. Později našla zaměstnání u společnosti, kde získala zkušenosti z oblasti hudebního průmyslu a zjistila, že nechce pracovat pro cizí umělce, ale chce se sama stát hudební umělkyní.\n\nJess Glynne absolvovala roční hudební kurz na vysoké škole ve východním Londýně, kde potkala své budoucí spolupracovníky – hudební skladatelku a textařku Jin Jin a producenta Blesse Beatse. Jedna ze společných písní Jess Glynne a Jin Jin upoutala pozornost nezávislého hudebního vydavatelství Black Butter Records. Poté podepsala dohodu s vydavatelstvím a byla představená hudebním manažerům. V srpnu 2013 podepsala smlouvu s hudebním vydavatelstvím Atlantic Records a opustila svou dosavadní práci ve společnosti, která dodávala nápoje.\n\nV průběhu roku 2013 byla oslovena deep housovým hudebníkem Route 94 s nabídkou, zda by se pěvecky nepodílela na jeho písni „My Love“, která do té doby obsahovala několik nepoužitelných vzorků. Song „My Love“ byl v říjnu 2013 představen na albu \"Annie Mac Presents\" irské diskžokejky Annie Macové. Tuto píseň zaregistrovala také britská elektronická hudební skupina Clean Bandit, která se zpěvačkou navázala spolupráci ve společné písni „Rather Be“. Píseň „Rather Be“ vyšla v lednu 2014 jako singl a dosáhla na nejvyšší první příčku v hitparádě UK Singles Chart, přičemž se stala třetí nejrychleji prodávanou a jednou z nejúspěšnějších písní roku 2014. Song se také v několika evropských hitparádách vyšplhal na první příčku nebo zaznamenal umístění mezi pěti nejvýše postavenými písněmi. V americké hitparádě Billboard Hot 100 se píseň umístila mezi top 10 singly. Následně v únoru 2014 byla píseň „My Love“ hudebníka Route 94 představena jako singl. Tato píseň se ve Spojeném království umístila také na nejvyšší příčce. Songy „Rather Be“ i „My Love“ byly nominovány na zisk hudebního ocenění BRIT Awards pro nejlepší britské singly. Song „Rather Be“ získal ocenění Grammy Award za nejlepší taneční píseň a byl nominován na zisk ocenění píseň roku při prvním udílení cen BBC Music Awards.\n\nV únoru 2014 představila Jess Glynne na internetu hudební video „Home“, jehož producentem byl Bless Beats. V červenci 2014 byl představen její debutový singl „Right Here“, jehož producenty se stalo hudební duo Gordon-City. Tento singl zaznamenal v hitparádách úspěchy v několika zemích a ve Spojeném království se umístil na šesté příčce. Zpěvačka se v polovině roku 2014 objevila na několika hudebních festivalech, například na festivalech Bestival, Glastonbury, Lovebox, Summer Series v Somerset House, V Festivalu nebo Wireless. Od října 2014 cestovala po celém Spojeném království, od Sheffieldu na počátku s koncem v Electric Brixton v Londýně. V průběhu roku 2014 spolupracovala s dalšími hudebníky a hudebními skupinami, například s Iggy Azaleou, Little Mix, M.O, Ritou Orou, Rudimentalem nebo s Tinie Tempahem. V listopadu 2014 byl představen druhý singl skupiny Clean Bandit, na kterém se Jess Glynne pěvecky podílela. Singl „Real Love“ dosáhl ve Spojeném království na druhou příčku.\n\nDruhý singl s názvem „Hold My Hand“ se umístil ve Spojeném království v březnu 2015 na první příčce a setrval zde po dobu tří týdnů. V roce 2015 spolupracovala s rapperem Tinie Tempahem na společné písni „Not Letting Go“, která se umístila v hitparádě UK Singles Chart ne prvním místě. Jednalo se tak už o čtvrtý song Jess Glynne, který vystoupal ve Spojeném království na první pozici žebříčku. V polovině roku 2015 podstoupila operaci hlasivek a musela následně zrušit několik koncertů a živých vystoupení, včetně účasti na Festivalu Glastonbury. V srpnu 2015 představila zpěvačka debutové studiové album \"I Cry When I Laugh\", krátce před tím ještě uvedla další singl „Don't Be So Hard on Yourself“. Na albu s ní spolupracovali také další umělci jako Knox Brown, Naughty Boy, Talay Riley, Starsmith a Switch, stejně jako její dřívější spolupracovníci Bless Beats a Jin Jin. Jess Glynne se stala po Cheryl Cole druhou britskou sólovou zpěvačkou, jejichž pět singlů se umístilo na nejvyšší příčce hitparády UK Singles Chart, když tohoto místa dovršil singl „Don't Be So Hard on Yourself“. Její debutové album \"I Cry When I Laugh\" také v hitparádě hudebních alb UK Albums Chart dovršilo nejvyššího umístění.\n\nHudební tvorbu Jess Glynne ovlivnili hudebníci jako Frank Ocean nebo Amy Winehouse. Ona sama zmiňuje jako hudební vlivy na její vokální styl umělce Sama Cooka, Destiny's Child, Arethu Franklinovou, Whitney Houston nebo Ettu Jamesovou. Inspiraci pro psaní pak vyhledává především u rapperů Eminema, Jay-Z nebo Kendricka Lamara. Mezi dalšími, kteří jí slouží jako hudební inspirace, lze zařadit například Indiu Arie, Beyoncé Knowles nebo Mariah Carey. Jess Glynne také prohlásila, že hudební album \"The Miseducation of Lauryn Hill\" zpěvačky Lauryn Hill ji motivovalo začít psát písně.\n\n\n"}
{"id": "1133350", "url": "https://cs.wikipedia.org/wiki?curid=1133350", "title": "Patisovec převislý", "text": "Patisovec převislý\n\nPatisovec převislý (\"Glyptostrobus pensilis\") je kriticky ohrožený endemický strom z východní Asie, jediný druh z monotypického rodu patisovec příslušejícího do čeledě cypřišovitých. Jeho nejbližší příbuzný je rod tisovec vyskytující se v Severní Americe, oba mají podobné vlastnosti a vzhledově se liší hlavně tvarem šišek.\n\nRod patisovec byl v prehistorických dobách hojně rozšířen, jeho třetihorní fosilní pozůstatky se nacházejí v Evropě i Severní Americe. V současnosti v Číně, kde se v minulosti v některých oblastech běžně vyskytoval, již ve volné přírodě neroste. Na severu Vietnamu roste ve třech lokalitách asi 150 stromů a v Laosu na šesti místech méně než 100 stromů.\n\nV jižní Číně je nyní ojediněle vysazován okolo kanálů a řek, odkud je pak těžen pro dřevo. Ve Vietnamu se vysazuje do větrolamů na čajových plantážích nebo proti půdní erozi, stanoviště s nízkou hladinou spodní vody ale stromům nesvědčí.\n\nStrom požaduje dostatek vláhy, potřebuje mít stále k dispozici podzemní vodu. Přirozeně roste v močálech a na březích vodních toků a vodních ploch, tradičně je vysazován u rýžových polí. Rostlina je poměrně teplomilná, mrazivé středoevropské zimy by nepřežila. Potrpí si na dostatek slunečního svitu, na zastíněném stanovišti neroste. Největší změřený jedinec je v botanické zahradě v Christchurchu na Novém Zélandu, je vysoký 25,2 m a průměr kmene má 102 cm.\n\nPatisovec převislý je jednodomý, poloopadavý strom vysoký 20 až 25 m, který vyrůstá z mohutných kořenů uzpůsobených pro růst v mokru. Z kořenů po stranách rostou do šíře až 6 m od kmene vzduchové kořeny, které pomáhají stromu dýchat v bahnité půdě. Kmen o průměru do 1 m má tlustou, hnědou nebo šedohnědou kůru podélně rozpraskanou do nepravidelných pásů. Koruna je kuželovitá, spodní větve rostou do šířky a poklesávají, horní jsou více vztyčené, letorosty jsou dvojaké, kratší a bez pupenů pro odbočky (jednoleté) a dlouhé (trvalé). Na větvičkách mladých rostlin jsou listy ve dvou řadách, ploché, čárkovité, tenké a přitisknuté na větvičce. Na neopadavých větvičkách a starém dřevu jsou do šroubovice uspořádané šupinovité listy, které přetrvávají dva nebo tři roky. Na opadavých větvičkách starých stromů jsou listy jehlicovité, asi 10 mm dlouhé, srpovitě zahnuté a na konci hrotité.\n\nKuželovité, vztyčené samčí šištice s pylem vyrůstají na koncích kratších větviček, jsou složené z 15 až 20 tyčinek s krátkými nitkami s prašníky s několika pylovými pouzdry. Hruškovité samičí šištice sedí na koncích postranních větviček, jsou asi 15 mm dlouhé a jejich spirálovitě uspořádané šupiny se střechovitě překrývají. Plodní šupiny mají po dvou vajíčkách která dozrávající v podlouhlá, mírně zploštělá, elipsoidní, 5 mm velká, hnědá semena se 4 mm křídlem. K opylení dochází od ledna do března, semena vypadávají ze šišek až následujícím rokem. Ploidie rodu je 2n = 22.\n\nPatisovec převislý se vyskytuje pouze v počtu několika stovek jedinců na roztroušených lokalitách, kde jsou tyto dřeviny dále ohrožovány změnou přírodního prostředí nebo lidskou populací. Navíc, jen velmi řídce produkují životaschopná semena, která by se mohla využít k založení nové výsadby. Proto je podle Mezinárodního svazu ochrany přírody (IUCN) patisovec převislý hodnocen jako kriticky ohrožený druh.\n\n"}
{"id": "1133354", "url": "https://cs.wikipedia.org/wiki?curid=1133354", "title": "Pohřebiště saských panovníků", "text": "Pohřebiště saských panovníků\n\nToto je seznam pohřebišť saských panovníků. V roce 1089 byla Míšenská marka udělena rodu Wettinů. Konrád Veliký se označoval jako „\"Marchio Saxoniae\"“ (markrabě saský). Od 15. století bylo Sasko kurfiřtství. \n\n10. září 1445 proběhlo tzv. Altenburské dělení. V letech 1697 až 1763 bylo Saské kurfiřtství v personální unii s Polským královstvím a Saské království existovalo v letech 1806 až 1918.\n\n"}
{"id": "1133355", "url": "https://cs.wikipedia.org/wiki?curid=1133355", "title": "Leonid Mosejev", "text": "Leonid Mosejev\n\nLeonid Mosejev (rusky Леонид Николаевич Мосеев) (* 21. října 1952) je bývalý sovětský vytrvalec, vítěz maratonského běhu na Mistrovství Evropy v atletice 1978 v Praze\n\nNa olympiádě v Montrealu v roce 1976 doběhl v maratonu sedmý, v moskevském olympijské maratonu se umístil pátý. Největším úspěchem se pro něj stal titul mistra Evropy z Prahy v roce 1978. Svůj osobní rekord si vytvořil o rok dříve časem 2:11:57.\n\n"}
{"id": "1133356", "url": "https://cs.wikipedia.org/wiki?curid=1133356", "title": "Ian Thompson", "text": "Ian Thompson\n\nIan Reginald Thompson (* 16. října 1949) je bývalý britský atlet, běžec, mistr Evropy v maratonu z roku 1974.\n\nJeho nejúspěšnější sezónou byl rok 1974. Zvítězil v maratonu na mistrovství Evropy v Římě i na Hrách Commonwealthu. Také jeho osobní rekord na této trati 2:09:12 pochází z roku 1974.\n"}
{"id": "1133363", "url": "https://cs.wikipedia.org/wiki?curid=1133363", "title": "Přebor Jihomoravského kraje 2007/08", "text": "Přebor Jihomoravského kraje 2007/08\n\nV soubojích 48. ročníku Přeboru Jihomoravského kraje 2007/08 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 11. srpna 2007 úvodními pěti zápasy 1. kola a skončil v neděli 15. června 2008 zbývajícími třemi utkáními 29. kola (kompletní 30. kolo bylo předehráno již ve čtvrtek 1. května 2008).\n\n\nNejlepším střelcem se stal Petr Kohůt z Velké nad Veličkou, který vstřelil 28 branek.\n\nZdroj: \nPoznámky:\n\n"}
{"id": "1133370", "url": "https://cs.wikipedia.org/wiki?curid=1133370", "title": "James Hogan", "text": "James Hogan\n\nJim Hogan (James Joseph Hogan) (28. května 1933–10. ledna 2015) byl britský atlet, běžec, mistr Evropy v maratonu z roku 1966.\n\nNarodil se jako James Cregan a původně reprezentoval Irsko na evropském šampionátu v roce 1962 i na olympiádě v Tokiu v roce 1964. V obou případech však nedokončil své disciplíny (5 000 a 10 000 metrů, resp. 10 000 metrů a maraton). Životním úspěchem se pro něj stal titul mistra Evropy v maratonu v roce 1966. Na olympiádě v Mexiku v roce 1968 doběhl v maratonském závodě 27.\n\n"}
{"id": "1133371", "url": "https://cs.wikipedia.org/wiki?curid=1133371", "title": "Přebor Jihomoravského kraje 2006/07", "text": "Přebor Jihomoravského kraje 2006/07\n\nV soubojích 47. ročníku Přeboru Jihomoravského kraje 2006/07 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 12. srpna 2006 úvodními třemi zápasy 1. kola a skončil v neděli 17. června 2007 zbývajícími dvěma utkáními 27. kola (29. a 30. kolo bylo předehráno na podzim 2006, 28. kolo bylo předehráno na jaře 2007).\n\n\nNejlepším střelcem se stal David Šmehlík z Dědic, který vstřelil 27 branek.\n\nZdroj: \nPoznámky:\n\n"}
{"id": "1133372", "url": "https://cs.wikipedia.org/wiki?curid=1133372", "title": "Brian Kilby", "text": "Brian Kilby\n\nBrian Leonard Kilby (* 26. února 1938 Coventry) je bývalý britský atlet, běžec, mistr Evropy v maratonu z roku 1962.\n\nSvůj první maraton absolvoval v roce 1960. Kvalifikoval se na olympiádu v Římě, kde doběhl na 29. místě. Největších úspěchů dosáhl v roce 1962. Zvítězil v maratonu na mistrovství Evropy v Bělehradě i na Hrách Commonwealthu. V následující sezóně vylepšil britský rekord v maratonu časem 2:14:43. Startoval také na olympiádě v Tokiu, kde doběhl na čtvrtém místě.\n"}
{"id": "1133378", "url": "https://cs.wikipedia.org/wiki?curid=1133378", "title": "Přebor Jihomoravského kraje 2005/06", "text": "Přebor Jihomoravského kraje 2005/06\n\nV soubojích 46. ročníku Přeboru Jihomoravského kraje 2005/06 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 2005 a skončil v červnu 2006.\n\n\nNejlepším střelcem se stal Jakub Krejčí, který Rájci-Jestřebí pomohl k postupu 21 brankami.\n\nZdroj: \nPoznámky:\n\n"}
{"id": "1133379", "url": "https://cs.wikipedia.org/wiki?curid=1133379", "title": "Daala", "text": "Daala\n\nDaala je otevřený datový formát pro ztrátovou kompresi videa a zároveň také jeho referenční video kodek. Je vyvíjený neziskovou organizací Xiph.Org Foundation ve spolupráci s hlavním sponzorem, Mozillou. Na jeho vývoji spolupracují také inženýři firem Google a Cisco Systems.\n\nReferenční implementace je napsána v jazyce C jako svobodný software s otevřeným zdrojovým kódem licencovaným pod BSD licencí.\n\nInspirací pro jméno formátu byl svět Akademie Jedi, přesněji jedna z jeho postav, Natasi Daala.\n\nJeho nástupnickým/rozšiřujícím formátem je AV1, jeho konkurentem je formát High Efficiency Video Coding (HEVC).\n\n"}
{"id": "1133380", "url": "https://cs.wikipedia.org/wiki?curid=1133380", "title": "Jack Holden", "text": "Jack Holden\n\nJohn (\"Jack\") Thomas Holden (13. března 1907 – 7. března 2004) byl britský atlet, běžec, mistr Evropy v maratonu z roku 1950.\n\nČtyřikrát se stal britským šampionem v maratonu. Nastoupil na start olympijského maratonu v Londýně v roce 1948, ale závod nedokončil. V roce 1950 se stal mistrem Evropy i vítězem na Hrách Commonwealthu – zde zvítězil i přesto, že ho během závodu pokousal pes.\n\n"}
{"id": "1133381", "url": "https://cs.wikipedia.org/wiki?curid=1133381", "title": "František rytíř Stejskal", "text": "František rytíř Stejskal\n\nFrantišek rytíř Stejskal (20. října 1829 Sokolí – 25. srpna 1898 Reichenau an der Rax) byl od roku 1892 do roku 1897 policejní prezident ve Vídni a od roku 1890 do roku 1892 policejní prezident v Praze. \n\nFrantišek rytíř Stejskal studoval právo na Univerzitě ve Vídni, po studiu začal pracovat jako praktikant na Vídeňském policejním ředitelství. Během Světové výstavy v roce 1873 vedl komisariát v Prateru. V roce 1879 se stal policejním radou a v roce 1880 se stal vládním radou a pražským policejním ředitelem. V roce 1892 byl jmenován vídeňským policejním prezidentem. V prvním roce působení rytíře Stejskala se staly součástí Vídně i okresy na pravém břehu Dunaje, tyto do té doby nezávislé okresy, však již dříve patřily pod policejní obvod Vídeň. Tímto se velmi zvětšil počet obyvatel Vídně a vznikly tak dříve neznámé sociální problémy (bezdomovectví a nezaměstnanost), toto tak musela policie ve Vídni nově obstarat.\n\nV roce 1895 byla otevřena ve vídeňském zábavním parku Prater nová atrakce \"\"Benátky ve Vídni\"\", toto však bylo kritizováno mimo jiné Karlem Krausem. Stejskal toto shrnul pragmaticky: \"\"Konečně jsme získali místo, kde můžeme najít všechny podvodníky\"\".\n\nDne 26. července 1874 při příležitosti ocenění za Světovou výstavu 1873 získal rytířský řád Železné koruny III. třídy bez taxy, tento posléze přešel 8. prosince 1894 z nejvyšší milosti na jeho synovce Karla Stejskala.\n\n"}
{"id": "1133382", "url": "https://cs.wikipedia.org/wiki?curid=1133382", "title": "Sacsayhuamán", "text": "Sacsayhuamán\n\nSacsayhuamán ( též Sacsaihuaman), Saksaywaman, Saksaq Waman či Sasa Waman, doslova „orlí hnízdo“ je incká „pevnost“ z obrovských, přesně opracovaných a dokonale do sebe zapadajících kamenných bloků na severním okraji jihoperuánského města Cuzco, které je historickým hlavním městem incké říše. Podle tradice ji naplánovali v době vlády Inky Pachacuteka Yupanquiho (1438–1471) a postavili za Huayna Capaka (1493–1527). Údajně ji stavělo 30 000 indiánů 70 let. Podle archeologů je však alespoň její spodní část mnohem starší. Části pevnosti byly postaveny již v době kolem roku 1100 příslušníky kultury Killike, kteří ve zdejší oblasti žili asi od roku 900. Inkové ji pak od 13. století rozšiřovali.\n\nPodle legend nesloužil Sacsayhuamán jako pevnost, což se domnívali španělští conquistadoři, ale jako „Dům Slunce“. Když před těmito mohutnými kamennými bloky stáli první španělští dobyvatelé, mnozí z nich si mysleli, že musí jít o ďáblovo dílo. Sacsayhuamán totiž sestává ze tří nad sebou terasovitě postavených hradeb, z nichž je každá přes 365 metrů dlouhá. Některé kamenné bloky mají úctyhodnou velikost a váhu – největší z nich měří 5 × 5 × 4 metry a jejich hmotnost je odhadnuta na 128 tun. Zůstává otázkou, jak Inkové tyto obrovské kamenné bloky transportovali, ukládali a opracovávali. Jednotlivé bloky mají různé velikosti a tvary, přesně k sobě přiléhají a jsou na sobě uložené bez jakékoli spojovací hmoty. Při zemětřesení, kterých je v této oblasti hodně, zapadnou kameny zpět na svoje místa, a díky tomu jsou škody po zemětřeseních minimální.\n"}
{"id": "1133384", "url": "https://cs.wikipedia.org/wiki?curid=1133384", "title": "Vážný (příjmení)", "text": "Vážný (příjmení)\n\nČeské příjmení Vážný má více nositelů:\n\n"}
{"id": "1133386", "url": "https://cs.wikipedia.org/wiki?curid=1133386", "title": "István Turbéky", "text": "István Turbéky\n\nIstván Turbéky (maď. Turbéki István; * 23. listopad 1922 Szigetvár, Maďarské království) je bývalý maďarský fotbalista, levé křídlo. Po 2. sv. válce hrál jako repatriant v Československu a byl uváděn jako István Turek, István Turek-Turbéky, István Turbéky-Turek nebo Stefan Turbéky.\n\nV maďarské lize hrál za Diósgyőri VTK a MTK Budapešť, nastoupil ve 100 zápasech a vstřelil 45 branek. V československé lize hrál za Jednotu Košice, dal 32 gólů. Dále hrál v italské nejvyšší soutěži za tým Pro Patria a v nejvyšší francouzské soutěži za Girondins Bordeaux.\n\nS DVTK hrál finále maďarského poháru v sezoně 1941/42 (prohra 2:6 s Ferencvárosem Budapešť).\n\n"}
{"id": "1133388", "url": "https://cs.wikipedia.org/wiki?curid=1133388", "title": "Romeral", "text": "Romeral\n\nRomeral je nejseverněji položený vulkán v Kolumbii. Nachází se na konci sopečného řetězce Nevado del Ruiz - Nevado del Tolima, východně od měst Aranzau a Neira a severozápadně od vulkánu Cerro Bravo. Jeho stavba je tvořena, tak jak stavba většiny sopek v Kolumbii andezity a dacity. Na severozápadním svahu se nacházejí dvě vrstvy pemzových uloženin, oddělených vrstvou půdy. Stáří těchto vrstev bylo určeno na 8460, resp. 7340 let.\n\n"}
{"id": "1133390", "url": "https://cs.wikipedia.org/wiki?curid=1133390", "title": "Syzraň (město)", "text": "Syzraň (město)\n\nSyzraň () je město v Samarské oblasti v Ruské federaci. Při sčítání lidu v roce 2010 mělo 178 750 obyvatel.\n\nSyzraň leží na pravém břehu Saratovské přehrady na Volze. Od Samary, hlavního města oblasti, je vzdálena přibližně 120 kilometrů západně. \n\nV Syzrani sídlí společnost Ťažmaš zabývající se těžkým strojírenstvím a od roku 2010 vlastnící ČKD Blansko.\n"}
{"id": "1133391", "url": "https://cs.wikipedia.org/wiki?curid=1133391", "title": "Záhornický potok", "text": "Záhornický potok\n\nZáhornický potok je levostranný přítok Smíchovského potoka. Pramení v Mezihájí pod vrchem Klobouček – západně od vsi Hlušice v okrese Hradec Králové.\n\nPramení v lese v lokalitě Mezihájí pod vrchem Klobouček, západně od vsi Hlušice. V momentě, kdy opustí les, připojuje se do něj zprava další krátký potůček a po několika metrech potok, tekoucí z nádrže Hliňák. Teče směrem západním a než proteče rybníkem Osecký, západně od Kněžic, napájí ho zleva jedna vodoteč. Za Oseckým rybníkem druhá vodoteč zprava. Za Kněžicemi zleva Beňovický potok.\n\nDále teče jihozápadním směrem. Zprava přitéká potok V Prutech, zleva jeden beze jména. Poté opět dva proti sobě a navíc jeden zprava. Před Záhornicemi napájí jeden rybník a přibírá vodu z jednoho potoka zleva. V Záhornicích napájí druhý rybník a pokračuje pod kostelem svatého Matouše k severozápadu. Zde ještě nabere vody z jednoho přítoku vlevo. Za Záhornicema je to jedna vodoteč zprava, druhá zleva a v momentě, kdy se potok stočí zcela na sever, ještě jedna zleva. \n\nZde začíná meandrovat, protéká mokřadem a vlévá se do rybníka Vražda. Z Vraždy teče do rybníka Komorní – oba ve vsi Nouzov. Z Komorního rybníka odtéká směrem západním. Teče zatravnělou nížinou mezi lesy a po několika metrech se vlévá do Smíchovského potoka. \n"}
{"id": "1133399", "url": "https://cs.wikipedia.org/wiki?curid=1133399", "title": "Pavel Boukal", "text": "Pavel Boukal\n\nPavel Boukal (* 25. července 1964, Hradec Králové) je český římskokatolický kněz, kancléř diecézní kurie královéhradecké diecéze, kanovník královéhradecké kapituly a papežský kaplan.\n\nPochází z Třebechovic pod Orebem. Vystudoval Fakultu jadernou a fyzikálně inženýrskou Českého vysokého učení technického a teprve později se rozhodl pro kněžství. V roce 1991 vstoupil do litoměřického teologického konviktu a po jeho absolvování roku 1992 do Arcibiskupského semináře v Praze. Ještě před ukončením studia se v rámci České biskupské konference podílel na přípravách zavedení církevního informačního systému. Po kněžském svěcení, které přijal 3. srpna 1997, působil až do roku 2007 jako kaplan vysokoškolské mládeže v Hradci Králové. Kromě toho byl od prosince 1998 sekretářem královéhradeckého sídelního biskupa a poté od roku 2003 vicekancléřem a od ledna 2009 kancléřem diecézní kurie královéhradecké diecéze, jímž je dosud. V roce 2004 se stal kanovníkem kustodem Katedrální kapituly při chrámu Svatého Ducha v Hradci Králové a dne 7. ledna 2010 jej papež Benedikt XVI. jmenoval kaplanem Jeho Svatosti. Od května 2013 je Pavel Boukal rovněž sekretářem Rady České biskupské konference pro informační technologie.\n\n\n\n"}
{"id": "1133401", "url": "https://cs.wikipedia.org/wiki?curid=1133401", "title": "Santa Isabel (sopka)", "text": "Santa Isabel (sopka)\n\nSanta Isabel je neaktivní andezitový štítový vulkán, nacházející se v Kolumbii, asi 130 km západně od hlavního města Bogoty, mezi sopkami Nevado del Ruiz a Nevado del Tolima. Není známa doba poslední erupce, ale lávové proudy, nacházející se na jihozápadní a jihovýchodní straně sopky jsou poměrně mladé (přibližně 5000leté).\n\n"}
{"id": "1133403", "url": "https://cs.wikipedia.org/wiki?curid=1133403", "title": "Sotará", "text": "Sotará\n\nSotara je v současnosti neaktivní stratovulkán, nacházející se v jižní Kolumbii, jihovýchodně od města Popayán. Vulkán, budovaný je převážně andezitových-dacitový horninami. Je poměrně neznámý, nejsou doloženy žádné záznamy o jeho erupci, ale na jeho svazích se nacházejí aktivní fumaroly a termální prameny, takže sopka není zcela vyhaslá. Její vrchol tvoří tři kaldery (průměr 4,5, 2,5 a 1km), jejichž vznik značně změnil morfologii vrcholu sopky.\n\n"}
{"id": "1133418", "url": "https://cs.wikipedia.org/wiki?curid=1133418", "title": "Chadídža Ismailová", "text": "Chadídža Ismailová\n\nChadídža Ismailová (* 27. května 1976, Baku, Ázerbájdžán) je ázerbájdžánská opoziční novinářka. Dlouhodobě se věnuje odhalování politické korupce. Dne 1. září 2015 byla za daňové úniky, nezákonné podnikání a defraudaci odsouzena k 7,5 letům vězení.\n\nDne 25. května 2016 byla propuštěna a trest jí byl změněn na podmínečný v délce 3,5 roku.\n\nIsmailová měla na podzim 2014 přednášet na pražském Foru 2000 o možnostech nastolení demokracie v postsovětském prostoru. Cestu do Prahy jí však úřady nepovolily.\n\nV prosinci 2014 byla zatčena. Původně byla obviněna z toho, že bývalého spolupracovníka z rádia Svobodná Evropa naváděla k sebevraždě. Režimu, v jehož čele stojí prezident Ilham Alijev, však mohla vadit spíše její aktivita při rozkrývání obchodních machinací, které se týkají prezidentovy rodiny. V zemi postupně skupuje velké podniky, přičemž pak patří buď prezidentově ženě Mehriban nebo jeho dvěma dcerám Lejle a Arzu. Členové prezidentovy rodiny podnikají i v České republice, zejména v Karlových Varech.\n\nDne 1. září 2015 byla za daňové úniky, nezákonné podnikání a defraudaci odsouzena k 7,5 letům vězení. Ismailová považuje proces za vykonstruovaný a vidí v něm pomstu za své úsilí o odkrývání korupce a mafiánských struktur v zemi. Dne 1. září 2015 byla za daňové úniky, nezákonné podnikání a defraudaci odsouzena k 7,5 letům vězení. Ismailová považuje proces za vykonstruovaný a vidí v něm pomstu za své úsilí o odkrývání korupce a mafiánských struktur v zemi. Byla odsouzena jen dva týdny poté, co s obdobně vysokými tresty od soudu odešli ázerbájdžánští lidskoprávní aktivisté Lejla Junusová a její manžel Arif Junus.\n\nDne 25. května 2016 byla podmínečně propuštěna a její trest byl změněn na podmínečné odsouzení v délce 3,5 roku.\n\n\n\n"}
{"id": "1133428", "url": "https://cs.wikipedia.org/wiki?curid=1133428", "title": "Pablo Luna", "text": "Pablo Luna\n\nPablo Luna y Carné, pseudonym García Sandoval, (21. května 1879 Alhama de Aragón – 28. ledna 1942 Madrid) byl španělský hudební skladatel.\n\nPablo Luna se narodil 21. května 1879 v malém aragonském městečku Alhama de Aragón. První lekce hudby dostal Pablo Luna od místního varhaníka. Rodina se záhy přestěhovala do Zaragozy, kde Pablo navštěvoval místní hudební školu. Harmonii studoval z Teodora Balla a skladbu u Miguela Arnaudase. Školu absolvoval s vyznamenáním a vydělával si jako houslista v hotelech, kavárnách, kostelech i v divadlech. Ve dvacetijedna letech se stal prvním houslistou v divadle \"Teatro Circo\".\n\nV roce 1903 zkomponoval svou první operetu \"Lolilla, la Petenera\", kterou o rok později následovala zarzuela \"La Escalera de los Duendes\". V roce 1905 jej Ruperto Chapí požádal, aby vedl skupinu druhých houslí v divadle \"Teatro de la Zarzuela\" v Madridu. Jeho první velký madridský úspěch se dostavil v roce 1908 zarzuelou \"Musetta\" na text Luise Pascuala Frutose v divadle \"Teatro Ideal Polistilo\". Následovala řada úspěšných premiér v divadlech v Madridu, Zaragoze i dalších španělských městech. Kromě kompoziční práce dále působil jako houslista i jako dirigent v \"Teatro de la Zarzuela\".\n\nStal se velmi úspěšným skladatelem i dirigentem. Komponoval hudbu pro film a pod pseudonymem García Sandoval napsal i 11 scénářů. V roce 1925 byl na jeho počest uspořádán slavnostní koncert a obdržel zlatou medaili města Zaragoza.\n\nZemřel v Madridu 28. ledna 1942. Jeho posledním dílem byla zarzuela \"El Pilar de la Victoria\", která zůstala nedokončena. Dokončení se ujal skladatel Julio Gómez a byla uvedena o dva roky později v Zaragoze.\n\n\n\n\n\n\n"}
{"id": "1133438", "url": "https://cs.wikipedia.org/wiki?curid=1133438", "title": "Emil Szramek", "text": "Emil Szramek\n\nEmil Szramek (29. září 1887, Tworków – 13. ledna 1942, koncentrační tábor Dachau) byl polský římskokatolický duchovní, oběť nacistického režimu. Katolickou církví je uctíván jako blahoslavený mučedník a jeho liturgická památka připadá na 9. červenec.\n\nNarodil se do rodiny chalupníka Augusta Szramka a jeho manželky Josefy, rozené Kandziora. Základní školu absolvoval v rodném Tworkówě, gymnázium v Ratiboři. Následně studoval teologii na univerzitě ve Vratislavi. Dne 22. června 1911 jej kardinál Georg von Kopp vysvětil na kněze. Působil pak postupně jako kaplan v několika farnostech a v letech 1918–1924 navíc působil jako redaktor periodika \"Głosy znad Odry\".\n\nV roce 1922 byla zřízena Hornoslezská apoštolská administratura, jejíž hlavou byl jmenován August Hlond. Ten povolal Emila Szramka do úřadu kancléře její kurie. Po přetvoření administratury na samostatnou diecézi se sídlem v Katovicích byl Szramek jmenován kanovníkem katedrální kapituly a od roku 1926 rovněž spravoval farnost při katovickém kostele Neposkvrněného početí Panny Marie. Jako kněz byl znám svou velkou otevřeností a tolerancí. Byl rovněž jedním z iniciátorů zřízení katovické \"Slezské knihovny\". Roku 1934 publikoval knihu \"Śląsk jako problem socjologiczny\" (Slezsko jako sociologický problém). Tušil, že se blíží těžké časy a tak těsně před vypuknutím druhé světové války sepsal závěť, ve které odkázal veškerý svůj majetek k rozdání.\n\nOd počátku nacistické okupace Polska byl sledován gestapem. Byla mu nabízena možnost odchodu do exilu, nechtěl však opustit svou vlast a svou farnost. Dne 8. dubna 1940 byl zatčen. Krátce byl držen v Mauthausenu, odkud byl 8. prosince 1940 transportován do Dachau. Mezi spoluvězni měl přirozenou autoritu a snažil se je i sebe povzbuzovat, takže se i ke svým věznitelům chovali s důstojností a mírem. V lednu roku 1942 zemřel na následky polévání ledovou vodou na lágrové ošetřovně.\n\nBeatifikován byl papežem Janem Pavlem II. dne 13. června 1999 ve Varšavě ve skupině 108 polských mučedníků z druhé světové války.\n\n"}
{"id": "1133447", "url": "https://cs.wikipedia.org/wiki?curid=1133447", "title": "Halštat", "text": "Halštat\n\nHalštat může označovat:\n"}
{"id": "1133458", "url": "https://cs.wikipedia.org/wiki?curid=1133458", "title": "Arintica", "text": "Arintica\n\nArintica je vulkanický komplex, nacházející se na hranicích Chile a Bolívie. Komplex sestává ze tří stratovulkánů - Arintica, Puquintica a Calajata, z nich Arintica je nejmladší. Lávový proud, ztuhlý na jihovýchodním úbočí je relativně mladý z doby ledové.\n\n"}
{"id": "1133462", "url": "https://cs.wikipedia.org/wiki?curid=1133462", "title": "Cerro Colluma", "text": "Cerro Colluma\n\nCerro Collum je relikt maarové vulkanické struktury, nacházející se východně od hlavního bolivijského sopečného řetězce. Bližší údaje o vulkanické činnosti nejsou známy, ale doba poslední erupce je odhadována na holocén.\n\n"}
{"id": "1133463", "url": "https://cs.wikipedia.org/wiki?curid=1133463", "title": "Vicious", "text": "Vicious\n\nVicious může být:\n\n"}
{"id": "1133467", "url": "https://cs.wikipedia.org/wiki?curid=1133467", "title": "Pohřebiště hannoverských panovníků", "text": "Pohřebiště hannoverských panovníků\n\nHannoverské království existovalo v letech 1814 až 1866 (v letech 1814 až 1837 v personální unii s Velkou Británií).\n"}
{"id": "1133468", "url": "https://cs.wikipedia.org/wiki?curid=1133468", "title": "Cerro San Augustín", "text": "Cerro San Augustín\n\nCerro San Augustín je název v současnosti neaktivního stratovulkánu, nacházejícího se v centrální části Bolívie, na východním okraji hlavního andského sopečného řetězce. Masiv vulkánu s nadmořskou výškou 4980 m je tvořen převážně andezity a dacity. Není doložen žádný záznam o aktivitě v historické době.\n\n"}
{"id": "1133471", "url": "https://cs.wikipedia.org/wiki?curid=1133471", "title": "Cerro Santa Isabel", "text": "Cerro Santa Isabel\n\nCerro Santa Isabel je název v současnosti neaktivního stratovulkánu, nacházejícího se v jihozápadní části departementu Potosí v BolíviI, asi 40 km severozápadně od argentinské hranice. Vrchol andezitově-dacitové sopky je tvořen četnými efuzívnymi centry. Doba poslední erupce není známa.\n\n"}
{"id": "1133472", "url": "https://cs.wikipedia.org/wiki?curid=1133472", "title": "Pohřebiště belgických panovníků", "text": "Pohřebiště belgických panovníků\n\nBelgie je království od roku 1830. Všichni belgičtí králové byli pohřbeni v rodinné hrobce v bruselském Lakenu.\n\n"}
{"id": "1133476", "url": "https://cs.wikipedia.org/wiki?curid=1133476", "title": "Herman Kahn", "text": "Herman Kahn\n\nHerman Kahn (15. únor 1922, Bayonne – 7. červenec 1983, Chappaqua) byl americký futurolog, který sehrál významnou úlohu v americké jaderné strategii během tzv. studené války. Jako teoretická základna jeho futurologických prací mu sloužila teorie her a teorie systémů.\n\nNarodil se v rodině židovských imigrantů z východní Evropy v New Jersey. Jako ateista se později židovského náboženství zřekl. Vystudoval fyziku a matematiku, bakalářský titul získal na University of California v Los Angeles (1945), magisterský na California Institute of Technology (1948). Poté pracoval pro letecké společnosti a pro RAND Corporation. Zde, ještě v předpočítačové éře, vymyslel systém, který dramaticky zkracoval čas řešení matematických problémů. V Lawrence Livermore Laboratory se podílel jako fyzik též na vývoji jaderných zbraní.\n\nV USA se stal veřejnou osobou roku 1960, poté co vydal svou první knihu \"On Thermonuclear War\". Zde vyslovil svou základní tezi, že termonukleární válka je reálnou možností, ale nemusí nutně znamenat zničení civilizace. „Existují různé stupně hrůzy“ („There are degrees of awfulness“), byla jeho slavná věta. Chlad, s nímž analyzoval různou míru destrukce, k níž by vedly jaderné konflikty různého typu, či analýzy, jak je třeba atomovou válku vést či ji ospravedlnit před veřejností, šokovaly jistou část intelektuálů a bojovníků za odzbrojení. Kahn se stal dokonce určitým symbolem „válečnické“ ideologie – byl předobrazem hlavního hrdiny černé komedie Stanley Kubricka z roku 1964 \"Dr. Divnoláska aneb Jak jsem se naučil nedělat si starosti a mít rád bombu\" (dalšími předobrazy dle Kubricka byli John von Neumann, Edward Teller nebo Wernher von Braun).\n\nJeho kritici tvrdili, že činil jadernou válku přijatelnější. Sám na to reagoval slovy, že je bojovníkem proti „uhlazenému myšlení“ („Fashionable Thinking“).\n\nPo úspěchu své knihy roku 1961 založil a až do své smrti vedl Hudson Institute, soukromou výzkumnou instituci věnující se otázkám národní bezpečnosti a prognózám vývoje světa. Sídlo měla v Croton-on-Hudson. Pro institut se mu podařilo získat sociologa Daniela Bella (autora pojmu postindustriální společnost), politologa Raymonda Arona či spisovatele Ralpha Ellisona.\n\nSám pokračoval v provokativních analýzách knihami \"Thinking About the Unthinkable\" (1962) a \"On Escalation\" (1965). Jeho práce krom jiných podrobili velké kritice environmentalisté, neboť Kahn ve svých pracích odmítal „zelený pesimismus“ v otázkách budoucnosti a tvrdil, že hrozba znečištění či vyčerpání zdrojů není zdaleka tak veliká, jak ekologové s oblibou tvrdí. Podobně Kahn oponoval pesimistickým výhledům Paula Ehrlicha v jeho knize \"The Population Bomb\" z roku 1968, jež varovala před problémem přelidnění planety, či závěrům tzv. Římského klubu.\n\nInstitut i Kahn osobně sehrál velkou úlohu ve strategii americké administrativy ve Vietnamské válce. Sám Kahn měl být autorem pojmu „vietnamizace konfliktu“ a tedy také strategie postupného stažení Američanů z konfliktu. Kahn soudil, že omezená vojenská přítomnost USA ve Vietnamu byla nesmyslná, neboť při protipovstalecké válce má malá armáda smysl jen jako podpora policejních jednotek – přičemž argumentoval britským potlačením povstání v Malajsii a jinými podobnými příklady.\n\nRoku 1967 napsal s Anthony Wienerem knihu \"The Year 2000: A Framework for Speculation on the Next Thirty-Three Years\", kde se pokusil předpovědět sto klíčových změn, k nimž do roku 2000 dojde. Na prvním místě jmenoval rozvoj technologie laseru a jeho široké využití v průmyslu. K úspěšným předpovědím patřil vznik nového typu finančního podnikání založeného na využití počítačů. Naopak mu nevyšla například předpověď č. 10, že do roku 2000 budou pozemní dopravní prostředky poháněny novým typem zdroje energie.\n\nI později proslul některými úspěšnými prognózami, když například predikoval ekonomické potíže Japonska v době jeho rozkvětu – ty přišly v 90. letech s tzv. deflační krizí. K ještě větším úspěchům patřila jeho předpověď ze 70. let, že Jižní Korea (tehdy nerozvinutá) bude do roku 2000 patřit k deseti největším ekonomikám světa.\n\nPopulární se stala i jeho kniha \"The Next 200 Years\" z roku 1976 (napsaná spolu s Williamem Brownem a Leonem Martelem), kde prezentuje svůj názor, že kapitalismus je systém schopný mimořádné a často nečekané obrody. Jde o velmi optimistický pohled na možnost jeho rozvoje. Kniha počítá též s kolonizací vesmíru, byť v delším výhledu.\n\nPodle New York Times se s ním radili všichni američtí prezidenti od Harry Trumana až po Ronalda Reagana, během jehož prezidentování Kahn zemřel, a jehož politiku Kahn také otevřeně podpořil v jedné ze svých posledních knih \"The Coming Boom: Economic, Political, and Social\". \n"}
{"id": "1133477", "url": "https://cs.wikipedia.org/wiki?curid=1133477", "title": "Pohřebiště etrurských panovníků", "text": "Pohřebiště etrurských panovníků\n\nEtrurie byla královstvím v letech 1801 až 1807 (zahrnovala také většinu Toskánského velkovévodství)\n\n"}
{"id": "1133482", "url": "https://cs.wikipedia.org/wiki?curid=1133482", "title": "Pohřebiště chorvatských panovníků", "text": "Pohřebiště chorvatských panovníků\n\nChorvatsko bylo královstvím v letech 925 až 1918 (od roku 1102 prakticky do konce existence bylo v personální unii s královstvím uherským). Opětovně se Chorvatsko stalo monarchií pouze formálně na dva roky, a to v letech 1941 až 1943, tedy v době nacistické okupace. Jednalo se fakticky o loutkový stát fašistické Itálie. Jediným a pouze vybraným králem byl savojský princ Aimon, vévoda ze Spoleta, který své království osobně ani nenavštívil a skutečně nikdy králem Chorvatska nebyl.\n"}
{"id": "1133483", "url": "https://cs.wikipedia.org/wiki?curid=1133483", "title": "Polyp děložní sliznice", "text": "Polyp děložní sliznice\n\nPolyp děložní sliznice (snad od řec. \"polypus\" – chobotnice, mnohonožec) je onemocnění ženského pohlavního ústrojí.\n\nV gynekologické lokalizaci nacházíme polyp děložní sliznice. Polypy se mohou nacházet na sliznici dutiny děložní (tzv. endometriální polyp), nebo hrdla děložního (tzv. cervikální polyp). Tyto polypy jsou stejně jako polypy v jiných lokalizacích stopkaté, nebo přisedlé. Většina polypů v této lokalizaci je nezhoubná, ale k diagnóze se můžeme vyjádřit až po odstranění polypu a definitivním histologickém vyšetření.\n\nPolypy se projevují nepravidelným děložním krvácením mimo cyklus, krvácením po pohlavním styku nebo také neplodností. Některé polypy se nikterak neprojevují a jejich nález je pouze náhodný při pravidelné preventivní gynekologické prohlídce.\n\nK odstranění děložního polypu se užívá hysteroskopie, což je chirurgická metoda, která se provádí v ambulantním režimu, nebo v celkové anestezii. Polyp se po snesení posílá k dalšímu histologickému vyšetření, které určí jeho povahu.\n\n"}
{"id": "1133484", "url": "https://cs.wikipedia.org/wiki?curid=1133484", "title": "Jihoněmecké fotbalové mistrovství", "text": "Jihoněmecké fotbalové mistrovství\n\nJihoněmecké fotbalové mistrovství (\"německy: Süddeutsch Fußballmeisterschaft\") byla nejvyšší fotbalová soutěž pořádající se na území Bavorska a Bádenska-Württemberska. Soutěž pořádala asociace Verband Süddeutscher Fußball-Vereine (VSFV).\n\nNěmecký fotbal byl od počátků organizován do jednotlivých regionálních svazů, které měli své vlastní soutěže. Ty existovaly ještě před vznikem prvního německého celostátního mistrovství v roce 1903. Právě vítězové (později i vicemistři) různých regionálních soutěží postupovaly do celostátní soutěže, která trvala necelý měsíc, v níž se pak kluby utkaly vyřazovacím způsobem. Zde je seznam regionálních soutěží až do jejich zrušení nacistickou stranou v roce 1933:\n\n"}
{"id": "1133485", "url": "https://cs.wikipedia.org/wiki?curid=1133485", "title": "Leon Chwistek", "text": "Leon Chwistek\n\nLeon Chwistek (13. června 1884 Krakov – 20. srpna 1944 Barvicha u Moskvy) byl polský malíř, filosof, matematik a teoretik umění.\n\nLeon Chwistek byl syn lékaře Bronisława a koncertní klavíristky a malířky Emilie, rozené Majewské. Dětství strávil v Zakopaném. K okruhu jeho přátel patřili mimo jiné Stanisław Ignacy Witkiewicz, Bronisław Malinowski či Karol Szymanowski.\n\nV letech 1903-1904 studoval na Akademii výtvarných umění v Krakově pod vedením Józefa Mehoffera. Studoval také filozofii a matematiku na Jagellonské univerzitě v Krakově. V roce 1906 získal doktorát na základě disertační práce o axiomech. \n\nOd roku 1906 učil matematiku na gymnáziu Jana III. Sobieskiho v Krakově. V letech 1908-1909 pokračoval ve studiu filozofie v Göttingenu. V roce 1910 navštívil Vídeň, kde ho fascinovaly benátské renesanční malby. V letech 1913-1914 studoval v Paříži kreslení. Tam se poprvé setkal s prací kubistů.\n\nV letech 1914–1916 působil jako voják první brigády Polské Legie.\n\nV roce 1917 spoluzaložil polskou skupinu „Ekspresjoniści Polscy”, přejmenovanou v roce 1919 na „Formiści“. Chwistek byl vedoucí teoretik této skupiny. Od roku 1922 učil matematiku na Jagellonské univerzitě, kde také v roce 1928 habilitoval.\n\nUčil, mimo jiné, na Lvovské univerzitě Jana Kazimierze. Po vypuknutí druhé světové války a sovětské okupaci Lvova zůstal na univerzitě. V červnu 1941, těsně před vstupem německých vojsk, byl evakuován ze Lvova sovětskými silami. Od roku 1941 do roku 1943 žil v Tbilisi, kde učil matematickou analýzu, a v roce 1943 v Moskvě. Byl aktivní v Komunistickém svazu polských vlastenců v SSSR. Zemřel v roce 1944.\n\nJeho žena Olga byla sestrou matematika Hugo Steinhause.\n\nJako logik Chwistek patřil do jisté míry k tzv. Lvovsko-Varšavské škole, založené Kazimierzem Twardowskim. Jeho koncepce logiky (rozšíření teorie logických typů) byla vytvořena v reakci na díla Bertranda Russella a Henri Poincarého.\n\nChwistek byl vedoucí teoretik uměleckého hnutí formismu. V malbě žádal spontánní kreativitu. Byl fascinován městem a jeho dynamikou. Značnou oblibu získal jeho obraz „Šermování“ z roku 1919. V letech 1926–1930 vytvořil portréty asi stovky osobností z akademických a intelektuálních kruhů Krakova. Samostatné výstavy jeho obrazů se konaly v roce 1927 v Krakově a v roce 1934 ve Lvově.\n\n"}
{"id": "1133488", "url": "https://cs.wikipedia.org/wiki?curid=1133488", "title": "Amadina červenohlavá", "text": "Amadina červenohlavá\n\nAmadina červenohlavá (\"Amadina erythrocephala)\" je drobný pták z rodu \"Amadina\", který je často chován jako okrasný. I přesto patří mezi astrildovitými k největším druhům. Vyskytuje se v různých lokalitách Afriky, nejčastěji na východě nebo jihu. Na délku měří 13 až 14 cm. Pohlavní dimorfismus je velmi výrazný: samečci tohoto druhu mají jasně červenou hlavičku, kropenaté břicho a hnědá záda, naopak samičky jsou ve hnědých odstínech, také s kropenatým břichem. Živí se různými druhy prosa, loupaným ovsem, lesknicí, ovocem a zeleninou. Velikost kroužku je 2,8 mm.\n\nAmadinu červenohlavou poprvé popsal Linnaeus v roce 1758 ve své knize Systema Naturaea, pravděpodobně se jednalo o vzorek z Angoly. Zařazena byla do rodu \"Amadina\", kde se krom amadiny červenohlavé nachází i její příbuzná: amadina páskovaná. Tento rod čítá právě jen tyto dva druhy.Přestože oficiálně nejsou popisovány poddruhy žádné, někteří autoři vědeckých knih popisují poddruhy dva: \"Amadina erythrocephala erythrocephala\" a \"Amadina erythrocephala dessita\". Jedním z těchto autorů je třeba R. Vít, který toto dělení podporuje a tvrdí, že poddruh \"Amadina erythrocephala dessita\" je charakteristický sitější červenou barvou na hlavě samců. Tyto dva poddruhy se mezi sebou kříží, proto je velmi těžké ve volné přírodě najít \"čistokrevného\" jedince.\n\nAmadina červenohlavá se vyskytuje v Angole, Botswaně, Lesotho, Namibie, Jihoafrické republice a Zimbabwe. Vyhledává spíše oblasti se suchým počasím v blízkosti zdrojů vody nebo lidí. Usídluje se také v blízkosti polí nebo na okrajích lesů. Obecně platí, že rozloha všech lokací, kde se amadina červenohlavá vyskytuje je celkem 1 600 000 km. Pro zemědělce jsou tito ptáci přítěžím, protože ničí úrodu.\n\nDle IUCN se jedná o málo dotčené, tedy nechráněné ptáky.\nVe volné přírodě se amadiny červenohlavé sdružují do hejn čítající i několik stovek jedinců. Farmáři je označují za škůdce na přírodě, což skutečně je pravda.\n\nV době hnízdění, které probíhá většinou v čase období dešťů, se samci \"ucházejí\" o samice, většinou tak, že samci drží stéblo v zobákua zpívají. Při zpěvu tělem pohybuje sem a tam. Hnízda si staví na nízkých keřích, nikdy ne na stromech a většinou je z kokosových vláken a uschlé trávy. Samičky kladou do hnízda 4 až 6 čistě bílých vajec, výjimečně může snůška čítat až osm vajec. Vejce inkubují střídavě oba rodičové asi po dobu dvou týdnů. Když se mládě vylíhne, je holé a slepé. Za tři týdny od vylíhnutí poprvé vylétá z hnízda. Za další tři týdny je mládě zcela samostatné, i když se přidává k rodnému hejnu.\nAmadina červenohlavá je nezaměnitelný druh s výrazným pohlavním dimorfismem. Samci mají červenou hlavu, černé oči a velký zobák šedé barvy, který může mít i fialový nádech. Obočnice jsou světlé a málo výrazné. Hřbet šedavý, směrem k ocasním perům tmavne. Břicho je světle hnědé a výrazně kropenaté. Nohy krátké, neopeřené, většinou ve stejném odstínu jako zobák.\n\nMezi samcem a samicí amadiny červenohlavé je jeden zásadní rozdíl a to je červená hlava, kterou mají pouze samci. Samice mají hlavu stejně zbarvenou, jako zbytek těla; světle hnědou. Také mají kropenaté břicho, ale ne tak výrazně. Jejich zobák je spíše žlutavý.\n\nAmadiny červenohlavé se hodí spíše pro voliérový chov. Jsou sice hbité a létavé, ale nevyžadují příliš velkou voliéru. Ta by měla být umístěna v bytě při pokojové teplotě, na místě, kde není příliš vlhko a vítr. Teplota by zde neměla klesnout pod 10 °C.\n\nObecně platí, že amadiny červenohlavé nejsou příliš bojácné, naopak jsou lehko ochočitelné. Nereagují nervózně a podrážděně. Jsou velmi klidné a ve svém chování působí s jistotou. Jedná se o dobrého rodiče, který sám zvládne mláďata i bez pomoci náhradní chůvy. Jednou z mála záporných vlastností je ale to, že rodiče často snůšku opouštějí a mláďata ani neinkubují.\n\nLze je chovat společně s jinými drobnými astrildovitými ptáky. \n"}
{"id": "1133492", "url": "https://cs.wikipedia.org/wiki?curid=1133492", "title": "Železniční trať Akko–Karmiel", "text": "Železniční trať Akko–Karmiel\n\nŽelezniční trať Akko–Karmiel ( , \"mesilat Ako–Karmi'el\") je železniční trať v severním Izraeli, která vede z města Akko do Karmielu a vytváří tak západovýchodní spojení mezi pobřežní nížinou a centrálními regiony Galileje.\n\nProjekt nové železniční trati začala zpracovávat roku 2001 firma Tedem. V počáteční fázi se uvažovalo o tom, že by šlo o lehkou trať typu meziměstské tramvaje. V roce 2009 ale ministr dopravy Jisra'el Kac oznámil, že finálně rozhodl o tom, že půjde o klasickou železniční trať. Podle dřívějších informací se zahájení výstavby čekalo v prosinci 2013 a trať měla být dokončena v únoru 2017, přičemž běžný provoz měl začít v lednu 2017. Budování trati začalo nakonec již v březnu 2011. V červenci 2015 začalo na trati pokládání kolejového svršku. Podle stavu z roku 2015 probíhalo i plánování další etapy výstavby, kdy měla být trať prodloužena z Karmielu dále k východu až do města Kirjat Šmona.\n\nProvoz na nové železniční trati byl zahájen 20. září 2017. Ministr financí Moše Kachlon rozhodl, že obyvatelé regionu budou moci po dobu tří měsíců cestovat zadarmo, později měli mít po dva roky 50% slevu na jízdné.\n\nJde o dvoukolejnou dráhu o délce 21,6 km. Byla projektována pro osobní i nákladní přepravu. Celkové náklady na výstavbu tratě byly vyčísleny na 2,8 miliardy šekelů. Jde o dráhu s elektrickou trakcí, koncipovanou na maximální rychlost 160 km/hod s tím, že v jednotlivých úsecích se provozní rychlost má pohybovat od 50 do 160 km/hod. Cesta z Karmielu do Tel Avivu se po dokončení trati zkrátila na 1 hodinu a 15 minut.\nTrať začíná v izraelské pobřežní planině, kde jižně od města Akko odbočuje k východu z pobřežní železniční trati. Na trati se nachází železniční stanice Achihud a koncová železniční stanice Karmiel. Součástí dráhy je několik mostů. Konkrétně jde o přemostění vádí Nachal Na'aman a Nachal Chilazon, přičemž koryto Nachal Chilazon je v rámci výstavby přesunuto o 900 metrů. Zároveň je realizována estakáda pro dálnici číslo 4. Po velkou část trasy je železnice vedena souběžně s dálnici číslo 85. Ve východní části tratě jsou dva paralelní tunely Gilon o délce 4,6 km. Jejich ražba byla dokončena v dubnu 2014. Výstavbu tunelů prováděl joint venture firem Danya Cebus Ltd. a stavební společnosti China Civil Engineering Construction Corporation. Náklady dosáhly 700 milionů šekelů. Celkové dokončení tunelového úseku se očekávalo v říjnu 2014.\n\nPo zprovoznění prvního úseku do města Karmiel se počítalo s pozdějším prodloužením tratě na východ, až do města Kirjat Šmona. Na již otevřeném úseku se navíc plánovalo otevření dalších dvou stanic ve městech Džudejda-Makr a Madžd al-Krum.\n\nNa železniční trati Akko–Karmiel jsou následující stanice:\n\n\n"}
{"id": "1133493", "url": "https://cs.wikipedia.org/wiki?curid=1133493", "title": "Jindřich Bišický", "text": "Jindřich Bišický\n\nJindřich Bišický (* 11. února 1889 Zeměchy – 30. srpen 1949 Velvary) byl český válečný fotograf. Za první světové války byl nadporučíkem rakouské armády a pracoval jako plukovní fotograf 47. pěšího regimentu. Po válce pracoval jako stavař ve Velvarech.\n\nVystudoval stavební průmyslovou školu, na povinnou vojnu narukoval jako kreslič. Když vypukla válka, byl přidělen do Grazu k 47. pěšímu regimentu. Dostal se do Haliče i italských Alp. Spřátelil se s plukovním historikem baronem Ludwigem von Vogelsangem, který později sepsal historii regimentu a použil v ní mnoho fotografií a akvarelů Bišického.\n\nPo válce začal pracovat jako stavitel rodinných domů ve Velvarech, zejména v místní čtvrti Spořilov. Fotografování pro něj zůstalo jen koníčkem. Zemřel ve věku 60 let.\n\nOd dubna do září roku 2009 se na Pražském hradě konala výstava s názvem \"Pěšky 1. světovou válkou. Objektivem neznámého vojáka.\" Představovala zejména snímky z italské fronty, v menší míře z východní fronty v Haliči.\n\nNa výstavu se přišel podívat historik Michal Rybák, který ve vystavených exponátech poznal dílo svého dědečka Jindřicha Bišického. Společně s Jaroslavem Kučerou pak výstavu doplnili a opravili titulky k fotografiím.\n\nRybák na střední škole půjčil dědečkovy negativy spolužákovi, který mu sliboval uspořádání výstavy. Poté byl však vyloučen ze školy a zmizel i s negativy. Rybák je tak považoval za dávno ztracené. Přes řadu prostředníků se však dostaly k Jaroslavu Kučerovi.\n"}
{"id": "1133496", "url": "https://cs.wikipedia.org/wiki?curid=1133496", "title": "Severoněmecké fotbalové mistrovství", "text": "Severoněmecké fotbalové mistrovství\n\nSeveroněmecké fotbalové mistrovství (\"německy: Norddeutsche Fußballmeisterschaft\") byla nejvyšší fotbalová soutěž pořádající se na území Meklenburska-Předního Pomořanska, Dolního Saska a Šlesvicka-Holštýnska. Soutěž pořádala asociace Norddeutscher Fußball-Verband (NFV).\n\nNěmecký fotbal byl od počátků organizován do jednotlivých regionálních svazů, které měli své vlastní soutěže. Ty existovaly ještě před vznikem prvního německého celostátního mistrovství v roce 1903. Právě vítězové (později i vicemistři) různých regionálních soutěží postupovaly do celostátní soutěže, která trvala necelý měsíc, v níž se pak kluby utkaly vyřazovacím způsobem. Zde je seznam regionálních soutěží až do jejich zrušení nacistickou stranou v roce 1933:\n\n"}
{"id": "1133497", "url": "https://cs.wikipedia.org/wiki?curid=1133497", "title": "Nyambi Nyambi", "text": "Nyambi Nyambi\n\nNyambi Nyambi (* 26. dubna 1979) je americký herec. Jeho nejznámější role je Samuel v CBS sitcomu Mike & Molly.\n\nNarodil se v Normanu v Oklahomě nigerijským rodičům. Chodil na Oakton High School ve Fairfax County ve Virginii a hrál basketbal, když nastoupil na kolej na Bucknell University. Po skončení studia se stal magistrem umění a začal hrát na newyorské univerzitě.\n"}
{"id": "1133500", "url": "https://cs.wikipedia.org/wiki?curid=1133500", "title": "Mléčný koktejl", "text": "Mléčný koktejl\n\nV severní Americe je mléčný koktejl studený nápoj obvykle vyrobený s mlékem, zmrzlinou a sladkým sirupem. Lidé obvykle pijí koktejl brčkem z vysoké sklenice. \n\nMléčné koktejly jsou podobné smoothies. Smoothies jsou studené nápoje vyráběny elektrickým mixérem. Smoothies jsou vyrobeny z kapalin (mléka, ovocného džusu nebo vody), drceného ledu nebo kostek ledu, různých druhů ovoce a medu nebo javorového sirupu.\n\nMléčné koktejly a další studené nápoje jako „zmrzlinové plováky“ (kopeček zmrzliny umístěný ve sklenici coly nebo jiném v syceném nápoji) nebo \"slady\" (mléčný koktejl se sladovým práškem) byli populární mezi teenagery v roce 1950. Teenageři chodili do cukrárny a objednávali si je.\n"}
{"id": "1133501", "url": "https://cs.wikipedia.org/wiki?curid=1133501", "title": "Pohřebiště černohorských panovníků", "text": "Pohřebiště černohorských panovníků\n\nČernohorské království existovalo v letech 1910 až 1918.\n\n"}
{"id": "1133505", "url": "https://cs.wikipedia.org/wiki?curid=1133505", "title": "Železniční stanice Achihud", "text": "Železniční stanice Achihud\n\nŽelezniční stanice Achihud ( תחנת הרכבת אחיהוד, \"Tachanat ha-rakevet Achihud\") je železniční stanice na nové železniční trati Akko–Karmiel v severním Izraeli.\n\nLeží v severní části Izraele v Izraelské pobřežní planině, nedaleko západních okrajů svahů Horní Galileji, v nadmořské výšce cca 30 metrů. Je situována na severní okraj vesnice Achihud poblíž dálnice číslo 85.\n\nVýběrové řízení na výstavbu stanice bylo vypsáno v červenci 2013. Dokončení stavby se předpokládalo na konci roku 2016. Měla sloužit vesnici Achihud, nedalekým městům Džulis a Džudejda-Makr a průmyslové zóně Bar Lev. Provoz na nové železniční trati byl zahájen 20. září 2017.\n\n"}
{"id": "1133507", "url": "https://cs.wikipedia.org/wiki?curid=1133507", "title": "Fotbalové mistrovství Severovýchodního Německa", "text": "Fotbalové mistrovství Severovýchodního Německa\n\nFotbalové mistrovství Severovýchodního Německa (\"německy: Südostdeutsche Fußballmeisterschaft\") byla nejvyšší fotbalová soutěž pořádající se na území Pruského Slezska a Poznaňska. Soutěž pořádala asociace Südostdeutscher Fußball-Verband (SOFV).\n\nNěmecký fotbal byl od počátků organizován do jednotlivých regionálních svazů, které měli své vlastní soutěže. Ty existovaly ještě před vznikem prvního německého celostátního mistrovství v roce 1903. Právě vítězové (později i vicemistři) různých regionálních soutěží postupovaly do celostátní soutěže, která trvala necelý měsíc, v níž se pak kluby utkaly vyřazovacím způsobem. Zde je seznam regionálních soutěží až do jejich zrušení nacistickou stranou v roce 1933:\n\n"}
{"id": "1133508", "url": "https://cs.wikipedia.org/wiki?curid=1133508", "title": "Münire Sultan", "text": "Münire Sultan\n\nMünire Sultan (9. prosince 1844 – 29. června 1862) byla osmanská princezna, dcera sultána Abdülmecida I. a jeho ženy Verdicenan Kadınefendi.\n\nDne 31. července 1857 byla do Istanbulu doručena zpráva, že princ Damat Ibrahim al-Hami Paşa byl povýšen na vysokou funkci v říši a že žádá o ruku sultánky Münire. Sultán tuto žádost přijal a dne 10. června 1858 se konala svatba. Princ Ibrahim zemřel v roce 1860 na lodi při útoku na Bospor, nedaleko paláce Bebek a Münire ovdověla. V roce 1861 ji znovu provdali za jednoho z pašů. Ona sama zemřela v roce 1862 v osmnácti letech a je pohřbena v mešitě Fatih v Istanbulu.\n"}
{"id": "1133509", "url": "https://cs.wikipedia.org/wiki?curid=1133509", "title": "Francesc Eiximenis", "text": "Francesc Eiximenis\n\nFrancesc Eiximenis (asi 1330 - 23. duben 1409) byl katalánský spisovatel a františkánský mnich, který žil ve 14. století v Aragonském království. Psal latinsky a katalánsky.\n\nNarodil se kolem roku 1330, pravděpodobně v Gironě. Již jako velmi mladý se stal františkánským mnichem. Studoval na oxfordské a pařížské univerzitě. Nejvíce ho ovlivnili angličtí františkáni (Robert Grosseteste, William Ockham, John Duns Scotus aj.)\n\nRoku 1371 se měl stát učitelem na univerzitě v Lleidě, ale neměl titul doktora teologie (\"magister v sacra pagina\"), a tak místo nezískal. Eiximenis získal tento titul až roku 1374 na univerzitě v Toulouse, s finanční pomocí a podporou od krále Petra IV. Poté se vrátil do Katalánska. Většina jeho děl byla napsána ve Valencii, kde působil v letech 1382-1408. Ovlivňoval silně také chod města.\n\nRoku 1391, když Valencii postihly sociální problémy, organizoval v klášterech v okolí Valencie \"modlitební armádu\", která měla vyprosit na nebesích zlepšení situace. Roku 1392 se postavil do čela komise, která měla kontrolovat židovské knihy ukradené během pogromu z roku 1391.\n\nNa konci roku 1397 byl členem komise, která by měla radit králi Martinu I. v otázce schizmatu. V letech 1397-1398 organizoval dvě křížové výpravy proti muslimským pirátům ze severní Afriky. V roce 1399 stanul v čele komise, která se snažila sjednotit všechny školy ve Valencii do jedné - šlo o pokus založit ve Valencii univerzitu. Rada města (tzv. Consell) to odmítla. (Univerzita vznikla oficiálně až v roce 1499).\n\nV závěru jeho života ho avignonský papež Benedikt XIII. jmenoval prvním patriarchou Jeruzaléma a později biskupem diecéze Elna (starověké jméno diecéze Perpignan). Tam také Eiximenis zemřel.\n"}
{"id": "1133512", "url": "https://cs.wikipedia.org/wiki?curid=1133512", "title": "Etherius z Vienne", "text": "Etherius z Vienne\n\nSvatý Etherius z Vienne žil v 7. století a byl biskupem Vienne. Zemřel roku 626.\n\nJeho svátek se slaví 14. června.\n\n"}
{"id": "1133524", "url": "https://cs.wikipedia.org/wiki?curid=1133524", "title": "Ümmügülsüm Sultan", "text": "Ümmügülsüm Sultan\n\nÜmmügülsüm Sultan (7. února 1708 – listopad 1732) byla osmanská princezna, dcera sultána Ahmeda III. a jeho konkubíny Emine Mihrişah Kadınefendi. Její otec měl 52 dětí, z toho 30 dcer. Ve stáří kolem dvou let byla zasnoubena s vezírem pašou Abdurrahmanem, který při této příležitosti odevzdal řadu cenných darů, zemřel však ještě před plánovaným sňatkem. Ümmügülsüm si pak 6. ledna 1724 vzala pašu Damata Aliho. Je známo, že rodina trpěla nedostatkem financí a Ümmügülsüm žádala otce o hmotnou podporu.\n"}
{"id": "1133532", "url": "https://cs.wikipedia.org/wiki?curid=1133532", "title": "Emine Mihrişah Sultan", "text": "Emine Mihrişah Sultan\n\nEmine Mihrişah Sultan rozená jako Jeannette De Bazory (, Francie - 1732, Istanbul, Osmanská říše) byla druhá francouzská konkubína sultána Ahmeda III. a matka následníka sultána Mustafy III., prince Selima, princezny Zeynep Sultan a princezny Ümmügülsüm Sultan. Ve svém životě se nestala Valide sultan, protože zemřela v roce 1732, 25 let před nástupem svého syna na trůn. \n\nPohřbená je v hrobce prominentní konkubíny Turhan Hatice Sultan uvnitř mešity Yeni v Eminönü v Istanbulu.\n"}
{"id": "1133533", "url": "https://cs.wikipedia.org/wiki?curid=1133533", "title": "Franz Josef Czernin", "text": "Franz Josef Czernin\n\nFranz Josef Czernin (* 7. ledna 1952, Vídeň, Rakousko) je rakouský spisovatel. Pochází z významného českého šlechtického rodu Černínů z Chudenic.\n\nOdmaturoval v roce 1971. V letech 1971 - 1973 studoval ve Spojených státech amerických. Od roku 1978 působí jako spisovatel. Žije v obci Rettenegg. Píše prózu, lyriku a aforismy. Od roku 2010 je členem poroty Heimrad-Bäcker-Preis. Je členem Deutsche Akademie für Sprache und Dichtung (německá akademie pro řeč a básně).\n\nVýběr z díla:\n\n\n"}
{"id": "1133543", "url": "https://cs.wikipedia.org/wiki?curid=1133543", "title": "Informační válka", "text": "Informační válka\n\nInformační válka je označení činnosti, jejímž cílem je získání výhody nebo převahy nad soupeřem v oblasti řízení a využívání komunikačních a informačních kanálů nebo technologií. \n\nV užším pojetí se tento termín nejčastěji používá k označení vojenské operace realizované za účelem výrazného ovlivnění nebo dokonce získání kontroly nad informačními aktivitami protivníka a současně zabránění podobného ovlivnění v případě informačních aktivit vlastních. Podobné operace mohou být součástí vyhlášeného i nevyhlášeného válečného konfliktu a to i v podobě tzv. hybridní války.\n\n\nPodle Tima Butze z časopisu \"CounterSpy\" z roku 1976 metody ilegálního programu FBI s názvem COINTELPRO, který byl v 60. a 70. letech 20. století zaměřený proti hnutím za občanská práva, mírovým aktivistům proti válce ve Vietnamu a dalším skupinám, jež americká vláda považovala za radikální a nebezpečné, sahaly od pomlouvačné kampaně, psychologické a informační války až po mimoprávní násilí. Do programu byly zapojeny i další zpravodajské služby Spojených států amerických a řada významných novinářů. Mezi nejznámější oběti tohoto programu patřili Martin Luther King Jr. nebo Albert Einstein.\n\nČeská zpravodajská služba BIS v roce 2016 obvinila Rusko, že vedlo v roce 2015 v Česku informační válku v souvislosti s ukrajinským a syrským konfliktem.\n\nŘehka, Karel. Informační válka. Praha: Academia, 2017. ISBN 978-80-200-2770-2\n\n"}
{"id": "1133545", "url": "https://cs.wikipedia.org/wiki?curid=1133545", "title": "José Padilla Sánchez", "text": "José Padilla Sánchez\n\nJosé Padilla Sánchez (28. května 1889 Almería – 25. října 1960 Madrid), také známý jako Maestro Padilla, byl španělský hudební skladatel a klavírista.\n\nJosé Padilla Sánchez se narodil 28. května 1889 v Almerii ve španělské Andalusii. Základní hudební vzdělání získal ve svém rodném městě. Studoval na Královské konzervatoři v Madridu a v Itálii.\n\nJeho první zarzuela \"La Mala hembra\" na text Ventury de la Vega byla uvedena v roce 1906 a měla velký úspěch. Následovala řada stejně úspěšných operet a zarzuel. V roce 1914 odešel do Argentiny a působil jako ředitel a dirigent orchestru \"Compañía de Ursula López\" v Buenos Aires. Nějaký čas pobýval v Barceloně, kde se spřátelil s Pablem Picassem.\n\nPo první světové válce pobýval hodně v Paříži a komponoval operety, revue a písně pro Moulin Rouge a další pařížské scény. Stal se mezinárodně proslulým skladatelem. Jeho píseň \"Španělská růže\" použil Jerome Kern v muzikálu \"The Night Boat\" uváděném na Broadwayi a píseň \"La Violetera\" se stala ústřední melodií filmu \"Světla velkoměsta\" Charlieho Chaplina. \n\nKromě operet, revuí a zarzuel napsal hudbu k 70 filmům, TV inscenacím a dokumentům. Zkomponoval i několik chrámových skladeb a napsal, na text Alvareze de Sotomayora, ódu na své rodné město: \"Himno de Almería\". \n\n\n"}
{"id": "1133546", "url": "https://cs.wikipedia.org/wiki?curid=1133546", "title": "Pohřebiště bavorských panovníků", "text": "Pohřebiště bavorských panovníků\n\nBavorsko bylo samostatným královstvím v letech 1806 až 1918. Bavorští králové z dynastie Wittelsbachů měli v Mnichově čtyři kostely jako místa posledního odpočinku. Jejich srdce byla podle rodového pravidla pohřbena odděleně v kapli Panny Marie v Altöttingu.\n\n"}
{"id": "1133549", "url": "https://cs.wikipedia.org/wiki?curid=1133549", "title": "Weltklasse Zürich 2015", "text": "Weltklasse Zürich 2015\n\nWeltklasse Zürich 2015 byl lehkoatletický mítink, který se konal 3. září 2015 ve švýcarskem městě Curych. Byl součástí série mítinků Diamantová liga. \n\n"}
{"id": "1133550", "url": "https://cs.wikipedia.org/wiki?curid=1133550", "title": "Need for Speed (počítačová hra, 2015)", "text": "Need for Speed (počítačová hra, 2015)\n\nNeed for Speed je závodní videohra ze série Need for Speed vyvinutá studiem Ghost Games a publikovaná Electronic Arts pro Microsoft Windows, PlayStation 4 a Xbox One. Jedná se o 21. díl a úplný restart této série. Bude znamenat druhou generaci této hry a bude to poprvé, co hra v hlavní sérii bude vydána exkluzivně i pro osmé generace konzolí. K dostání jsou dvě edice: standardní a deluxe. Hra nabízí 5 stylů hraní, přičemž v každém stylu budou hru doprovázet skutečné postavy: Outlaw \"(vyhnanec)\" Morohoshi-san, Style \"(styl)\", zde s vámi bude Ken Block, Build \"(tuning)\" Nakai-san, Speed \"(rychlost)\" Magnus Walker, Crew \"(parta)\" Risky Devil. Tato nová vychytávka by měla zajistit zábavu při hraní na delší dobu, protože hru bude nutné přehrát na každý styl jednotlivě. Hra byla vydána 3. listopadu 2015 v Severní Americe a 5. listopadu 2015 v Evropě pro Playstation 4 a Xbox One, PC verze byla odložena na jaro 2016.\n\nPo vydání dostalo vlastní vývojářské studio EA Criterion Games, vývojáři oceňované závodní série Burnout, na starost vývoj sérií her Need for Speed, počínaje rokem 2012 . Při rozhovoru v témže roce výkonný producent Most Wanted Matt Webster řekl, že i když by všechny další budoucí díly Need for Speed nemusely být vytvořeny Criterion Games, studio by mohlo mít i tak nadále tvůrčí dohled nad sérií.\n\nO rok později v rozhovoru během Gamescomu s výkonným producentem Marcusem Nilssonem bylo potvrzeno, že nově vytvořené studio Ghost Games je nyní ve vedení vývoje série; zatímco kolem 80 % vývojářů Criterion Games se zabývalo vývojem Rivals, zbývající skupina pracovala na záhadném \"tajném projektu\". O měsíc později viceprezident a kreativní ředitel Criterion Games Alex Ward prohlásil, že 60 až 65 lidí se přesunulo z Criterion do Ghost Games UK, zřejmě trvale, aby pracovali na Rivals a zbytku série, nechajíc kolem 20 v Criterion.\n\nV dubnu 2013 americký videoherní magazín Electronic Gaming Monthly publikoval zprávu, že restartem série by mohl být další díl, který by byl podobný . Tato informace byla ale vyvrácena o několik hodin později Alexem Wardem. Zpočátku se předpokládalo, že Criterion by nevytvářelo závodní hry v tak krátkých časových intervalech, ale Ward to vyjasnil tím, že mluvil sám za sebe, místo za celé studio. O nějakou dobu později Marcus Nilsson z Ghost studia uvedl, že pracují na obnovení důvěryhodnosti série. Navíc také navrhoval pokračování k z roku 2004, pokud by byly správné podmínky. Později téhož roku na stránkách Eurogamer Nilsson naznačil, že by se série mohla v budoucnu vrátit do stylu mezi Underground - Most Wanted (2005) - Carbon série.\n\nV roce 2014 výkonný ředitel EA Andrew Wilson oznámil, že ještě tento rok žádný nový díl Need for Speed nebude. To bylo poprvé od roku 2001, kdy nebyl vydán další díl série následující rok od vydání předchozího dílu.\n\n21. května 2015 EA oznámila jejich další pokračování série s prvním trailerem, ale už několik dní před tím se objevily reklamní obrázky. EA to později vyjasnila tím, že nový díl hry není přímo pokračování Underground 3, ale mohl by stále \"sdílet spoustu věcí, které dělaly Underground díly skvělé\".\n\n29. května 2015 EA potvrdila, že nový díl Need for Speed by mohl vyžadovat stálé internetové připojení k hraní, ale ujistila, že \"výhrady jsou dobré\" pro požadované omezení. Předešlé Need for Speed hry představovaly propojené online světy pro hráče, aby závodili a sdíleli je společně, ačkoli nevyžadovaly hráče stálé připojené ke hře. To se setkalo s kritikou od kritiků, kteří poukázali na SimCity z roku 2013, které bylo zpočátku nehratelné jako výsledek vyžadujícího online připojení k hraní. Důvodem stálého připojení k internetu byla nová funkce Autologu představená Marcusem Nilssonem, která umožňovala pořizování fotek, za které mohli být hráči a jejich \"momentky\" odměněni reputačními a zkušenostními body, pokud je ostatní hráči dostatečně ohodnotili.\n\nDne 14. září 2015 Electronic Arts oznámila, že \"Need for Speed\" pro PC byla odložena na jaro 2016, aby umožnili Ghost Games zvýšit verzi vizuální kvality. Bylo také prozrazeno, které výhody bude mít deluxe edice. Ta představí doplňky ve hře, jako například VIP ikonu, více potisků na auta, více vylepšení a BMW M3 (E46) upravené tak, aby vypadalo jako legendární model BMW M3 GTR z \"Need for Speed: Most Wanted 2005\". Toto auto by se mělo objevit na obálce hry a mělo být jako hráčovo startovní auto.\n"}
{"id": "1133551", "url": "https://cs.wikipedia.org/wiki?curid=1133551", "title": "Pohřebiště vestfálských panovníků", "text": "Pohřebiště vestfálských panovníků\n\nToto je seznam pohřebišť samostatného Vestfálského království, které existovalo pouze krátce, v letech 1807 až 1813.\n\n"}
{"id": "1133556", "url": "https://cs.wikipedia.org/wiki?curid=1133556", "title": "Jan Sadílek", "text": "Jan Sadílek\n\nJan Sadílek (16. května 1884 Hlinsko – 8. července 1940 Praha) byl příslušníkem československých legií v Rusku, účastník bitvy u Zborova. Zapojil se do I. a II. odboje. Za protektorátu byl členem ilegální organizace Obrany národa (ON). V řadách ON působil jako blízký spolupracovník Josefa Balabána, vydavatel ilegálního časopisu V boj a organizátor přechodů lidí přes hranice protektorátu do emigrace v cizině. V létě 1940 byl dopaden gestapem a podroben tvrdým výslechům, které ukončil po třech dnech sebevraždou.\n\nMajor pěchoty ve výslužbě Jan Sadílek byl původním povoláním úředník. Za první světové války přeběhl do ruského zajetí a přihlásil se do československých legií – 8. července 1940). V legiích byl zařazen jako velitel oddílu rozvědčíků. Účastnil se bitvy u Zborova, kde byl zraněn. Působil krátce jako náborový komisař v zajateckých táborech, poté byl jmenován důstojníkem výzvědné služby. V době sibiřské anabáze zastával funkci podnáčelníka štábu podplukovníka Vojtěcha Vladimíra Klecandy.\n\nNárodní listy zveřejnily v roce 1937 jeho osobní vzpomínku k dvacátému výročí bitvy u Zborova.\n\nPo návratu do vlasti byl zařazen jako přednosta (náčelník) skupiny zpravodajského oddělení hlavního štábu. Stal se tak zakladatelem československého vojenského zpravodajství – předchůdce Františka Moravce. V této funkci působil až do roku 1924, kdy byl penzionován ze zdravotních důvodů (vřed na dvanáctníku).\n\nPo roce 1924 se věnoval soukromému podnikání, působil jako dozorčí důstojník branné výchovy v Praze XVI, vykonával funkci náčelníka polovojenské organizace Branného svazu (sboru) československých motoristů (BSČM) v Praze XVI. a XVII.\n\nNa podzim roku 1939 se Sadílek zapojil do ilegální odbojové organizace Obrana národa (ON).\n\nV rámci svého působení v řadách odbojářů Obrany národa se Jan Sadílek stal (spolu s Jaroslavem Kašparem) koordinátorem „exportu“ ohrožených osob za hranice protektorátu. Do léta 1940 fungovala v dnešním Veletržním paláci (Dukelských hrdinů 530/47, Praha 7) ilegální přepážka (místo, kde si odbojáři navzájem předávali informace), kde se také připravovaly odchody za hranice. Pro Josefa Balabána zde vyzvedával Sadílek velké množství zpráv, což souviselo i s jeho zpravodajskými povinnostmi (viz dále).\n\nKdyž šéf zpravodajského oddělení major Jaroslav Hájíček odešel na podzim roku 1939 do exilu, Sadílek fungoval (od jara 1940) jako Hájíčkův nástupce. Z titulu této své funkce se také často setkával s Josefem Mašínem, Václavem Morávkem a Josefem Balabánem.\n\nZakládající člen ilegální organizace ÚVOD a PÚ odbojář Antonín Pešl zajistil fingované pracovní místo ve firmě „Lehký a Bambas“ – obchod s domácími spotřebiči (firma sídlila v Kozí ulici na Praze 1) pro další odbojáře a to především pro bývalé zpravodajské důstojníky, mezi kterými byl též major Jan Sadílek.\n\nKromě tohoto „zaměstnání“ měl Jan Sadílek vlastní firmu – obchod a výrobu prostředků na hubení hmyzu a dezinfekčních přípravků „Gutha“. Firma sídlila v Karlíně v ulici Vítkova 241/10 (na Praze 8; v letech 1940 až 1945 se ulice jmenovala Terezínská – německy Theresienstadter Strasse). Ve spolupráci s Josefem Sejkorou (z první garnitury vydavatelů) se tady v říjnu 1939 také tiskl ilegální časopis „V boj“ (viz dále). Po spuštění práce „holešovické“ redakce časopisu „V boj“ začalo gestapo střežit tento obchod. Někdy v březnu 1940 nebo dubnu 1940 se Janu Sadílkovi podařilo z obchodu nepozorovaně vynést průtiskové rozmnožovací stroje. Jeden z nich byl umístěn v holešovickém bytě Ladislava Brázdy (viz dále). Druhý převezl podplukovník Josef Mašín do klempířské dílny Josefa Líkaře na Bílé Hoře, kde pak za pomoci plukovníka Čeňka Teringla vzniklo další ilegální tiskařské pracoviště.\n\nMajor Jan Sadílek se znal s Karlem Lukešem ještě z předválečné doby z působení v BSČM. (Sadílek šéfoval smíchovské pobočce BSČM, Lukeš stál v čele holešovické pobočky BSČM.) Karel Lukeš pracoval za protektorátu v cenzurním oddělení zahraničního tisku na policejním ředitelství a znal se s majorem Josefem Škaldou. Když Škalda založil Družstvo v prvním sledu a začal vydávat ilegální týdeník V boj dodával mu Lukeš informace ze zahraničního tisku. Major Jan Sadílek se spolu s Karlem Lukešem okrajově podíleli již na vydávání časopisu V boj spolu s první garniturou jeho vydavatelů (Družstvo v prvním sledu).\n\nKdyž bylo v listopadu 1939 „Družstvo“ gestapem likvidováno, ukývali se společně Lukeš se Sadílkem v bytě bankovního úředníka (a pokladníka BSČM) Ladislava Brázdy v Holešovicích v ulici „U průhonu“ (U průhonu 1142/4, Praha 7). Po rozpadu první garnitury vydavatelů „V boje“ se Karel Lukeš a Jan Sadílek zasloužili o pokračování vydávání časopisu V boj. Jejich zásluhou vyšlo na přelomu listopadu 1939 a prosince 1939 první číslo „vojenské mutace“ časopisu V boj. Toto číslo bylo tištěno v bytě Ladislava Brázdy (odtud se nazývá „vojenská mutace“ časpisu V boj někdy též jako „holešovická“ nebo jen „vydání H“). Jan Sadílek se stal jedním z hlavních vydavatelů tohoto periodika. (Spolu s majorem Janem Čížkem dodávali tiskařům „V boje“ články.) Časopis se tiskl s pomocí lidí z okruhu holešovické pobočky BSČM Jiřího Pujmana, Josefa Berendy a Šárky Boháčkové. Náklad jednoho čísla se pohyboval údajně kolem 6.000 exemplářů. Celkem vydala „holešovická“ sekce 44 čísel časopisu V boj.\n\nV únoru 1940 jednal major Jan Sadílek (z pověření Obrany národa) s vydavateli tzv. „spořilovské“ (civilní) mutace časopisu V boj o zrušení dvojkolejnosti vydávání „V boje“ a o zastavení práce spořilovské redakce. Tato redakce navazovala přímo na rozbité „Družstvo v prvním sledu“. V jeho čele stála Irena Bernášková (známa jako „Inka“ alias „Američanka“), která pokračovala ve vydávání „V boje“ (spolu se svým otcem Vojtěchem Preissigem) jako přímá nástupkyně Josefa Škaldy. Únorové jednání Sadílka s Bernáškovou skončilo nezdarem a ze strany Inky bylo zastavení „spořilovské“ redakce striktně odmítnuto.\n\nPřed svým zatčením (na jaře 1940 a v létě 1940) se ukrýval Jan Sadílek v kostele sv. Cyrila a Metoděje (Resslova 307/9, Praha 2), kde působil biskup pravoslavné církve Gorazd Matěj Pavlík, který již od počátku protektorátu spolupracoval s odbojem.\n\nGestapo po dlouhém pátrání dopadlo Jana Sadílka 4. července 1940 v Preslově ulici na Smíchově. Na místě jeho zatčení (Preslova 652/19, Praha 5) je pamětní deska (viz níže), která byla odhalena již roku 1946.\n\nI přes fakt, že byl Jan Sadílek v ilegalitě, chodil si na nedaleký poštovní úřad vyzvedávat svůj vojenský důchod. Předával mu jej nejspíše pokaždé před poštou poštovní doručovatel. Gestapo si zjistilo způsob předávání a toho dne (4. července 1940) sledovalo listonoše, který mu doručoval penzi a ke kterému se Jan Sadílek na ulici přihlásil. V inkriminovaný okamžik se osmice úředníků gestapa dostavila na místo a po krátké honičce a potyčce Sadílka přemohla.\nPo Sadílkově zatčení převzal část odbojových aktivit Josef Balabán. Po zatčení byl Jan Sadílek vězněn v Petschkově paláci a byl podroben brutálním výslechovým metodám ve snaze vytěžit z něj především informace o Josefu Balabánovi a jeho skupině. Po třech dnech věznění a výslechů spáchal major Jan Sadílek ve vězení sebevraždu (skokem z okna; některé prameny hovoří o otravě jedem; jiné prameny uvádějí, že Jan Sadílek zemřel na následky brutálních výslechů).\n\n\nNa domě čp. 652 v Preslově ulici 19, Praha 5-Smíchov je bronzová pamětní deska. Deska byla původně umístěna na domě Preslova 443/21, který však zanikl demolicí při rozšiřování ulice V Botanice (z toho důvodu byla pamětní deska přemístěna na sousední dům Preslova 652/19). Na desce je nápis:\n\nJe umístěna v Hlinsku na škole v Blatenské ulici. Na desce je nápis:\n"}
{"id": "1133558", "url": "https://cs.wikipedia.org/wiki?curid=1133558", "title": "Želimlje", "text": "Želimlje\n\nŽelimlje je jednou z 19 vesnic, které tvoří občinu Škofljica ve Středoslovinském regionu ve Slovinsku. V roce 2002 zde žilo 358 obyvatel.\nVesnice leží v jižní části občiny. Její rozloha je 7,45 km² a nachází se v nadmořské výšce zhruba od 310 m až po 350 m. V údolí pod obcí pramení potok Želimlješčica.\nVe vsi stojí kostel sv. Víta, který byl postaven v letech 1884 - 1886. Dále je tu Ústav sv. Františka Saleského (Zavod sv. Frančiška Saleškega) pro vzdělávání a výchovu mladých lidí, jehož součástí je gymnasium (Gimnazija Želimlje).\n\nV obci je také panské sídlo a fara, ve které pobýval spisovatel Fran Saleški Finžgar. Ten je znám svým historickým románem \"Pod svobodnim soncem\".\n\nVe všední dny je obec čtyřikrát denně spojena pravidelnou meziměstskou autobusovou dopravou přes Škofljici a Lavrici s Lublaní (slovinsky Ljubljana).\n"}
{"id": "1133559", "url": "https://cs.wikipedia.org/wiki?curid=1133559", "title": "Šúnjata", "text": "Šúnjata\n\nŠúnjata (prázdnota, nicota, relativita) je ústřední pojem ontologie mahájánového buddhismu. Prázdnota je podstatou vlastního bytí vší skutečnosti, což znamená, že podle buddhistů je vše, co existuje, pomíjivé a nicotné. Pojem šúnjata se objevuje již na několika místech pálijského kánonu, většinou však jako přídavné jméno. V tomto raně buddhistickém pojetí se vztahuje hlavně k neindividualitě (anattá čili anátman) bytí. K postupnému rozšíření významu došlo až v další fázi vývoje nauky v pradžňápáramitánových sútrách kolem počátku letopočtu.\n"}
{"id": "1133562", "url": "https://cs.wikipedia.org/wiki?curid=1133562", "title": "Brahmánda Purana", "text": "Brahmánda Purana\n\nBrahmáṇḍa Purana (\"Historie vesmíru\") je jedním z žánrů osmnácti hinduistických náboženských textů. Na osmnácté místo byla přiřazena téměř ve všech seznamech Puranas. Brahma v sanskrtu znamená tvůrce božstva, Brahma nebo podle přípony \"vesmír\" přicházející z kořenového briḥ, což znamená rozšíření a slovo Anda / Andam znamená vejce. Takže, Brahmánda znamená \"univerzální vejce\" nebo \"kosmická buňka\", značící počátek, od kterého se vesmír rozpíná.\n"}
{"id": "1133563", "url": "https://cs.wikipedia.org/wiki?curid=1133563", "title": "Michał Oziębłowski", "text": "Michał Oziębłowski\n\nMichał Oziębłowski (28. září 1900, Izdebno Kościelne – 31. července 1942, koncentrační tábor Dachau) byl římskokatolický polský duchovní, který se stal obětí nacistického pronásledování církve. Římskokatolická církev jej uctívá jako blahoslaveného mučedníka. Jeho liturgická památka připadá na 12. červen.\n\nNarodil se ve vsi jménem Izdebno Kościelne v početné rodině. Mládí prožil ve vsi Oryszew-Osada, kam se jeho rodina přestěhovala. V roce 1922 započal teologická studia ve \"Vyšším metropolitním duchovním semináři sv. Jana Křtitele\" ve Varšavě. Studia musel přerušit z důvodu onemocnění tuberkulózou a pokračoval v nich až od roku 1934. Dne 11. června 1938 se dočkal naplnění své touhy a byl vysvěcen na kněze. Dne 19. června téhož roku pak ve farním kostele v Szymanówě sloužil svou primiční Mši svatou.\n\nZpočátku působil jako kaplan ve farnosti Nowy Przybyszew, později přešel v téže funkci do farnosti při kostele sv. Vavřince v městě Kutno. Zde byl 16. září 1939 zadržen nacisty a až do 11. listopadu téhož roku byl jejich rukojmím. Ač byl propuštěn, nevyužil možnosti odejít z města. Po necelých dvou letech, 6. října 1941 byl zatčen gestapem a převezen do internačního tábora pro kněze, zřízeného ve zrušeném opatství cisterciáků v Lądu. Odtud byl transportován do koncentračního tábora v Dachau, kde byl zaevidován pod číslem 28201. Po devíti měsících útrap zde zemřel ve věku nedožitých 42 let. Spoluvězni o něm vydali po válce svědectví, že i ve strašných podmínkách koncentračního tábora prokazoval velkou lásku k Bohu i k ostatním uvězněným.\n\n"}
{"id": "1133564", "url": "https://cs.wikipedia.org/wiki?curid=1133564", "title": "Štěkeň (zámek)", "text": "Štěkeň (zámek)\n\nRaně barokní zámek ve Štěkni na Strakonicku stojí na místě někdejší tvrze, pocházející již ze 14. století. Od roku 1958 je chráněn jako kulturní památka České republiky.\n\nNa zámek tvrz přestavěli Losyové z Losinthalu v letech 1664–1665. Jedním z členů tohoto rodu byl také hrabě Jan Antonín Losy z Losinthalu, loutnista a hudební skladatel evropského významu, který se na zámku narodil. Ten zde nechal vybudovat (Losyho, či Velký) koncertní sál s prostorovou malbou, který dnes nese jeho jméno. Když rod vymřel, získal jej roku 1781 Josef Mikuláš Windischgrätz. \n\nPo první světové válce bylo celé panství v držení Dr. Alfréda Windischgrätze dáno už v roce 1921 do záboru a na velkostatku provedena pozemková reforma. Dnem 1. srpna 1921 zahájil přídělový komisariát Státního pozemkového úřadu na přejatých částech velkostatku Štěkná, Vlachovo Březí, Češtice, Volyně o rozloze 1 700 ha provádění reformy. Správní výbor Státního pozemkového úřadu dne 17. srpna 1922 projednal rozhodnutí pracovní komise pro příděl a hospodářské záležitosti a komise pro přejímání a odhady a schválil velikosti zbytkových statků a drobného přídělu na objektech velkostatku Štěkná (Vlachovo Březí, Češtice, Volyně). Zemědělská půda byla rozparcelována a lesy postátněny. Dne 4. září 1922 byl zámek prodán Ústavu anglických panen.\n\nKongregace Anglických panen na zámku zřídila dívčí školu s internátem. Děvčata se učila francouzštině, angličtině, němčině, ženským ručním pracím, hře na klavír a na housle a zpěvu. Při učilišti fungovala dětská opatrovna. Kongregaci byl na konci 40. let zkonfiskován. Poté zde do roku 2001 fungoval domov důchodců, ačkoli od roku 1990 byl zchátralý zámek vrácen kongregaci. Nastěhovalo se do něj devět řeholnic.\n\n\"„Když jsme předávaly dům, jenž byl znárodněn, byl plně zařízený. Byl zde i krásný nábytek, který zde zůstal po rodině Windisch-Graetzů. Když nám v roce 2001 vraceli dům, vše, co tady bylo, ukradli, odnesli anebo zničili. Zůstaly jenom holé zdi a zničené, špinavé podlahy. Nic tady nebylo, ani jedna židle. Tak nám to vrátili a to už byl komunismus dávno pryč,“\" uvedla sestra Marie Cyrila Pinková. \n\nU příležitosti císařských manévrů v roce 1905 se ve Štěkni týden zdržel císař František Josef I. Na zámku se dále nachází památný pokoj, ve kterém zemřel šumavský spisovatel Karel Klostermann (1848–1923). Ten zde žil jako malý chlapec, neboť jeho otec byl lékařem u Windischgrätzů. Později sem Karel Klostermann jezdíval na letní byt a prožil tu několik posledních let života. \n\nV letech 1946–1948 zde studovala pozdější politická vězeňkyně Dagmar Šimková. Kvůli tanečním hodinám na zámku pobývala asi dva měsíce v roce 1947 herečka Zita Kabátová.\n\nV anglickém parku u zámku rostou 300 let staré, vzácné duby plazivé. \n"}
{"id": "1133565", "url": "https://cs.wikipedia.org/wiki?curid=1133565", "title": "Eduard Chmelár", "text": "Eduard Chmelár\n\nEduard Chmelár (* 21. srpna 1971, Modra) je slovenský historik, politický a mediální analytik, vysokoškolský učitel, publicista a občanský aktivista. Rektor Akademie médií, vysoké školy mediální a marketingové komunikace v Bratislavě. \n\nJeho dětství je spojené s Pezinkem, kam chodil na základní školu i gymnázium a žil zde do roku 1996. Studoval žurnalistiku na FFUK v Bratislavě a interkulturní vztahy na University of Warwick v Spojeném království. Během sametové revoluce v roce 1989 byl představitelem VPN v Pezinku. Pracoval jako novinář, dostal několik cen za žurnalistickou tvorbu, založil a vedl společensko-politický týdeník Slovo. Vedl řadu občanských kampaní, většinou mírových, jako například úspěšnou kampaň v roce 2001 za zrušení základní vojenské služby nebo 15. února 2003 největší protiválečnou demonstraci v dějinách Slovenska - pochod proti válce v Iráku, kterého se zúčastnilo přes 2000 lidí. Je koordinátorem Iniciativy za Občanskou ústavu. Od roku 2005 působí jako docent v oboru slovenských dějin. Byl vedoucím Ústavu politologie Fakulty masmédií Panevropské vysoké školy v Bratislavě a přednášel na Katedře žurnalistiky FF UKF v Nitře. 22. listopadu 2012 ho Akademický senát AM zvolil za prvního rektora Akademie médií, vysoké školy mediální a marketingové komunikace v Bratislavě.\n\nVe svém vědeckém zájmu se soustřeďuje na dějiny, média a globalizaci. Je autorem námětu a scénáře cyklu historických dokumentů \"Magická osmička\" (STV, 2008) a autorem námětu oceněného filmu \"Slovenské národní povstání 1944\" (STV, 2009). V říjnu roku 2008 získal jednu ze tří finálových nominací na Cenu Evropského parlamentu za žurnalistiku. V roce 2009 byl nezávislým kandidátem do Evropského parlamentu na listině Strany zelených. \n\nŽije v Galantě.\n\n\n\n"}
{"id": "1133567", "url": "https://cs.wikipedia.org/wiki?curid=1133567", "title": "Síran praseodymitý", "text": "Síran praseodymitý\n\nSíran praseodymitý (Pr(SO)) je krystalická látka lehce rozpustná ve vodě. Vznikne volnou krystalizací roztoku trojmocného praseodymu nebo jeho oxidu a kyseliny sírové. Běžně tvoří světle zelené monoklinické krystalky oktahydrátu nebo bílé monoklinické krystalky pentahydrátu\n\nZa normálních podmínek je síran praseodymitý stálý. Při zvýšené teplotě (od cca 80 °C výše) postupně ztrácí krystalovou vodu, přičemž vzniká bílý pentahydrát, případně průhledný bezvodý anhydrid.\n\nKrystaly oktahydrátu lze získat volnou krystalizací nasyceného roztoku oxidu praseodymitého rozpuštěného v kyselině sírové. Kyseliny sírové musí být v roztoku raději méně než více, jinak se na povrchu krystalků vytvoří nežádoucí kyselá vrstva. Oxid praseodymitý rychle oxiduje na vzduchu a ve vlhkém prostředí, často se tedy setkáme s oxidem praseodymito-praseodymičitým, který není rozpustný v kyselinách. Ten lze při přípravě síranu redukovat na oxid praseodymitý přidáním silného redukčního činidla, jako např. koncentrovaného hydrazinu nebo peroxidu vodíku.\n\n"}
{"id": "1133569", "url": "https://cs.wikipedia.org/wiki?curid=1133569", "title": "Železniční stanice Karmiel", "text": "Železniční stanice Karmiel\n\nŽelezniční stanice Karmiel ( תחנת הרכבת כרמיאל, \"Tachanat ha-rakevet Karmi'el\") je železniční stanice na nové železniční trati Akko–Karmiel v severním Izraeli.\n\nLeží v severní části Izraele v údolí v hornaté části Galileje, v nadmořské výšce cca 250 metrů. Je situována na severní okraj města Karmiel poblíž dálnice číslo 85.\n\nRozpočet na výstavbu stanice byl původně odhadován na 127 milionů šekelů. Dokončení se předpokládalo v říjnu 2016. Terminál sestává z vlastního objektu staniční budovy, dále z dvoupatrového parkoviště s parkováním pro více než 700 vozů a přístupové cesty. V sousedství se nachází terminál autobusových linek. Provoz na nové železniční trati byl zahájen 20. září 2017.\n\n"}
{"id": "1133570", "url": "https://cs.wikipedia.org/wiki?curid=1133570", "title": "Michał Piaszczyński", "text": "Michał Piaszczyński\n\nJ.M. can. Michał Piaszczyński (1. listopadu 1885, Łomża – 18. prosince 1940, koncentrační tábor Sachsenhausen) byl polský římskokatolický duchovní, kanovník łomżské kapituly který se stal obětí nacistického pronásledování církve. Římskokatolickou církví je uctíván jako blahoslavený mučedník.\n\nByl synem Ferdynanda Piaszczyńského a jeho manželky Anny, rozené Zientara. V roce 1903 vstoupil do kněžského semináře, později přešel na katolickou teologickou akademii v Petrohradě a zde byl 13. června 1911 vysvěcen na kněze. V roce 1914 získal doktorát z filosofie ve Fribourgu. Po několik následujících let působil v pastorační službě ve Francii a po návratu do Polska byl ustanoven odborným asistentem a vícerektorem ve Vyšším duchovním semináři v Łomżi. Rovněž vyučoval v ženském učitelském ústavu a na łomżském gymnáziu. Poté působil jako ředitel gymnázia sv. Kazimíra v Sejnách.\n\nPo vypuknutí druhé světové války byl 7. dubna 1940 zatčen a uvězněn v Suwałkách. Odtud byl převezen do koncentračního tábora v Działowě. Zemřel na následky věznění a chorob v koncentračním táboře Sachsenhausen, kde prožil poslední měsíce života (od 3. května do 18. prosince 1940). Ti, kteří jej znali, jej popsali jako zbožného a soucitného kněze. Zůstala po něm sbírka poezie, odrážející jeho citlivost.\n\nBeatifikován byl papežem Janem Pavlem II. dne 13. června 1999 ve Varšavě ve skupině 108 polských mučedníků z druhé světové války.\n\n\n"}
{"id": "1133571", "url": "https://cs.wikipedia.org/wiki?curid=1133571", "title": "Uprchlické kvóty", "text": "Uprchlické kvóty\n\nUprchlické kvóty (někdy také migrační kvóty) jsou návrh Evropské komise na rozmístění žadatelů o azyl, kteří se dostali do Evropské unie v rámci Evropské migrační krize, mezi členské státy EU. Návrh kvót padl poprvé v dubnu 2015 jako součást tzv. \"Nové agendy v migraci\" a měl být jedním z opatření, jak řešit problematickou situaci imigrace do Evropy. Od té doby se stal celoevropským kontroverzním tématem.\n\nPostupně narůstající příliv ilegálních migrantů a uprchlíků dosáhl na jaře 2015 takových rozměrů, kdy některé členské státy Evropské unie (Itálie, Řecko, Německo, Maďarsko) začaly žádat o pomoc se zvládnutím velkého počtu žadatelů o azyl, především apelovaly na evropskou solidaritu. Zatímco do Itálie a Řecka přišlo během jara několik desítek tisíc lidí z Afriky a jihozápadní Asie, v zemích střední a východní Evropy se počet zajištěných imigrantů v té době pohyboval jen v řádu desítek či stovek. Z finanční krize stále ještě vyčerpané jihoevropské země začaly požadovat na evropské politické úrovni takové řešení, které by ulevilo jejich rozpočtům. V srpnu 2015 zvýšilo odhad počtu příchozích i Německo, a to na 800 000 lidí. Tím značně vzrostl tlak na prosazení takového řešení, které ulehčí nápor na státy, které mají s migranty největší problémy. Značná část lidí i politiků ale zastává názor, že kvóty situaci nepomohou nevyřešit.\nHlavními podporovateli uprchlických kvót v Evropské unii byly především ty země EU, které jsou nejvíce zatíženy imigrační vlnou (Německo, Rakousko, Itálie, Řecko apod.) Jiné státy (zejména členové Visegrádské čtyřky – Česká republika, Slovensko, Maďarsko a Polsko) princip kvót ostře odmítají, především v souvislosti s veřejným míněním, které je silně odsuzuje. Podle původního návrhu z května 2015, který byl součástí 1. implementačního balíčku EK na řešení migrační krize, mělo být přemístěno celkem 40 000 imigrantů z Itálie a Řecka a dalších 20 000 běženců z uprchlických táborů v Jordánsku a autonomní oblasti Kurdistán do ostatních 26 členských států Evropské unie. Na Českou republiku tak připadalo 525 osob z uprchlických táborů a 1 338 z Itálie a Řecka (celkem 1863 uprchlíků). Kvóty byly výhodné zejména pro Itálii, Německo a Švédsko, kterým by ulevily od náporu uprchlíků. Naopak nevýhodné byly pro většinu středoevropských a východoevropské státy.\n\nTyto kvóty ale byly na konci června 2015 po odporu některých zemí včetně České republiky na jednání Evropského parlamentu zamítnuty. Namísto toho bylo rozhodnuto, že země EU si mezi sebe rozdělí stejný počet běženců, jako bylo původně navrhováno, ale na dobrovolné bázi, tedy 40 000 osob, a to v průběhu roku 2015. V praxi se ale ukázalo, že tyto plány selhaly. Zbývajících 20 000 běženců z uprchlických táborů v Iráckém Kurdistánu a Jordánsku mělo být přesídleno v letech 2015, 2016 a 2017. Český premiér Bohuslav Sobotka přislíbil do konce roku 2017 přijmout celkem 1 100 osob z Řecka a Itálie, nejvíce ze zemí Visegrádské skupiny.\n\nPo nebývale silné migrační vlně na přelomu srpna a září téhož roku se opět začalo o kvótách uvažovat. Novou verzi kvót, zahrnutou do 2. implementačního balíčku, od začátku podporovaly zejména Německo, Švédsko, Itálie a Rakousko. Týkala se přemístění 120 000 úspěšných žadatelů o azyl z Itálie, Řecka a Maďarska do ostatních členských států EU. Tento návrh opět ostře odsoudily státy Visegrádské skupiny. Kvóty se projednávaly na mimořádném summitu ministrů vnitra zemí EU 14. září 2015, ale k názorové shodě zde nedošlo.\n\nNa zasedání Evropského parlamentu (EP) ve Štrasburku v druhém týdnu září 2015 apeloval předseda Evropské komise Jean-Claude Juncker na země Visegrádské skupiny, aby změnily svůj postoj k přijímání migrantů a souhlasily s kvótami na jejich přerozdělení. Vláda České republiky, stejně jako prezident Miloš Zeman, však i nadále odmítají celý návrh jako nesmyslný a nic neřešící. Obdobné postoje vyjádřili i představitelé dalších zemí; odmítl je například polský prezident Andrzej Duda, který jej nazval diktátem mocných.\n\nKvóty schválili ministři vnitra členských států EU na jednání Rady Evropské unie dne 21. září 2015. Proti návrhu hlasovali ministři vnitra České republiky, Slovenska, Maďarska a Rumunska, Finsko se zdrželo hlasování a ministři ostatních zemí s návrhem souhlasili. Maďarský premiér Viktor Orbán oznámil, že Maďarsko tehdy již s imigranty nemělo problém a proto nemělo být plánovaných 54 000 osob z Maďarska přemístěno v roce 2015. Na Českou republiku mělo z celkového počtu 120 000 migrantů připadnout 2 978 osob. Ale poté, co bylo rozhodnuto, že Maďarsko se přerozdělování účastnit nebude, jelikož již problém s migranty vyřešilo, byl počet pro Česko snížen na 1 591 osob z celkových 66 000 migrantů. Nadále zůstávalo platné i tzv. \"dobrovolné\" přijetí 1 100 běženců z Itálie a Řecka. Slovenský premiér Robert Fico v reakci na schválení kvót uvedl, že kvóty nebudou na území Slovenska uplatněny a podal žalobu na Radu Evropské unie. Žalobu kvůli schválení kvót o několik dní později podala i maďarská vláda.\n\nPůvodní plány, které mluvily vyřešení krize díky kvótám, ale zcela selhaly – v roce 2015 bylo namísto 106 000 žadatelů o azyl přemístěno jen 259 migrantů, z toho 177 z Itálie a 82 z Řecka. K 5. květnu 2017 bylo přesunuto pouze 18 119 lidí.<ref name=\"zpravy.aktualne.cz/zahranici/soud-eu-resil-zalobu-slovenska-a-madarska-na-kvoty-na-migran/r~117fc37e356411e7afda0025900fea04\"></ref> Při prvním pokusu o přesídlení sedmi vybraných syrských uprchlíků do České republiky tři z nich opustili řecká zařízení, kde čekali na přemístění, aby se přesídlení do ČR vyhnuli.<ref name=\"zpravy.aktualne.cz/zahranici/cesko-chce-z-recka-v-ramci-kvot-presidlit-prvnich-sedm-uprch/r~aaf8cebc0bc411e6a9030025900fea04\"></ref>\n\nVedou se diskuze o možnosti zavedení trvalého povinného přerozdělovacího mechanismu napříč celou EU, pro který ale není dostatečná podpora mezi unijními státy.\n\nV souvislosti s rostoucím počtem imigrantů se vyostřila i debata uvnitř Evropské unie mezi jednotlivými členskými státy, zdali by kvóty měly být zavedeny, či nikoliv. Uvnitř Německa již podobné opatření platí, tzn. jednotlivé spolkové země dostávají tolik žadatelů o azyl, kolik odpovídá jejich počtu obyvatel a ekonomické síle. Německá kancléřka Angela Merkelová vyslyšela kritiky především z Bavorska a sdělila, že kvóty jsou nezbytné pro to, aby nebyl zpochybněn Schengenský prostor. V České republice se lidé ke kvótám staví značně negativně.\n\nKvóty přijaté v roce 2015 zavazují Českou republiku k nabídce takového počtu míst, kolik jich je Česká republika schopna kapacitně dočasně přijmout do uprchlických zařízení a vést s nimi azylové řízení, bez povinnosti azyl udělit. Tato nabídka se týká pouze migrantů ze Sýrie, Eritreje a Iráku, kde jsou lidé vystaveni válečným konfliktům, nebo diktátorskému režimu, a kteří jsou dislokováni v uprchlických táborech v Řecku a Itálii. Každý migrant musí splňovat bezpečnostní podmínky českých úřadů, které mají právo kohokoliv odmítnout už jen pro nedostatek informací o dané osobě.\n\nV květnu 2017 se konalo jednání před Soudním dvorem Evropské unie, kde zástupci Maďarska a Slovenska vysvětlovali, proč se tyto země na soud kvůli uprchlickým kvótám obrátili. Podle Slovenska rada EU svým rozhodnutím zasáhla do práv národní parlamentů a podle žaloby prý porušeny principy zastupitelské demokracie, institucionální rovnováhy a řádné správy věcí veřejných. Výrok soudu by mohl mít vliv i na debatu EU ohledně reformy azylového systému.\nEvropský soud žaloby 6. září 2017 v plném rozsahu zamítl.\n\nZačátkem ledna 2018 podala Evropská komise na Českou republiku, Polsko a Maďarsko kvůli nepřijímání imigrantů žalobu.\n\nV květnu 2016 předložila Evropská komise návrh na rozšíření Dublinského nařízení, které určuje, která země zodpovídá za vyřízení žádosti o azyl, o tzv. korekční přidělovací mechanismus. Ten určuje trvalé kvóty na přerozdělování žadatelů o azyl mezi všechny členské státy.\n\n29. dubna 2015 přijal Evropský parlament usnesení o tragédiích, k nimž došlo v poslední době ve Středozemním moři, a o migrační a azylové politice EU, které obsahuje bod č. 8, kde se vyzývá Evropská Komise, aby zavedla závazné kvóty k rozdělování žadatelů o azyl mezi všechny členské státy.\n\nPři hlasování o zařazení bodu č. 8 do usnesení, které prošlo většinou 438 hlasů pro, 229 bylo proti a 21 se zdrželo, hlasovali pro Pavel Poc, Olga Sehnalová a Miroslav Poche. Poslanci Luděk Niedermeyer a Stanislav Polčák se zdrželi hlasování. Zbytek českých poslanců se vyslovil proti.\n\nPři hlasování o usnesení jako celku hlasovali pro Jan Keller, Pavel Poc, Olga Sehnalová a Miroslav Poche z ČSSD, Luděk Niedermayer, Stanislav Polčák a Jaromír Štětina z TOP 09/STAN a dále také Pavel Svoboda, Tomáš Zdechovský a Michaela Šojdrová z KDU-ČSL. Proti hlasovali všichni zástupci za ANO 2011 (Martina Dlabajová, Dita Charanzová, Petr Ježek a Pavel Telička), ODS (Jan Zahradil a Evžen Tošenovský) a Svobodné (Petr Mach). Zdrželi se poslanec Jiří Pospíšil (TOP 09) a zástupci KSČM (Kateřina Konečná, Jiří Maštalka a Miroslav Ransdorf).\n\n9. září téhož roku se konalo hlasování o návrhu Evropské komise na přerozdělení 40 000 uprchlíků, který byl schválen poměrem 498 pro, 158 proti a 37 se zdrželo. EP v pozměňovacím návrhu požadoval, aby byly kvóty závazné a aby se počet přerozdělených zvýšil na 110 000. Mezi odmítavými hlasy byla většina českých zástupců v Evropském parlamentu. Proti hlasovali všichni poslanci za ANO 2011 (Dita Charanzová, Martina Dlabajová, Petr Ježek a Pavel Telička), KDU-ČSL (Pavel Svoboda, Michaela Šojdrová a Tomáš Zdechovský), ODS (Evžen Tošenovský a Jan Zahradil) a Svobodné (Petr Mach). Proti hlasovali i Jiří Pospíšil (TOP 09), dále pak Jan Keller, Pavel Poc, Olga Sehnalová za ČSSD i zástupci KSČM Kateřina Konečná a Miloslav Ransdorf. Z českých poslanců zvedli ruku pro návrh Komise pouze Luděk Niedermeyer (TOP 09), Stanislav Polčák (Starostové a nezávislí) a Jaromír Štětina (TOP 09).\n\n10. září 2015 přijal EP usnesení, ve kterém důrazně podporuje závazný mechanismus přemísťování a vyzývá Komisi, aby pozměnila stávající dublinské nařízení a zapracovala do něj stálý závazný systém pro přerozdělování žadatelů o azyl mezi všemi členskými státy. Pro usnesení hlasovali Luděk Niedermayer, Stanislav Polčák a Jaromír Štětina z TOP 09/STAN.\n\n17. září 2015 schválil EP návrh komise na přerozdělení 120 000 uprchlíků podle závazných kvót, který s ním rada konzultovala. Pro legislativní usnesení hlasovali Luděk Niedermayer, Stanislav Polčák a Jaromír Štětina.\n\nV dubnu 2016 Evropský parlament podpořil nový návrh Evropské komise, který mimo jiné obsahuje trvalé kvóty na migranty. Pro hlasovali pouze dva čeští europoslanci za TOP 09 Jaromír Štětina a Luděk Niedermayer.\n\nV květnu 2017 bylo přijato usnesení, ve kterém je obsažen bod o tom, že EP vítá, že komise zahájí řízení o nesplnění povinnosti s některými členskými státy (včetně České republiky). Pro usnesení hlasovali Luděk Niedermayer (TOP 09) a Stanislav Polčák (STAN).\n\nVe stejný den proběhlo i hlasování o Strategii EU pro Sýrii zahrnující pasáž \"„vyzývá členské státy EU, aby projevily větší odhodlání při sdílení odpovědnosti a umožnily uprchlíkům, kteří utíkají z válečných oblastí v Sýrii, nalézt ochranu za hranicemi bezprostředně sousedícího regionu, a to i prostřednictvím programů přesídlování a přijímání uprchlíků“,\" jež europoslanec Petr Mach interpretoval jako podporu přerozdělování. Poslanec Tomáš Zdechovský interpretaci Petra Macha odmítl s tím, že v rezoluci není přesídlování uprchlíků zmíněné jako povinnost, nýbrž mělo jít o apel na solidárnost bez jakýchkoliv sankcí, kde jako příklad zmínil možnost přijetí křesťanských uprchlíků.\n\nUsnesení podpořili europoslanci Pavel Telička, Petr Ježek, Dita Charanzová, Martina Dlabajová (ANO), Tomáš Zdechovský, Michaela Šojdrová, Pavel Svoboda (KDU-ČSL), Jaromír Štětina, Luděk Niedermayer (TOP09), Stanislav Polčák (STAN), Pavel Poc, Miroslav Poche (ČSSD).\n\nNásledující tabulka obsahuje jen usnesení, která se kvót týkají a pro přehlednost jen poslance EP, kteří hlasovali pro:\n\n"}
{"id": "1133572", "url": "https://cs.wikipedia.org/wiki?curid=1133572", "title": "Gevgelija (nádraží)", "text": "Gevgelija (nádraží)\n\nŽelezniční nádraží v severomakedonské Gevgeliji () představuje nejjižnější stanici na trati Veles-Gevgelija a hlavní železniční hraniční přechod Severní Makedonie s Řeckem. Z řecké strany je nejbližším nádražím Idomeni na trati Idomeni-Soluň. Nádraží bylo zbudováno v roce 1873 jako součást mezinárodně budované Orientální dráhy, která spojovala Zemun (Rakousko-Uhersko) s Istanbulem (Osmanská říše). \n\nPo skončení První balkánské války v roce 1912 bylo na Balkáně provedeno nové stanovení hranic, a díky němu se nádraží v Gevgeliji stalo pohraničním. V letech 1918 až 1991 bylo součástí sítě Jugoslávských železnic a po roce 1991 připadlo v souvislosti s rozpadem země Severní Makedonii. V roce 2015 se stalo nádraží jedním z dějišť evropské migrační krize, neboť přes něj od srpna 2015 přecházely tisíce uprchlíků, převážně ze zemí Blízkého východu. V blízkosti nádraží z jižní strany vznikl improvizovaný uprchlický tábor a zasahovala severomakedonská policie i armáda.\n"}
{"id": "1133577", "url": "https://cs.wikipedia.org/wiki?curid=1133577", "title": "Chatel-Chéhéry", "text": "Chatel-Chéhéry\n\nChatel-Chéhéry je francouzská obec v departementu Ardensko v regionu Grand Est. Žije zde obyvatel.\n\nObec leží na jihovýchodě departementu Ardensko u hranic s departementem Marne. \n\n\"Počet obyvatel\" \n"}
{"id": "1133580", "url": "https://cs.wikipedia.org/wiki?curid=1133580", "title": "Michal Vostřez", "text": "Michal Vostřez\n\nMichal Vostřez (* 1952 Praha) je český režisér, filmový scenárista, herec a producent (Studio Můstek). Zároveň je tvůrcem i producentem řady dokumentů pro veřejnoprávní média i zahraniční subjekty. Je známý rovněž jako režisér českého znění seriálů BBC, jako například \"Jistě, pane ministře\", \"Jistě pane premiére\" (oceněno cenou Františka Filipovského), dále \"MI5\", \"Červený trpaslík\", \"Haló, haló\", \"Sherlock\", \"Děsivé dějiny\" filmů \"Králova řeč\", \"Vítejte u Chtisů\", a mnoha dalších.\n\nByl kooptován v roce 1989 jako poslanec do ONV Praha 1 za OF, a dále zvolen do Rady MČ Praha 1 1990–1994 a jako zastupitel v letech za IPO 1998–2002 tamtéž.\n\nV roce 2011 kandidoval na ředitele České televize, z výběrového řízení byl ale pro formální nedostatky přihlášky vyřazen. O tři roky později kandidoval za volební uskupení „My, co tady žijeme“ (koalice STAN, KDU-ČSL a Iniciativy Občanů) do zastupitelstva Prahy 1, zvolen ale také nebyl.\n\n\n\n\n\n\n\n"}
{"id": "1133581", "url": "https://cs.wikipedia.org/wiki?curid=1133581", "title": "Kokane", "text": "Kokane\n\nKokane, vlastním jménem Jerry B. Long, Jr., (* 1969) je americký rapper. Svou kariéru zahájil v roce 1989 a o dva roky později vydal svou první nahrávku \"Addictive Hip Hop Muzick\". Později vydal řadu dalších alb. Během své kariéry spolupracoval s mnoha dalšími hudebníky, mezi které patří například Snoop Dogg, Game, Dr. Dre, Busta Rhymes, WC, Ice Cube nebo skupiny Tha Dogg Pound a Cypress Hill. V roce 2006 vydal eponymní album se skupinou The Hood Mob.\n\n"}
{"id": "1133591", "url": "https://cs.wikipedia.org/wiki?curid=1133591", "title": "Svatokřížský národní park", "text": "Svatokřížský národní park\n\nSvatokřížský národní park, , založený roku 1950, je jedním z 23 národních parků na území Polska.\n\nLeží ve střední části Svatokřížských hor a zahrnuje pásma: Lysohory (nejvyšší vrchol Lysica - 612 m n. m. a Lysou horou 595 m n. m.), část Klonovského pásma (s horami Psarska a Miejska), Wilkovským a Dębnianským údolím a rovněž třemi exklávami - Chelmovou horou, les Serwis a Skarpa zapusta (ty od roku 1996).\n\nNa Lysé hoře se nachází Přírodní muzeum Svatokřížského národního parku. Kromě toho patří k turistickým atrakcím mj. komplex budov někdejšího benediktýnského kláštera založeného ve 12. století na Svatém kříži (též Lysá hora).\n\nRoku 1920 byla založena v Svatokřížských horách na Chelmové hoře první rezervace. O čtyři roky později vznikly na nejvyšších vrcholech - Lysici a Lysé hoře - další dvě rezervace. Ještě před formálním vyhlášením parku (1.5.1950, po Bělověžském parku v Polsku druhý) zde existovala rezervace \"Mokry Bór\" (zal. 1950, velikost 38,44 ha). V okamžiku vzniku parku se staly jeho součástí všechny dosud existující rezervace a plocha Údolí Czarné Wody mezi Miejskou horou a Lysicou zvané \"Czarny las\" (zal. 1950, velikost 26,45 ha). Po nabytí platnosti zákona o ochraně přírody z r. 1991 se jedná o přísně chráněná území.\n\nSvatokřížský národní park představuje jeden celek rozdělený na 8 ochranných pásem a jim odpovídající počet polesí ve státních lesích (po rozšíření parku r. 1996 o Klonovské pásmo se očekávalo navýšení na 9 pásem, avšak roku 2002 v rámci rozpočtových škrtů byl jeden z nich - Psary - zrušen a jeho plocha rozdělena mezi sousední území): Chelmová hora, Svatý kříž, Dębno, Jastrzębi Dół, Dąbrowa, Podgórze, Święta Katarzyna, Klonów.\n\nPodle oficiálních údajů správy pokrývají lesy 95% povrchu národního parku. Má zde být více než 859 druhů rostlin (z toho 35 stromů), 272 druhů řas a zhruba 350 druhů lišejníků. Pro park jsou charakteristické smíšené výšinné jedlové lesy, karpatské bučiny a malá skupina svatokřížské jeřabiny. V parku se souvisle vyskytují buky, jedle, modříny (v rezervaci Chelmova hora polský modřín), borovice a smrky ztepilé. Zřídka se objevuje lípa velkolistá, jilm vaz, jasan ztepilý a tis červený. Z keřů zde souvisle roste líska a brslen bradavičnatý. Bylinné patro tvoří kapraď samec, sasanka hajní, pitulník žlutý, ostřice prstnatá, šťavel kyselý, pstroček dvoulistý a kapraď rozložená.\nZ méně často se vyskytujících druhů byla zaznamenána žebrovice různolistá, zimozelen okoličnatý, metlička křivolaká a hořec hořepník. V parku se vyskytuje skupina svatokřížského jeřábu (\"Sorbetum sanctae-crucianum)\" s pro něj charakteristickými druhy - jeřáb ptačí, osladič obecný a kakost smrdutý. Z mechů je nejvýraznější ploník chluponosný a srpnatka háčkovitá. Jinou skupinu rostlin představuje ostružiník maliník a šťavel kyselý.\n\nV parku se nachází 270 let stará jedle bělokorá s výškou 51 metrů, která je považována za nejvyšší strom v Polsku. Největší plochu zabírají bukové a buko-jedlové lesy, velký podíl mají též výšinné jedlové a vícedruhé smíšené porosty (dubohabřiny). Ekosystémy se zde zachovaly velmi vysoký stupeň původnosti a výborně též fungují v podmínkách pasivní ochrany bez potřeby ochranných zásahů. Porosty na Chelmové hoře jsou zase charakterizovány velkým podílem modřínu, k čemuž náleží zbytky poddruhu polského modřínu (\"Larix decidua ssp. polonica\") - nejstarší stromy modřínů polských mají stáří více než 250 let.\n\nV parku žije 45 druhů savců. Jedná se hlavně o srnce, jeleny lesní a divoká prasata; patří sem rovněž kuna lesní, norník rudý a myšice lesní. Vyskytuje se zde 14 druhů plazů - z toho čolek horský, skokan hnědý, ropucha obecná, a 6 druhů hadů - ještěrka obecná a slepýš křehký. Rovněž je zaznamenán výskyt 66 druhů plžů, 187 druhů pavouků a více než 3000 druhů hmyzu, z toho 1500 druhů brouků, okolo 1000 druhů motýlů a řada živočichů jiných druhů. Z hmyzu zasluhují pozornost druhy zmíněné v příloze II ve Směrnici o stanovištích EU, které jsou předmětem ochrany v oblasti Natura 2000 Lysohory. Motýli: hnědásek chrastavcový, ohniváček černočarý; brouci: lesák rumělkový, rýhovec pralesní. Z ptáků jde o potvrzený výskyt 150 druhů, z toho 118 hnízdivých. Jsou to mj. strakapoud velký, brhlík lesní, pěnkava obecná, střízlík obecný, káně lesní a puštík obecný.\n\nNa horských hřebenech se vyskytují pro tento park charakteristické kamenné moře (polsky \"goloborza\"), které dodávají krajině specifický charakter. Největší kamenné moře se nachází na Lysé hoře (největší - 3,84 ha) a na Lysici. Vznikly v období periglaciálního klimatu, jež vytvářelo příhodné podmínky pro mrazové zvětrávání a současně rozpad mateřské horniny.\n\nSeznam turistických tras v SNP:\n\n\n"}
{"id": "1133593", "url": "https://cs.wikipedia.org/wiki?curid=1133593", "title": "Přebor Jihomoravského kraje 2004/05", "text": "Přebor Jihomoravského kraje 2004/05\n\nV soubojích 45. ročníku Přeboru Jihomoravského kraje 2004/05 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 2004 a skončil v červnu 2005.\n\n\nNejlepším střelcem se stal Jiří Jaroš ze Židenic, který vstřelil 23 branky. Nejlepším střelcem soutěže se stal i v sezoně 2002/03.\n\nZdroj: \nPoznámky:\n\n"}
{"id": "1133595", "url": "https://cs.wikipedia.org/wiki?curid=1133595", "title": "Leandro Damião", "text": "Leandro Damião\n\nLeandro Damião (* 22. července 1989 Jardim Alegre) je brazilský fotbalový útočník, hráč klubu Santos FC a brazilské reprezentace. Ronaldo ho díky čichu na góly a kvalitní hře hlavou označil za svého pravděpodobného nástupce.\n\nS klubem Sport Club Internacional z Porto Alegre vyhrál Copa Libertadores 2010 a Recopa Sudamericana 2011. V roce 2011 získal cenu Prêmio Arthur Friedenreich pro nejlepšího brazilského útočníka roku. V roce 2013 za jeho přestup nabízel Tottenham Hotspur FC sedmnáct milionů liber, ale vedení Internacionalu odmítlo. Od února 2014 je hráčem klubu Santos FC, v roce 2015 hostuje v Cruzeiro Esporte Clube v Belo Horizonte.\n\nBrazílii reprezentoval v sedmnácti zápasech a vstřelil tři branky. S olympijským týmem získal stříbrnou medaili na olympiádě 2012 a s šesti brankami se stal nejlepším střelcem turnaje.\n\n"}
{"id": "1133601", "url": "https://cs.wikipedia.org/wiki?curid=1133601", "title": "Koloman Belopotocký", "text": "Koloman Belopotocký\n\nJán Nepomuk Koloman Belopotocký (starší \"Belopotoczky\", v literatuře někdy i jako \"Belepotoczky\") (6. února 1845, Ružomberok – 15. prosince 1914 Oradea, dnešní Rumunsko) byl římskokatolický duchovní, polní vikář rakousko-uherské armády.\n\nGymnaziální studia absolvoval v Ružomberku a Levoči. Teologii studoval na univerzitě v Innsbrucku jako bohoslovec spišské diecéze. 14. června 1860 byl vysvěcen na kněze v tyrolském Brixenu (dnes Itálie). Na vídeňské univerzitě pokračoval v teologickém studiu a v roce 1872 tam získal titul doktor teologie. Následně působil jako profesor teologie a rektor v semináři na Spišské Kapitule. V roce 1876 ho ostřihomský arcibiskup Ján Šimor povolal rektorem do centrálního semináře v Budapešti. Od roku 1882 působil ve Vídni na Frintaneu (Augustineu) a zároveň byl dvorním kaplanem rakouského císaře.\n\n6. června 1890 ho František Josef I. jmenoval apoštolským polním vikářem, tj. nejvyšším duchovním rakousko-uherských ozbrojených sil. Apoštolský polní vikář byl fakticky biskup personální diecéze, která zahrnovala celou říši a do její jurisdikce patřili všichni příslušníci rakousko-uherské armády, námořnictva a četnictva, jakož i jejich rodiny. Toto jmenování bylo potvrzeno Svatým stolcem 22. července 1890 a byl jmenován titulárním biskupem trikalským. Biskupské svěcení přijal z rukou spišského biskupa Juraje Čásky v katedrále sv. Martina v Spišském Podhradí. V témže roce se stal i kanovníkem latinské katedrální kapituly ve Velkém Varadíně.\n\nV pozici polního vikáře působil 21 let, této funkce se vzdal 1. června 1911. Následně působil jako velkoprobošt katedrální kapituly ve Velkém Varadíně, kde i v roce 1914 zemřel.\n\n\n\n"}
{"id": "1133605", "url": "https://cs.wikipedia.org/wiki?curid=1133605", "title": "Kaple Panny Marie (Liščí)", "text": "Kaple Panny Marie (Liščí)\n\nKaple Panny Marie () z roku 1826 je starší ze dvou kaplí v Liščí (místní část obce Lipová). Stojí vedle chalupy čp. 9 při hlavní silnici a doplňuje ji starý kříž obklopený skupinou vzrostlých lip.\n\nKaple zasvěcená Panně Marii byla postavena roku 1826 vedle starého kříže ve svahu uprostřed staré zástavby vsi, dříve samostatné obce, Liščí. Na její zřízení se složili především obyvatelé obce. Protože Liščí nemělo vlastní kostel, byla až do roku 1881 jedinou církevní stavbou ve vsi. Kaple byla využívána při různých, zejména mariánských, svátcích a sloužila také k pravidelnému vyzvánění \"Zdrávas Maria\". Zvon ve věži není původní, pochází z bývalého lenního rychtářství čp. 1 (zaniklé po druhé světové válce). Kaple nebyla v následujících letech upravována a dochovala se tak v téměř původní podobě. Jedinou změnou byla výměna střešní krytiny v roce 1862, kdy šindele nahradila břidlice.\n\nPo skončení druhé světové války a následném vysídlení původních obyvatel ves Liščí téměř zanikla; z původních 49 domů se jich dochovalo pouze 8, prakticky zmizelo původní jádro obce. Kaple Panny Marie bez pravidelné údržby chátrala, před zkázou ji v 70. letech 20. století zachránili chalupáři ze sousedního domu čp. 9. Stavba je ve vlastnictví obce Lipová a není památkově chráněna. Je udržovaná, ale využívá se pouze příležitostně. Obec plánuje na rok 2017 kompletní rekonstrukci.\n\nKaple je postavena na čtvercovém půdorysu s půlkruhovým presbytářem. Průčelí zdobí úzký rizalit, do kterého jsou zasazeny obdélné dvojkřídlé dveře a půloválný světlík. Ve štítu je umístěno malé kruhové okénko. Průčelí i boční stěny jsou zdobeny lizénami a lizénovými rámy v modrošedé barvě. Omítka je hrubá s bílým nátěrem. Do bočních stěn je zasazeno po jednom půlkruhově zakončeném oknu. Vysoká polovalbová střecha je krytá asfaltovým šindelem. Na šestibokém sanktusníku se dochovalo obložení z bílé a černé břidlice a také nefunkční hodiny. Interiér kaple je zaklenut českou plackou. Mobiliář tvoří dřevěný malovaný oltář, na kterém byl původně umístěn obraz Panny Marie, a dvě dřevěné lavice. Před kaplí roste skupina lip malolistých, uprostřed nichž stojí kovový kříž s pískovcovým podstavcem rekonstruovaný v září 2016.\n\n\n\n"}
{"id": "1133606", "url": "https://cs.wikipedia.org/wiki?curid=1133606", "title": "Raynham Hall", "text": "Raynham Hall\n\nRaynham Hall je venkovské šlechtické sídlo rodu Townshendů, které se nachází nedaleko obce South Raynham v anglickém hrabství Norfolk. \n\nStavba domu začala v roce 1619 a po řadě průtahů byla dokončena roku 1637. Jméno architekta se nedochovalo, každopádně jde o unikátní příklad počínajících kontinentálních vlivů na anglickou architekturu. Budova z červených cihel je třípatrová, s půdorysem písmene H, průčelí vykazuje prvky palladiánské architektury. Interiéry vytvořil ve dvacátých letech 18. století William Kent, zvláště cenné jsou mozaikové stropy. Zámek byl proslulý množstvím vzácných obrazů od Anthonise van Dycka, Joshuy Reynoldse a dalších mistrů, většina z nich však byla v průběhu 20. století prodána. Na zámku krátce pobýval král Karel II. Stuart, neboť Townshendové byli jeho blízkými spojenci.\n\nDům je proslulý legendou o Hnědé paní z Raynham Hall. Řada návštěvníků, například spisovatel Frederick Marryat, popisovala noční setkání s přízrakem ženy v hnědých šatech. Toto zjevení je dáváno do souvislosti s Lady Dorothy (1686—1726), sestrou Roberta Walpolea, kterou její žárlivý manžel, ministr Charles Townshend, dlouhá léta věznil v tomto domě. V roce 1936 byl duch dokonce vyfotografován, ale snímek byl označen za trik s použitím vícenásobné expozice. \n\n"}
{"id": "1133610", "url": "https://cs.wikipedia.org/wiki?curid=1133610", "title": "Opletka obecná", "text": "Opletka obecná\n\nOpletka obecná (\"Fallopia convolvulus\") je jednoletá, plevelná rostlina s ovíjivou lodyhou, druh nevelkého, ale hodně rozšířeného rodu opletka.\n\nOpletka obecná rostoucí v užitkových rostlinách, např. v časných jařinách (obilniny, luštěniny, len, mák), ve víceletých pícninách, okopaninách, na vinicích i při pěstování zeleniny je považována za škodlivý plevel. Během léta se její ovíjivé lodyhy omotávají okolo stébel a lodyh kulturních plodin, vztyčují se a původní rostliny nejen stíní a obírá o živiny, ale zvláště za vlhkého počasí způsobují svou váhou jejich poléhání. Bývá také hostitelem virových chorob cukrové řepy.\n\nTento nebezpečný plevel je, vzhledem k délce lodyh a popínavému charakteru, konkurenčně velmi schopný. Na polích lze opletku obecnou potlačovat správnou péči o půdu a střídáním pěstovaných plodin a v případě silného zamoření se používá kombinace preemergentní s postemergentní aplikaci herbicidů. Za důležitý předpoklad k nízkému výskytu tohoto plevele se považuje vysévání jen řádně vyčištěného osiva.\n\nDruh je považován v Evropě a Asii za původní. Druhotně byl zavlečen do obou Amerik, na jih Afriky, do Austrálie i na Nový Zéland.\n\nV České republice, kde je považován za archeofyt zavlečený ze Středomoří, se vyskytuje hojně po celém území od nížin až do podhůří, ve vyšších polohách však roste jen roztroušeně. Nejčastěji vyrůstá na mírně kyselých půdách hlinitých až písčitých, na polích, v zahradách, vinicích, na úhorech a místech poblíž lidských sídel nebo cest.\n\nJednoletá bylina s ochablými, plazivými, poléhavými či ovíjivými lodyhami, které bývají dlouhé 20 až 100 cm a hodně větvené. Drsné lodyhy hledají v okolí oporu a pokud ji naleznou, pravotočivě se kolem ní omotávají a vztyčují se. Lodyhy, vyrůstající z hlubokého kůlovitého a jen slabě větveného kořene, jsou hranaté, u báze načervenalé a výše zelené. Jsou porostlé střídavými, dlouze řapíkatými listy, 2 až 5 cm dlouhými a 1 až 3 cm širokými. Čepele listů jsou v obryse trojúhelníkovité a u báze srdčité až střelovité se zašpičatělými laloky, po obvodě jsou celistvé a na vrcholu zahrocené. Lysé botky nejsou delší než 5 mm.\n\nDrobné, krátce stopkaté, oboupohlavné květy s drobnými listeny vyrůstají po dvou až šesti ve svazečcích, které v úžlabí listů nebo na konci větví vytvářejí chudokvěté přetrhované hrozny. Nenápadné květy, velké jen 3 mm, mají trubkovité okvětí vytvořeno pěti eliptickými lístky do poloviny srostlými, tři vnější jsou větší. Okvětní lístky jsou na vnitřní straně bělavé a na vnější narůžovělé či zelenavé a jsou žláznaté. Tyčinek s krátkými nitkami bývá šest nebo osm, semeník má tři kratičké čnělky s hlavičkovitými bliznami. Květy rozkvétají od července do podzimu.\n\nHmyzem opylené květy vytvářejí semena, trojhranné černé nažky, 3 až 4 mm dlouhé, které jsou vejčité a na obou koncích zašpičatělé. Nažky jsou pevně obalené zaschlými, šedozelenými až šedohnědými, úzce křídlatými, vnějšími okvětními lístky.\n\nRostlina se rozmnožuje výhradně semeny, kterých vyprodukuje stovky. Semena obvykle dozrávají současně s oblím, malá část z nich vypadá v blízkosti mateřské rostliny. Většina semen je však sklizena se zrním a na velké vzdálenosti bývají šířena se špatně vyčištěným osivem. Semena vypadaná na zem požírají ptáci i drobní hlodavci.\n\nV roce kdy uzrají, nejsou dormantní semena obvykle schopna vyklíčit. Teprve po přezimování se v teplém a vlhkém jaru hromadně objevují semenáčky, které pro vzejití potřebují teplou půdu a dostatek vláhy. Jednotlivě pak semena klíčí v průběhu celého léta i podzimu; přes zimu však všechny rostliny zahynou. Vzcházejí z hloubky do 10 cm, v půdě si podržují klíčivost pět let a více. Ploidie druhu je 2n = 40.\n\nOpletku obecnou je možno si splést s opletkou křovištní, která má lodyhy hladké, delší a více ovíjivé, okvětí nemá žláznaté a na nažce jsou suché vnější okvětní lístky výrazně křídlaté.\n\n\n \n"}
{"id": "1133611", "url": "https://cs.wikipedia.org/wiki?curid=1133611", "title": "Daitó-ryú aiki-džúdžucu", "text": "Daitó-ryú aiki-džúdžucu\n\nDaitó-ryú aiki-džúdžucu (japonsky 大東流合気柔術), anglickým přepisem Daito-ryu Aikijujutsu, je jedna z nejstarších japonských korjú, starých škol bojových umění, které se stalo široce známým na počátku 20. století zásluhou mistra Sókaku Takedy. S. Takeda se extenzivně trénoval v mnoha bojových uměních (mezi nimi Kašima Šinden džikišinkage-rjú (鹿島神傳直心影流) a sumó (相撲)). Svůj styl nazval daitó-ryú (大東流, v překladu Velký východní styl/škola). Ačkoliv tradice školy proklamují, že styl má několiksetletou tradici, neexistují záznamy/svědectví o škole (rjú - 流) před S. Takedou. Ačkoliv je pokládán za obnovitele školy, historie Daitó-ryú začíná u něj. Mezi jeho nejznámější žáky patří Morihei Uešiba (植芝 盛平,). Daitó-ryú aiki-džúdžucu vyučuje úplnému bojovému umění, které zahrnuje údery, kopy, škrcení, hody, páky, techniky na zemi, tlaky na vitální body a techniky se zbraněmi, které se dříve učili samurajové.\n\nZaložil ji v roce 1087 Saburó Šinragi (新羅 三郎) alias Minamoto no Jošimicu (源 義光, 1045–1127), samuraj z klanu Minamoto, konkrétně z jeho nejmocnější větve Seiwa Gendži (清和源氏, potomci císaře Seiwy 清和天皇). Jošimicu v dětství pobýval v paláci, zvaném Daitó (大東) v provincii Ómi, podle kterého byla nazvána škola Daitó-ryú. Dle počáteční historie Daitó-ryú, Jošimicu pitval těla mužů zabitých v bitvách a tím studoval možné účinky úderů na akupresurní body (\"vital point\" - 急所術 - kjúšodžucu) a pák na jejich tělech. Kvůli válečnému stavu při Gosannen válce (後三年合戦 [gosannen kassen]) se stal Jošimicu pánem provincie Kai, kde se také usadil. Jošimicuho pravnuk Nobujoši (武田信義) posléze převzal příjmení Takeda (武田) a techniky vytvořené Jošimicuem byly v tajnosti předávány po generace v Takeda klanu z otce na syna po staletí až do 19. století, kdy Sókaku Takeda (武田 惣角, 1859 - 1943) začal učit veřejnost.\n"}
{"id": "1133615", "url": "https://cs.wikipedia.org/wiki?curid=1133615", "title": "Přebor Jihomoravského kraje 2003/04", "text": "Přebor Jihomoravského kraje 2003/04\n\nV soubojích 44. ročníku Přeboru Jihomoravského kraje 2003/04 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 2003 a skončil v červnu 2004.\n\n\nNejlepším střelcem se stal Luboš Knoflíček z Hrušek, který vstřelil 26 branek.\n\nZdroj: \nPoznámky:\n\n"}
{"id": "1133625", "url": "https://cs.wikipedia.org/wiki?curid=1133625", "title": "Přebor Jihomoravského kraje 2002/03", "text": "Přebor Jihomoravského kraje 2002/03\n\nV soubojích 43. ročníku Přeboru Jihomoravského kraje 2002/03 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 2002 a skončil v červnu 2003.\n\n\nNejlepším střelcem se stal Jiří Jaroš z Bohunic, který vstřelil 22 branek.\n\nZdroj: \nPoznámky:\n\n"}
{"id": "1133631", "url": "https://cs.wikipedia.org/wiki?curid=1133631", "title": "Darja Kasatkinová", "text": "Darja Kasatkinová\n\nDarja Kasatkinová, rusky: Дарья Сергеевна Касаткина; \"Darja Sergejevna Kasatkina\", (* 7. května 1997 Toljatti) je ruská profesionální tenistka a juniorská šampionka French Open 2014. Ve své dosavadní kariéře na okruhu WTA Tour vyhrála dva singlové a jeden deblový turnaj. V rámci okruhu ITF získala sedm titulů ve dvouhře.\n\nNa žebříčku WTA byla ve dvouhře nejvýše klasifikována v říjnu 2018 na 10. místě a ve čtyřhře pak v září 2016 na 43. místě. Od sezóny 2017 ji trénuje Philippe Dehaes. Mezi lety 2014–2017 tuto roli plnil bývalý slovenský tenista Vladimír Pláteník.\n\nV ruském fedcupovém týmu debutovala v roce 2016 moskevským čtvrtfinále světové skupiny proti Nizozemsku, v němž po boku Jekatěriny Makarovové získaly ze čtyřhry jediný vítězný bod. Rusky odešly poraženy 1:3 na zápasy. Do roku 2017 v soutěži nastoupila ke dvěma mezistátním utkáním s bilancí 1–1 ve dvouhře a 2–0 ve čtyřhře.\n\nRusko reprezentovala na Letních olympijských hrách 2016 v Riu de Janeiru, kde se jako nenasazená účastnila ženské dvouhry. Vypadla ve čtvrtfinále, když nestačila ve dvou setech na Američanku Madison Keysovou. Do ženské čtyřhry nastoupila se Světlanou Kuzněcovovou, se kterou soutěž opustily po prohře ve čtvrtfinále od české dvojice Andrea Hlaváčková a Lucie Hradecká.\n\nNa okruhu WTA Tour debutovala v šestnácti letech na říjnovém Kremlin Cupu 2013, když obdržela divokou kartu do kvalifikace. V úvodním kole podlehla Polce Paule Kaniové ve dvou setech.\n\nV juniorském singlu French Open 2014 získala titul. Z pozice osmé nasazené v semifinále vyřadila Markétu Vondroušovou a ve finále si poradila se srbskou turnajovou jedničkou Ivanou Jorovićovou.\n\nV hlavní grandslamové soutěži debutovala na US Open 2015, přestože prohrála již ve třetím kole kvalifikačního turnaje s krajankou Jelizavetou Kuličkovovou. Do ženské dvouhry postoupila až po odhlášení se třetí nasazené Marie Šarapovové. V úvodní fázi zdolala Australanku Darju Gavrilovovou. Ve druhém kole zvládla duel proti chorvatské teenagerce Aně Konjuhové, aby následně skončila na raketě Francouzky Kristiny Mladenovicové.\n\nPremiérový titul na okruhu WTA Tour si připsala na říjnovém Kremlin Cupu 2015 v Moskvě, kde s krajankou Jelenou Vesninovou vyhrála deblovou soutěž, když ve finále zdolal rumunské turnajové dvojky Irinu-Camelii Beguovou s Monicou Niculescuovou, až v rozhodujícím supertiebreaku.\n\nPrvní výhru nad hráčkou elitní světové desítky dosáhla na lednovém ASB Classic 2016, kde v úvodním kole vyřadila sedmou tenistku klasifikace Venus Williamsovou po třísetovém průběhu. Následně podlehla Japonce Nao Hibinové. Ve čtvrtfinále ženské čtyřhry Qatar Total Open 2016 překvapivě ukončily s krajankou Jelenou Vesninovou vítěznou šňůru nejlepšího světového páru Martina Hingisová a Sania Mirzaová v rozhodujícím superitebreaku. Poražené tak prohrály po sérii 41 výher v řadě.\n\nPrvní singlovou trofej na okruhu WTA Tour vybojovala na dubnovém Volvo Car Open 2017 v Charlestonu, když ve finále za 66 minut zdolala 19letou lotyšskou tenistku Jeļenu Ostapenkovou po hladkém dvousetovém průběhu. Snížila tak pasivní poměr vzájemných duelů na 1–2. Jednalo se o první finále dvou teenagerek na okruhu WTA Tour od říjnového Generali Ladies Linz 2009, kde se do závěrečného zápasu probojovaly Wickmayerová s Kvitovou. V následném vydání žebříčku postoupila na 29. místo, pět příček za osobní maximum.\n\nPremiérové finále turnaje kategorie Premier Mandatory Tour odehrála ve 20 letech na březnovém BNP Paribas Open 2018 v Indian Wells, na prvním turnaji, kde startovala jako členka světové dvacítky. Cestou pavoukem vyřadila Američanku Sloane Stephensovou a poté tři tenistky z elitní světové desítky v řadě, světovou dvojku Caroline Wozniackou, desítku Angelique Kerberovou a v semifinále osmičku Venus Williamsovou. Na 20letou Japonku Naomi Ósakaovou uhrála ve finále jen pět gamů. Na podání soupeřky při poměru her 3–3 nevyužila brejkovou možnost a v celém dalším průběhu získala již jen dva gamy. Bodový zisk jí zajistil nové kariérní maximum, když se posunula na 11. místo.\n\nDruhou singlovou trofej si odvezla z moskevského Kremlin Cupu 2018, když ve finále zdolala 24letou tuniskou kvalifikantku a 101. hráčku žebříčku Ons Jabeurovou po třísetovém průběhu. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. Bodový zisk jí zajistil debutový průnik do elitní světové desítky a pozici náhradnice na Turnaji mistryň.\n\n"}
{"id": "1133645", "url": "https://cs.wikipedia.org/wiki?curid=1133645", "title": "Jerzy Edigey", "text": "Jerzy Edigey\n\nJerzy Edigey, vlastním jménem Jerzy Korycki (12. srpna 1912, Klukowo, Ruské impérium – 24. srpna 1983, Varšava), byl polský právník, novinář a spisovatel, autor detektivních románů a také několika dobrodružných knih pro děti a mládež.\n\nZ matčiny strany pocházel ze staré šlechtické rodiny tatarského původu, která se v 16. století usídlila v Litvě. Svůj literární pseudonym si zvolil podle jednoho z náčelníků Zlaté hordy, který údajně stál u zrodu rodu Korických.\n\nVystudoval práva na Varšavské univerzitě. Během studia se připojil k radikálnímu pravicovému národnímu hnutí a stal se členem Tábora velkého Polska (Obóz Wielkiej Polski, OWP) a později Národně radikálního tábora (Obóz Narodowo-Radykalny, ONR). Byl zatčen a vězněn v izolačním táboře ve městě Bereza Kartuska (dnes Bjaroza v Bělorusku). Po propuštění pracoval jako advokátní koncipient se specializací na obchodní právo a jako redaktor sportovního oddělení deníku \"ABC\" navazujícího na myšlenky OWP a ONR.\n\nPo skončení druhé světové války pracoval jako advokát a žurnalista. Působil také několik let jako trenér polských veslařů a jako funkcionář Polské veslařské asociace. Zahynul společně se svým bratrem při autonehodě a na základě svého přání byl pohřben na muslimském tatarském hřbitově ve Varšavě.\n\nJako spisovatel debutoval velmi pozdě (až v padesáti letech) románem \"Czek dla białego gangu\" (1964, Šek pro bílý gang). Celkem napsal více než čtyřicet detektivních románů a několik historických dobrodružných románů pro děti a mládež. Brzy se stal nejvýznamnějším představitelem žánru, který Stanisław Barańczak nazval „policejní román“ (powieśc milicyjna), čímž myslel dílo tendenčně ideologicky zaměřené na reklamu práce bezpečnostních orgánů v socialistickém státě. Protože však Edigey měl ze své advokátní praxe podrobné znalosti o soudních případech, o práci bezpečnostních orgánů a také osudech lidí, kteří se octli v rozporu se zákonem, byla jeho díla velmi úspěšná nejen doma, ale i v zahraničí (jeho knihy byly přeloženy mimo jiné do češtiny, slovenštiny, ruštiny, němčiny, maďarštiny, italštiny a japonštiny).\n\n\n\n"}
{"id": "1133648", "url": "https://cs.wikipedia.org/wiki?curid=1133648", "title": "Iwan Thomas", "text": "Iwan Thomas\n\nIwan Gwyn Thomas (* 5. ledna 1974, Londýn) je bývalý britský atlet, který se věnoval hladké čtvrtce a štafetovým běhům, mistr Evropy z roku 1998.\n\nNa olympiádě v Atlantě v roce 1996 byl členem stříbrné britské štafety na 4x400 metrů, která vytvořila evropský rekord 2:56,60. V následující sezóně britská štafeta včetně Thomase zvítězila na světovém šampionátu v Athénách. V roce 1998 zvítězil na mistrovství Evropy v běhu na 400 metrů, zároveň byl členem vítězné štafety na 4x400 metrů. Jeho osobní rekord na 400 metrů 44,36 pochází z roku 1997.\n\n"}
{"id": "1133653", "url": "https://cs.wikipedia.org/wiki?curid=1133653", "title": "Klášter Koporin", "text": "Klášter Koporin\n\nKlášter Koporin je srbský pravoslavný klášter, stojící na okraji města Velika Plana. Byl založen roku okolo 1402 despotou Štěpánem Lazarevićem a zasvěcen byl sv. Štěpánovi. Samotný donátor je zobrazen na fresce v klášterním kostele a byl zde také roku 1427 pohřben. Klášter pozvolna chátral až do roku 1880, kdy bylo přistoupeno k první přestavbě, jenž skončila až v polovině 20. století. Roku 1979 byl klášter vyhlášen národní památkou.\n"}
{"id": "1133658", "url": "https://cs.wikipedia.org/wiki?curid=1133658", "title": "Marko Nakić", "text": "Marko Nakić\n\nMarko Nakić (??? – 7. prosince 1900) byl rakouský politik chorvatské národnosti z Dalmácie, v 2. polovině 19. století poslanec Říšské rady.\n\nDlouhodobě působil jako starosta města Drniš.\n\nPůsobil také jako poslanec Říšské rady (celostátního parlamentu Předlitavska), kam usedl v doplňovacích volbách roku 1882 za kurii venkovských obcí v Dalmácii, obvod Šibenik, Berlicca, Knin atd. Slib složil 9. prosince 1882. Ve volebním období 1879–1885 se uvádí jako Markus Nakić, starosta, bytem Drniš.\n\nNa Říšské radě se uvádí jako chorvatský národní poslanec.\n\nZemřel náhle v prosinci 1900.\n"}
{"id": "1133659", "url": "https://cs.wikipedia.org/wiki?curid=1133659", "title": "Océane Dodinová", "text": "Océane Dodinová\n\nOcéane Dodinová (* 24. října 1996 Lille) je francouzská profesionální tenistka. Ve své dosavadní kariéře na okruhu WTA Tour vyhrála jeden singlový turnaj. V rámci okruhu ITF získala do srpna 2017 osm titulů ve dvouhře.\n\nNa žebříčku WTA byla ve dvouhře nejvýše klasifikována v červnu 2017 na 46. místě a ve čtyřhře pak v červenci téhož roku na 394. místě. Trénují ji Georges Goven a Frederic Dodin.\n\nVe francouzském fedcupovém týmu neodehrála do roku 2018 žádné utkání.\n\nNa okruhu ITF debutovala v sezóně 2011. Premiérovým startem na grandslamu se stala kvalifikace ženské dvouhry French Open 2013, do níž obdržela divokou kartu od národního svazu Fédération Française de tennis. V jejím úvodním kole podlehla čtrnácté nasazené Brazilce Telianě Pereirové ve dvou setech.\n\nPrvní vítězství v hlavní soutěži Grand Slamu přišlo na lednovém Australian Open 2015, kam jí opět udělil francouzský svaz divokou kartu. Poté, co zdolala Američanku Alison Riskeovou, skončila na raketě české turnajové dvaadvacítky Karolíny Plíškové po třísetovém průběhu. Na French Open 2015 dohrála v úvodní fázi po prohře s 55. hráčkou světové klasifikace Kurumi Naraovou 6–3, 5–7 a 1–6.\n\nNa červnové události okruhu ITF 2015 v Eastbourne postoupila do čtvrtfinále, když vyřadila Britku Naomi Broadyovou. Následně však nestačila na Estonku z druhé stovky žebříčku Anett Kontaveitovou po setech 3–6 a 2–6. V prvním kole travnatého Topshelf Open 2015 v 's-Hertogenboschi ji zdolala Michaëlla Krajiceková. Také ve wimbledonské kvalifikaci 2015 nezvládla úvodní zápas, když nenašla recept na Francouzku Stéphanii Foretzovou.\nDo premiérového čtvrtfinále na okruhu WTA Tour se probojovala na zářijovém Coupe Banque Nationale 2016 v Québecu, kde vyřadila britskou turnajovou pětku Naomi Broadyovou a Sachiu Vickeryovou. Následně porazila českou kvalifikantku Terezu Martincovou a ve finále americkou kvalifikantku Lauren Davisovou, aby získala první trofej kariéry. Po turnaji se v aktualizaci žebříčku WTA z 19. září 2016 premiérově posunula do elitní světové stovky, když jí patřila 93. příčka.\n\n"}
{"id": "1133669", "url": "https://cs.wikipedia.org/wiki?curid=1133669", "title": "Rafo Pucić", "text": "Rafo Pucić\n\nRafo Pucić, též Rafael Pozza (27. dubna 1828 Dubrovník – 4. listopadu 1890 Vídeň), byl rakouský právník a politik chorvatské národnosti z Dalmácie, v 2. polovině 19. století poslanec Říšské rady a starosta Dubrovníku.\n\nPocházel ze starého dalmatského šlechtického rodu Pozza (chorvatsky Pucić), který se v Dubrovníku připomíná již od 13. století. Profesí byl advokátem. Byl politicky aktivní jako člen dalmatské Národní strany, která se identifikovala s chorvatským národním hnutím. Po pět volebních období (1869, 1872, 1875, 1882 a 1884) zastával funkci starosty Dubrovníku a po dvě volební období (1870, 1876) byl také poslancem Dalmatského zemského sněmu.\n\nPůsobil také jako poslanec Říšské rady (celostátního parlamentu Předlitavska), kam usedl ve volbách roku 1879 za kurii venkovských obcí v Dalmácii, obvod Dubrovník, Korčula atd. Slib složil 14. října 1879. Mandát obhájil ve volbách roku 1885 a poslancem byl až do své smrti roku 1890. Ve volebním období 1879–1885 se uvádí jako hrabě Dr. Raphael Pozza, advokát a statkář, bytem Dubrovník.\n\nNa Říšské radě se uvádí jako chorvatský národní poslanec a člen poslaneckého Hohenwartova klubu, který sdružoval konzervativní a federalistické politické síly. V tomto klubu zasedl i po volbách roku 1885.\n\nZemřel v listopadu 1890 ve svém vídeňském bytě. Poslední rozloučení se konalo ve Vídni, tělo pak bylo převezeno do domovského Dubrovníku.\n"}
{"id": "1133683", "url": "https://cs.wikipedia.org/wiki?curid=1133683", "title": "Dujam Rendić-Miočević", "text": "Dujam Rendić-Miočević\n\nDujam Rendić-Miočević (4. ledna 1834 Split – 29. září 1915 Split) byl rakouský právník a politik chorvatské národnosti z Dalmácie, v 2. polovině 19. století poslanec Říšské rady a starosta Splitu.\n\nPocházel ze starého splitského šlechtického rodu. Vystudoval gymnázium ve Splitu a pak práva na Padovské univerzitě, kde získal titul doktora. Pracoval pak jako advokát ve Sinji a Splitu. Byl politicky aktivní jako člen dalmatské Národní strany, která se identifikovala s chorvatským národním hnutím. Od roku 1876 byl poslancem Dalmatského zemského sněmu. Mandát v něm obhájil roku 1883. V roce 1882 nahradil kandidáta tzv. autonomašů (kulturně a jazykově proitalsky orientovaný politický směr v Dalmácii, který odmítal chorvatské národní hnutí) a stal se prvním národním chorvatským starostou Splitu. Ve funkci starosty skončil v roce 1885, kdy se názorově rozešel s předákem splitských chorvatských národovců Gajo Bulatem, který ho pak vystřídal na starostenském postu. Odešel do Sinju, kde znovu působil jako advokát. Závěr života strávil ve Splitu.\n\nPůsobil také jako poslanec Říšské rady (celostátního parlamentu Předlitavska), kam usedl ve volbách roku 1879 za kurii městskou a obchodních a živnostenských komor v Dalmácii, obvod Split. Ve volebním období 1879–1885 se uvádí jako šlechtic Doimus Rendić-Miočević, advokát, bytem Split.\n\nNa Říšské radě se uvádí jako chorvatský národní poslanec a člen poslaneckého Hohenwartova klubu, který sdružoval konzervativní a federalistické politické síly.\n"}
{"id": "1133693", "url": "https://cs.wikipedia.org/wiki?curid=1133693", "title": "Ante Šupuk", "text": "Ante Šupuk\n\nAnte Šupuk (21. srpna 1838 Šibenik – 11. května 1904 Šibenik) byl rakouský podnikatel a politik chorvatské národnosti z Dalmácie, v 2. polovině 19. století poslanec Říšské rady a starosta Šibeniku.\n\nPocházel z prominentní rodiny z Šibeniku. V mládí se věnoval správě rodinného statku. Byl politicky aktivní. Nejprve patřil mezi tzv. autonomaše (kulturně a jazykově proitalsky orientovaný politický směr v Dalmácii, který odmítal chorvatské národní hnutí), pak se ale přidal k dalmatské Národní straně, která se identifikovala s chorvatským národním hnutím. V roce 1872 se stal prvním národním chorvatským starostou Šibeniku. Ve starostenské funkci setrval do roku 1903. Zasloužil se o rozmach města. Do obecního úřadování byla za jeho éry zavedena chorvatšina. Město bylo napojeno na železniční trať ze Splitu do Siveriće. Došlo k zřízení vodovodu a nemocnice. Měl firmu Ante Šupuk a syn, která postavila na řece Krka vodní elektrárnu, díky které získal Šibenik jako jedno z prvních měst na světě elektrické veřejné osvětlení. V roce 1904 jeho firma postavila další vodní elektrárnu Jaruga, která je dosud v provozu.\n\nOd roku 1870 byl poslancem Dalmatského zemského sněmu. Zemským poslancem byl až do své smrti.\n\nPůsobil také jako poslanec Říšské rady (celostátního parlamentu Předlitavska), kam usedl ve volbách roku 1879 za kurii městskou a obchodních a živnostenských komor v Dalmácii, obvod Zadar. Mandát zde obhájil i ve volbách roku 1885, volbách roku 1891, volbách roku 1897 a volbách roku 1901. Poslancem byl do své smrti roku 1904. Pak ho v parlamentu nahradil Ante Dulibić. Ve volebním období 1879–1885 se uvádí jako rytíř Anton von Šupuk, statkář a starosta, bytem Šibenik.\n\nNa Říšské radě se uvádí jako člen poslaneckého Hohenwartova klubu, který sdružoval konzervativní a federalistické politické síly. Členem tohoto klubu se stal i po volbách roku 1885.\n\nZemřel náhle v květnu 1904 krátce poté, co se vrátil z Vídně do svého domovského Šibeniku. Do poslední doby před smrtí se těšil dobrému zdraví. \"Národní listy\" ve smuteční zprávě uvedly, že \"byl povahy tiché a milé a zároveň věrným a spolehlivým přítelem českého národa\".\n"}
{"id": "1133702", "url": "https://cs.wikipedia.org/wiki?curid=1133702", "title": "Louisa Chiricová", "text": "Louisa Chiricová\n\nLouisa Chiricová, rodným jménem \"Louisa Chirico\", (* 16. května 1996 Morristown, New Jersey) je americká profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do října 2016 tři tituly ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v říjnu 2016 na 60. místě a ve čtyřhře pak v listopadu 2014 na 210. místě. Trénuje ji australský kouč Jay Gooding.\n\nV americkém fedcupovém týmu neodehrála k lednu 2016 žádné utkání.\n\nV juniorské kategorii si zahrála dvě semifinále Grand Slamu. Na juniorce French Open 2013 podlehla v této fázi soutěže pozdější vítězce Belindě Bencicové ze Švýcarska a stejný scénář se opakoval o měsíc později na juniorce Wimbledonu 2013. První seniorský zápas na okruhu ITF odehrála 15. května 2012 v americkém Landisville.\n\nHlavní grandslamovou soutěž si poprvé zahrála na French Open 2015, do níž získala divokou kartu od Amerického tenisového svazu. V úvodním kole ji vyřadila ruská turnajová devítka Jekatěrina Makarovová po setech 6–4 a 6–2. O necelý měsíc později nepostoupila z wimbledonské kvalifikace 2015, když jako třetí nasazená ztratila rozhodující duel s čínskou hráčkou Sü I-fan. Zářijové US Open 2015 znamenalo obdržení další divoké karty do dvouhry. V první fázi však nenašla recept na britskou kvalifikantku Johannu Kontaovou, jíž dokázala odebrat jen tři gamy.\n\nPremiérový zápas na okruhu WTA Tour vyhrála na srpnovém Citi Open 2015, probíhajícím ve Washingtonu. V otevíracím duelu hladce vyřadila Britku Heather Watsonovou 6–3 a 6–0, aby poté zdolala i pátou nasazenou Francouzku Alizé Cornetovou až v tiebreaku rozhodující sady. Ve čtvrtfinále skončila na raketě krajanky Sloane Stephensové.\n\nNarodila se roku 1996 v newjersejském Morristownu do rodiny inženýrky, a později ženy v domácnosti, Carole a bankéře Johna Chiricových. Vyrůstala v Harrisonu, ležícím v unijním státu New York.\n\nTenis začala hrát v sedmi letech. Za oblíbený povrch uvedla antuku.\n\n"}
{"id": "1133704", "url": "https://cs.wikipedia.org/wiki?curid=1133704", "title": "Franz Bienert", "text": "Franz Bienert\n\nFranz Bienert (\"cca 1846\" – 31. července 1889 Soběnice) byl rakouský politik německé národnosti z Čech, v 2. polovině 19. století poslanec Říšské rady.\n\nByl statkářem v Soběnicích.\n\nPůsobil jako poslanec Říšské rady (celostátního parlamentu Předlitavska), kam usedl doplňovacích volbách roku 1887 za kurii venkovských obcí v Čechách, obvod Litoměřice, Štětí atd. Nastoupil 28. ledna 1887 místo zesnulého Josefa Stibitze. Poslancem byl do své smrti roku 1889. Pak ho v parlamentu nahradil Franz Böns. Ve volebním období 1885–1891 se uvádí jako Franz Bienert, statkář, bytem Soběnice.\n\nProfiloval se jako německý liberál (tzv. Ústavní strana). Na Říšské radě se připojil k poslaneckému Německému klubu (Deutscher Club), který po předchozím rozpadu klubu Sjednocené německé levice sdružoval národovecky radikálnější (mladoněmeckou) platformu.\n\nZemřel v červenci 1889 ve věku 43 let. Před smrtí trpěl těžkými bolestmi hlavy.\n"}
{"id": "1133705", "url": "https://cs.wikipedia.org/wiki?curid=1133705", "title": "Efrem Jindráček", "text": "Efrem Jindráček\n\nEfrem Jindráček (* 15. února 1975, Praha, Československo) je český dominikánský kněz, filosof a teolog, profesor na Filosofické fakultě Papežské univerzity svatého Tomáše Akvinského v Římě, kde dříve zastával pozici proděkana.\n\nDo dominikánského řádu vstoupil v roce 1993. Filosofii a teologii studoval na Cyrilometodějské teologické fakultě v Olomouci, studia ukončil diplomovou prací na téma \"„Princip individuality v Tomášově traktátu De ente et essentia\"\". Současně vystudoval filosofickou fakultu. Na kněze byl vysvěcen v roce 2002. V letech 2003–2005 pokračoval ve studiích na římském Angelicu. Od roku 2007 pracuje na Filosofickém ústavu Akademie věd ČR. Mši svatou slouží v dominikánském ritu.\n\n\n"}
{"id": "1133715", "url": "https://cs.wikipedia.org/wiki?curid=1133715", "title": "Štefánka", "text": "Štefánka\n\nŠtefánka je název jedné z nejznámějších bratislavských kaváren, proslulé svou historií i úrovní poskytovaných služeb. S malou přestávkou se od roku 1904 nachází dodnes v přízemí domu na nároží ulice Palisády (č. 59) a Štefánikovy ulice.\n\nPrešporok od nepaměti patřil k městům s tradicí v poskytování pohostinských služeb. Předurčovala ho k tomu zejména výhodná poloha; setkávaly se zde obchodní cesty a absorbovaly se zde kulturní podněty a tradice východu a západu. Široká škála hospod, vináren a kaváren dotvářela společenský kolorit města. \n\nKavárny, konkurenti populárních vináren, se v Prešpurku objevily v první polovině 18. století. Už brzy se staly mimořádně oblíbenými pohostinskými zařízeními. Nabízely především kávu, ale i jiné nápoje. Život v nich plynul svým tempem. Příjemným zpestřením bylo hraní různých společenských her, především šachu, kulečníku či karet. Ke koloritu kaváren patřila možnost přečíst si čerstvé noviny - místní, ale i např. vídeňské.\n\nZ několika bratislavských kaváren (podle údaje uveřejněného v \"Pressburger Wegweiser\" např. V roce 1895 fungovalo v Bratislavě sedmnáct kaváren) nesmazatelnou stopu v její historii zanechala především kavárna, která vznikla na konci 19. století na místě, kde se ještě krátce předtím rozprostíraly zahrady a vinice táhnoucí se až do podhůří malokarpatských vrchů.\n\nNa křižovatce ulic Palisády (\"Pallisadenweg\") a Hodžova náměstí (\"Kohlmarket\", tj. \"Uhelný trh\") začínala tehdejší Štefániina ulice (\"Stephaniestrasse\", \"Stefánia út\"). Na konci 19. století, v roce 1897, zde podle projektu významného bratislavského architekta a stavitele Alexandra Feiglera postavili činžovní dvoupatrový dům. Majitelkou nově vzniklé budovy byla Rosa Fleischmannová, která přízemí domu pronajala kavarníkovi Mezeyovi. Ten zde zřídil kavárnu s jednoduchým názvem \"Mezey\". Podnik, jehož poloha předurčovala jeho prosperitu, se brzy stal velmi oblíbeným a vyhledávaným. Rostoucí popularita kavárny neušla pozornosti ani místním novinám. \"Pressburger Zeitung\" ve vydání ze dne 3. července 1900 zveřejnily poměrně krátkou, ale velmi výstižnou zprávu:\nV nájmu původního majitele však kavárna byla pouze do roku 1904. V tomto roce se novým nájemníkem a majitelem kavárny stal Béla I. (Vojtech Adalbert) Hackenberger (1879 - 1957). Stal se zakladatelem dynastie, která svůj podnik provozovala až do roku 1945.\nPodle dobových svědectví i podle mínění současníků Béla I. Hackenberger byl člověk moudrý, přátelský a velmi pracovitý. Spokojenost hostů pro něj byla prvořadá a k tomu vedl i personál svého malého kavárenského impéria. Vdechl svému podniku ducha nejlepších tradic pohostinnosti a kultivovanosti. Svým zjevem, vždy perfektně upraveným zevnějškem a osobním šarmem dodával kavárně punc solidnosti a oblíbenosti čím pozvedl svůj podnik na přední místo v žebříčku bratislavských pohostinských zařízení.\n\nPrvním krokem nového majitele bylo přejmenování kavárny. Není známo, zda prvotní inspirací byl název ulice, nebo samotná osoba, po které ulice nesla své jméno. Zřejmě padlo rozhodnutí kavárnu pojmenovat po Stefanii (v té době již Lónayové), vdově po následníkovi rakousko-uherského trůnu Rudolfovi. Majitel osobně požádal Stefanii o souhlas, aby mohla kavárna nést její jméno. \n\nNově vzniklá \"Café Štefánia\" (\"Stéphanie\", \"Stefánia kávéház\") se již v začátcích svého působení zařadila na přední místo v žebříčku bratislavských podniků podobného zaměření. Na dlouhá léta se stala doslova kultovním místem setkávání bratislavské bohémy, umělců, spisovatelů, lékařů, právníků ale i továrníků, úředníků, flamendrů a studentů.\n\nKavárna Štefánka měla svůj pravidelný denní režim. Otevírala o šesté ráno a zavírací hodina se někdy posunula až do pozdních nočních hodin. Kromě kávy, pečlivě vybírané, nabízeli hostům víno, čerstvé pečivo, ale i hotová teplá a studená jídla, zákusky, zmrzlinu a nápoje.\n\nKavárna fungovala nepřetržitě další roky a jejímu geniu loci neuškodil ani zánik monarchie či vznik Československé republiky. Po roce 1918 už nesla změněné jméno - \"Štefánka\".\n\nNový impuls rozvoje podniku dal Bélův syn, Béla II. Hackenberger (1908 - 2000). V roce 1931 převzal zaběhlý a prosperující podnik od svého otce. V roce 1935 v duchu tehdejších módních a technických trendů přistoupil k jeho modernizaci. V první řadě dal vyměnit staré a podle něj nevhodné vybavení kavárny. Podle návrhů jistého mnichovského architekta ho vyrobila firma Müller, která sídlila na dnešní Obchodní ulici. Na uvedené vzpomíná Béla Hackenberger takto:\nA ve svých vzpomínkách pokračuje vyprávěním, jak byl na tyto náročné úkoly připraven:\nSpecifickou kapitolou života kaváren byla hudba, která se v nich nabízela. Její úroveň závisela mimo jiné i na primáších. Nejznámější primáši byli slavní a vyhledávaní. Slávu Štefánky šířila zejména \"\"dobrá cikánská hudba\"\". K jedním z nejpopulárnějších primašům patřil Monti Béla Farkaš, který působil i ve Štefánce. Výjimečnost jeho umění ocenil i spisovatel Tido J. Gašpar, častý host Štefánky, když na jeho počest složil báseň:\nPo nejúspěšnějších letech kavárny - třicátých a čtyřicátých 20. století - se nad prosperujícím podnikem začaly stahovat mraky. Po osvobození Bratislavy, 4. dubna 1945, byla kavárna zkonfiskována a byla na ní uvalena nucená správa. Celá rodina majitele byla zadržena a deportována do sběrného tábora v Petržalce, odkud se Béla Hackenberger zásluhou jistého britského důstojníka dostal do Vídně, kde získal zaměstnání ve zdejším hotelu. Po uvolnění napětí se vrátil do Bratislavy. \n\nPřesto, že kavárna nadále fungovala, její kouzlo se s odchodem původních majitelů vytratilo. V roce 1983 kavárna prošla rekonstrukcí, jejímž výsledkem však byly ne právě citlivé zásahy do jejích prostor, či exteriéru (rekonstrukci např. padla za oběť krytá veranda před vchodem).\n\nV devadesátých letech, kdy vyhlášený podnik degradoval na čínskou restauraci se zdálo, že sláva Štefánky je nenávratně pryč. Naštěstí se jí ujala firma Stefania ST, která po roce 2004 začala s rozsáhlou rekonstrukcí. Jejím cílem bylo vrátit kavárně podobu jakou měla na počátku 20. století. Vzhledem k tomu, že kavárna sídlí v nemovitosti vyhlášené za národní kulturní památku, na průběh rekonstrukce museli dohlížet památkáři. Interiér se postupně zaplnil textilními tapetami, historickými lustry a drapériemi. Do jejích interiérů byly umístěny originální obrazy a staré historické fotografie. Po přechodném období, ve kterém byla kavárna určena pouze pro uzavřenou společnost, se v roce 2011 otevřela pro všechny zákazníky.\n\nPřesto, že kavárna Štefánka byla od dob svého zrodu oblíbeným místem setkávání se lidí různého společenského postavení, přece její nejpočetnější klientelu představovovali lidé z uměleckých kruhů. Ti vnášeli do kavárny atmosféru bohémy, ale i nevázanosti a ozvláštňovali ji osobním kouzlem. Spisovatelé a básníci Pavol Horov, Ján Smrek, Jožo Nižnánsky, Emil Lukáč, Štefan Žáry, Ľudo Ondrejov, Ľubomír Feldek, spisovatel a novinář Emo Bohúň patřili k nejprominentnějším hostům. \n\n\n"}
{"id": "1133716", "url": "https://cs.wikipedia.org/wiki?curid=1133716", "title": "Beverley Knight", "text": "Beverley Knight\n\nBeverley Knight (* 22. března 1973) je anglická zpěvačka. Narodila se jamajským rodičům ve Wolverhamptonu. Již od dětství se věnovala zpěvu v kostele. Své první album nazvané \"The B-Funk\" vydala v roce 1995. Následovalo několik dalších alb. Během své kariéry spolupracovala s mnoha hudebníky, mezi které patří například Ali Campbell, Jools Holland, Courtney Pine a Roni Size. Získala řadu ocenění, například MOBO. Dále byla nominována na Mercury Prize a BRIT Awards. V roce 2006 získala Řád britského impéria.\n\n\n"}
{"id": "1133717", "url": "https://cs.wikipedia.org/wiki?curid=1133717", "title": "Sousoší svatého Rocha (Prešov)", "text": "Sousoší svatého Rocha (Prešov)\n\nSousoší svatého Rocha je barokní sousoší, které se nachází na Františkánském náměstí v historickém centru Prešova.\n\nV těsné blízkosti kláštera františkánů a kostela svatého Josefa, stojí na volném prostranství v stínu statných stromů pískovcové barokní sousoší svatého Rocha. Sousoší je v seznamu chráněných národních kulturních památek SR s číslem NKP 707-2258/3.\n\nDali ho postavit v roce 1730 františkánští mniši. Autorem pískovcového sousoší je Šimon Grimming, který vytvořil v roce 1734 pro františkánský kostel i čtyři pískovcové plastiky světců – Rocha, Floriána, Františka a Antona. Pískovcové sousoší sv. Rocha bylo roku 1733 umístěné na volném prostranství před kostelem. Zcela bylo dokončeno až v roce 1795. Další renovace sousoší se uskutečnila v roce 1843.\n\nNa nárožích trojbokého podstavce sousoší sv. Rocha se původně nacházely sochy tří světců, a to sv. Sebastiána, sv. Antonnína Paduánského a sv. Jana Nepomuckého. Na vrcholu samotného pilíře sousoší stojí socha svatého Rocha. Pískovcové sousoší sv. Rocha bylo ohlodávané časem a v 20. století i poškozené. Vytvoření věrné kopie sousoší bylo ukončeno roce 1993. Originály soch svatého Jana Nepomuckého, svatého Antonína Paduánského a svatého Rocha se nacházejí v depozitáři, ve věži kostela svatého Mikuláše. V současnosti jsou namísto originálů zobrazeny kopie plastik světců.\n\n"}
{"id": "1133719", "url": "https://cs.wikipedia.org/wiki?curid=1133719", "title": "Immaculata (Prešov)", "text": "Immaculata (Prešov)\n\nImmaculata nebo Sousoší Neposkvrněné Panny Marie je barokní sousoší, které se nachází na Hlavní ulici v historickém centru Prešova. Immaculata je v katolické církvi latinský přídomek Panny Marie.\n\nPískovcové sousoší se nachází v severním parku na Hlavní ulici, téměř přesně na 49 ° severní šířky, mezi sochou Ježíše Krista a historickou budovou prešovského kolegia. Je obklopeno okrasnými stromy. Původně na tomto místě stálo od března do září 1687 popraviště prešovského krvavého soudu. V noci je celé sousoší osvětleno. Sousoší je v seznamu chráněných národních kulturních památek s číslem NKP 707-2088 / 2 ve Slovenské republice.\n\nDali ho postavit v roce 1751 jezuité. Bylo postaveno na památku obětí morových epidemií, které město Prešov postihly v letech 1679 a 1710. Většinu peněz na stavbu (1200 zlatých) odkázal v závěti měšťan Jan Rudiger Feigenbuz, další darovali hraběnky Csákyová a Pethöová. Samotné sousoší, jehož sloup má čtyři strany, obklopují 4 sochy světců, a jsou umístěny na podstavcích. Z nich je původní socha svatého Jana Nepomuckého a socha svatého Mikuláše. V úrovni těchto soch, ale na stěnách sloupu, jsou orámované reliéfy košických mučedníků. Nad nimi se tyčí 4 menší sochy jiných světců. Na vrcholu sousoší dominuje celému dílu, vznešená socha Neposkvrněné Panny Marie s Ježíškem na levé ruce, který drží zeměkouli, a žezlem v pravé ruce. Na hlavách těchto skulptur jsou pozlacené královské korunky. Základní rekonstrukci celého sousoší, provedl v roce 1967, košický sochař Vojtech Löffler. Restaurované bylo i v letech 1995–1997.\n"}
{"id": "1133722", "url": "https://cs.wikipedia.org/wiki?curid=1133722", "title": "Etherius z Nikomédie", "text": "Etherius z Nikomédie\n\nSvatý Etherius z Nikomédie byl mučedníkem za pronásledování křesťanů císařem Diocletianem. Zemřel roku 304 v Nikomédii.\n\nJeho svátek se slaví 18. června.\n\n"}
{"id": "1133724", "url": "https://cs.wikipedia.org/wiki?curid=1133724", "title": "Evangelické kolegium (Prešov)", "text": "Evangelické kolegium (Prešov)\n\nEvangelické kolegium () je bývalá školní budova v Prešově v níž v letech 1667–1918 sídlil stejnojmenný školní ústav.\n\nRozhodnutí o založení evangelického kolegia bylo přijato 18. listopadu, 1665 v Košicích, na zasedání hornouhorských protestantských stavů a v roce 1667 v něm začala výuka. Tato vyšší evangelická škola, měla být protiváhou tehdejší Trnavské jezuitské univerzity. Vzorem pro založení tohoto kolegia byly podobné evangelické školy v Německu.\n\nCharakter studia byl gymnaziální. V nejvyšších ročnících se studovala i teologie a filozofie. Ve škole se přednášelo v duchu protestantské scholastiky a pronikali do ní i jiné názory novověké filosofie.\n\nOd začátku na kolegiu vyučovali významní profesoři nejen z celého Uherska, ale i z jiných zemí. Například: Dr. Samuel Pomarius, Eliáš Ladiver, Ján Rezík či Samuel Mathaeides. Krátký čas tam působil i Jan Amos Komenský.\n\nMezi prvními absolventy kolegia byly takové významné osobnosti jako Imrich Tököli – vůdce protihabsburského povstání, Jakub Bogdani – slavný barokní malíř a jiní.\n\nV období let 1671 až 1785 vlivem velkých politických událostí v budově sídlili císařští vojáci ale zejména jezuité. Až s pomocí císaře Josefa II. se podařilo evangelíkům budovu koupit, a tak v roce 1785 již v ní mohla znovu probíhat gymnaziální výuka. V roce 1815 se na kolegiu začalo, přednášet i právo. V 19. století se kolegium stalo jednou z nejvýznamnějších vyšších škol v celém tehdejším Uhersku. Po pádu absolutismu a po rakousko-maďarském vyrovnání 1867, nastal nový dynamický rozvoj školy. Kolegium se stalo mohutným školním ústavem, ve kterém se sdružovalo plnotřídní gymnázium, právnická a teologická akademie a učitelský ústav. Prešovské kolegium v této podobě přestalo existovat po vzniku Československa.\n\n\n\n \n"}
{"id": "1133725", "url": "https://cs.wikipedia.org/wiki?curid=1133725", "title": "Cyklin B", "text": "Cyklin B\n\nCyklin B je souhrnné označení pro nejméně tři typy savčích cyklinů – cyklin B1, cyklin B2 a cyklin B3. Cyklin B1 má zásadní funkci v tzv. G/M přechodu (mezi G fází a mitózou), zatímco cykliny B2 a B3 hrají méně zřejmé role v přípravě na mitózu či meiózu.\n\nCyklin B1 asociuje pevně s cyklin-dependentní kinázou 1 (Cdk1), ale tento cyklin-Cdk komplex je až do profáze téměř neaktivní a z velké části zůstává v cytosolu. Inhibice je způsobena fosforylací na konkrétních aminokyselinových pozicích Cdk1. Při vstupu do profáze buněčného dělení však dochází k defosforylaci těchto míst pomocí fosfatázy Cdc25A a zároveň k aktivační fosforylaci na cyklinu B. Aktivní cyklin-CDK komplex následně spouští důležité mitotické procesy, např. navozuje degradaci jaderné laminy fosforylací laminů, indukuje kondenzaci chromatinu pomocí fosforylace histonu H1.\n"}
{"id": "1133729", "url": "https://cs.wikipedia.org/wiki?curid=1133729", "title": "Prešovská jatka", "text": "Prešovská jatka\n\nPrešovská jatka (), též Prešovský krvavý soud, byla v roce 1687 poprava po mimořádném soudu, který odsoudil k smrti 24 měšťanů a zemanů z Prešova, okolí i vzdálenějších částí Uherska. Vykonstruovaná obžaloba všechny obvinila z účasti na přípravě protihabsburského spiknutí a z náboženské hereze. Vyšetřování probíhalo za krutého mučení a stejně krutým způsobem byli odsouzenci popraveni.\n\nThökölyho povstání namířené proti Habsburkům podpořili mnozí občané Prešova, zejména evangelíci a kalvínci. Lépe vyzbrojené a početnější císařské vojsko pod vedením generála Schultze však dosáhlo v roce 1684 na úpatí kopci zvaném \"Šibeňa hura\" důležité vítězství. Obránci Prešova se stáhli za městské hradby a začali je opevňovat. Vidouce beznadějnost své situace, přistoupili však na kapitulaci za podmínek, které nebyly potupné. Městu zaručily jeho dosavadní výsady, dále osobní i majetkovou nedotknutelnost měšťanů. Amnestována měla být dokonce i dosavadní nevěrnost vůči císaři a Thökölyho vojskům vzbouřenců měl být zaručen svobodný odchod z města. Po otevření bran města však císařský generál Schultz nerespektoval podmínky kapitulace a dal čelné vzbouřence pochytat.\n\nGenerál a polní maršálek hrabě Antonio Caraffa (1646-1694), původem z Neapole, vtáhl roku 1685 v čele rakouského císařského vojska do Prešova jako osvoboditel města od osmanských Turků. Krutý válečník a císařský komoří Leopolda I. dostal od císaře plnou moc na zlikvidování vzbouřenců, jimiž byli přívrženci Thökölyho a nekatolíci. V lednu 1687 dal uzavřít všechny brány města, aby nikdo nemohl z města utéci. K odsouzení rebelů zřídil zvláštní tribunál ze 4 císařských vojáků a 8 uherských šlechticů, jemuž zprvu předsedal generál Wallis, de facto jej však řídil Caraffa metodami španělské inkvizice.\nPrvní rozsudky byly vyneseny již 16. února. Na náměstí bylo postaveno veliké dřevěné lešení, na němž se připravilo 30 katů s dvousečnými meči. Prvním popraveným se stal Žigmund Zimmermann, prešovský šlechtic a senátor, který stál v čele prešovské evangelické koleje. Natahování na skřipec z něj dostalo přiznání, přičemž proti rozsudku smrti mu nepomohlo ani to, že se zřekl své protestantské víry, ani prosby jeho manželky a její zlaté náhrdelníky, které posílala Caraffově ženě. Některým obviněným šlechticům se podařilo smrt odvrátit za cenu vysokého výkupného.\n\nDalším popraveným se stal Andrej Keczer z Lipovce, pocházející ze staré zemanské rodiny, který na stavovských shromážděních bránil zájmy země vůči vídeňskému dvoru. Také jeho, podobně jako Zimmermanna, nejprve mučili na skřipci. Na popraviště ho museli přivézt na saních, protože nedokázal stát na nohou. Byl obviněn za to, že \"posíláním a přijímáním dopisů od nepřítele se nejvíce provinil novým hříchem urážky Veličenstva\". Na lešení mu nejprve mečem uťali ruku, kterou dopisy psal, později mu usekli hlavu a rozčtvrcené tělo pověsili na háky na městské brány čtyř hradských cest, vedoucích do Velkého Šariše, Podhradíku, Levoče a Košic.\n\nFrantišek Baranay, zeman a senátor Prešova, byl již v minulosti 4 roky uvězněn v Košicích pro své náboženské přesvědčení. Mučen byl tzv. španělskými botami. Obviněn byl za to, že při náboženských nepokojích v Prešově pomáhal při bourání Františkánského kláštera. Kati jej sťali, poté mu rozčtvrtili tělo a rozvezli je ke čtyřem branám města, kde tato torza na háku visela stejně jako Keczerovo tělo pro výstrahu ostatním občanům města i pocestným. Popravě přihlížel dav katolíků a s potěšením se jí zúčastnila také Caraffova manželka.\n\nDalším popraveným byl udatností široko daleko známý Gabriel Pallasti, zeman z Krušovců od Topoľčan, který bojoval na straně Thökölyho. Po utichnutí bojů se uchýlil na svůj statek, tam ho však chytili císařští důstojníci a obvinili, že chystá proti panovníkovi vzpouru. Nato ho podrobili mučení. Nejprve mu dohola ostříhali vlasy, pak pod nehty nabili hřebíky. Provedli na něm i mučení ohněm a tzv. italský způsob mučení. Ten spočíval ve vrážení rozpálených drátů do genitálií. Mučení bylo tak hrozné, že se přiznal i k činům, které byly vzápětí vyvráceny svědky. Na popraviště ho dovezli téměř zpola upečeného. Sťali ho, hlavu narazili na kůl vedle silnice vedoucí na Spiš, nedaleko hlavy Zimmermanna, kde byly obě vystaveny, dokud nevyschly.\n\nOstatky popravených kati po 6 týdnech zabalili do plátna a zahrabali v zahradách na předměstí Prešova. Popravčí lešení, na kterém vypustilo duši mnoho nevinných obyvatel, ponechali stát pro výstrahu celý rok̟; strhli je až v listopadu 1688.\n\n\n a bylo přihlédnuto k článku de|Märtyrer von Eperjes\n\n\n\n"}
{"id": "1133731", "url": "https://cs.wikipedia.org/wiki?curid=1133731", "title": "Etherius z Auxerre", "text": "Etherius z Auxerre\n\nSvatý Etherius z Auxerre nebo Aetherius žil v 6. století a byl biskupem Auxerre. Byl nástupcem svatého Romana ze Subiaca. Podporoval řeholní expanzi a bránil církev proti sekularizaci. Zemřel roku 573 a jeho tělo bylo pohřbeno v kostele svatého Heřmana.\n\nJeho svátek se slaví 27. července.\n\n"}
{"id": "1133732", "url": "https://cs.wikipedia.org/wiki?curid=1133732", "title": "Questlove", "text": "Questlove\n\nQuestlove nebo také ?uestlove, rodným jménem Ahmir Khalib Thompson, (* 20. ledna 1971) je americký hudebník. Narodil se ve Filadelfii do hudební rodiny (jeho otcem byl zpěvák Lee Andrews z doo-wopové skupiny Lee Andrews & the Hearts). V roce 1987 spoluzaložil skupinu The Roots, se kterou počínaje rokem 1993 vydal řadu nahrávek. Během své kariéry spolupracoval s mnoha dalšími hudebníky, mezi které patří například D'Angelo, Common a Macy Gray. Rovněž byl členem hudebního uskupení Soulquarians.\n\n"}
{"id": "1133733", "url": "https://cs.wikipedia.org/wiki?curid=1133733", "title": "Afra z Brescie", "text": "Afra z Brescie\n\nSvatá Afra z Brescie žila ve 2. století a byla ženou šlechtice v Brescii v oblasti Lombardie. Konvertovala ke křesťanství a pokřtěna byla svatým Apolloniem z Brescie. Byla umučena za pronásledování křesťanů císařem Hadriánem. Zemřela roku 133.\n\nJejí svátek se slaví 24. května.\n\n"}
{"id": "1133738", "url": "https://cs.wikipedia.org/wiki?curid=1133738", "title": "Středoněmecké fotbalové mistrovství", "text": "Středoněmecké fotbalové mistrovství\n\nStředoněmecké fotbalové mistrovství (\"německy: Mitteldeutsche Fußballmeisterschaft\") byla nejvyšší fotbalová soutěž pořádající se na území Saska, Saska-Anhaltska a Durynska. Soutěž pořádala asociace Verband Mitteldeutscher Ballspiel-Vereine (VMBV).\n\nNěmecký fotbal byl od počátků organizován do jednotlivých regionálních svazů, které měli své vlastní soutěže. Ty existovaly ještě před vznikem prvního německého celostátního mistrovství v roce 1903. Právě vítězové (později i vicemistři) různých regionálních soutěží postupovaly do celostátní soutěže, která trvala necelý měsíc, v níž se pak kluby utkaly vyřazovacím způsobem. Zde je seznam regionálních soutěží až do jejich zrušení nacistickou stranou v roce 1933:\n\n"}
{"id": "1133739", "url": "https://cs.wikipedia.org/wiki?curid=1133739", "title": "Bogaraš (Bačka Topola)", "text": "Bogaraš (Bačka Topola)\n\nBogaraš (maďarsky Bogaras, v srbské cyrilici Богараш) je vesnice v srbské Vojvodině, administrativně spadající pod opštinu Bačka Topola. V roce 2011 měla 94 obyvatel.\n\nVesnici tvoří domy rozmístěné v severo-jižní ose podle jediné ulice, která směřuje k blízké obci Gunaroš. Téměř všichni obyvatelé vesnice jsou maďarské národnosti. Okolí obce představuje zemědělsky intenzivně využívaná rovina Panonské nížiny.\n"}
{"id": "1133740", "url": "https://cs.wikipedia.org/wiki?curid=1133740", "title": "Mélanie De Biasio", "text": "Mélanie De Biasio\n\nMélanie De Biasio (* 12. července 1978) je belgická zpěvačka. Narodila se ve městě Charleroi belgické matce a italskému otci. Již od dětství se věnovala baletu a od osmi let hrála na flétnu. Ve dvanácti se stala členkou souboru , se kterým vystupovala mimo jiné v Kanadě. Své první sólové album nazvané \"A Stomach Is Burning\" vydala v roce 2007. V žebříčku Ultratopu se deska umístila na 113. příčce.\n\nHraje na flétnu v belgických jazzových kapelách s hudebníky Pascalem Mohym, Michelem Herrem, Janem de Haasem a Philippem Aertsem,\n\n\n"}
{"id": "1133742", "url": "https://cs.wikipedia.org/wiki?curid=1133742", "title": "Zvířetníkové světlo", "text": "Zvířetníkové světlo\n\nZvířetníkové světlo je slabá záře, která se vyskytuje na noční obloze kolem ekliptiky. Nejlépe jej lze vidět v období kolem rovnodennosti (na jaře po západu a na podzim před východem Slunce), když je ekliptika skloněna k obzoru o velký úhel. Jev je způsoben rozptylem slunečního světla vesmírným prachem v prachovém oblaku kolem ekliptiky, což zjistil jako první dánský astronom Theodor Brorsen.\n\nIntenzita zvířetníkového světla klesá se vzdáleností od Slunce, ovšem při velmi tmavých nocích (stupeň světelného znečištění 1 nebo 2) je vidět podél celého zvířetníku. Ve skutečnosti pokrývá celou oblohu a způsobuje velkou část celkového záření oblohy za bezměsíčné noci. Obdobný jev – slabá, ale mírně zesilující, oválná záře přesně naproti Slunci – se nazývá protisvit. V něm je zvířetníkové světlo nejsilnější.\n\nV období nejlepší viditelnosti lze slabé zvířetníkové světlo spatřit i na obloze B5; při B4 je zřetelné, ovšem nedosahuje ani do poloviny cesty k zenitu, na obloze B3 je na jaře a na podzim velmi výrazné, zasahuje až přibližně 60° nad obzor a může být slabě vidět jeho barva. Na skutečně tmavé obloze (B2) může vrhat stíny a jeho žluté zbarvení může být výraznější než modrobílá barva, kterou má Mléčná dráha; na místech s přírodně tmavou oblohou (B1) je ještě výraznější a vytváří zřetelný zvířetníkový most, jež se jako prodloužení zvířetníkového světla táhne přes celou oblohu, a protisvit.\n"}
{"id": "1133744", "url": "https://cs.wikipedia.org/wiki?curid=1133744", "title": "Afra z Augsburgu", "text": "Afra z Augsburgu\n\nSvatá Afra z Augsburgu pocházela z Kypru. Se svou matkou Hilarií odcestovaly do Bavorska a začaly žít v Augsburgu. Její matka si založila nevěstinec a Afra se stala prostitutkou. Poté co se setkala s biskupem Narcisem z Gerony, ji jeho modlitba obrátila na křesťanství a posléze se věnovala práci s chudými. Později přesvědčila i svou matku.\n\nJakmile bylo objeveno, že je křesťanka, tak jí bylo nařízeno, aby uctila pohanské bohy, ona však odmítla. Za vlády císaře Diocletiana byla proto upálena zaživa.\n\nJejí matka, svatá Hilarie z Augsburgu, a služebnice Digna, Eunomie a Epreprie šly pohřbít její ostatky, jenže byly chyceny a všechny čtyři je potkal stejný osud - upálení zaživa.\n\nJejí pozůstatky jsou uloženy v Augsburgu v bazilice, která nese její jméno - Bazilika Sv. Ultricha a Afry. Její svátek se slaví 7. srpna.\n\n"}
{"id": "1133745", "url": "https://cs.wikipedia.org/wiki?curid=1133745", "title": "Reggie Watts", "text": "Reggie Watts\n\nReggie Watts (* 23. března 1972) je americký hudebník. Narodil se ve Stuttgartu francouzské matce a afroamerickému otci. Otec pracoval pro Letectvo Spojených států amerických a s rodinou mimo Německa žil také ve Španělsku. Později se rodina přestěhovala do Great Falls v Montaně, kde Wattsdokončil středoškolské vzdělání. Hudbě se věnoval již od dětství a po dokončení střední školy odjel hudbu studovat do Seattlu. V roce 1996 založil skupinu Maktub a později spolupracoval s mnoha dalšími hudebníky.\n\n"}
{"id": "1133747", "url": "https://cs.wikipedia.org/wiki?curid=1133747", "title": "Gotham", "text": "Gotham\n\nGotham může být:\n"}
{"id": "1133751", "url": "https://cs.wikipedia.org/wiki?curid=1133751", "title": "Mučedníci v Kartágu", "text": "Mučedníci v Kartágu\n\nMučedníci v Kartágu byla skupina 46 křesťanů, kteří byli zřejmě roku 250 mučeni, uvězněni mezi hady a škorpióny a nakonec zabiti v období pronásledování křesťanů římským císařem Deciem. Je z nich známo jen šest jmen:\n\n\nJejich svátek se slaví 10. dubna.\n"}
{"id": "1133762", "url": "https://cs.wikipedia.org/wiki?curid=1133762", "title": "Godfrey Brown", "text": "Godfrey Brown\n\nArthur Godfrey Kilner Brown (21. února 1915, Bankura – 4. února 1995 Coneyhurst) byl britský atlet, který se věnoval hladké čtvrtce a štafetovým běhům, mistr Evropy z roku 1936.\nS úspěchem startoval v bězích od 100 do 800 metrů. Na olympiádě v Berlíně v roce 1936 skončil druhý v běhu na 400 metrů. Jeho čas 46,7 znamenal nový evropský rekord. Zároveň byl finišujícím běžcem vítězné britské štafety na 4x400 metrů. Jejich čas 3:09,0 rovněž představoval nový evropský rekord. Kompletní medailovou sbírku vybojoval na evropském šampionátu v Paříži v roce 1938: zvítězil v běhu na 400 metrů, stříbrnou medaili vybojoval jako finišman britské štafety na 4x400 metrů a byl také členem štafety na 4x100 metrů, která skončila třetí.\n\n"}
{"id": "1133763", "url": "https://cs.wikipedia.org/wiki?curid=1133763", "title": "Václav Jaromír Picek", "text": "Václav Jaromír Picek\n\nVáclav Jaromír Picek (13. listopadu 1812, Svijanský Újezd – 26. listopadu 1869, Benátky nad Jizerou) byl český básník (povoláním státní úředník a soudce), známý především textem k písni \"Čechy krásné, Čechy mé\".\n\nVáclav Jaromír Picek se narodil 13. listopadu 1812 ve Svijanském Újezdě, v rodině sedláka Jiřího Picka. Absolvoval piaristické gymnázium v Mladé Boleslavi (1827-1832), potom v Praze studoval do roku 1838 filozofii a následně práva. V roce 1841 se stal vrchním na liblínském panství. Od roku 1849 nastoupil do státních služeb jako právník. V tomtéž roce také neúspěšně kandidoval na místo poslance zemského sněmu, uvolněné poslancem a knězem Karlem Aloisem Vinařickým.\n\nByl redaktorem Pražských novin (od roku 1850 do konce února 1852) a postupně působil jako státní úředník na Smíchově a v Příbrami. V roce 1854 se stal vedoucím okresního úřadu ve Zbraslavi, v roce 1859 byl v tisku uváděn jako přednosta okresního úřadu ve Zbirově (dnes Zbiroh).\n\nV osobním životě vyjadřoval vlastenectví a podporoval vzdělanost (dary knihovnám). Jeho postoje byly konzervativní, nesouhlasil s radikalismem, hájil byrokracii. Jeho stanoviska kritizoval i Karel Havlíček Borovský.\n\nV roce 1868 se stal okresním soudcem (předsedou okresního soudu) v Nových Benátkách (dnes Benátky nad Jizerou), kde 26. listopadu 1869 zemřel. Je pohřben na místním hřbitově.\n\nVáclav Jaromír Picek je řazen mezi představitele tzv. ohlasové poezie a je považován za epigona Františka Ladislava Čelakovského; už za života byl kritizován Čelakovským i Havlíčkem. Jeho básně jsou dnes zapomenuty, živé jsou některé texty písní:\nNa hudbu Jana Nepomuka Škroupa (bratra Františka Škroupa):\n\nNapsal dvě veršované divadelní hry (Vilém Rožmberk a Král Vratislav na Moravě), ani jedna však nebyla na divadle uvedena.\n\nVe své tvorbě užíval též pseudonym Podsvijanský.\n\nPřesně charakterizuje literární význam Václava Jaromíra Picka již v roce 1909 Národní politika; v článku připomínajícím výročí jeho úmrtí je porovnáván s Čelakovským:\n\"Celý zjev Pickův má v naší literatuře význam pouze dokumentární; při životě udržuje ho pouze několik uvedených znárodnělých písní.\"\n\nČeské deníky a časopisy (např. Národní listy a Pražský denník) věnovaly úmrtí Václava Jaromíra Picka životopisné nekrology. \nVáclavu Jaromíru Pickovi je dnes věnována část stálé expozice muzea v Benátkách nad Jizerou. Na místním hřbitově je také zachován jeho náhrobek.\nPo básníkovi pojmenovaly ulici (ulice Pickova) obce: Praha - Zbraslav, Benátky nad Jizerou a Mladá Boleslav.\n\nNejznámější z díla Václava Jaromíra Picka je úvodní čtyřverší z písně \"Čechy krásné, Čechy mé\" (Vlastenské hory) na hudbu Josefa Leopolda Zvonaře:\n\nČechy krásné, Čechy mé!\n\nDuše má se s touhou pne,\n\nkde ty vaše hory jsou,\n\nzasnoubené s oblohou.\n\n"}
{"id": "1133765", "url": "https://cs.wikipedia.org/wiki?curid=1133765", "title": "Hilary Koprowski", "text": "Hilary Koprowski\n\nHilary Koprowski (5. prosince 1916 Varšava – 11. dubna 2013 Filadelfie) byl polský lékař, virolog a imunolog, od roku 1944 aktivní ve Spojených státech; člen Polské akademie věd, profesor na univerzitě Thomase Jeffersona ve Filadelfii. Hilary Koprowski je tvůrce světově první vakcíny proti dětské obrně, příčiny nemoci Heine-Mediny. Od července 1938 manžel Ireny Koprowské, cytoložky a lékařky, se kterou měl dva syny Clauda a Christophera.\n\nNarodil se do rodiny s židovskými kořeny. Vyrůstal ve Varšavě, kde vystudoval střední školu a později studoval medicínu na Varšavské univerzitě. Studoval také na hudební konzervatoři ve Varšavě. V roce 1939, po německé invazi do Polska, Koprowski a jeho manželka z Polska uprchli, s pomocí rodinné firmy v Manchesteru, do Anglie. Koprowski poté odešel do Říma, kde strávil rok studiem hry na klavír na konzervatoři Santa Cecilia, zatímco jeho manżelka Irena odešla do Francie, kde porodila jejich první dítě, Clauda Koprowskiho, a pracovala jako lékařka v psychiatrické léčebně.\n\nVzhledem k invazi do Francie v roce 1940 Irena i s dítětem utekli z Francie přes Španělsko a Portugalsko do Brazílie. Tam nakonec odjel i Koprowski, který v Rio de Janeiru začal pracovat pro Rockefellerovu nadaci. Od roku 1944 celá rodina žila v USA.\n\nV průběhu výzkumu viru dětské obrny, po mnoha pokusech, našel Koprowski zvíře, které ve volné přírodě není napadeno, a ze kterého pochází oslabený virus (byla to krysa). Koprowski odebíral z infikovaných krys části mozku a dával následně injekce s oslabeným virem dalším krysám. Poté, co několik takových případů léčby bylo úspěšných, vytvořil vakcínu i pro člověka.\n\nPoprvé byla Koprowského vakcína u lidí použita 27. února 1950, první hromadné očkování začalo v roce 1958 v Kongu. Díky pohodlné, ústní formě podání, bylo během pouhých šesti týdnů očkováno více než 250 000 dětí a batolat. Na podzim roku 1959 z iniciativy tehdejšího ředitele Národního ústavu hygieny ve Varšavě, profesora Felikse Przesmyckého, začalo masové očkování i v Koprowského rodném Polsku. Roku 1951 totiž v Polsku došlo k epidemii dětské obrny. Ročně zpočátku onemovnělo 2-3 tisíce dětí, v roce 1958 již 6 tisíc.\n\nKoprowski díky svému vlivu získal od farmaceutické společnosti Wyeth devět milionů dávek k volnému užití. Byly použity v průběhu osmi měsíců. Účinek byl okamžitý, počet případů dramaticky poklesl. Zatímco v roce 1959 bylo ještě více než tisíc případů, v roce 1963 jen třicet nových případů. Počet úmrtí klesl ze stovek ročně na dvě úmrtí.\n\nHilary Koprowski publikoval více než 850 vědeckých článků a mnoho let řídil Wistarův institut ve Filadelfii. Navzdory stáří až do smrti byl ředitelem Ústavu rozšířené biotechnologie a molekulární medicíny a centra neurovirusologii na Universitě Thomase Jeffersona ve Filadelfii. Založil nadaci Koprowskich, navrženou tak, aby v první řadě podpořil rozvoj vědy v Polsku a vědeckou polsko-americkou spolupráci.\n\nKoprowski byl také autorem hudebních skladeb.\n\n"}
{"id": "1133766", "url": "https://cs.wikipedia.org/wiki?curid=1133766", "title": "Hafsa Sultan", "text": "Hafsa Sultan\n\nHafsa Sultan jinými jmény (\"Hanim\", \"Hatun\", \"Sultanzade \"nebo \"Sehzade\") (1500, Trabzon, Osmanská říše – 10. července 1538 Istanbul, Osmanská říše) byla osmanská princezna, nejmladší dcera sultána Selima I. a jeho manželky Ayşe Hafsa Sultan. Byla sestrou sultána Süleymana I.\n\nHafsa Sultan byla sestrou sultána Suleymana I. (vláda v letech 1520–66) a tetou sultána Selima II. (vláda v letech 1566–74). V roce 1516, když jí bylo 16 let, byla provdána za Çoban Mustafa Pašu, guvernéra egyptské provincie, syna Iskendera Paši. Hafsa ovdověla, když Mustafa zemřel v roce 1529 při prvním obléhání Vídně. Po jeho smrti se již nikdy neprovdala. Zemřela v roce 1538.\n"}
{"id": "1133767", "url": "https://cs.wikipedia.org/wiki?curid=1133767", "title": "Niaré Benogo", "text": "Niaré Benogo\n\nNiaré Benogo (* 27. srpna 1992) je malijský (jiný zdroj uvádí burkinafaský) fotbalový záložník. V současnosti hráč ghanského klubu International Allies FC.\n\nZáložník Niaré Benogo hrál fotbal v Pobřeží slonoviny za Club Omnisports de Korhogo (CO Korhogo), poté odešel do Ghany, kde hrál od sezony 2013/14 v ghanské Premier League za klub International Allies FC (Inter Allies).\nZačátkem září 2015 přišel z Interu Allies na doporučení hráčského agenta Juraje Vengloše na půlroční hostování s opcí na přestup do slovenského mužstva FC Spartak Trnava, které se potýkalo s řadou zranění v hráčském kádru. Trenéra Ivana Hucka Benogo zaujal. Opce využita nebyla.\n\n"}
{"id": "1133770", "url": "https://cs.wikipedia.org/wiki?curid=1133770", "title": "Pavel Krbálek", "text": "Pavel Krbálek\n\nPavel Krbálek (2. dubna 1928 Miroslav – 29. srpna 2015 Praha) byl český sochař, šperkař a malíř.\n\nNarodil se v kovářské rodině, která provozovala toto řemeslo po sedm generací.\n\nV letech 1948–1952 studoval na brněnské Škole uměleckých řemesel, poté v letech 1952–1959 na Vysoké škole uměleckoprůmyslové v Praze, jeho učitelem zde byl Bedřich Stefan. V roce 1956 studoval na Vysoké škole výtvarného a užitého umění v Berlíně.\n\nV roce 1967 se podílel na kolekci šperků československých výtvarníků pro Světovou výstavu v Montréalu.\n\nV roce 1968 emigroval do švýcarského Lucernu. Stál u vzniku Lucernského kruhu, který podporoval české spisovatele pronásledované komunistickým režimem. Po roce 1989 žil střídavě v Praze, kde měl byt, a v Miroslavi a Lucernu, kde měl ateliéry. Miroslavský ateliér vybudoval z bývalé rodinné kovárny, kterou získal po roce 1989 zpět a rekonstruoval ji.\n\nV roce 1970 obdržel Bavorskou státní cenu.\n\nJeho plastiky stojí v Japonsku, Švýcarsku, Německu i v Česku.\nV japonském Hakone Open Air Museum je umístěna socha z oceli \"Niké 89\", která zde v roce 1991 zvítězila v soutěži Abstraktní socha. V roce 2002 byla v Lucernu odhalena její replika, o rok později byla další replika umístěna v pražských Chotkových sadech. V Miroslavi před kulturním domem stojí od roku 2001 socha \"Radost\", ve městě je také socha \"Péče\".\n\n"}
{"id": "1133771", "url": "https://cs.wikipedia.org/wiki?curid=1133771", "title": "Priscilla Ahn", "text": "Priscilla Ahn\n\nPriscilla Ahn (* 9. března 1984) je americká zpěvačka. Narodila se ve Fort Stewart v Georgii a vytrůstala v Pensylvánii. V roce 2008 podepsala smlouvu s vydavatelstvím Blue Note Records a vydala své první album \"A Good Day\", jehož producentem byl Joey Waronker. Druhé album následovalo až v roce 2011, neslo název \"When You Grow Up\" a produkoval jej Ethan Johns. Později vydala několik dalších alb. Jejím manželem je od roku 2010 herec Michael Weston.\n\n\n"}
{"id": "1133772", "url": "https://cs.wikipedia.org/wiki?curid=1133772", "title": "Armas Toivonen", "text": "Armas Toivonen\n\nArmas Adam Toivonen (20. ledna 1899 Halikko – 12. září 1973 Helsinky) byl finský atlet, běžec, mistr Evropy v maratonu z roku 1934.\nNejvětších úspěchů dosáhl v maratonu. Na olympiádě v Los Angeles v roce 1932 doběhl třetím ve svém nejlepším životním čase 2:32:13 – tento čas vydržel jako finský rekord až do roku 1946. Při premiéře mistrovství Evropy v Turíně v roce 1934 se stal prvním mistrem Evropy v maratonu časem 2:52:29.\n\n"}
{"id": "1133774", "url": "https://cs.wikipedia.org/wiki?curid=1133774", "title": "Ludwik Pius Bartosik", "text": "Ludwik Pius Bartosik\n\nBlah. Ludwik Pius Bartosik, OFMConv. (21. srpna 1909, Kokanin – 13. prosince 1941, Auschwitz) byl polský římskokatolický duchovní, člen řádu minoritů a redaktor časopisu \"„Rycerz Niepokalanej”\", který se stal obětí nacistického pronásledování církve. Římskokatolická církev jej uctívá jako blahoslaveného mučedníka.\n\nNarodil se ve vesnici Kokanin nedaleko Kalisze. Ve věku sedmnácti let vstoupil do řádu minoritů a přijal řeholní jméno \"Pius Maria\". Po absolvování noviciátu v \"Kalwarii Pacławské\" zahájil teologická studia v Krakově. Na kněze byl vysvěcen v roce 1935 a o rok později se stal blízkým spolupracovníkem Maxmiliána Kolbeho při vydávání časopisů \"„Rycerz Niepokalanej”\", \"„Rycerzyka”\" a čtvrtletníku \"„Milles Inmmaculate”\" v Niepokalanówě.\n\nDne 19. září 1939 byl zatčen a postupně vězněn na několika místech. Později byl propuštěn, ale 17. února 1941 byl spolu s Maxmiliánem Kolbem znovu zatčen a uvězněn v Pawiaku. Následně byl transportován do Auschwitzu, kde byl zaevidován pod číslem 12832. V lágru byl často týrán, přesto se snažil duchovně povzbuzovat spoluvězně. Zemřel na táborové ošetřovně v noci z 12. na 13. prosinec roku 1941.\n\nZ doby pobytu v koncentračním táboře se dochovalo jeho motto:\n\nBeatifikován byl papežem Janem Pavlem II. dne 13. června 1999.\n\n"}
{"id": "1133775", "url": "https://cs.wikipedia.org/wiki?curid=1133775", "title": "This Is Where We Are", "text": "This Is Where We Are\n\nThis Is Where We are je studiové album americké zpěvačky Priscilly Ahn. Vydáno bylo v červenci roku 2013 pouze v Japonsku a Koreji. Ve Spojených státech, odkud zpěvačka pochází, deska vyšla až v únoru 2014. Vedle jiných se na albu podíleli Keefus Ciancia a Deantoni Parks.\n\n\n"}
{"id": "1133777", "url": "https://cs.wikipedia.org/wiki?curid=1133777", "title": "Mitchell Schet", "text": "Mitchell Schet\n\nMitchell Stuart Schet (* 20. ledna 1988, Amsterdam) je nizozemský fotbalový záložník či útočník a bývalý mládežnický reprezentant se surinamskými kořeny, od ledna 2019 bez angažmá. Mimo Nizozemsko působil na klubové úrovni na Slovensku. Může hrát na obou krajích zálohy, případně ve středu útoku.\n\nSvoji fotbalovou kariéru začal v klubu CTO '70 Duivendrecht, odkud se přes mládežnické výběry týmů FC Abcoude a FC Utrecht dostal do Feyenoordu, jehož je odchovanec.\n\nPřed sezonou 2008/09 se propracoval do prvního mužstva. Svoji ligovou premiéru ve Feyenoordu si odbyl ve druhém kole hraném 13. září 2008 proti FC Volendamu (výhra 5:0), nastoupil na posledních 14 minut. Celkem odehrál čtyři ligová střetnutí.\n\nV létě 2009 odešel kvůli většímu hernímu vytížení na hostování do druholigového SBV Excelsioru, který je de facto farmou Feyenoordu. V dresu Excelsioru si připsal premiéru 7. 8. 2009 v 1. ligovém kole proti SC Telstaru (remíza 2:2), odehrál celý zápas. Své první branky vsítil v následujícím kole, kdy se dvakrát prosadil proti klubu FC Den Bosch a pomohl k výhře 3:2. Potřetí se střelecky prosadil 28. srpna 2009 proti FC Eindhovenu (remíza 4:4), když v 63. minutě snižoval na průběžných 3:4. Následně se trefil ve 14. kole hraném 31. října 2009 proti Fortuně Sittard, v 17. minutě vstřelil jediný gól zápasu. V únoru 2010 se vrátil do Feyenoordu, během svého působení nastoupil v lize k 19 zápasům.\n\nPřed ročníkem 2010/11 zamířil z Feyenoordu do RKC Waalwijku, kam přestoupil. Premiérový ligový start za Waalwijk si připsal 13. 8. 2010 proti FC Eindhovenu, nastoupil na 84 minut a podílel se na bezbrankově remíze. Poprvé se střelecky prosadil ve 13. kole proti Helmondu Sport, když v 90. minutě dal rozhodující branku na 2:1. Na jaře 2011 pomohl týmu k postupu do nejvyšší soutěže. Celkem v sezoně 2010/11 odehrál devět ligových střetnutí.\n\nSvůj první a zároveň jediný gól v ročníku vsítil 11. dubna 2012 ve 29. kole proti PSV Eindhovenu (výhra 2:1), když v 57. minutě zvyšoval na 2:0. V jarní části sezony 2011/12 došel s Waalwijkem až do čtvrtfinále nizozemského poháru. Během roku si připsal 21 startů v lize.\n\nV červenci 2012 opět změnil angažmá a stal se novou posilou FC Groningenu. Ligový debut si odbyl v 1. kole hraném 12. 8. 2012 proti mužstvu FC Twente (prohra 1:4), odehrál 72 minut. Svoji jedinou branku během celého působení dal 26. srpna 2012 v 89. minutě v souboji s PSV Eindhovenem, ale v konečném skóre pouze mírnil prohru 1:3. Celkem nastoupil k 22 střetnutím.\n\nPřed ročníkem 2013/14 se upsal klubu ADO Den Haag. Při své ligové premiéře odehrál 3. srpna 2012 v úvodním kole druhý poločas proti PSV Eindhovenu, kterému Haag podlehl v poměru 2:3. Střelecky se poprvé prosadil až na jaře 2014, když v 53. minutě dal jediný gól utkání proti týmu Roda JC Kerkrade. Svoji druhou branku vstřelil proti FC Utrechtu, v 69. minutě zvyšoval na 3:0. Utkání nakonec skončilo výhrou v poměru 4:1. Jednalo se o jeho jediné ligové góly ve 35 utkáních.\n\nZačátkem září 2015 odešel na Slovensko. Podepsal jako volný hráč dvouletou smlouvu s úřadujícím mistrem Fortuna ligy 2014/15, mužstvem AS Trenčín. Setkal se zde s krajany Ginem van Kesselem a Ryanem Koolwijkem.\n\nVe svém prvním ligovém zápase za Trenčín 13. 9. 2015 proti Spartaku Trnava vstřelil gól a přispěl k výhře 5:3. Podruhé za Trenčín se v lize střelecky prosadil proti Spartaku Myjava v 15. kole hraném 30. 10. 2015, když ve 13. minutě otevřel skóre zápasu a pomohl k vítězství 4:1. Střelecký účet otevřel i v zápase proti klubu MFK Ružomberok, Trenčín vyhrál na půdě soupeře 3:0. Svoji čtvrtou branku dal 8. března 2016 v osmé minutě proti týmu MŠK Žilina a Trenčín porazil svého soka v poměru 3:2. Následně se prosadil téměř po měsíci, když ve 25. kole sedm minut před koncem zvyšoval na konečných 2:0 proti ViOnu Zlaté Moravce. Pošesté se trefil proti Slovanu Bratislava (výhra 4:0). V sezóně 2015/16 s mužstvem Trenčína získal double – prvenství ve slovenském poháru i v lize. V květnu 2016 po oslavách titulu způsobil při řízení automobilu značky Mercedes-Benz v podnapilém stavu vážnou dopravní nehodu v obci Trenčianska Turná a v Trenčíně kvůli tomu skončil. Za celek odehrál 18 zápasů v lize.\n\nV červnu 2016 se se Schetem dohodl na tříletém kontraktu ligový konkurent Trenčína, klub ŠK Slovan Bratislava.\n\nSe Slovanem se představil v 1. předkole Evropské ligy UEFA 2016/17 proti albánskému týmu KF Partizani. Úvodní zápas skončil bezbrankovou remízou, ale odveta v Senici se neuskutečnila. Partizani bylo přesunuto do druhého předkola Ligy mistrů UEFA 2016/17 na místo tehdejšího albánského mistra KF Skënderbeu Korçë vyloučeného kvůli podezření z ovlivňování zápasu a Slovan postupil automaticky do dalšího předkola. Ve druhém předkole Slovan remizoval 0:0 a prohrál 0:3 s celkem FK Jelgava z Lotyšska a vypadl.\n\nV dresu Slovanu si připsal ligovou premiéru 17. 7. 2016 v prvním kole proti mužstvu FK Senica (výhra 1:0), nastoupil na celé utkání. Svůj první gól v lize za Slovan vsítil 24. července 2016 proti ViOnu Zlaté Moravce - Vráble (výhra 3:2), když ve 36. minutě dal úvodní branku střetnutí. Ve 4. kole se dvakrát střelecky prosadil v souboji s klubem FC DAC 1904 Dunajská Streda, trefil se v 10. a 78. minutě. Slovan porazil svého soupeře 3:2. Počtvrté v ročníku skóroval ve 25. kole hraném 1. dubna 2017 v souboji s týmem FO ŽP ŠPORT Podbrezová (výhra 3:2), když v 77. minutě zvyšoval po přesné přihrávce Seydouby Soumaha do odkryté části branky na 3:1. V sezoně 2016/17 se podílel na zisku domácího poháru, přestože ve finále hraném 1. května 2017 proti tehdy druholigovému týmu MFK Skalica kvůli zranění nenastoupil. Jeho spoluhráči porazili soupeře v poměru 3:0. Celkem v ročníku odehrál 21 ligových střetnutí.\n\n23. června 2017 odehrál za mužstvo 67 minut (na trávníku ho následně nahradil Filip Oršula) v utkání Česko-slovenského Superpoháru hraného v Uherském Hradišti proti českému celku FC Fastav Zlín, kterému Slovan Bratislava podlehl v penaltovém rozstřelu. Se Slovanem postoupil přes arménské mužstvo FC Pjunik Jerevan (výhry 4:1 a 5:0) do druhého předkola Evropské ligy UEFA 2017/18, kde bratislavský klub vypadl po prohrách 0:1 a 1:2 s týmem Lyngby BK z Dánska. Poprvé v sezoně se střelecky prosadil v úvodním kole v souboji s Tatranem Prešov (výhra 5:1), když v 66. minutě zvyšoval na půdě soupeře na 4:1. Během roku nastoupil k šesti zápasům v lize. V lednu 2019 se se Slovanem dohodl na předčasném konci smlouvy.\n\nAktuální k 11. lednu 2019\n\nZúčastnil se Mistrovství světa hráčů do 17 let 2005 v Peru, kde mladí Nizozemci získali bronzové medaile. Nastupoval i za nizozemskou reprezentaci do 21 let.\n\n"}
{"id": "1133780", "url": "https://cs.wikipedia.org/wiki?curid=1133780", "title": "Swollen Members", "text": "Swollen Members\n\nSwollen Members je kanadská hiphopová hudební skupina. Vznikla v polovině devadesátých let ve Vancouveru a její původní sestavu tvořili Madchild (Shane Bunting), Prevail (Kiley Hendriks) a Moka Only (Daniel Denton). Své první album kapela vydala v roce 1999 a během následujících patnácti let vyšlo dalších osm desek. Řada jejich nahrávek se umístila v hitparádě časopisu \"Billboard\". Skupina rovněž získala cenu Juno.\n\n\n"}
{"id": "1133781", "url": "https://cs.wikipedia.org/wiki?curid=1133781", "title": "Väinö Muinonen", "text": "Väinö Muinonen\n\nViktor Väinö Muinonen (30. prosince 1898 Lappeenranta – 10. června 1978 Imatra) byl finský atlet, běžec, mistr Evropy v maratonu z roku 1938.\nNa olympiádě v Berlíně v roce 1936 skončil v maratonu pátý. Stal se mistrem Evropy v této disciplíně při šampionátu v Paříži v roce 1938. Po druhé světové válce obhajoval titul na mistrovství světa v Oslo v roce 1946 – doběhl druhý za svým krajanem Hietanenem. V této sezóně (ve svých 47 letech) dosáhl také svého nejlepšího výkonu v maratonu 2:33:03.\n\n"}
{"id": "1133784", "url": "https://cs.wikipedia.org/wiki?curid=1133784", "title": "Olšanský potok", "text": "Olšanský potok\n\nOlšanský potok je levostranným přítokem řeky Klejnárky v okrese Kutná Hora ve Středočeském kraji. Délka toku činí 8,7 km. Plocha povodí měří 16,1 km².\n\nPramení v několika místech v lese severně od vsi Lomec v okrese Kutná Hora. Teče převážně severovýchodním směrem. Protéká Novou Lhotou, Olšany, Pucheří a Třebešicemi. Před Třebešicemi se do něj zprava vlévá Souňovský potok. Jižně od Netřeby se vlévá do Klejnárky na jejím 12,9 říčním kilometru.\n"}
{"id": "1133786", "url": "https://cs.wikipedia.org/wiki?curid=1133786", "title": "Rjú Šičinohe", "text": "Rjú Šičinohe\n\nRjú Šičinohe (: ), (* 14. října 1988 Okinawa, Japonsko) je japonský zápasník – judista.\n\nNarodil se na na ostrově Okinawa do multikulturní rodiny. Jeho otec je Japonec bývalý karatista a matka je původem z Belgie. V dětství šel ve šlépějích svého otce a věnoval se karate. Judu se začal věnovat až na střední škole v Naze, jelikož škola karate nevyučovala. Vrcholově se judu začal věnovat na univerzitě ve Fukuoce.\n\nČlenem japonské seniorské reprezentace je od roku 2011. V roce 2014 na mistrovství světa jako první judista po mnoha letech prolomil obranu fenomenálního Francouze Teddy Rinera. Ve skórování mu však zabránila Rinerova pohotová reakce, který dopadl nejprve na svůj loket, a proto za tuto techniku nedostal body.\n\n"}
{"id": "1133789", "url": "https://cs.wikipedia.org/wiki?curid=1133789", "title": "Julius Tandler", "text": "Julius Tandler\n\nJulius Tandler (16. února 1869 Jihlava – 25. srpna 1936 Moskva) byl rakouský lékař moravského původu, anatom a sociálně-demokratický politik, zakladatel moderní sociální politiky, zakladatel prvního ministerstva zdravotnictví na světě a systému pediatrického poradenství, manželských poraden, mateřských škol a očkování v tehdejším Rakousko-Uhersku a meziválečném Rakousku.\n\nNarodil se v židovské rodině v Jihlavě, v dětství poznal nouzi a chudé sociální poměry, což později ovlivnilo jeho odbornou a politickou činnost. Jeho otec byl obchodníkem v Jihlavě, kde zkrachoval a v roce 1871 se rodina přestěhovala do Vídně, kde Tandlerův otec pracoval jako asistent redakce. Mladý Julius si musel na svá středoškolská i vysokoškolská studia vydělávat sám.. Vystudoval gymnázium na Wasagasse ve Vídni, v městském okrsku Alsergrund a po té Lékařskou fakultu na univerzitě ve Vídni.\n\nÚkolem lékaře podle něj není jen léčba nemocí, ale i jejich prevence. Viděl jako příčinu mnoha nemocí sociální poměry, angažoval se v sociálních otázkách. Proto vstoupil během první světové války do rakouské sociálně demokratické strany.\n\nV roce 1910 se stal prvním vedoucím Anatomického institutu na Vídeňské univerzitě a ve válečných letech 1914 až 1917 byl děkanem Lékařské fakulty. Na univerzitě patřil ve své době k jedněm z nejvýznamnějších anatomů (mj. se věnoval vědeckému zkoumání lebky Josepha Haydna). Kromě jeho lékařské profese bylo jeho zásluhou vybudování zdravotnického a sociálního systému, ve kterém bylo tehdejší Rakousko světovým průkopníkem. Tandler stál u zrodu mnoha vídeňských sociálních institucí, které stále existují.\nNa jeho popud založil císař Karel I. v tehdejším Rakousko-Uhersku vůbec první ministerstvo zdravotnictví v dějinách. Díky němu byl také přijat zákon o zdravotnických zařízeních, na základě něhož převzaly namísto dobročinných fondů financování rakouských nemocnic spolkové, zemské a obecní instituce.\n\nDne 9. května 1919 byl jmenován státním tajemníkem a ředitelem úřadu veřejného zdraví. V roce 1920 přešel pod úřad města Vídně, kde pracoval jako radní pro sociální a zdravotní péči. V té době musel čelit katastrofálním následkům světové války ve zdravotnictví – epidemiím, nedostatku léčiv, lékařů a vysoké dětské úmrtnosti. Soustředil se zejména na boj proti tzv. \"vídeňské chorobě\", tedy tuberkulóze. Do roku 1932 se podařilo snížit jeho opatřeními výskyt tuberkulózy jako příčiny úmrtí ze 13,4 % na 9,3 %. Z jeho iniciativy bylo zavedeno poradenství pro těhotné a mladé maminky (síť mateřských center), manželské poradenství (síť manželských poraden), poradenství pro onkologické pacienty, bezplatné balíčky pro novorozence, zubní péče a polední strava pro školáky. Je také tvůrcem viděňské sítě mateřských škol, jeslí a veřejných lázní. Je považován za jednoho z tvůrců systému sociálního zabezpečení, jeho opatření byla vzorem pro mnoho jiných zemí. V roce 1923 inicioval vznik dnešního Rodinného centra Julia Tandlera. Spolu s chirurgem Leopoldem Schönbauerem založil ve Vídni první poradnu pro onkologická onemocnění.\n\nV roce 1925 byl zvolen členem vědecké společnosti Leopoldina, ovšem v téže době začalo být pod vlivem antisemitské kampaně Tandlerovi bráněno ve vědecké a výzkumné práci, jeho přednášky byly narušovány ultrapravicově orientovanými studenty, kteří mu vyčítali spojení s dělnickým hnutím a židovský původ. Na počátku třicátých let Tandler začal působit také v hygienické sekci Společnosti národů; z titulu této funkce odjel roku 1933 do Číny. Když se předčasně vrátil následujícího roku domů, byl během únorových bojů zatčen a ztratil profesuru. Rozhodl se Rakousko opustit a emigroval nazpět do Číny. Roku 1936 byl pozván do Sovětského svazu, aby tam pomohl zavést zdravotnické reformy, ale vzápětí v Moskvě zemřel.\n\nV Alsergrundu, v 9. vídeňském okrsku, bylo roku 1949 náměstí Althanplatz pojmenováno po Tandlerovi jako Julius-Tandler-Platz. Náměstí se nachází v přední části Nádraží Františka Josefa (Franz-Joseph-Bahnhof).\n\nOd roku 1960 je udělována městem Vídeň Medaile dr. Juliuse Tandlera za zásluhy v sociální oblasti.\n\n\n\n"}
{"id": "1133790", "url": "https://cs.wikipedia.org/wiki?curid=1133790", "title": "Matěj Stránský", "text": "Matěj Stránský\n\nMatěj Stránský (* 11. červenec 1993 v Ostravě) je český hokejový útočník.\n\nJeho děda Vladimír Stránský je bývalý hokejový útočník, mistr české extraligy roku 1981, otec Darek Stránský bývaly hokejový útočník, momentálně trenér juniorského celku HC Sparta Praha. Má dva strýce Vladan a Vít Stránský. Vladan hrával v české a australské nejvyšší soutěži a reprezentoval Austrálii. Vít je stále aktivním hokejistou. Jeho bratr Šimon Stránský je taktéž aktivním hokejistou.\n\nRodák z Ostravy začínal s hokejem v klubu HC Vítkovice Steel. S klubem prošel postupně mládežnické kategorie a v sezoně 2006/07 odehrál první zápas v nejvyšší dorostenecké lize. Úspěch v dorostenecké části zaznamenal v ročníku 2008/09, stal se nejlepším střelcem soutěže a s Vítkovickým klubem slavil titul. Následující ročník odehrál jedenáct zápasů za juniorský tým Vítkovic. V roce 2010 byl draftován z CHL ligy klubem Saskatoon Blades. Klub Saskatoon Blades nabídl příležitost zahrát si v klubu, jelikož neměl smlouvu s HC Vítkovice Steel. Později nabídlo smlouvu vedení Vítkovic, tu ale odmítl a odletěl do zámoří. Kvůli sporu měl zákaz reprezentoval národní tým v mistrovství světa do 18 let a mistrovství světa juniorů.\n\nV Saskatoon Blades začal hrát od roku 2010 do roku 2013, během tohoto období se propracovával mezi elitní hráče celku. Českého útočníka vybral Dallas Stars v šestém kole draftu 2011 jako celkově 165 hráče v pořadí. Poslední sezonu hrající v juniorské lize WHL opět atakoval hranici 80 kanadských bodů. Asistent generálního manažera Dallasu Les Jackson řekl o něm: \"Matěj je silný hráč, který má velký ofenzivní talent\". Přípravu na seniorský hokej strávil v nováčkovského kempu Dallasu, kde se mimo jiné potkal třeba s krajanem Radkem Faksou. Dallas přesunul mladého českého útočníka na jejich farmu v Texas Stars. První zápas za Texas získal svůj první bod a jeho tým vyhrál 4:1. V pátém zápasu vstřelil první branku za seniorský hokej. S Texas Stars nakonec postoupil do playoff, kterou vyhráli a získali Calderův pohár. S pohárem se společně radoval i s českým spoluhráčem Faksou. O místo v sestavě Dallas Stars stále bojuje. Po vypršení nováčkovské smlouvy, se 17. července 2016 dohodl na jednoleté dvoucestné smlouvě s Dallasem Stars. Podle Dallas Morning News si vydělá v organizaci Dallasu 575 tisíc dolarů, v případě působení na farmě 75 tisíc dolarů. Ani ve čtvrtém ročníku nedostal příležitost v hlavním týmu Dallas Stars. na farmě v Texasu byl opěr oporou týmů a stal se nejlepším střelcem klubu. Zájem o Matěje měli kluby z ruské KHL, nejprve moskevský klub HC CSKA Moskva, který držel jeho práva z draftu 2016. Druhý zájem měl o jeho služby zájem Severstal Čerepovec, který se dohodl s moskevským celkem o jeho právech.\n\n19. června 2017 podepsal dvouletou smlouvu s Čerepovec. V týmu se potká s krajanem Petrem Holíkem, pro kterého to bude taktéž první ročník. Vedení týmu se tímhle přestupem zalíbila myšlenka vytvořit útočnou formaci Stránský - Holík. Číslo dresu si vybral 23, které nosíval naposled ve Vítkovické juniorce. První zápas v KHL odehrál za Čerepovec 22. září 2017 proti HC Jugra Chanty-Mansijsk, utkání skočilo porážkou 1:2 po prodloužení. První bod si připsal ve třetím kole v zápase proti HK Sibir Novosibirsk, jako jediný střelec nezabránil porážce 1:2. V úvodních zápasech hrál ve druhé útočné formaci s českým spoluhráčem Petrem Holíkem a ruským spoluhráčem Maximem Rybinem. Od devátého kola nahradil Rybina Daniil Vovčenko, Rybin byl místo Vovčenka přemístěn do třetí řady. Další změna ve druhé lajně proběhla po jedenáctém kole, Čerepovec dal najevo českému spoluhráči Petru Holíkovi, že nemá o jeho zájem služby a byl zařazen na listinu volných hráčů. Na jeho místo do druhé řady byl posunut ruský centr Jurij Trubačev.\n\n\n\n\n"}
{"id": "1133792", "url": "https://cs.wikipedia.org/wiki?curid=1133792", "title": "Hedi Slimane", "text": "Hedi Slimane\n\nHedi Slimane (* 5. července 1968) je francouzský módní fotograf a návrhář. Narodil se italské matce a tuniskému otci v Paříži. Svůj první fotoaparát dostal v jedenácti letech. Později se začal zajímat o módu. Studoval historii umění na École du Louvre. Fotografoval řadu osobností, mezi které patří například Courtney Love, Dustin Hoffman, Amy Winehouse, Gore Vidal, John Cale, John Lydon, Robert De Niro a Pete Doherty. Vystavoval v New Yorku, Berlíně, Tokiu, Los Angeles, Amsterdamu a mnoha dalších městech.\n\n"}
{"id": "1133796", "url": "https://cs.wikipedia.org/wiki?curid=1133796", "title": "Seznam potenciálně obyvatelných exoplanet", "text": "Seznam potenciálně obyvatelných exoplanet\n\nSeznam potenciálně obyvatelných exoplanet je seznam nedávno objevených exoplanet, založený na katalogu Habitabilních exoplanet (HEC) a dat NASA. Kvůli úrovně dnešních technologií je omezený kvalitou a přesností dat. Ačkoliv se hovoří o „potenciálně obyvatelných“, člověk by na nich bez ochranného skafandru nebyl schopný přežít. \n\nPotenciálně obyvatelná exoplaneta je planeta mimo naši sluneční soustavu, která není plynnou a má teoreticky vhodné podmínky pro vznik mimozemského života, byť i velmi primitivního. Míru obyvatelnosti ovlivňuje nesčetné množství faktorů a jejich vzájemné spolupůsobení. Hlavním kritériem je, aby se těleso nacházelo v tzv. obyvatelné zóně (ekosféře), tedy v takové vzdálenosti od mateřské hvězdy, aby se voda na povrchu udržela v kapalném skupenství. Mezi další faktory patří například množství přijímaného záření, přítomnost atmosféry (plus její složení), spektrální typ mateřské hvězdy aj. \n\nPo přezkoumání údajů se v roce 2015 došlo k závěru, že mezi tři nejvhodnějšími kandidáty patří: Kepler-62f, Kepler-186f a Kepler-442b.\n\n\nJe seznam planet, jež se zřejmě nacházejí v obyvatelné zóně. Hodnoty jsou pro lepší orientaci na barevném pozadí. Čím je daná hodnota bližší té pozemské, tím je zelenější. Neplatí však u sloupce \"Typ hvězdy\". \n\nJe seznam planet, u kterých je vzhledem k jejich zjištěným parametrům menší pravděpodobnost, že se jedná o kamenné planety, jež jsou schopny na svém povrchu udržet vodu v kapalném skupenství. \n\n"}
{"id": "1133797", "url": "https://cs.wikipedia.org/wiki?curid=1133797", "title": "Massacre (experimentální hudební skupina)", "text": "Massacre (experimentální hudební skupina)\n\nMassacre byla americká experimentální hudební skupina. Vznikla v roce 1980 v New Yorku a původní sestavu tvořili kytarista Fred Frith, baskytarista Bill Laswell a bubeník Fred Maher. Své první album skupina vydala v roce 1981 na značce Celluloid Records. Neslo název \"Killing Time\" a brzy po jeho vydání se skupina rozpadla. Obnovena byla v roce 1998, avšak z původních členů zde zůstali pouze Frith a Laswell. Mahera nahradil Charles Hayward. Téhož roku kapela vydala na značce Tzadik Records své druhé a poslední studiové album \"Funny Valentine\". Později vyšlo několik koncertních alb. Skupina se definitivně rozpadla v roce 2003.\n\n\n"}
{"id": "1133803", "url": "https://cs.wikipedia.org/wiki?curid=1133803", "title": "Abu Talib", "text": "Abu Talib\n\nAbu Talib (24. února 1939 – 8. října 2009) byl americký kytarista. Narodil se v Memphisu v Tennessee, vyrůstal v Arkansasu a v roce 1956 se přestěhoval do Chicaga. Téhož roku pořídil první nahrávku jako sideman pro harmonikáře Birmingham Jonese. Později koncertoval s Little Walterem. Během své kariéry spolupracoval s mnoha dalšími hudebníky, mezi které patří například Blue Mitchell, John Mayall a Milt Jackson. Zemřel na rakovinu ve věku 70 let.\n"}
{"id": "1133808", "url": "https://cs.wikipedia.org/wiki?curid=1133808", "title": "Jake Holmes", "text": "Jake Holmes\n\nJake Holmes (* 28. prosince 1939) je americký zpěvák a kytarista. Na počátku šedesátých let působil se svou manželkou Katherine Holmes v komediálním duu Allen & Grier. Později napsal texty k písním skladatele Boba Gaudia. Jsou autory všech písní na desce \"Watertown\" zpěváka Franka Sinatry. V roce 1967 vydal své první sólové album \"The Above Ground Sound of Jake Holmes\". Obsahuje mimo jiné píseň „Dazed and Confused“, kterou později v upravené verzi nahrála skupina led Zeppelin, aniž by Holmese uvedla jako autora. Ten skupinu v roce 2010 zažaloval.\n"}
{"id": "1133809", "url": "https://cs.wikipedia.org/wiki?curid=1133809", "title": "Tjaronn Chery", "text": "Tjaronn Chery\n\nTjaronn Chery (* 4. června 1988, Den Haag, Nizozemsko) je nizozemský fotbalový záložník se surinamskými kořeny, který v současnosti působí v anglickém klubu Queens Park Rangers FC.\nV květnu 2015 jej trenér Guus Hiddink nominoval do tréninkového kempu nizozemského reprezentačního A-mužstva před kvalifikačním utkáním proti Lotyšsku.\n\n"}
{"id": "1133810", "url": "https://cs.wikipedia.org/wiki?curid=1133810", "title": "Digitální mixážní pult", "text": "Digitální mixážní pult\n\nDigitální mixážní pult je v principu své funkce stejný jako klasický analogový mixážní pult, používají se většinou stejné pojmy se stejným, či velice podobným významem. Proto tento článek předpokládá znalost analogového mixážního pultu a popisuje pouze rozdíly. Základní odlišnosti jsou:\n\n\nDigitální mixážní pult je tedy vlastně počítačem s vlastním softwarem a specifickými ovládacími prvky. Z toho vyplývá také fakt, že digitální m.p. různých výrobců se vzájemné liší často i v docela podstatných věcech - obvykle jsou to rutiny a pod.\n\nZákladním stavebním prvkem je tedy počítač, jehož hlavní funkcí je míchání a distribuce audio signálů (respektive přesněji - jejich digitálních reprezentací).\n\nHistoricky prvním a stále nejrozšířenějším typem ovládání digitálního mixážního pultu je soustava tahových a otočných potenciometrů doplněna tlačítky. Takové ovládání evokuje práci s analogovým pultem. Zásadním rozdílem je však rozsah možností úprav příslušného kanálu: zatímco u analogového mixu je nastavení jednoho kanálu úhledně seřazeno ve vertikální linii a to je zopakováno tolikrát, kolika vstupy daný pult disponuje, u digitálního m.p. je obvyklé mnohem detailnější a tím i obsáhlejší nastavení jediného kanálu, zvoleného příslušným tlačítkem. Aby nedošlo ke zmatku v souvislosti s přepínáním kanálů, bývá dobrým zvykem nějaká indikace stavů (motorizované fadery, LED prstence u rotačních koderů, pomocné LCD displaye a další).\n\nStále častěji však bývá klasické uspořádání doplněno či zcela nahrazeno jinými prvky nejrůznějšího typu a provedení.\nNení výjimkou, když některý ovládací prvek slouží k různým účelům podle zvoleného režimu. Nejčastěji se takto mění funkce motorizovaných faderů - kromě výsledné hlasitosti jednotlivých kanálů se často používají i k nastavení pomocných AUX výstupů a dalších aspektů. Anebo také řada faderů může posloužit jako grafický ekvalizér.\n\nJedním ze zásadních rozdílů oproti analogovému m.p. je nesrovnatelně větší kapacita vstupních a výstupních kanálů (vztaženo k fyzickým rozměrům daného mixu). Vstupy a výstupy mohou být jak analogové (v takovém případě jsou vybaveny předzesilovači a převodníky), tak také digitální (v nejrůznějším formátu: , S/PDIF, , a další). S výjimkou těch nejjednodušších modelů, digitální mixpulty umožňují připojení jednoho či několika rozšířujících rozhraní různého typu. Není výjimkou systém o několika stovkách vstupů a výstupů.\n\nS narůstajícím množstvím vstupů, výstupů a mnoha typů vnitřních signálových propojení vzniká potřeba přizpůsobení individuálním potřebám. Jednotlivé vstupy a výstupy nemusí tedy nutně odpovídat jednotlivým kanálům ovládací konzole - je možné je přiřadit podle potřeby.\n\nTypickým příkladem budiž střídání kapel na festivalech - další kapela může být fyzicky připojena k jiné sadě vstupů, přesto zvukař po vyvolání nastavení používá stejné ovládací prvky, jako u kapely předchozí.\n\nEfektovým procesorem se rozumí vše od dozvukových jednotek přes dynamické procesory až po nejrůznější modulační a další efekty, které u analogových m.p. musí být v provedení samostatných přístrojů, či přesněji: míra integrace je zanedbatelná ve srovnání s možnostmi dig.m.p.\n\nVzhledem k tomu, že dig.m.p. je vlastně počítačem o poměrně velkém výkonu, bývají z velké části různé efektové procesory pouze v softwarovém provedení, což v dnešní době často poskytuje uspokojivé výsledky. Nicméně u některých druhů (typicky např: dozvukové jednotky) bývá dosaženo lepší kvality při použití hardwarového provedení. V takovémto případě jsou efektové procesory buďto zabudované v mixpultu nebo je možné je přidat formou rozšiřujících karet. Je běžná mezifiremní spolupráce, kdy součástí přístroje jedné značky bývají hardwarové procesory jiných renomovaných výrobců.\n\nPochopitelně hardwarové verze se mnohem více projeví i na výsledné ceně přístroje, proto návrhy jednotlivých modelů toto zohledňují.\n\nDigitální mixpulty není možné vždy striktně rozdělit do kategorii či druhů - některé modely mohou být na pomezí či zcela se vymykat roztřídění. Přesto existuje několik základních konceptů.\n\nNejjednodušším provedením je jediný přístroj, který po vzoru analogového mixpultu disponuje v základu vším, co je potřeba pro jeho funkci. Obvykle tedy na horním panelu má ovládání a na zadní straně jisté množství konektorů pro vstupy a výstupy. Běžné jsou modely, které umožňují rozšíření pomocí přídavného rozhraní se vstupy a výstupy. Anebo také je stále více populární možnost doplňkového či alternativního ovládání pomocí tabletu s WiFi.\n\nU větších a složitějších systémů, kde už není možné ani pohodlné integrovat vše do jediného šasi, jsou možné v podstatě tři varianty:\n\nNejedná se o mixážní pult v pravém slova smyslu, ale o software nainstalovaný na běžném osobním počítači. Po připojení rozhraní (zvukové karty) se vstupy a výstupy, je možné pracovat jako s mixážním pultem. Kromě ovládání pomocí klávesnice a myši je možné připojit také ovládací konzole a nepřeberné množství různých kontrolerů.\n\nProgramy DAW byly a jsou vyvíjeny především pro studiovou práci, tedy základem je vícestopý záznam a playback (a také velké množství dalších specifických funkcí). \n"}
{"id": "1133813", "url": "https://cs.wikipedia.org/wiki?curid=1133813", "title": "Malhostovické kopečky", "text": "Malhostovické kopečky\n\nMalhostovické kopečky jsou přírodní památka ev. č. 6005, která se nachází u obce Malhostovice v okrese Brno-venkov. Zřízena byla 1. července 2015 na území dřívějších přírodních památek Malhostovická pecka a Drásovský kopeček, které byly k tomuto dni zrušeny. Chráněné území je v péči Krajského úřadu Jihomoravského kraje. Přírodní památka Malhostovecké kopečky je zároveň zařazena na seznam evropsky významných lokalit.\n\nPřírodní památka se nachází v Tišnovské kotlině. Část chráněného území, zvaná Malhostovická pecka, která byla původně samostatnou přírodní památkou, leží v nadmořské výšce 300 až 332,3 metrů zhruba 500 metrů jihozápadně od obce Malhostovice. Jedná se o izolovanou vyvýšeninu s opuštěným kamenolomem. Malhostovická pecka je tvořena vilémovickými vápenci macošského souvrství (střední devon). Na lokalitě lze nalézt ukázky fauny korálových útesů.\n\nDrásovský kopeček je ostrůvek devonského vápence, jehož nejvyšší bod dosahuje 322,3 metru. Leží o přibližně 100 až 150 metrů jižněji od Malhostovické pecky. Dominují mu dva výrazné skalní útvary - na severu to je výrazná \"Branka\", v jižní části se pak nachází skupina škrapových balvanů, které se místně přezdívá \"Zkamenělá svatba\". Vápencový útvar (tzv. mendip) je obklopen vápnitými jíly a kvartérními sprašemi. \n\nDůvodem ochrany je zachování geomorfologicky významného vápencového útvaru a skalních stepí s trávníky a křovinami na vápnitých podložích. Na lokalitě se hojně vyskytují vzácné a ohrožené druhy rostlin a živočichů, zejména chráněný koniklec velkokvětý (\"Pulsatilla grandis\"). Za pozornost stojí též bohatý výskyt mechorostů.\n\nNa území přírodní památky Malhostovické kopečky se vyskytují tři zvláště chráněné druhy rostlin. Kromě silně ohroženého koniklece velkokvětého to je ohrožený lomikámen trojprstý a další silně ohrožený druh - modřenec hroznatý. Kromě toho zde roste dalších šest ohrožených druhů, zapsaných na Červeném seznamu vyšších rostlin České republiky: zvonek klubkatý, jestřábník štětinatý, mahalebka obecná, modřenec chocholatý, žluťucha menší a rozrazil rozprostřený.\n\nNa chráněném území se lze setkat s modráskem rozchodníkovým, zapsaným na Červeném seznamu bezobratlých ČR, a také s kudlankou nábožnou. Na lokalitě hnízdí ťuhýk obecný a žije zde slepýš křehký a ještěrka obecná.\n\n"}
{"id": "1133814", "url": "https://cs.wikipedia.org/wiki?curid=1133814", "title": "Johana Peřková", "text": "Johana Peřková\n\nJohana Peřková (21. května 1703 Suchdol nad Lužnicí – kolem 1745), také známá jako Kateřina Peřková, byla zlodějka působící převážně v jihočeském regionu v první polovině 18. století.\n\nJohana Peřková se narodila 21. května 1703 v jihočeské vsi Suchdol nad Lužnicí jako nejmladší dcera Václava a Lidmily Peřkových na Zlamkolově gruntě.\n\nMladé zlodějce se podařilo několikrát dostat i na stránky odborných publikací. Jejího života si poprvé všiml v roce 2004 ve své diplomové práci jihočeský historik Jaroslav Dibelka. Dalšího zpracování se dočkala o tři roky později, když ji tentýž autor věnoval samostatný článek v ediční řadě Opera Historica. Rok na to se objevila na stránkách knihy historika Jaroslava Čechury, který jí věnoval samostatnou kapitolu. V březnu 2015 pak vyšla kniha s titulem Neklidný život obyčejné ženy s podtitulem Johana Peřková (1703–1745), která je opět dílem Jaroslava Čechury. Oba historici se vůči sobě několikrát veřejně vymezili, nejvýrazněji když Jaroslav Čechura nařkl Jaroslava Dibelku z plagiátorství, ten zas toto chování označil za cílenou propagaci zmíněné knihy. Spor dosud není ukončen.\n"}
{"id": "1133816", "url": "https://cs.wikipedia.org/wiki?curid=1133816", "title": "Mezinárodní den švihlé chůze", "text": "Mezinárodní den švihlé chůze\n\nMezinárodní den švihlé chůze je den, kdy se konají pochody švihlé chůze na připomínku kultovního britského seriálu Monty Python, ve kterém se objevil skeč pojednávající o \"Ministerstvu švihlé chůze\". Svátek se slaví každoročně 7. ledna. V České republice se pochod pořádá například v Brně a Ostravě. Pochody se pořádají nepravidelně i ve světových městech.\n\nOficiálně se tento den slavil poprvé roku 2012 v Brně, kdy dvojice \"představitelů\" \"Ministerstva švihlé chůze\" Adam Jandora (\"náměstek odboru levé nohy\") a Dan Mašek (\"tajemník vládního výboru pro zešvihlení chůze národa\") zorganizovali první švihlý pochod přes centrum moravské metropole. Od té doby pořádají brněnský švihlý pochod pravidelně každý rok, kdy počet účastníků vzrostl z 8 na zatím rekordních 180. Jejich iniciativy si zanedlouho všimla manažerka Monty Python Holly Gilliamová, dcera jednoho z hlavních členů Terryho Gilliama. To vedlo k oficiálnímu pověření brněnské dvojice ke koordinaci této akce celosvětově prostřednictvím sociálních médií. Díky tomu pomohli na dálku zorganizovat pochody na Islandu, Austrálii, Brazílii, Německu, Španělsku, USA, Makedonii a dalších zemích. K těmto akcím se samovolně začali přidávat i další nadšenci jak v České republice, tak i po celém světě. Brněnský pochod se vyznačuje manifestací proti nedostatečnému financování Ministerstva švihlé chůze ze státního rozpočtu, o čemž pojednává tento krátký dokument na YouTube.\n\nV roce 2021 se v Brně plánuje velká oslava desátého výročí brněnského pochodu.\n"}
{"id": "1133817", "url": "https://cs.wikipedia.org/wiki?curid=1133817", "title": "Albert Dailey", "text": "Albert Dailey\n\nAlbert Dailey (16. června 1939 – 26. června 1984) je americký jazzový klavírista. Narodil se v Baltimoru a zde také v padesátých letech hrál v domovské kapele divadla . Později studoval na Morgan State University a Peabody Conservatory a v letech 1960 až 1963 doprovázel na turné zpěvačku a komičku Damitu Jo DeBlanc. V roce 1964 se usadil v New Yorku. Během své kariéry spolupracoval s mnoha hudebníky, mezi které patří například Art Blakey, Elvin Jones, Freddie Hubbard, Slide Hampton a Stan Getz. Zemřel na zápal plic ve věku 45 let.\n\n"}
{"id": "1133818", "url": "https://cs.wikipedia.org/wiki?curid=1133818", "title": "August Karl von Goeben", "text": "August Karl von Goeben\n\nAugust Karl Friedrich Christian von Goeben (10. prosince 1816 – 13. listopadu 1880) byl pruský generál pěchoty. Za svou činnost v prusko-francouzské válce 1870-1871 získal Železný kříž. Na jeho počest byl pojmenován německý bitevní křižník SMS \"Goeben\".\n"}
{"id": "1133819", "url": "https://cs.wikipedia.org/wiki?curid=1133819", "title": "Luther Allison", "text": "Luther Allison\n\nLuther Allison (17. srpna 1939 – 12. srpna 1997) byl americký bluesový zpěvák a kytarista. Narodil se ve městě Widener v Arkansasu a v roce 1951 se s rodinou přestěhoval do Chicaga. Zde v roce 1957 poprvé vystupoval se zpěvákem Howlin' Wolfem. V roce 1957 podepsal smlouvu se společností Delmark Records a následujícího roku vydal své první sólové album \"Love Me Mama\". Později vydal řadu dalších alb. Během turné v roce 1997 byl hospitalizován a bylo zjištěno, že má nádor na plicích. Zemřel v srpnu téhož roku ve věku 57 let. V roce 1998 byl uveden do Blues Hall of Fame. Jeho syn Bernard Allison byl rovněž bluesovým hudebníkem.\n\n"}
{"id": "1133822", "url": "https://cs.wikipedia.org/wiki?curid=1133822", "title": "Jimmie Nicol", "text": "Jimmie Nicol\n\nJimmie Nicol (* 3. srpna 1939) byl anglický bubeník. V padesátých letech působil ve skupině Colin Hicks & The Cabin Boys. V roce 1964 založil skupinu The Shubdubs. V roce 1964 krátce nahradil hospitalizovaného Ringo Starra ve skupině The Beatles. Později byl členem švédské skupiny The Spotnicks. Později se usadil v Mexiku, kde se věnoval studiu rytmů samby a bossa novy. Hudbě se později již nevěnoval. V roce 1988 se rozšířily zprávy, že Nicol zemřel. V roce 2005 časopis \"Daily Mail\" napsal, že Nicol stále žije.\n"}
{"id": "1133829", "url": "https://cs.wikipedia.org/wiki?curid=1133829", "title": "Mel Brown", "text": "Mel Brown\n\nMel Brown (7. října 1939 – 20. března 2009) byl americký bluesový zpěvák a kytarista. Narodil se v Jacksonu v Mississippi a svou první kytaru dostal ve čtrnácti letech. Své první album nazvané \"Chicken Fat\" vydal v roce 1967 na značce Impulse! Records. Jeho producentem byl Bob Thiele a hráli na něm například Gerald Wiggins, Herb Ellis a Paul Humphrey. Během své kariéry hrál na albech řady dalších hudebníků, mezi které patří například Lightnin' Hopkins. John Lee Hooker, Jimmy McGriff a B. B. King. Později vydal řadu dalších alb. V letech 2001 až 2002 byl nominován na cenu Juno. Zemřel v roce 2009 ve věku 69 let.\n"}
{"id": "1133830", "url": "https://cs.wikipedia.org/wiki?curid=1133830", "title": "Nikolaj Drozděckij", "text": "Nikolaj Drozděckij\n\nNikolaj Vladimirovič Drozděckij (rusky Николай Владимирович Дроздецкий, * 14. června 1957 v Kolpinu, SSSR – 25. listopadu 1995 v Petrohradu, Rusko) byl ruský hokejový útočník.\n\nDrozděckij byl juniorským mistrem Evropy do 19 let z šampionátu 1975 ve Francii.\n\nV dresu národního týmu do 20 let získal zlato na mistrovství světa juniorů 1976 ve Finsku - jednalo se v té době ještě ale o neoficiální ročník turnaje.\n\nPremiéru v sovětské reprezentaci si odbyl 15.4.1980 v Hämeenlinně v přátelském utkání proti domácímu Finsku (8:2). Na velkém turnaji se poprvé objevil v rámci mistrovství světa 1981 ve Švédsku (zlato). Byl členem vítězného týmu na Kanadském poháru 1981. Zlatou medaili si přivezl i z mistrovství světa 1982 ve Finsku. Byl nejlepším střelcem na olympijském turnaji 1984 v Sarajevu, kde se stal olympijským vítězem. Naposledy reprezentoval na mistrovství světa 1985 v Československu (bronz).\n\nCelkem odehrál 109 utkání a nastřílel 64 branek.\n\npozn: \"kurzívou psané MS 20 nebylo oficiální\"\n\nOdchovanec klubu SKA Leningrad debutoval za mateřský klub v nejvyšší sovětské soutěži v sezoně 1974/75. V roce 1979 přestoupil do HC CSKA Moskva. V tomto klubu nepatřil mezi oblíbené hráče trenéra Viktora Tichonova a v průběhu ročníku 1986/87 se vrátil do Leningradu. S CSKA získal sedmkrát mistrovský titul. Celkově v lize sehrál do svého odchodu do zahraničí 503 utkání a vstřelil 252 branek. V roce 1984 byl zařazen do sovětského All star týmu a byl zvolen hokejistou roku.\n\nV roce 1989 bylo umožněno sovětským hráčům odejít do zahraničí, Drozděckij působil v letech 1989-1995 ve švédském klubu Borås HC, kterému v roce 1991 pomohl k postupu do 2. ligy. Číslo dresu 13 se na jeho počest v klubu nepoužívá.\n\nZemřel 25. listopadu 1995 v Petrohradě kvůli problémům s cukrovkou. Je pohřben v rodném Kolpinu. S manželkou měl dvě děti, syna Alexandra v roce 2000 draftoval klub NHL Philadelphia Flyers (nikdy však mimo Rusko nehrál).\n\n"}
{"id": "1133832", "url": "https://cs.wikipedia.org/wiki?curid=1133832", "title": "Pauline Oliveros", "text": "Pauline Oliveros\n\nPauline Oliveros (30. května 1932 – 25. listopadu 2016) byla americká hudební skladatelka a akordeonistka. Narodila se v Houstonu a počínaje rokem 1949 studovala na zdejší univerzitě. V roce 1952 přestoupila na San Francisco State College. Mezi její učitele patřil například skladatel Robert Erickson. V šedesátých letech se účastnila činnosti hudební organizace San Francisco Tape Music Center. Byla lesba.\n\n"}
{"id": "1133833", "url": "https://cs.wikipedia.org/wiki?curid=1133833", "title": "Pere Miquel Marquès", "text": "Pere Miquel Marquès\n\nPere Miquel Marquès, celým jménem Pere Miquel Joan Bonaventura Bernardí Marquès i Garcia (katalánsky) nebo Pedro Miguel Juan Buenaventura Bernadino Marqués i García (španělsky), znám také jako Pedro Marqués či Miguel Marqués (20. května 1843 Palma de Mallorca – 26. února 1918 tamtéž) byl španělský hudební skladatel a houslista.\n\nNarodil se v Palmě na ostrově Mallorca ve Středozemním moři. Byl synem výrobce čokolády. Již ve věku čtyř let ukázal výjimečný hudební talent. V jedenácti letech hrál na housle v operním orchestru, pro který zkomponoval \"Fantasii pro housle a orchestr\", která sklidila značný úspěch. V letech 1859–1863 studoval v Paříži, od roku 1861 na pařížské konzervatoři. V roce 1863 se stal členem orchestru v \"Theatre Lyrique\", ale pokračoval ve studiu kompozice a instrumentace, mimo jiné u Hectora Berlioze.\n\nPo vykonání vojenské služby se stal členem orchestru \"Teatro de la Zarzuela\" v Madridu a pokračoval ve studiu na madridské konzervatoři. Na housle byl jeho učitelem Jesús de Monasterio a v kompozici Emilio Arrieta. Svou první zarzuelu \"Justos por pecadores\" uvedl na scénu v roce 1871. V rychlém sledu následovalo několik dalších, ale většího úspěchu se dočkal až v roce 1878 zarzuelou \"El anillo de hierro\".\n\nKromě jevištních prací zkomponoval pět symfonií a další drobnější orchestrální skladby a písně. Počínaje rokem 1878 působil jako inspektor Národních hudebních škol a učil zpěv na dívčí škole v Madridu. Vydal instruktivní příručku pro učitele houslí na hudebních školách \"Método elemental y progresivo de violín\". V závěru svého života se vrátil do Palmy Malorky, kde zemřel téměř zapomenut 15. února 1918 ve věku 75 let.\n\n\n\n\n"}
{"id": "1133834", "url": "https://cs.wikipedia.org/wiki?curid=1133834", "title": "Adéla z Meaux", "text": "Adéla z Meaux\n\nAdéla z Meaux ( \"Adélaïde de Vermandois\", 935 – 974) byla hraběnka z Anjou.\n\nNarodila se jako dcera hraběte Roberta z Vermandois a Adély ze Châlonu. Zřejmě roku 965 se stala třetí chotí Geoffroye z Anjou. Společně s manželem se roku 974 zúčastnila v Angers vysvěcení biskupa Rinalda a téhož roku obdarovala klášter sv. Aubina, kde byla také pohřbena.\n"}
{"id": "1133838", "url": "https://cs.wikipedia.org/wiki?curid=1133838", "title": "Enrico Intra", "text": "Enrico Intra\n\nEnrico Intra (* 30. července 1935) je italský jazzový klavírista a hudební skladatel. Svou kariéru zahájil v padesátých letech. V šedesátých letech založil v rodném Miláně noční klub nazvaný Intra's Derby Club. Během své kariéry spolupracoval mimo italských také s americkými hudebníky. Patřili mezi ně například Milt Jackson, Chet Baker a Lee Konitz. Rovněž vydal řadu vlastních alb.\n\n"}
{"id": "1133841", "url": "https://cs.wikipedia.org/wiki?curid=1133841", "title": "Bobby Wellins", "text": "Bobby Wellins\n\nBobby Wellins (24. ledna 1936 – 27. října 2016) byl skotský jazzový saxofonista.\n\nNarodil se v Glasgow a nejprve hrál na altsaxofon, později rovněž na klarinet a klavír. Později působil v kapele Královského letectva, kde hrál na tenorsaxofon. V letech 1956 až 1957 byl členem kvintetu saxofonisty Buddyho Featherstonhaugha. Později často spolupracoval s klavíristou Stanem Traceyem. V roce 2012 o něm byl natočen dokumentární film nazvaný \"Dreams Are Free\".\n\n"}
{"id": "1133845", "url": "https://cs.wikipedia.org/wiki?curid=1133845", "title": "Paul Humphrey", "text": "Paul Humphrey\n\nPaul Humphrey (* 12. října 1935) je americký jazzový bubeník. Narodil se v Detroitu a ve svých osmi letech začal hrát na klavír, od kterého však později přešel k bicím. Studoval na Námořní akademii a po návratu z vojenské služby hrál s kytaristou Wesem Montgomerym. Během své kariéry spolupracoval s mnoha hudebníky, mezi které patří například Mel Brown, Frank Zappa, Richard „Groove“ Holmes, Geoff Muldaur, Kenny Burrell a Marvin Gaye. V letech 1976 až 1982 hrál v orchestru v televizním pořadu Lawrence Welka.\n\n"}
{"id": "1133846", "url": "https://cs.wikipedia.org/wiki?curid=1133846", "title": "Karl-Richard Frey", "text": "Karl-Richard Frey\n\nKarl-Richard Frey (* 11. července 1991 v Troisdorfu, Německo) je německý zápasník – judista.\n\nJe rodákem z obce Sankt Augustin a s judem začal v 6 letech v Bonnu v klubu Beueler. Se studiem na střední škole se přesunul do nedalekého Kolína nad Rýnem, kde se připravuje v armádním klubu TSV Bayer 04 Leverkusen. Freyovo judo vychází z kvalitní fyzické a taktické přípravy. Bojuje z pravého úchopu a útočí převážně nohama. Jeho osobní technikou (tokui-waza) je uči-mata a o-soto-gari případně koši-guruma. Na velmi slušné úrovní zvládá techniky z boje na zemi. V roce 2016 vyhrál nominaci na olympijské hry v Riu na úkor Dmitrije Peterse. Po úvodní výhře nad Maďarem Miklósem Cirjenicsem v prodloužení narazil ve čtvrtfinále na Ukrajince Artema Blošenka, se kterým v lednu prohrál ve finále Grand Prix v Havaně. V Riu zopakoval svůj nepovedený výkon z ledna, kde se snažil neustále přetlačit Ukrajince v boji z blízka. Ve druhé minutě byl při snaze o ura-nage kontrován na wazari a tento náskok nedokázal smazat. Z oprav se probojoval do boje o třetí místo, o které se utkal s Francouzem Cyrillem Maretem. Zápas s Francouzem nezvládl takticky, když si začátkem třetí minuty nepohlídal jeho osobní techniku o-soto-gari a prohrál na ippon. Obsadil 5. místo. \n\n2013 - 2x světový pohár (Rijeka, Čching-tao)\n\n"}
{"id": "1133848", "url": "https://cs.wikipedia.org/wiki?curid=1133848", "title": "Frank Capp", "text": "Frank Capp\n\nFrank Capp (20. srpna 1931 – 12. září 2017) byl americký jazzový bubeník. Narodil se ve Worcesteru v Massachusetts a po dokončení studia hudby začal v roce 1951 hrát se Stanem Kentonem. Během své kariéry spolupracoval s mnoha dalšími hudebníky, mezi které patří například Ben Webster, André Previn, Chet Baker a Anita O'Day. Rovněž jako studiový hudebník působil v kolektivu The Wrecking Crew.\n"}
{"id": "1133850", "url": "https://cs.wikipedia.org/wiki?curid=1133850", "title": "Jihomoravský župní přebor 2001/02", "text": "Jihomoravský župní přebor 2001/02\n\nV soubojích 42. ročníku Jihomoravského župního přeboru 2001/02 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 2001 a skončil v červnu 2002.\n\nPo sezoně 2001/02 proběhla reorganizace nižších soutěží (návrat krajů, zánik žup), z tohoto důvodu nesestupovalo žádné mužstvo.\n\n\nZdroj: \nPoznámky:\n\n"}
{"id": "1133851", "url": "https://cs.wikipedia.org/wiki?curid=1133851", "title": "Thou Art Lord", "text": "Thou Art Lord\n\nThou Art Lord (v českém překladu \"ty jsi pán\") je řecká black metalová kapela, která byla založena roku 1993 ve městě Athény jako vedlejší projekt zpěváka a kytaristy Rotting Christ Sakise Tolise (vulgo Necromayhem) a baskytaristy Necromantie George Zaharopulose (vulgo Magus). \n\nV roce 1993 vyšlo split EP s belgickou kapelou Ancient Rites a zajistilo kapele pozornost. Debutní studiové album s názvem \"Eosforos\" vyšlo roku 1994.\n\nPísmena T v názvu jsou stylizována jako obrácené kříže, z prvního se navíc vine čertovský ocas, z druhého visí obrácený pentagram. Horní část písmene H je vyobrazena jako hořící pohřební svíce. Některá písmena jsou vzájemně propojena pavučinou.\n\n\n\n\n\n+ několik split nahrávek\n\n"}
{"id": "1133852", "url": "https://cs.wikipedia.org/wiki?curid=1133852", "title": "The Diving Board", "text": "The Diving Board\n\nThe Diving Board je 31. studiové album anglického zpěváka Eltona Johna. Vydáno bylo 13. září 2013 a produkoval jej T-Bone Burnett. V žebříčku Billboard 200 se album umístilo na čtvrté příčce, v UK Albums Chart na třetí. V české hitparádě se dostalo na jedenácté místo.\n\nAutorem veškeré hudby je Elton John, texty napsal Bernie Taupin.\n"}
{"id": "1133855", "url": "https://cs.wikipedia.org/wiki?curid=1133855", "title": "Blood from Stars", "text": "Blood from Stars\n\nBlood from Stars je jedenácté studiové album amerického hudebníka Joe Henryho. Vydáno bylo v srpnu roku 2009 společností ANTI- a produkoval jej sám Henry. Velšský zpěvák Tom Jones nahrál v roce 2012 coververzi písně „All Blues Hail Mary“ na své album \"Spirit in the Room\".\n\n"}
{"id": "1133858", "url": "https://cs.wikipedia.org/wiki?curid=1133858", "title": "Novodvorská Plaza", "text": "Novodvorská Plaza\n\nNovodvorská Plaza je nákupní centrum v městské části Praha 4. Nákupní galerie je otevřena denně od 9:00 do 21:00, Tesco hypermarket od 6:00 do 23:00. K dispozici je 900 parkovcích míst na vnějším i podzemním parkovišti, z kterého vede výtah a eskalátory na přízemí a první patro. Je tady Food Court s nabídkou občerstvení z několika restaurací.\n\n\n\n\n\n"}
{"id": "1133860", "url": "https://cs.wikipedia.org/wiki?curid=1133860", "title": "Cyklin A", "text": "Cyklin A\n\nCyklin A je označení pro cyklin A1 a cyklin A2, významné cykliny účastnící se především S-fáze buněčného cyklu a regulace vstupu do mitózy. Cyklin A1 je produkován především meiotickými buňkami a také v raných fázích embryonálního vývoje, zatímco cyklin A2 je produkován v ostatních (tělních) buňkách. \n\nExprese cyklinu A je spuštěna mitogenními (růstovými) signály přes fosforylaci Rb a transkripční faktor E2F. Následně (v komplexu s cyklin-dependentní kinázou 2, „CDK2“) spolu s cyklinem E přispívá v pozitivní zpětné vazbě k další fosforylaci Rb a tedy indukci S-fáze. Cyklin A-CDK2 komplex přejímá v S-fázi vůdčí roli a stimuluje degradaci cyklinu E i E2F ve spolupráci s ubikvitinligázou SCF. Tím však funkce cyklinu A nekončí – po ukončení S-fáze se cyklin A se podílí i na vstupu do následující profáze buněčného dělení.\n"}
{"id": "1133861", "url": "https://cs.wikipedia.org/wiki?curid=1133861", "title": "Palais des beaux-arts de Bruxelles", "text": "Palais des beaux-arts de Bruxelles\n\n"}
{"id": "1133865", "url": "https://cs.wikipedia.org/wiki?curid=1133865", "title": "Zemial", "text": "Zemial\n\nZemial je řecká black metalová kapela, která byla založena roku 1989 ve městě Athény multiinstrumentalistou Archonem Vorskaathem.\n\nV roce 1992 vyšlo EP pojmenované \"Sleeping Under Tartarus\". Debutní studiové album s názvem \"For the Glory of UR\" vyšlo roku 1996. \n\n\n\n\n\n\n\n"}
{"id": "1133866", "url": "https://cs.wikipedia.org/wiki?curid=1133866", "title": "Lançon (Ardennes)", "text": "Lançon (Ardennes)\n\nLançon je francouzská obec v departementu Ardensko v regionu Grand Est. V roce 2012 zde žilo 37 obyvatel.\n\nObec leží u hranic departement Ardensko s departementem Marne. Sousední obce jsou: Autry, Binarville (Marne), Condé-lès-Autry, Cornay, Grandham, Chatel-Chéhéry a Senuc.\n\n\"Počet obyvatel\" \n"}
{"id": "1133867", "url": "https://cs.wikipedia.org/wiki?curid=1133867", "title": "Keegan-Michael Key", "text": "Keegan-Michael Key\n\nKeegan-Michael Key (* 22. března 1971) je americký herec. Narodil se ve městě Southfield v Michiganu a vyrůstal v Detroitu. Později se usadil v Los Angeles. Hrál například ve filmech \"Velcí bratři\" (2008), \"Zkus mě rozesmát\" (2011), \"Šéfové na zabití 2\" (2014) nebo \"\" (2019). Rovněž hrál v epizodních rolích v seriálech \"Jak jsem poznal vaši matku\" a \"Láska bolí\". Spolu s Jordanem Peelem vytvořili a ztvárnili titulní dvojici v skečovém pořadu \"Key & Peele\" (2012–2015).\n\n"}
{"id": "1133869", "url": "https://cs.wikipedia.org/wiki?curid=1133869", "title": "Prokopios", "text": "Prokopios\n\nProkopios (česky Prokop, latinsky Procopius) je řecké jméno:\n\n\n"}
{"id": "1133870", "url": "https://cs.wikipedia.org/wiki?curid=1133870", "title": "Lançon", "text": "Lançon\n\nLançon je název nebo součást názvu více obcí ve Francii:\n\n"}
{"id": "1133872", "url": "https://cs.wikipedia.org/wiki?curid=1133872", "title": "Savannah (rozcestník)", "text": "Savannah (rozcestník)\n\nSavannah může být:\n\n"}
{"id": "1133874", "url": "https://cs.wikipedia.org/wiki?curid=1133874", "title": "Pierre de Pardaillan de Gondrin", "text": "Pierre de Pardaillan de Gondrin\n\nPierre de de Pardaillan (1692 Versailles – 4. listopadu 1733 Bougey) byl francouzský římskokatolický duchovní, 98. biskup langreský, kanovník v Paříži a Štrasburku a člen francouzské akademie.\n\nPierre se narodil do rodiny Louis-Antoina de Pardaillan, vévody z Antinu. Byl vnukem madame de Montespan. Studoval teologii, ze které získal doktorát, a kanonické právo v Paříži a ve Štrasburku. Od roku 1725 byl až do své smrti biskupem-vévodou v Langres a francouzským pairem.\n\nV roce 1725 se stal členem Francouzské akademie.\n\nZemřel v Bougey v regionu Franche-Comté.\n\n\n"}
{"id": "1133875", "url": "https://cs.wikipedia.org/wiki?curid=1133875", "title": "Austin Krajicek", "text": "Austin Krajicek\n\nAustin Krajicek (* 16. června 1990 Tampa) je americký profesionální tenista, hrající levou rukou. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do září 2015 osm titulů ve dvouhře a dvacet dva ve čtyřhře.\n\nNa žebříčku ATP byl ve dvouhře nejvýše klasifikován v srpnu 2015 na 113. místě a ve čtyřhře pak v dubnu téhož roku na 61. místě. V juniorské kombinované klasifikace ITF figuroval nejvýše v dubnu 2007, když mu patřila 34. příčka. Trénuje ho Stephen Amritraj.\n\nV americkém daviscupovém týmu neodehrál k lednu 2016 žádné utkání.\n\nV roce 2008 vyhrál dorostenecké mistrovství Spojených států v michiganském Kalamazoo.\n\nV hlavní soutěži turnajů Futures debutoval v šestnácti letech, když si v březnu 2007 zahrál texaskou událost v McAllenu. V úvodním kole nestačil na krajana Tima Smyczeka po setech 2–6 a 4–6.\n\nNa nejvyšší grandslamové úrovni si poprvé hlavní soutěž zahrál na US Open 2015, do níž získal divokou kartu od pořadatelů. V úvodním kole zvládl tři tiebreaky proti Kolumbijci Santiagu Giraldovi a po výhře 3–1 na sety postoupil do druhého kola. V něm podlehl patnáctému nasazenému Jihoafričanovi Kevinu Andersonovi bez vyhrané sady.\n\nNarodil se roku 1990 ve floridské Tampě do rodiny Roba a Sherry Krajickových. Tenis začal hrát v pěti letech. Během vysokoškolských studií nastupoval za Texas A&M Aggies, družstvo reprezentující Texas A&M University se sídlem v College Station. V roce 2011 získal s Jeffem Dadamem deblový titul na univerzitním mistrovství NCAA Doubles Championship. K roku 2015 trénoval v kalifornském tenisovém středisku USTA v Carsonu.\n\nZa preferovaný uvedl tvrdý a travnatý povrch. Jako silný úder označil podání.\n\nVzdáleným bratrancem je wimbledonský vítěz Richard Krajicek z Nizozemska.\n\n"}
{"id": "1133877", "url": "https://cs.wikipedia.org/wiki?curid=1133877", "title": "Rjúnosuke Haga", "text": "Rjúnosuke Haga\n\nRjúnosuke Haga (* 28. dubna 1991 Mijazaki, Japonsko) je japonský zápasník–judista, bronzový olympijský medailista z roku 2016.\n\nPochází ze sportovní rodiny, otec Jošio patřil k předním japonským judistům v polotěžké váze v 80. letech a matka je bývalou plavkyní. Vyrůstal v Jokohamě, kde se od mala věnoval judu a plavání. V 15 letech na střední škole Rokkakubaši si definitivně vybral judo. Do seniorské japonské reprezentace se dostal poprvé v roce 2010 jako student tokyjské univerzity Tokai. V roce 2011 dokonce ohrožoval místo reprezentační jedničky Takamasy Anaie, ale v olympijském roce 2012 své dříve nabyté výsledky nepotvrzoval. V sezóně 2013 se ve světovém poháru neukazoval. Vrátil se až v sezoně 2014, aby vyplnil prázdné místo v problematické japonské polotěžké váze. V roce 2016 startoval na olympijských hrách v Riu jako úřadující mistr světa. Jeho osobní technika, vyšperkovaná levé uči-mata však znamenela v olympijském turnaji problém. Soupeři ji měli načtenou a mimo ní neměl žádnou další alternativu. V prvním kole ještě zvládnul hodit uči-matou Jevgenije Borodavka na ippon, ale další své zápasy musel tvrdě odpracovat v boji o úchop. Ve čtvrtfinále však na svého soupeře Lukáše Krpálka z Česka v boji o úchop nestačil a spadl do oprav. V boji o třetí místo porazil Ukrajince Artema Blošenka a získal bronzovou olympijskou medaili.\n\nHaga je levoruký judista. Jeho osobní technikou je levá uči-mata.\n\n\n\n"}
{"id": "1133878", "url": "https://cs.wikipedia.org/wiki?curid=1133878", "title": "Sotero Sanz Villalba", "text": "Sotero Sanz Villalba\n\nMons. Sotero Sanz Villalba (22. dubna 1919, El Buste - 17. ledna 1978, Santiago de Chile) byl španělský římskokatolický kněz, arcibiskup a apoštolský nuncius.\n\nNarodil se 22. dubna 1919 v El Buste. Po střední škole vstoupil do kněžského semináře v Tarazoně a na Papežské univerzitě Comillas získal doktorát z kanonického práva. Na kněze byl vysvěcen 4. července 1942. Působil v různých pastoračních službách např. v Buñuelu, v Calatayudu nebo v Tarazoně. Poté odešel studovat na Papežskou diplomatickou akademii v Římě. Roku 1950 začal působit ve Státním sekretariátu. Zejména zde sloužil jako překladatel španělštiny.\n\nRoku 1967 byl papežem Pavlem VI. jmenován asesorem obecných záležitostí Státního sekretariátu.\n\nDne 16. července 1970 byl jmenován apoštolským nunciem v Chile a titulárním arcibiskupem z Emerita Augusta. Biskupské svěcení přijal 12. září 1970 z rukou kardinála Vicente Enrique y Tarancóna a spolusvětiteli byli kardinál Benjamín de Arriba y Castro a arcibiskup Pedro Cantero Cuadrado.\n\nDne 24. listopadu 1977 byl jmenován apoštolským delegátem v Mexiku.\n\nZemřel 17. ledna 1978 na vážnou nemoc. Byl pohřben ve svém rodném městě.\n\n"}
{"id": "1133881", "url": "https://cs.wikipedia.org/wiki?curid=1133881", "title": "Synagoga ve Gvizdci", "text": "Synagoga ve Gvizdci\n\nSynagoga ve Gvizdci byla dřevěná sakrální stavba v obci Gvizdec (polský Gwoździec, ukrajinský Гвіздець, jidiš גוואזדזיעץ), v Ivanofrankivské oblasti postavená kolem roku 1640. Během první světové války byla v době pogromu způsobeného ruskou armádu poškozena a po roce 1941 vypálena německými okupanty. Téměř zapomenutá památka židovské kultury byla připomenuta v roce 2014 díky rekonstrukci její dřevěné klenby ve varšavském Muzeu dějin polských Židů.\nBudova o výšce zhruba 15 metrů byla obdélníkového půdorysu s diagonálně zkosenými rohy. Stěny byly vyrobeny ve hrázděné struktuře. Valbová střecha byla pokryta šindelem. Na rámování krokví byla postavena osmiboká klenba velikosti cca 11,3 x 11,3 m s rozsáhlou malířskou výzdobou. Klenba byla přestavěna v roce 1729, to když bylo přidána do haly ženská galerie a pokoj s cihlovými stěnami v jihozápadním rohu, sloužící jako cheder a modlitební místnost v zimě. Před rokem 1910 byla budova zrenovována, ale už během první světové války utrpěla poškození během pogromu. Během druhé polské republiky byly napraveny škody, ale během německé okupace byla stavba zapálena a zcela shořela.\n\nVýmalba interiéru pochází z období po roce 1652 a je dílem Izraele, syna Mordechai Liśnickieho z Jaryczowa. Byla obnovena v roce 1729 Izaakem, synem Yehudy Ha-Kohene z Jaryczowa.\n\nRekonstrukce klenby byla vyrobena v letech 2010-2014 a byla možná díky dochovanému rukopisu malíře Karole Zyndrama Maszkowskeho (1868–1938). Maszkowski pobýval v Gvizdci na podzim roku 1891, zabývajíc se studiem vnitřní malby synagogy. V letech 1898-1899 z iniciativy Polské akademie věd dokončil své dílo dalšímí kresbami.\n\nRekonstrukce byla provedena díky úsilí Židovského historického ústavu ve Varšavě, ve spolupráci s Handshouse Studio z Massachusetts (USA).\nRekonstrukční práce byly provedeny za použitím tradičních nástrojů a materiálů a byly velmi podporovány paní Irene Platkeovou. Stolařská část byla vyráběna převážně v Muzeu lidové architektury v Sanoku, obrazy pak na mnoha místech v Polsku a ve Spojených státech, ve spolupráci se studenty uměleckých škol.\n\nKromě klenby byla rekonstruována bohatě zdobená bima postavená uprostřed místnosti.\n\n\n"}
{"id": "1133882", "url": "https://cs.wikipedia.org/wiki?curid=1133882", "title": "Karel Myslikovjan", "text": "Karel Myslikovjan\n\nKarel Myslikovjan (27. ledna 1911 Pstruží – 9. října 1961 Frýdlant nad Ostravicí) byl český malíř, krajinář.\n\nNarodil se ve Pstruží u Frýdlantu nad Ostravicí. Jeho rodiče vlastnili malé nebohaté hospodářství, kde vyrůstal s pěti sourozenci. Od útlého mládí tíhnul k umění a to především k malbě. Vyučil se malířem smaltovaného nádobí v továrně ve Frýdlantu nad Ostravicí, kde ve svých 25 letech zastával funkci vedoucího malírny. Svou práci v továrně měl rád, ovšem jeho hlavním životním zájmem bylo výtvarné umění, a proto nejprve studoval odbornou literaturu. V letech 1932 až 1933 navštěvoval kurz krajinářství v tehdejší Vyšší Masarykově škole lidové v Ostravě. Velký osobní přínos měla jeho soukromá studia u přátel v Praze, kde se seznámil i s moderním uměním. Stálým rádcem mu byl malíř a grafik Petr Tučný. V roce 1937 podnikl cestu za poznáním francouzského a belgického uměním. V letech 1939 až 1940 pokračoval kurzem u profesora Otty Schüllera ve Frýdlantě nad Ostravicí. Během okupace se stal vedoucím smaltovny. Záhy byl zařazen do válečné výroby. Po roce 1945 se vrátil k funkci vedoucího, avšak správou závodu byl postaven na místo chemika při výrobě barevných smaltů.\n\nV roce 1946, jako host, studoval krajinářství na Akademii výtvarných umění u prof. Otakara Nejedlého. V 50. letech 20. století maloval pro výstavy a pro své přátele. Jeho učitelem a rádcem tehdy byl grafik a malíř Ferdiš Duša. Od roku 1950 byl členem Svazu výtvarných umělců československých, kde také v ostravské pobočce působil a vystavoval. Mimo výstav v ÚRO a v ostravském Domě umění, prezentoval své práce společně s místními malíři ve Frýdku, Frýdlantu, Frenštátě a Ostravici. Členem SČSVU byl až do roku 1956, kdy byl zasažen těžkou nemocí srdce.\nNa přelomu 50. a 60. let jej nemoc prakticky paralyzovala. Přesto se snažil stále malovat. V roce 1961 byl už jeho zdravotní stav kritický. Protože trpěl velkými bolestmi a nemohl vycházet do přírody, maloval doma. V říjnu téhož roku zemřel.\n\nMaloval především beskydskou krajinu okolo Lysé hory, květiny, zátiší a figury. Jeho nejoblíbenější technikou byl olej, přesto pracoval s akvarelem, pastelem i temperou.\n\n\"„Umění je přece jen krásná práce, ale tak těžká, že snad nikdo to nepochopí, kolik si vyžaduje přemýšlení a cvičení, aby byl člověk aspoň trochu spokojen“\", Karel Myslikovjan.\n\n\n"}
{"id": "1133887", "url": "https://cs.wikipedia.org/wiki?curid=1133887", "title": "Zpěvohra", "text": "Zpěvohra\n\nZpěvohra je český výraz tradičně označující některé formy hudebního divadla, jeho přesný obsah se však v čase a u různých autorů značně lišil. Vznikl v pozdním českém národním obrození jako ekvivalent německého výrazu singspiel, od druhé poloviny 19. století byl používán jako synonymum slova opera, avšak v tomto významu zastaral a nyní je používán především ve specifických významech jednak české pololidové hudebně-dramatické tvorby 18. století, jednak české podoby singspielu v první polovině 19. století, případně též alternativního názvu pro operetu.\n\nPojem \"zpěvohra\" vznikl na počátku 19. století (kolem roku 1800) jako překlad německého výrazu „singspiel“ a měl původně shodný význam, totiž dramatické dílo s výrazným podílem hudby v národním jazyce. V rámci obrozenské estetiky, která dělila divadlo obecně na základní druhy divadla zpívaného („zpěvohra“), mluveného („činohra“) a výlučně pohybového („němohra“), se stal obecným výrazem pro hudební divadlo a označoval mimo jiné první pokusy o českou operu (například díla Františka Škroupa). K tomuto širokému pojetí „zpěvohry“ se vracel v 1. polovině 20. století Otakar Zich, např. ve své práci \"Estetika dramatického umění\" z roku 1931, podobně i Jan Trojan v \"Operním slovníku věcném\".\n\nVe 2. polovině 19. století pak nabyl specifického významu „opera“; tento pojem používal Bedřich Smetana jak ve svých divadelních kritikách, tak pro označení vlastních děl (\"Braniboři v Čechách\", \"Prodaná nevěsta\", \"Libuše\" a \"Tajemství\"), po něm hudební vědci Otakar Hostinský, Zdeněk Nejedlý a ještě ve 40. letech 20. století Přemysl Pražák ve své čtyřdílné práci \"Smetanovy zpěvohry\". Rovněž někteří další skladatelé volili pro své opery toto pojmenování, i Ottův slovník naučný považuje „zpěvohru“ za synonymum „opery“ (sv. 27, str. 680). Pojem „opera“ byl však v českém prostředí používán již v 18. století a po celé 19. století souběžně s pojmem „zpěvohra“ a od počátku 20. století jej postupně vytlačil.\n\nOživení pojmu „zpěvohra“ v jiném významu nastává v 50. letech 20. století, kdy byla z hlediska komunistické estetiky odsuzována opereta jako úpadkový buržoazní žánr, přitom však bylo podporováno „lidové“ zábavné hudební divadlo, často se zdůrazňováním přímé návaznosti na divadlo obrozenské doby (např. Rudolf Kubín: \"Pasekáři\", Julius Kalaš: \"Mlynářka z Granady\", \"Dovolená s Andělem\", Miloš Machek: \"Zbojník Ondráš\", Ludvík Podéšť: \"Slepice a kostelník\"…), což se vyjadřovalo pojmem „zpěvohra“. „Zpěvoherními“ se pak nazývaly operetní, respektive později operetní a muzikálové soubory.\n\nV moderní literatuře se používání pojmu „zpěvohra“ často omezuje na česká profesionální díla kombinující hudbu a mluvené slovo z konce 18. a první poloviny 19. století, pohybující se od pouhé hry se zpěvy přes českojazyčný singspiel po pokusy o operu. Vedle Škroupových děl (zejména \"Dráteníka\", 1826) sem patří například \"Martínek, bradýř ve vsi\" Jana Peldryána, \"Pražští sládci\" Vincence Tučka (1819) a Vincence Bartáka (1823), \"Sládci\" Josefa Vorla (1837) nebo \"Žižkův dub\" Františka Bedřicha Kotta (1841).\n\nI v současném divadle vznikají díla označovaná jako „zpěvohra“. Například v případě „prostonárodní zpěvohry“ \"Zlý jelen\" skladatele Jana Klusáka podle činohry Václava Klimenta Klicpery jde o vědomé použití obrozenecké terminologie k navození zamýšlené atmosféry. Jindy je tento pojem použit spíše ve významu hudební komedie nebo hra se zpěvy, tedy moderního zábavného hudebně-divadelního díla nemajícího komplexní ambice výpravného muzikálu – například \"Mendel aneb Vzpoura hrášků\" skladatele Karla Cóna pro zpěvoherní soubor Městského divadla Brno.\n\nPojmem „české zpěvohry“ v novější době označuje česká hudební a divadelní literatura hudebně dramatická díla pololidového původu v českém jazyce z 18. století (v době vzniku označovaná jako „opera“ nebo zdrobnělinami „operetta“ či „operella“). Na rozdíl od výše uvedených děl neobsahují mluvené části, pouze zpívané, a pojem „zpěvohra“ se pro ně používá pro jejich většinou malý rozsah a neprofesionální úroveň. Ve starší literatuře se označovaly jako „lidové zpěvohry“, ale tento název (jak upozornili Tomislav Volek a Jan Trojan) neodpovídá zcela skutečnosti, neboť jejich autory byli vesměs duchovní nebo kantoři, pro něž provozování a případně i kompozice hudby byly součástí profese. Tato díla však byla určena pro provozování mimo profesionální divadla. Jsou velmi různorodá, mají však některé společné rysy:\n\n\n\n\n\n\nTyto zpěvohry se zachovaly v různém rozsahu – o některých se dochovala jen zmínka (zpěvohry Jakuba Jana Ryby), k některým známe jen libreto, u jiných se zachovala i hudba, avšak často v neúplné nebo přepracované podobě. I okolnosti jejich zachování ukazují na prostředí, v němž vznikaly: byly nalezeny v archivech některých klášterů nebo v pozůstalostech kantorských rodin.\n\nTematicky se řadí do několika okruhů. Tomislav Volek (1968) je dělí na a) zpěvohry o historicky významných a aktuálních událostech, b) zpěvohry o řemeslech, c) komické zpěvohry o lásce, o zlých ženách a opilých mužích apod. a d) školské hry-morality. Nověji je Jan Trojan dělí do tří skupin:\n\nNejrázovitější skupinou českých zpěvoher 18. století je několik děl napsaných v hanáckém dialektu v prostředí premonstrátského kláštera Hradisko u Olomouce. První představení „hanácké opery“ – není známo, které – z pera velehradského cisterciáka P. Alana (občanským jménem Ignáce Plumlovského) je zaznamenáno k 26. říjnu 1747; P. Alan jich napsal pro hradišťský klášter několik. Byly uváděny pro pobavení vzácných hostům. a to i při návštěvě císařovny Marie Terezie a císaře Františka I. roku 1748. I když byly hanácké zpěvohry napsány pro zábavu šlechty a duchovních a dobromyslně parodovaly jak jazyk, tak způsoby hanáckých poddaných, rozšíření až zlidovění jednotlivých písní z nich svědčí o tom, že pronikly i mimo klášterní prostředí.\n\nNejstarší z hanáckých zpěvoher je jen v textu zachovaná \"Pargamotéka\" zřejmě z roku 1747; autorem hudby i textu byl Ignác Plumlovský. Název je zkomoleninou pojmu „pragmatická sankce“ a děj reaguje na válku o rakouské dědictví – králova dcera vysílá čtyři rozšafné Hanáky ke dvorům římského císaře a pruského, francouzského a španělského krále, aby u nich hájili její práva. Hanáci se vracejí s nepořízenou, avšak radí královně k obraně vlastními silami. Týž autor napsal zpěvohru \"Gront a puvod plesání hanáckýho\" z roku 1750, jež představovala spíše jen defilé rázovitých venkovských postav přicházejících blahopřát premonstrátskému klášteru k 600. výročí jeho založení. Za dílo Plumlovského je označována i drobná hanácká zpěvohra \"O prajském rumlu\", v níž dva Hanáci Jóra a Macek komentují odražení pruských vojsk od Olomouce roku 1758. Avšak jedinou z těchto zpěvoher, která se dochovala v relativní úplnosti, je \"Landebork\", jehož vznik je kladen kolem roku 1757. Název je zkomoleninou slova „Brandenburk“. Hanácký synek je za pruského vpádu nuceně zavlečen k nepřátelskému vojsku. Nešťastní rodiče se obracejí o pomoc na rechtora, který doufá, že se osud otočí proti Prusům. A skutečně, syn brzy přichází zpět a vypráví o tom, jak byl „Landebork“ donucen prchnout z Prahy i z Čech. Všichni vyzdvihují slábu rakouského domu a Landeborkovu hanbu. Dosti rozsáhlá opera (introdukce, 8 recitativů, 7 árii a dva chóry) je po textové i hudební stránce jedinečnou ukázkou české pololidové kultury. I tato opera bývala připisována Plumlovskému, nověji je však navrhováno autorství Josefa Schreiera.\n\nPozdější fázi hanáckých zpěvoher představují dvě jednoaktová díla – zvaná též „hanácké operety“ spočívající v komickém výstupu jen dvou postav: \"Maréna a Kedrota\" a \"Jora a Manda\" z počátku 80. let 18. století. Texty ve stylizovaném dialektu napsal hradišťský řeholník Josef Bulín (P. Mauritius), hudbu k nim napsal rektor německé školy v Hněvotíně Josef Pekárek; oproti např. \"Landeborkovi\" se jedná o textově i hudebně prostší díla, která však zjevně získala oblibu lidu, neboť řada z nápěvů se dochovala ve sbírkách lidových písní. V první z těchto operet si dvě děvčata, Maréna a Kedrota, stěžují na nedostatek chlapců k ženění – všichni byli odvedeni na vojnu a jim nezbývá než panenská ctnost. Téma války se objeví i ve sporu vesnického páru: Jora se po hádce s Mandou rozhodne dát se na vojnu a stát se pánem, ale brzy si to rozmyslí a vrací se ke kající Mandě.\n\nPoslední z této série děl je \"Píseň o císaři Josefovi II.\", zřejmě od Václava Jiřího Dusíka, napsaná brzy po císařově smrti. Sedlák Jora naříká nad smrtí dobrého císaře, jeho přítel Ondra však nechce věřit a domnívá se, že Josef ještě žije. Rychtář pak smutnou novinu potvrzuje s autoritou účastníka císařova pohřbu a všichni truchlí za milovaným císařem.\n\nVedle hanáckých zpěvoher, z nichž některé se také týkají aktuálních událostí, zejména válečných, se válečná tematika objevuje ve dvou nevelkých dílech. Ve skladbě pro tři hlasy \"Pláč krokodýlův aneb jináč Exequia francouzské\" si postavy stěžují na příkoří páchané francouzskými a bavorskými vojsky při okupaci Čech v letech 1741–1742 a provolávají slávu Marii Terezii. Dialogickou, tedy opernější formu má zpěvohra \"Solatia pacis\" (\"Potěšení z míru\"), kterou Josef Kalousek časově situoval do doby po Hubertusburském míru (1763): v ní si rychtář, sedlák a chalupník nejprve stěžují na především peněžní oběti, jež po nich vyžaduje válka s Landiburkem (tj. Pruskem), a pak slaví uzavřený mír.\n\nNámětově i rozsahem mezi českými zpěvohrami vyniká tříaktová zpěvohra \"Opera o selské rebelii\" východočeského kantora Jana Antoše (zachovaná v úplnosti pod názvy \"Opera de Rebellione Boëmica Rusticorum\" a \"Opereta o sedlskej svobodě aneb rebelírování\"). Tématem je velké poddanské povstání z roku 1775, mezi postavami je i vůdce rebelie, rychtář kolísající mezi solidaritou se sedláky a loajalitou k vrchnosti, jakož i pán, který v ohrožení před sedláky ustupuje, aby po jejích porážce své sliby zase odvolal. I když opera končí potvrzením starých pořádků, bylo samotné téma velmi populární a jsou dochovány četné doklady o jejím uvádění až do 19. století.\n\nNa menší ploše se tématem vztahu pánů a poddaných zabývá opera ve formě dialogu zvaná \"Opera iucunda\" (\"Opera zábavná\") aneb \"Pán a sedlák\" z Bakova nad Jizerou: Sedlák si v ní nezvykle upřímně stěžuje na útrapy, které mu pán činí, a Pánovy nadávky a výhrůžky mu vrací, i tato opera však končí poddáním se stávajícímu společenskému řádu.\n\nJen z neúplného textového zápisu rytíře Jana Jeníka z Bratřic je známa zpěvohra zvaná \"Verbování na Koňském trhu\", ve které se nechá selský synek naverbovat na vojnu, aby utekl před svou ženou, ale strasti vojenského života jej brzy přivedou zpátky k manželce. Podle Jeníka z Bratřic se hrála kolem roku 1770 v malostranském jezuitském semináři a jejím autorem byl Jan Tuček.\n\nDo této skupiny patří rozmanitá díla většinou menšího rozsahu a různé literární i hudební úrovně.\n\nDvě významná díla napsal zřejmě v 50. letech 18. století bílovický rektor Josef Cyril Schreier; jde o mravoučná díla, byť s humorem, psaná spisovnou češtinou a prozrazující vliv seminářského či klášterního prostředí. Ve zpěvohře \"Veritas exulans\" (\"Vyobcovaná Pravda\") personifikovaní Svět a Politika vyhánějí Pravdu z pozemského světa, kde nenachází u žádné společenské vrstvy zastání – příbytek nalezne jen na nebesích. Rozvernější \"Aurea libertas\" (\"Zlatá svoboda\") je dialogem zkušeného muže s mladým a nezkušeným o slastech a strastech stavu manželského.\n\nZřejmě vůbec nejznámější předobrozeneckou zpěvohru napsal Karel Jan Loos kolem roku 1770. Je to krátká \"Opera o komínku\" (\"Opera bohemica de camino\"), z níž řada písní zlidověla, již roku 1948 byla nahrána na gramofonovou desku, později byla inscenována v televizi a je často uváděna na divadle. Zedník se svým pomocníkem nedbale stavějí komín a doufají, že vydrží stát, dokud nedostanou zaplaceno. Komín se však zbortí a objednatel se zlobí, řemeslníci jej filosoficky utěšují a slibují postavit komín nový. Ke vtipnému textu přiléhá přitažlivá hudba, v níž se prolíná styl italské buffy i české lidové písně.\n\nZe života řemeslníků čerpá i anonymní \"Opera o sládcích\" (\"Opera praxatoria\"), zachycující živé dění mezi řemeslníky v pivovaře před inspekcí. Zajímavý je velký podíl sborů (které se jinak v českých zpěvohrách vyskytují zřídka) a soustavné parodování náboženských témat.\n\nZpěvohra známá pod názvem \"Opilý muž\", vlastně obhroublý dialog mezi opilým mužem a jeho hádavou ženou, je spíše než obhroublým libretem zajímavá značně invenční hudbou čerpající z italské opery buffa. (Jan Tuček je také patrně autorem opery-pantomimy \"Zamilovaný ponocný\" (1763), kterou lze považovat za první profesionálně provozovanou operu v českém jazyce.) Řada opisů naznačuje, že se Tučkova skladba stala velmi oblíbenou. Na oblíbený námět o opilci vznikla řada dalších drobných hudebně dramatických skladeb, které však nedosahují Tučkovy úrovně. Je to například anonymní \"Žena jde pro sedláka do hospody\" zachovaná v opise z Radnic, jiná anonymní \"Opera o zlé ženě\" zachovaná v opise ze Zlaté Koruny, \"Opera o ožralcy\" od Přibyla zachovaná v opisech z Pelhřimova, Nového Jičína a Radnic nebo pozdní \"Masopůstní opera\" o třech pijácích Ma. Zháněla, patrně z Lomnice nad Popelkou .\n\nMezi žertovné zpěvohry lze zařadit i jedinou v libretu dochovanou zpěvohru Jana Jakuba Ryby \"Veselé živobytí aneb Vandrovní muzikanti\" z roku 1794, která však má singspielovou formu.\n"}
{"id": "1133889", "url": "https://cs.wikipedia.org/wiki?curid=1133889", "title": "Mezerový spoj", "text": "Mezerový spoj\n\nMezerový spoj (angl. \"gap junction\"), též vodivý spoj či nexus, je typ mezibuněčného spojení, který mezi sousedními buňkami vytváří jakési póry, jimiž jsou spojeny cytoplazmy. Umožňuje výměnu některých látek mezi buňkami. Mezerové spoje se vyvinuly u prvních mnohobuněčných živočichů a jsou jejich evoluční novinkou. Z proteinového hlediska jsou u bezobratlých tvořeny pannexiny (též „innexiny“), zatímco u strunatců je tvoří zcela nepříbuzné konexiny a pannexiny u nich mají méně významnou roli.\n\nJedná se o obdobu rostlinných plazmodezmat.\n\nZákladem mezerového spoje jsou u savců proteinové komplexy nazývané konexony, které se v tomto druhu spojů vyskytují v hexamerech. V jedné z membrán je šest konexinů tvořících konexon, které se vzájemně napojí na stejný útvar šesti konexinů v druhé membráně. Mezi konexiny je prázdný prostor, jímž mohou přecházet molekuly o velikosti menší než 1500 daltonů, tzn. v absolutních číslech méně než 1,2 nanometru. \n\nPór je uzavíratelný, reaguje na zvýšenou hladinu vápníku v cytoplazmě. Vápenaté ionty se váží na kalmodulin a ten následně vazbou na konexon indukuje změnu prostorové konformace a ve výsledku uzavírá pór. Zvýšený obsah vápníku totiž znamená poplach (např. poškození membrány) a v takových případech je radno tento spoj rychle zavřít. Stejně tak však mezerový spoj zřejmě reaguje i na snížení pH v buňkách.\n\nMezerové spoje se vyskytují téměř u všech typů buněk v lidském těle, s výjimkou několika terminálně diferenciovaných typů, jako jsou krvinky nebo rhabdomyocyty kosterní svaloviny. Zajímavou roli hrají mezerové spoje v nervové soustavě. Např. horizontální buňky lidské sítnice i některé interneurony v mozkové kůře či hipokampu jsou spojeny mezerovými spoji, které umožňují vodivé propojení pro elektrické signály, jež jsou pro funkci nervové soustavy zásadní. Tato mezibuněčná spojení se označují jako elektrické synapse a stojí v protipólu ke známějším chemickým synapsím. Elektrické synapse jsou ještě mnohem hojnější u některých bezobratlých živočichů.\n"}
{"id": "1133895", "url": "https://cs.wikipedia.org/wiki?curid=1133895", "title": "Moritz Hinträger", "text": "Moritz Hinträger\n\nMoritz Hinträger (24. listopadu 1831, Žinkovy – 27. dubna 1909, Bolzano) byl rakouský architekt a stavební inženýr.\n\nNarodil se v obci Žinkovy okres Plzeň. Vzdělání stavební inženýr získal na technice v Praze. Po ukončení studia odešel pracovat do Vídně, kde byl zaměstnán na generálním stavebním ředitelství drah a u několika stavebních firem v oboru pozemního stavitelství. Zároveň studoval na Akademii výtvarného umění ve Vídni u A. Siccardsburga a E. van der Nülla, aby získal větší rozhled pro svou uměleckou tvorbu. 12. února 1859 se oženil s Emmou Antonií rozenou Göttlicher, z tohoto manželského svazku se narodili synové Karel (1859 – 1913) architekt a Moritz Johan Anton (1863-?) plukovník dělostřelectva.\n\nV letech 1871 až 1874 byl zaměstnán jako stavební ředitel společnosti Union. Od roku 1874 pracuje jako nezávislý architekt ve svém ateliéru. Od 1881 spolupracuje se synem Karlem a Heinrichem Clausem.\n\nMoritz Hinträger byl jedním z nejaktivnějších architektů 19. století v Rakousku. Zabýval se projektováním různých typů budov. Z veřejných staveb jsou to především školy, radnice a banky, kde uplatňuje především novorenesanční sloh. Ve svých prvotních projektech vídeňských městských domů, ovlivněn Siccardsburgem, využíval renesanční formy, které byly označovány jako \"Nová vídeňská renesance\".\n\n\n\n\n\n\n"}
{"id": "1133902", "url": "https://cs.wikipedia.org/wiki?curid=1133902", "title": "Schönerer", "text": "Schönerer\n\nNěmecké příjmení Schönerer má více nositelů: \n"}
{"id": "1133905", "url": "https://cs.wikipedia.org/wiki?curid=1133905", "title": "Vitalij Bubon", "text": "Vitalij Bubon\n\nVitalij Bubon (: ), (* 20. července 1983 Sovětský svaz) je bývalý ukrajinský zápasník — judista.\n\nPřipravoval se v Kyjevě. V roce 2004 se dobrými výsledky ve světovém poháru kvalifikoval na olympijské hry v Athénách, vypadl v prvním kole. S vrcholovým judem musel skončil předčasně kvůli vleklým zraněním a ambiciozním soupeřům v reprezentaci.\n\n"}
{"id": "1133906", "url": "https://cs.wikipedia.org/wiki?curid=1133906", "title": "Alexandr Černych", "text": "Alexandr Černych\n\nAlexandr Alexandrovič Černych (rusky Александр Александрович Черных, * 12. září 1965 ve Voskresensku, SSSR) je bývalý ruský hokejový útočník.\n\nJeho kariéru ukončila v létě 1989 vážná zranění způsobená autonehodou ve věku 24 let.\n\nReprezentoval Sovětský svaz. S týmem do 18 let získal zlato na juniorském mistrovství Evropy 1983 v Norsku. Za výběr do 20 let absolvoval tři juniorská mistrovství světa – 1983 v SSSR, 1984 ve Švédsku (oboje zlato) a 1985 ve Finsku (bronz).\n\nV dresu reprezentace debutoval 29.10.1987 v Praze v přátelském utkání proti domácímu ČSSR (4:2). Zúčastnil se olympijského turnaje 1988 v Calgary a mistrovství světa 1989 ve Švédsku (oba turnaje zlato). Po mistrovství už se v reprezentaci neobjevil, celkem sehrál 45 utkání a vstřelil 12 branek.\n\nOdchovanec klubu Chimik Voskresensk debutoval za mateřský klub v nejvyšší sovětské soutěži v sezoně 1981/82. V letech 1985–87 působil v HC CSKA Moskva, ovšem odehrál pouze 10 utkání, nastupoval spíše za druholigový spřízněný klub SKA MVO Kalinin. V roce 1987 se vrátil do mateřského Chimiku, za který nastupoval až do osudné autonehody (viz výše).\n\nSyn Dmitrij hraje rovněž hokej, momentálně působí ve VHL.\n\n"}
{"id": "1133907", "url": "https://cs.wikipedia.org/wiki?curid=1133907", "title": "Mezinárodní standardní číslo hudebnin", "text": "Mezinárodní standardní číslo hudebnin\n\nISMN (International Standard Music Number, \"mezinárodní standardní číslo hudebnin\") je číselný kód určený pro jednoznačnou identifikaci tištěných hudebnin.\n\nISMN je obdobou ISBN používaného pro knihy a ISSN používaného pro seriálové publikace. Systém existuje od roku 1995, v České republice se zavedl roku 1996.\n"}
{"id": "1133908", "url": "https://cs.wikipedia.org/wiki?curid=1133908", "title": "Leopold von Dittel", "text": "Leopold von Dittel\n\nLeopold rytíř von Dittel (29. května 1815 Fulnek, Morava – 28. července 1898 Vídeň) byl rakouský lékař moravského původu, zakladatel urologie jako nového samostatného oboru.\n\nLeopold von Dittel vystudoval lékařství na Vídeňské univerzitě a po své promoci v roce 1840 pracoval jako praktický lékař. Později se stal asistentem u Johanna Dumreichera. V letní sezóně v letech 1842–1848 pracoval jako lázeňský lékař v tehdejších uherských, dnes slovenských Trenčianských Teplicích. V roce 1856 se habilitoval v oboru chirurgie.\n\nDittel se v roce 1861 stal primářem chirurgického oddělení ve Vídeňské všeobecné nemocnici a v roce 1865 se stal z rozhodnutí císaře Františka Josefa I. mimořádným profesorem. V roce 1875 rezignoval na akademický post, v roce 1880 odmítl profesuru a nástupnictví po Johannu Dumreicherovi. Krátce poté byl povýšen do šlechtického stavu.\n\nJe oceňován za rozvoj mnoha nových diagnostických a chirurgických postupů na poli urogenitální medicíny. Je znám jako průkopník diagnostiky za pomocí cytoskopu, přístroje, který nedávno před tím vynalezl urolog Maxmilian Nitze (1848–1906). V urologii slouží cytoskop k endoskopické detekci nádorů močového měchýře a dalších poruch močového systému.\n\nSpolečně s Felixem Legueuem (1863–1939) a Émilem Forguem (1860–1943) vyvinuli chirurgickou metodu uzavření vesikovaginální fistuly, která je podle nich pojmenována a známá jako \"Dittel-Forgue-Legueuho operace\". Dále je po něm pojmenován nástroj na léčbu uretrální stenózy tzv. Dittelova uretrální sonda.\n\nV roce 1894 byl jmenován do prestižní funkce prezidenta vídeňské Lékařské společnosti (\"Gesselschaft der Ärzte\"). Jeho portrétní reliéf od Rudolfa Bachmanna lze dnes spatřit v arkádovém dvoře vídeňské univerzity. V roce 1975 byla po něm ve 22. vídeňském okrese Donaustadt pojmenována ulice: \"Dittelgasse\".\n\n\n"}
{"id": "1133909", "url": "https://cs.wikipedia.org/wiki?curid=1133909", "title": "Anna Vodná", "text": "Anna Vodná\n\nMgr. Anna Vodná, rozená Gebre Selassie, (* 3. června 1991 Třebíč) je česká házenkářka, která od roku 2009 působila v týmu DHK Zora Olomouc. Hraje na pozici spojky.\n\nDcera Etiopana a Češky se narodila v Třebíči a vyrostla ve Velkém Meziříčí. Anna hrála v české reprezentaci házené, odehrála celkem 14 zápasů. Je sestrou fotbalisty Theodora Gebre Selassie. V roce 2012 nafotila se spoluhráčkami z týmu DHK Zora Olomouc kalendář.\n\nPozději přešla do SHK Veselí nad Moravou, od roku 2017 nějaký čas působila jako asistentka trenéra, než se vrátila k aktivnímu hraní. V červnu 2018 se vdala za ligového hokejistu Michala Vodného, se kterým má cca od konce roku 2017 syna Alexe. Vedle hráčské kariéry působí na velkomeziříčském gymnáziu jako učitelka biologie a tělesné výchovy, jež vystudovala na Univerzitě Palackého v Olomouci.\n\n"}
{"id": "1133912", "url": "https://cs.wikipedia.org/wiki?curid=1133912", "title": "Kilchberg", "text": "Kilchberg\n\nJméno Kilchberg nese více sídel:\n\n"}
{"id": "1133914", "url": "https://cs.wikipedia.org/wiki?curid=1133914", "title": "Andrej Rubljov (tenista)", "text": "Andrej Rubljov (tenista)\n\nAndrej Rubljov, rusky: Андрей Андреевич Рублёв, \"Andrej Andrejevič Rubljov\", (* 20. října 1997 Moskva) je ruský profesionální tenista a juniorský mistr světa ITF pro rok 2014. Ve své dosavadní kariéře na okruhu ATP Tour vyhrál dva singlové a jeden deblový turnaj. Na challengerech ATP a okruhu Futures získal pět titulů ve dvouhře a tři ve čtyřhře.\n\nNa žebříčku ATP byl ve dvouhře nejvýše klasifikován v říjnu 2019 na 22. místě a ve čtyřhře pak v listopadu téhož roku na 78. místě. Trénuje ho Fernando Vicente. Dříve tuto roli plnil Sergej Taraševič.\n\nV ruském daviscupovém týmu debutoval v roce 2014 baráží 1. skupiny zóny Evropy a Afriky proti Portugalsku, v níž vyhrál čtyřhru i dvouhru za rozhodnutého stavu 4:1 pro Rusko. Do roku 2019 v soutěži nastoupil k devíti mezistátním utkáním s bilancí 4–4 ve dvouhře a 4–2 ve čtyřhře.\n\nJuniorským debutem se pro něj stal ve třinácti letech turnaj v Lucemburku. Již při druhé účasti vybojoval první trofej, když triumfoval ve Phoenixu po vítězství nad Tunisanem Skanderem Mansourim. V prosinci 2012 získal vavřín z floridského Orange Bowlu.\n\nV sezóně 2013 následoval titul na jihoafrickém NWU PUKKE/RVTA Junior ITF 1 Cupu v Potchefstroomu. Do čtvrtfinále prošel na Australian Open 2014. Na grandslamovou trofej dosáhl na dvouhře French Open 2014, když jako čtvrtý nasazený ve finále zdolal španělskou turnajovou sedmičku Jaumeho Antonia Muñara Clara. V deblové soutěži Roland Garros došli s Američanem Stefanem Kozlovem do semifinále. Po turnaji se 9. června 2014 stal juniorskou světovou jedničkou.\n\nVe Wimbledonu 2014 mu překvapivou porážku ve třetím kole přivodil až 1 842. hráč žebříčku van Rijthoven z Nizozemska. Ve wimbledonské čtyřhře hráli s Kozlovem v roli nejvýše nasazeného páru. Ve finále však byli poraženi brazilskými juniory Orlandem Luzem a Marcelem Zormannem.\n\nNa Letních olympijských hrách mládeže 2014 v Nankingu nastoupil do všech třech soutěží. Z dvouhry si odvezl bronzovou medaili po výhře nad Japoncem Džumpejem Jamasakim. Stříbrný kov vybojoval ve čtyřhře s Karenem Chačanovem, když ve finále nenašli recept na Brazilce Luze se Zormannem. V mixu pak vypadli s Darjou Kasatkinovou ve druhém kole. V závěru roku 2014 byl vyhlášen juniorským mistrem světa ITF.\n\nJuniorskou kariéru ukončil v dubnu 2015 trofejí z premiérového ročníku mistrovské události ITF Junior Masters v Čcheng-tu. V závěrečném duelu přehrál Američana Taylora Fritze po dvousetovém průběhu.\n\nNa okruhu Futures debutoval v červenci 2013 turnajem v bulharském Chaskovu, kde skončil ve čtvrtfinále na raketě Francouze Mathiase Bourguea. O měsíc později si jako patnáctiletý zahrál první finále v Minsku, kde byl nad jeho síly Bělorus Jegor Gerasimov. Premiérový titul si připsal v listopadu 2013 z floridského Bradentonu po finálové výhře nad Lotyšem Mārtiņšem Podžusem.\nPremiérovým startem na okruhu ATP World Tour se stal Delray Beach International Tennis Championships 2015, kde jej ve druhém kole vyřadil Američan Steve Johnson. Na události série Masters Miami Open zdolal Španěla Pabla Carreña Bustu, aby následně podlehl favorizovanému Johnu Isnerovi. Z kvalifikace do hlavní soutěže postoupil na antukovém Barcelona Open. V úvodní fázi přehrál španělského hráče Fernanda Verdasca a ve druhém nenašel recept na třináctého nasazeného Itala Fabia Fogniniho.\n\nVítězstvím nad Finem Jarkko Nieminenem během Geneva Open, v sedmnácti letech zopakoval Nadalův výkon, a to vyhrát v juniorském věku (do 18 let) zápas alespoň na pěti událostech okruhu ATP Tour v jedné sezóně. Rafael Nadal tohoto výsledku dosáhl v roce 2004.\n\nGrandslamovým debutem se stal US Open 2015, kde zvládl tři kvalifikační kola. V hlavní soutěži na úvod nestačil na jihoafrickou turnajovou patnáctku Kevina Andersona po čtyřsetovém průběhu.\n\nPremiérový titul z okruhu ATP Tour si odvezl z říjnové čtyřhry Kremlin Cupu 2015, když na divokou kartu s Dmitrijem Tursunovem ve finále porazili dvojici Radu Albot a František Čermák až v rozhodujícím supertiebreaku. Na červencovém Croatia Open Umag 2017 pak vybojoval první trofej ve dvouhře, když ve finále přehrál italskou turnajovou čtyřku Paola Lorenziho po dvousetovém průběhu. Stal se tak sedmým šťastným poraženým vítězem turnajů ATP v historii a prvním od triumfu Rajeeva Rama v Newportu 2009. Bodový zisk mu v následném vydání žebříčku ATP zajistil debutový posun do elitní světové padesátky na 49. místo \n\nPrvní čtvrtfinále na majoru si zahrál během US Open 2017, kde ve druhém kole vyřadil sedmého nasazeného Grigora Dimitrova a ve čtvrté fázi turnajovou devítku Davida Goffina. Následně jej vyřadil první hráč žebříčku a pozdější vítěz Rafael Nadal, jemuž odebral jen pět gamů. Stal se tak nejmladším čtvrtfinalistou US Open od Andyho Roddicka a ročníku 2001.\n\nDo finále se probojoval na úvodním ročníku závěrečného turnaje sezóny pro hráče do 21 let, Next Generation ATP Finals 2017 v Milánu, kde podlehl Jihorejci Čong Hjonovi, na něhož nestačil už v základní skupině. Turnaj se odehrával ve formátu Fast4 tenisu bez bodového ohodnocení.\nNarodil se roku 1997 v ruské metropoli Moskvě do rodiny profesionálního boxera a později restauratéra Andreje Rubljova a tenisové trenérky Mariny Marenkové, která se podílela na vedení např. Anny Kurnikovové.\n\nK roku 2015 jej trénoval běloruský kouč Sergej Taraševič. V rámci přípravy studoval Raonicův servis, Nadalovu hru nohou a pohyb či Federerovu herní lehkost a forhend.\n\n"}
{"id": "1133921", "url": "https://cs.wikipedia.org/wiki?curid=1133921", "title": "Křenový ostrov", "text": "Křenový ostrov\n\nKřenový ostrov je nebo byl název více ostrovů:\n\n"}
{"id": "1133926", "url": "https://cs.wikipedia.org/wiki?curid=1133926", "title": "Bitva u Přísečnice", "text": "Bitva u Přísečnice\n\nBitva u Přísečnice byla menším válečným střetem mezi císařskými oddíly a ustupující švédskou armádou generála Johana Banéra během třicetileté války. Odehrála se 27. března 1641 v okolí horního města Přísečnice, které bylo v sedmdesátých letech 20. století zatopeno vodou vodní nádrže Přísečnice. Výsledek střetnutí je považován za taktický úspěch generála Banéra, pro kterého byl zároveň jeho poslední bitvou.\n\nV poslední třetině března ustupovalo švédské vojsko generála Banéra po bitvě u Stříbra do Saska. Jeho předvoj dorazil dne 24. března do Kadaně a o den později do města přijel velitelský sbor. Na generálův rozkaz vyrazily zásobovací vozy a dělostřelectvo doprovázené částí jízdy k Přísečnici a hlavní voj se za nimi vydal 27. března ve čtyři hodiny ráno. Těsně za ním ho sledovaly císařské oddíly bavorské pěchoty a jízdy pod velením Zikmunda Myslíka z Hyršova. Od Ostrova navíc vyjela jízda Ottavia Piccolominiho s úmyslem vpadnout Švédům do boku a zabránit ji v ústupu. Poblíž Kovářské se srazila s oddílem předvoje Banérovy armády, který zcela zničila.\n\nBanérovy oddíly dorazily do Přísečnice brzy ráno a obsadily zámek a kopce okolo ústupové cesty do Annabergu. Vlastní bitva vypukla v poledne. Švédové nejprve opustili zámek a později i město a vypálili je. Bojovalo se v malých potyčkách pouze na křídlech, protože Zikmund Myslík se neodvážil riskantního útoku na hlavní voj. Švédové v boji ztratili značné množství mužů a sami museli zapálit část spížních vozů, ale přesto se jim povedlo spořádaně ustoupit do Saska, přičemž za sebou stihli udělat záseky, a znemožnili tak další pronásledování. Generál Banér se tak již 30. března dostal do Zwickau a císařské oddíly se 28. března vrátily do Kadaně.\n\nPodle údajů Zikmunda Myslíka u Přísečnice padlo 4 000 Švédů z 15 000, ale počty jsou zřejmě nadsazené a rozsah bitvy zveličován, protože při průjezdu Švédů Annabergem byly popsány jejich oddíly jako silné, s mnoha děly a zavazadly. I přes relativně vysoké ztráty mužů i vybavení se generál Banér dokázal vyhnout zničení armády, a proto je považován za taktického vítěze bitvy. Jiné zdroje považují za vítěze Zikmunda Myslíka, kterému se podařilo za minimálních ztrát rozdrtit třetinu švédské armády a generál Banér silně duševně a zdravotně podlomený pak 10. května téhož roku zemřel v táboře v Halberstadtu, tedy za necelých šest týdnů po prohrané bitvě.\n\n"}
{"id": "1133927", "url": "https://cs.wikipedia.org/wiki?curid=1133927", "title": "Šóhei Óno", "text": "Šóhei Óno\n\nŠóhei Óno (: ), (* 3. února 1992 v Jamaguči, Japonsko) je japonský zápasník-judista, olympijský vítěz z roku 2016\n\nS judem začal v 7 letech v rodném Jamaguči. Po základní škole následoval svého staršího bratra Tecuju do Tokio, kde se připravoval v známé judistické škole Kodogakuša. Od roku 2010 se připravuje jako student university Tenri. V japonské seniorské reprezentaci se objevil poprvé v témže roce na Kano Cupu, kde obsadil 5. místo. Stálým členem japonské reprezentace je od roku 2012. V roce 2016 vybojoval náročnou nominaci na olympijské hry v Riu v konkurenci Hirojuki Akimota nebo Rika Nakaji. V úvodním kole olympijského turnaje se rozehřál v boji na zemi na judistovi z Kostariky a v dalším kole připravil o dobrý výsledek jinak kvalitně připraveného Victora Scvorțova ze Spojených arabských emirátů. Nejprve mu rozhodčí neuznali wazari za levou uči-matu aby z následné akce poslal pravou uči-matou naturalizovaného Moldavce na ippon. Ve čtvrtfinále hned v první minutě hodil technikou koši-guruma Gruzínce Lašu Shavdatuašviliho na wazari. Gruzínec však v dalším čase úspěšně vzdoroval jeho snahám o ippon a s vyhrou na body tak nebyl spokojen. Chuť si spravil v semifinále na Belgičanovi Dirku Van Ticheltovi, kterého doslova přejel technikou tomoe-nage na wazari-ippon a ve finále stejným způsobem nedal šanci Ázerbájdžánci Rustamu Orudžovi. Orudžova nejrpve hodil uči-matou na wazari a po minutě zápas ukončil na wazari-ippon technikou ko-uči-gake. Získal zlatou olympijskou medaili, v turnaji jedinkrát nezaváhal čímž napodobil suverenní triumf například Kóseie Inoueho (2000), Tadahira Nomury (2004) nebo Korejce Čchö Min-ho (2008).\n\nŠóhei Óno je primárně levoruký, komplexně vybavený judista, zvláda na vysoké úrovni techniky nage-waza i ne-waza, jeho uči-mata má z pravé i levé strany absolutní parametry. \n\n\n! colspan=\"8\"| Olympijské hry a mistrovství světa\n! Kolo\n! Výsledek\n! Bilance\n! Soupeř\n! Skóre\n! Datum\n! Turnaj\n! Místo\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n\n"}
{"id": "1133932", "url": "https://cs.wikipedia.org/wiki?curid=1133932", "title": "Wale", "text": "Wale\n\nWale, vlastním jménem Olubowale Victor Akintimehin, (* 21. září 1984) je americký rapper. Narodil se ve Washingtonu, D.C. Své první album nazvané \"Attention Deficit\" vydal v roce 2009. Podíleli se na něm například Pharrell Williams, Lady Gaga a J. Cole. Druhé album \"Ambition\" vyšlo roku 2011 a třetí \"The Gifted\" následovalo o další dva roky později. V roce 2013 byl neúspěšně nominován na cenu Grammy.\n\n\n"}
{"id": "1133934", "url": "https://cs.wikipedia.org/wiki?curid=1133934", "title": "Jaroslav Mevald", "text": "Jaroslav Mevald\n\nJaroslav Mevald (9. listopadu 1978 – 10. listopadu 2017) byl český voják – desátník. Prezident republiky Miloš Zeman jej vyznamenal Medaili Za hrdinství. Jako střelec ve věži vozidla MRAP vyrazil 12. července 2014 na patrolu z afgánské základny ISAF Bagrám. Patrolu napadli povstalci a vozidlo, ve kterém byl, zasáhl reaktivní granát. I přes vážné zranění hlavy a ruky pokračoval v boji.\nZemřel náhle v předvečer dne veteránů 10.11.2017.\n\n\n"}
{"id": "1133935", "url": "https://cs.wikipedia.org/wiki?curid=1133935", "title": "Agabius z Verony", "text": "Agabius z Verony\n\nSvatý Agabius z Verony žil ve 3. století a byl biskupem Verony. Zemřel asi roku 250.\n\nJeho svátek se slaví 4. srpna.\n\n"}
{"id": "1133939", "url": "https://cs.wikipedia.org/wiki?curid=1133939", "title": "Dittel", "text": "Dittel\n\nDittel může být:\n\n"}
{"id": "1133940", "url": "https://cs.wikipedia.org/wiki?curid=1133940", "title": "Tandler", "text": "Tandler\n\nTandler může být:\n\n"}
{"id": "1133941", "url": "https://cs.wikipedia.org/wiki?curid=1133941", "title": "Rafael Millán Picazo", "text": "Rafael Millán Picazo\n\nRafael Millán Picazo (24. září 1893 Algeciras – 8. března 1957 Madrid) byl španělský hudební skladatel.\n\nNarodil se 24. září 1893 v Algecirasu ležícím na jihu Španělska v Gibraltarské zátoce. Otec byl vojenský kapelník a poskytl synovi základy hry na housle i základní hudební vzdělání. V roce 1914 odešel studovat do Madridu. Stal se houslistou a dirigentem v orchestru divadla \"Teatro de la Zarzuela\". Pod vedením skladatele Pabla Luny začal skládat operety a brzy se proslavil jako skladatel i jako dirigent.\n\nSvou první zarzuelu, \"El Príncipe Bohemio\", napsal v roce 1914. V té době byl ovlivněn tvorbou rakouského skladatele Franze Lehára a v jeho hudbě se tak objevují prvky vídeňské operety. Následovala řada vesměs úspěšných operet, které byly hrány v několika madridských divadlech. V roce 1920 se přestěhoval do Barcelony a uvedl v divadle \"Teatre Tivoli\" své nejúspěšnější dílo, operetu \"Dogaresa\".\n\nV roce 1925 se u skladatele začala projevovat duševní choroba a několik let pobýval v nemocnicích. Revizi zarzuely \"La severa\" pro provedení v Madridu pod názvem \"La morería\" provedl jeho kolega Francisco Alonso. Ke konci života se však jeho stav natolik zlepšil, že byl schopen zkomponovat ještě své poslední jevištní dílo \"El tesoro de Golconda\", které bylo uvedeno v Barceloně roku 1952. Zemřel v Madridu 8. března 1957.\n\nNejvětšího úspěchu dosáhl svými zarzuelami. V letech 1914–1928 jich zkomponoval 43. Kromě toho je autorem sborů, písní i hudby symfonické.\n\n"}
{"id": "1133942", "url": "https://cs.wikipedia.org/wiki?curid=1133942", "title": "Tetroly", "text": "Tetroly\n\nTetroly jsou čtyřsytné alkoholy, v širším slova smyslu se sem řadí všechny hydroxylové deriváty uhlovodíků obsahující čtyři hydroxylové skupiny.\n\n"}
{"id": "1133945", "url": "https://cs.wikipedia.org/wiki?curid=1133945", "title": "Agabus", "text": "Agabus\n\nSvatý Agabus nebo Agabo byl časný stoupenec křesťanství, který je uveden ve Skutcích apoštolů jako prorok. Podle tradice je jedním ze 72 učedníků.\n\nAgabus byl obyvatelem Jeruzaléma. Byl jedním ze 72 učedníků zmíněných v evangeliu podle Lukáše. O Letnicích se nacházel s dvanácti apoštoly v horní místnosti.\n\nPodle skutků byl jedním ze skupiny proroků, kteří cestovali z Jeruzaléma do Antiochie. Měl dar proroctví a předpověděl hrozný hladomor ke kterému došlo za vlády císaře Claudia.\n\nPodle skutků roku 58 n.l. se v Caesarea Maritima setkal se svatým Pavlem z Tarsu a varoval jej o jeho blízkém zatčení.\n\nŠel do mnoha zemí, učil a přesvědčil mnoho lidí. Židé z Jeruzaléma ho zajali, uvázali mu provaz kolem krku, táhli ho městem a ukamenovali ho k smrti. Někdy je uváděno, že zemřel v Antiochii.\n\nJeho svátek se slaví 13. února.\n\n"}
{"id": "1133948", "url": "https://cs.wikipedia.org/wiki?curid=1133948", "title": "An Pa-ul", "text": "An Pa-ul\n\nAn Pa-ul (: ), (* 25. března 1994 Jižní Korea) je korejský zápasník – judista, stříbrný olympijský medailista z roku 2016.\n\nPřipravuje se na univerzitě v Jonginu. V korejské seniorské reprezentaci se pohybuje od roku 2014. V roce 2016 startoval jako úřadující mistr světa na olympijských hrách v Riu. V úvodním kole porazil submisí Kazacha Zhansaye Smagulova po nasazeném páčení. V dalším kole vybodoval na wazari technikou seoi-nage Francouze Kiliana Le Bloucha a ve čtvrtfinále proti Uzbeku Rishodu Sobirovovi úřadovalo opět jeho strojové morote seoi-nage. V seminfále se utkal s Japoncem Masaši Ebinumou. V prestižním asijském derby prohrával od poloviny zápasu na šido za pasivitu, ale závěrečným tlakem donutil Ebinumu chybovat a zápas na šido vyrovnal. V prodloužení pokračoval v náporu a koncem první minuty kontroval Ebinumův propagační nástup do seoi-nage na ippon. Ve finále proti němu stál nečekaně Ital Fabio Basile, který ho podobně čekaně zaskočil po minutě boje technikou seoi-otoši na ippon. Získal stříbrnou olympijskou medaili.\n\nAn Pa-ul je levoruký judista, jeho osobní technikou je seoi-nage.\n\n\n"}
{"id": "1133952", "url": "https://cs.wikipedia.org/wiki?curid=1133952", "title": "Galeamopus", "text": "Galeamopus\n\nGaleamopus („Potřebující helmu”) byl velký sauropodní dinosaurus, blízce příbuzný severoamerickým rodům \"Diplodocus\" a \"Apatosaurus\". Žil rovněž na konci období jury před asi 155 miliony let. Jeho fosilie byly objeveny roku 1902 u města Sheridan na území dnešního státu Wyoming v souvrství Morrison svrchnojurského stáří. Dinosaurus měřil kolem 23 metrů, hmotnost se odhaduje na 10 až 15 tun. Roku 1924 byl paleontologem Williamem Jacobem Hollandem popsán jako nový druh rodu diplodokus (\"D. hayi\"), což platilo po dobu dalších 91 let. V roce 2015 zjistili paleontologové Emanuel Tschopp, Octávio Mateus a Roger Benson, že jde o odlišného diplodokidního dinosaura, který si zaslouží vlastní rodové jméno. Genoholotyp \"HMNS 175\" (dříve \"CM 662\") tedy nyní reprezentuje druh \"Galeamopus hayi\".\n\nV květnu roku 2018 byla kostra galeamopa kompletní z 85 % slavnostně odhalena v muzeu v americkém Cincinnati.\n\n"}
{"id": "1133966", "url": "https://cs.wikipedia.org/wiki?curid=1133966", "title": "Družstvo v prvním sledu", "text": "Družstvo v prvním sledu\n\nDružstvo v prvním sledu byla ilegální odbojová organizace (skupina) působící na území Protektorátu Čechy a Morava v období od března 1939 do listopadu 1939. Její členové založili ilegální časopis V boj a zajišťovali jeho vydávání a distribuci. Organizace vznikla díky odbojářské iniciativě Josefa Škaldy a lidí soustředěných kolem něj. Mezi květnem 1939 a listopadem 1939 vydala tato odbojová skupina prvních 27 čísel ilegálního týdeníku V boj. Zpočátku jen v nákladu kolem 500 výtisků, později pak již v počtu 5000 až 7000 exemplářů od každého čísla. (Počet stránek jednoho čísla se pohyboval od 7 do 25. Jako týdeník vycházel každý pátek.) Družstvo v prvním sledu bylo definitivně rozbito úderem gestapa na podzim roku 1939, když jeho struktura byla rozkryta (s pomocí konfidentů gestapa Rudolfa Kotrbatého a Jaroslava Nachtmanna). Ve vydávání ilegálního časopisu V boj pak pokračovala další garnitura odbojářů v podobě dvou paralelně působících redakcí.\n\nOdbojová organizace (skupina) \"Družstvo v prvním sledu\" (ve vojenských termínech to znamená jednotku postupující v čele útoku) vznikla už 15. března 1939 kolem penzionovaného policejního úředníka, bývalého legionáře a předsedy vinohradské pobočky \"Svazu československých záložníků a bývalých vojáků\" majora Josefa Škaldy (krycí jméno \"Taťka\"). Tato organizace našla náplň své odbojové činnosti – stala se první garniturou vydavatelů ilegálního časopisu V boj. Na \"ustavující\" schůzce ve Škaldově bytě v Praze na Vinohradech složili zakládající členové \"Družstva v prvním sledu\" (většinou bývalí vojáci a legionáři) slavnostní přísahu:\n\nKromě Josefa Škaldy byli tomuto aktu přítomni: Jindřich Benetka, Václav Boháček, František Pařízek, Ing. Bohuslav Svoboda, Jaroslav Straširipka a Jaromír Vaněček.\nV domě byla umístěna i dílna Škaldova švagra, kde byla bezprostředně po začátku okupace vydávána první čísla časpisu V boj. Dnes (rok 2015) je na domě umístěna pamětní deska (viz níže).\n\nObdobná \"ustavující\" schůzka \"Družstva v prvním sledu\" se uskutečnila brzy po 15. březnu 1939 i mezi zaměstnanci \"Památníku národního osvobození na Vítkově\" Schůzky se účastnili: Vojtěch Preissig, Josef Škalda, Emanuel Prüll , František Vik a další. Tato skupina vydávala první variantu časopisu V boj. V budově Památníku se konaly některé redakční schůzky (a Viktor Preissig zde vytvořil obálku k prvnímu a druhému číslu časopisu V boj)\n\nPamětní deska na domě na adrese: Praha 2, Budečská 1026/14 nese text:\nDne 19. března 1939 byl zahraničním rozhlasem odvysílán rozhlasový projev prezidenta Edvarda Beneše (přenášený z univerzity v Chicagu). V tomto projevu Beneš protestoval proti okupaci Čech a Moravy. K americké veřejnosti a ostatnímu světu se obracel s protestem a s výzvou, aby okolní demokratické a dosud svobodné státy nedopustily trvalé ovládnutí Evropy nacismem.\nDr. Přemysl Šámal Benešův projev stručně zaznamenal a tyto poznámky předal (prostřednictvím své manželky Pavly Kropfové) malířce Jaroslavě Klenkové , odkud text (po několikerém předání) doputoval až k Josefu Škaldovi. Ovlivněn myšlenkami v prohlášení prezentovanými rozmnožil Škalda na cyklostylu asi sto výtisků (se zkrácenou řečí dr. Edvarda Beneše) v kanceláři Svazu československých záložníků a bývalých vojáků ve formě letáku (\"Duch vždy zvítězil nad Mečem\") za účelem podělit jimi své nejbližší přátele.\n\nObchodník Josef Sejkora následně odnesl několik výtisků Škaldova letáku do Památníku osvobození v Praze na Žižkově. Major Emanuel Prüll nasměroval Sejkoru na Spořilov, kde bydlel bývalý účastník odboje z první světové války, stoupenec T. G. Masaryka – malíř a grafik Vojtěch Preissig. Preissig už delší dobu zvažoval možnost vydávat ilegální tiskoviny a se Sejkorou se dohodli na pravidelném vydávání časopisu.\n\nByl to Josef Sejkora, kdo navrhl název časopisu \"V boj\" podle listu, který byl vydáván za první světové války legiemi v Itálii (kolem roku 1917), kde Sejkora bojoval. K názvu \"V boj\" pak Josef Šklada připojil dovětek \"Družstvo v prvním sledu\". V záhlaví každého čísla mělo být uvedeno heslo prezidenta T. G. Masaryka \"Pravda vítězí\", které Vojtěch Preissig poupravil na \"Pravda zvítězí\". Na obálku prvního čísla nakreslil Vojtěch Preissig státní znak – dvouocasého lev, který v drápech trhal německou svastiku.\n\nHlavou ilegální skupiny se stal Josef Škalda, ideovým otcem časopisu \"V boj\" pak Vojtěch Preissig. Spojení Preissiga s vydavateli časopisu V boj zajišťoval Josef Sejkora, který se s Preissigem setkával buď u Preissigových doma (na Spořilově), nebo v Památníku osvobození (na Vítkově).\n\nOkruh spolupracovníků \"Družstva v prvním sledu\" se poměrně rychle začal rozšiřovat. Mezi prvními spolupracovníky \"Družstva\", kteří se do vydávání a rozšiřování časopisu V boj záhy zapojili byli:\n\nKe ilegální skupině \"Družstvo v prvním sledu\" se brzy přidali i další osobnosti: redaktor Ivan Herben, JUDr. Ladislav Rašín, JUDr. Prokop Drtina, spisovatel Ph.Dr. Jaroslav Werstadt a komunista Jan Zika. Na jubilejním 27. čísle (k výročí 28. října 1939) se podíleli i Jan Drda a Josef Hora, který používal pseudonym \"Jan Víra\".\n\nPrvní redakční okruh tvořili Josef Škalda, redaktor Eduard Maška, Jan Peč, F. Kotrba, O. Brenner. Po zatčení Eduarda Maška (6. října 1939) převzala jeho funkci redaktora novinářka, spisovatelka a překladatelka Milena Jesenská.\n\nKoncem dubna 1939 získal Josef Sejkora pro tisk časopisu V boj tiskaře Josefa Krupičku z Vokovic. Ten měl doma vlastní rozmnožovací stroje a možnost nákupu papíru. První číslo časopisu V boj se tisklo v bytě u Krupičků na přelomu dubna 1939 a května 1939 za vydatné pomoci jeho manželky a syna Josefa. Tímto způsobem byl tiskař Krupička schopen tisknout nákladem až 5000 exemplářů za týden. \n\nS pravidelným tiskem časopisu V boj souvisela i konspirační opatření, která zahrnovala střídavé přemisťování cyklostylů (po jednom až dvou týdnech) z místa na místo. Tisklo se tak střídavě v bytě Jaroslava Straširipky, Josefa Krupičky, Josefa Škaldy, Antonína Jiřiny, a na dalších místech. Naposledy (27. číslo časopisu V boj) se tisklo ve čtvrtém patře paláce Zlatá Husa na Václavském námětí (viz dále). Výroba každého čísla trvala několik dní. Kromě rodiny Krupičkových pravidelně pomáhali s výrobou Josef Sejkora, Jaroslav Straširipka, Josef Škalda, příležitostně pak Jaromír Vaněček, major Jan Sadílek a jiní. S přepisováním textů rukopisů na rozmnožovací blány pomáhaly i všechny tři dcery Vojtěcha Preissiga: Vojtěška, Irena (Inka) a Yvona.\n\nPrvní čísla financovali jednotliví členové ilegální skupiny \"Družstvo v prvním sledu\". Později ale časopis získal některé movitější podporovatele:\nPravidelné (týdenní) vydávání časopisu ve velkém nákladu (až 5 000 výtisků) bylo finančně stále náročnější. V květnu 1939 se v bytě Josefa Škaldy uskutečnila schůzka vydavatelů ilegálních časopisů ISNO a \"V boj\" s představiteli organizace Obrana národa – Čeňkem Kudláčkem a Jaroslavem Hájíčkem. Na schůzce bylo přislíbeno, že vydávání časopisu V boj bude spolufinancováno ze strany Obrany národa a že Obrana národa podpoří V boj nejen finančně ale i redakčně. Tímto krokem ale Škaldova skupina de facto ztratila právo přímo a výlučně rozhodovat o obsahu časopisu V boj a nadále se stala vlastně už jen jeho výrobní složkou.\n\nObsahem jednotlivých čísel časopisu V boj byly překlady článků ze zahraničního tisku a původní články členů Družstva v prvním sledu (vycházely z konspiračních důvodů podepsány různými krycími jmény).\n\nČasopis V boj se brzy stal hlavním ilegálním časopisem protinacistického odporu na Němci okupovaném Protektorátu Čechy a Morava. Škaldova skupina (včetně distribuční a kolportérské sítě) pokrývala prakticky celé území tehdejšího protektorátu. Odhaduje se, že čítala více než 500 osob.\n\"Družstvu v prvním sledu\" se v celkem krátké době podařilo vybudovat poměrně rozsáhlou distribuční a kolportážní síť. Maximální týdenní náklad 5 000 kusů výtisků byl dělen do menších distribučních dávek (po 200 až 500 exemplářích). Tyto \"balíčky\" byly kolportovány do skupin a podskupin dalších distributorů dislokovaných nejen v Praze, ale i na venkově. Na těchto kolportážních pozicích pracovali ilegálové z řad vojáků, záložníků, sokolů a inteligence. Pokud byla v některé kolportážní větvi potřeba výtisků vyšší, docházelo k opětovnému rozšiřování \"V boje\" na základě originálních tisků a to v podobě celých čísel časopisu nebo jen letáků (Pokud chybělo technické vybavení, mnozí distributoři si časopis nebo jeho části přepisovali sami na psacích strojích). Různými cestami se pak ilegální \"V boj\" dostával i za hranice protektorátu.\n\nBěhem podzimu 1939 byl na post hlavního redaktora \"V boje\" prosazen Obranou národa bývalý vedoucí brněnské redakce Lidových novin Ivan Herben. (Jeho předchůdce major Josef Zuska je některými prameny nesprávně označován za hlavního redaktora \"V boje\".)\n\nProstory Hotelu Zlatá husa v dolní části Václavského náměstí sloužily jako časté místo schůzek první garnitury vydavatelů časopisu V boj. Ve čtvrtém patře zadního traktu hotelu se zde i časopis tiskl. Nejinak to bylo i v případě posledního – 27. čísla časopisu V boj dne 10. listopadu 1939.\n\nČíslo 27 mapovalo a reagovalo na události spojené s 28. říjnem 1939, kdy došlo v Praze a některých dalších městech protektorátu k protiněmeckým demonstracím. Jeho rozmnožování probíhalo na několika různých místech; část nákladu 27. čísla časopisu už byla dokončena před 8. listopadem 1939, kdy byl zatčen tiskař Josef Krupička. Na tuto událost reagovalo „Družstvo“ plánem přesunout tiskařské stroje do podzemí na vybrané místo v pražské kanalizaci, ale k jeho provedení už nedošlo. Nakonec bylo rozhodnuto dohotovit zbytek exemplářů 27. čísla na „osvědčeném“ místě – v Hotelu Zlatá husa. Kvůli zradě konfidenta gestapa Rudolfa Kotrbatého už ale bylo toto místo v „hledáčku“ gestapa.\nInka Bernášková donesla ten den, 10. listopadu 1939, do hotelu malované obálky, určené pro toto vydání, které koloroval její otec Vojtěch Preissig. Tady se krátce setkala s Josefem Sejkorou, který ji informoval o zatčení Josefa Krupičky. V době, kdy Josef Škalda končil poradu redakce, gestapo obklíčilo široké okolí hotelu. Když Josef Škalda a Josef Sejkora v poledne spolu s balíky výtisků určených pro kolportéry opustili hotel, byli uprostřed Václavského náměstí zastaveni gestapem. V pasáži Alfa došlo ke srážce. Škalda vytáhl revolver a namířil na gestapáka. Stiskl spoušť, ale rána nevyšla. Než stačil pálit podruhé, srazil mu jiný gestapák ruku a další pomocníci gestapa se Škaldy a Sejkory zmocnili. Škalda byl na místě brutálně zmlácen a následně ve vyšetřovnách gestapa podroben krutým výslechům.\n\nJen o několik hodin později téhož dne (10. listopadu 1939) byl v zadním traktu Hotelu Zlatá husa překvapen a po potyčce s gestapem zatčen spolupracovník redakce Jaroslav Straširipka. Odpoledne přišla ještě do Zlaté Husy i Olga Škaldová, ale podařilo se jí zatčení uniknout a následně varovat ostatní spolupracovníky. Poté s falešnými doklady opustila Prahu.\n\nV několika následujících dnech gestapo zatklo Františka Ducháčka, Václava Škaldu, Františka Holického, Jaromíra Vaněčka, MUC. Františka Glesingera, A. Nehasila, Annu Němečkovou a Jaroslava Němečka, a další. Další zatýkání gestapa pak vedlo k definitivnímu rozpadu \"Družstva v prvním sledu\". Ostatní nezatčení ilegálové z okruhu vydavatelů časopisu V boj buď emigrovali do zahraničí nebo se ukryli mimo Prahu a pak se zcela \"ponořili\" do ilegality.\n\nLze konstatovat, že jádro ilegální skupiny kolem Josefa Škaldy bylo definitivně rozkryto a rozbito gestapem na podzim roku 1939. Josef Škalda byl zatčen gestapem 10. listopadu 1939 (viz výše). Na jeho zatčení se podílel konfident gestapa Jaroslav Nachtmann.\n\nJosef Škalda byl shledán vinným (a označen za \"nepřítele Říše\"). Lidovým soudním dvorem byl odsouzen k trestu smrti za spáchání velezrady (za \"velezrádné štvavé psaní velkého rozsahu\") a za pokus o vraždu úředníka pražské státní policie. Popraven byl stětím dne 23. ledna 1942 v Berlíně-Plötzensee.\n\n\"Podrobnější informace jsou uvedeny v hesle (článku) o ilegálním časopisu V boj\"\n\nNa činnost původní organizace (tzv. první garnituru) navázaly hned dvě následnické skupiny: spořilovská (někdy označovaná jako civilní) a holešovická (někdy označovaná jako \"vydání H\" nebo též vojenská).\n"}
{"id": "1133968", "url": "https://cs.wikipedia.org/wiki?curid=1133968", "title": "Mieczysław Bohatkiewicz", "text": "Mieczysław Bohatkiewicz\n\nMieczysław Bohatkiewicz (1. ledna 1904, Krykały – 4. března 1942, Berezwecz) byl polský římskokatolický duchovní, oběť nacistického pronásledování církve. Římskokatolickou církví je uctíván jako blahoslavený.\n\nNarodil se v Krykałech ve Wileńském vojvodství v rodině Stanisława Bohatkiewicze a jeho manželky Josefy, rozené Zienkiewiczové. Jeden z jeho mladších bratrů se stal také knězem. První vzdělání získal doma, později navštěvoval základní školu v Sitce. Ve studiích pokračoval na gymnáziu v Budsławi a dokončil je na biskupském gymnáziu v Novogrodku. V roce 1925 vstoupil do kněžského semináře a 23. srpna 1933 byl vysvěcen na kněze.\n\nOd roku 1933 působil jako vychovatel v \"Nižším semináři\" v Drohiczyně a zároveň dálkově studoval na univerzitě ve Varšavě. V letech 1936-1939 byl prefektem školy v městě Luniněc. Po vypuknutí druhé světové války byla škola uzavřena, a P. Mieczysław odešel ke svému mladšímu bratrovi Stanislavovi, který byl farářem v Puszkách. Následně se ujal sousední farnosti Pelikany. V roce 1941 přijal farnost Dryssa, kde mnoho let předtím byli lidé bez kněze. Jeho pastorační činnost se však znelíbila okupantům. Byl varován kněžími z kongregace Mariánů, že se jej gestapo chystá zatknout. Poté 16. ledna 1942 byl skutečně zatčen. Dne 4. března 1942 byl se skupinou vězňů odveden do lesa \"Borek\" a zde zastřelen. Spolu s ním byli zastřeleni ještě dva další kněží - Władysław Maćkowiak a Stanisław Pyrtek.\n\nBeatifikován byl papežem Janem Pavlem II. dne 13. června 1999 ve Varšavě ve skupině 108 polských mučedníků z druhé světové války.\n\n"}
{"id": "1133969", "url": "https://cs.wikipedia.org/wiki?curid=1133969", "title": "Agape, Chionia a Irena", "text": "Agape, Chionia a Irena\n\nSvatá Agape, Chionia a Irena byly mučednice a žily na konci 3. století.\n\nV dětství osiřely. Spolu vedly zbožný život a mnoho nabídek sňatků odmítaly. Jejich duchovním vůdcem byl kněz Xeno. Kněz měl vidění, že zemře velmi brzy a že sestry zemřou mučednickou smrtí. Roku 304 za panování císaře Diocletiana byly umučeny upálením zaživa za to, že nechtěly obětovat pohanským bohům.\n\nJejich svátek se slaví 1. dubna.\n\n"}
{"id": "1133972", "url": "https://cs.wikipedia.org/wiki?curid=1133972", "title": "Kauza Cervanová (film)", "text": "Kauza Cervanová (film)\n\nKauza Cervanová je slovensko-český dokumentární film režiséra Roberta Kirchhoffa. Podtitulem filmu je \"Pravda je jednoduchá. Lži jsou složité \". Film se zabývá kauzou vraždy Ludmily Cervanové z roku 1976. Do kin byl uveden 16 . května 2013.\n\nFilm se zabývá únosem, znásilněním a vraždou Ludmily Cervanové, která se stala v červenci 1976. První vynesení rozsudků proběhlo počátkem osmdesátých let minulého století, z kauzy bylo obžalovaných a následně na různý počet let (nejvyšší trest 24 let) odsouzených sedm mužů z Nitry. V 1991 byl rozsudek zrušen. V roce 2006 byl proces obnoven z důvodu vynesení nových důkazů a svědectví, přesto, i 30 let po vraždě, byli obžalováni znovu obviněni ze spáchání trestného činu vraždy a znásilnění a jejich tresty byly prodlouženy. Režisér Kirchhoff se o případu vyjádřil takto: \"Tento nekonečný a tajemný případ je v jistém smyslu příběhem naší země a ukazuje, jaký je stav justice na Slovensku - od dob komunismu až podnes \".\n\nKirchhoff však nešlo o rekonstrukci kriminálního činu, i když ten samozřejmě nelze vynechat. Film však chce především zobrazit období sedmdesátých a osmdesátých let v Československu, se vztahy ve společnosti na pozadí této brutální vraždy. Dokumentární \"detektivka\" proto není jen o záhadném zmizení a vraždě jedné dívky, ale zároveň mapuje širší příběh československé a slovenské společnosti přes protagonisty této dodnes neuzavřené kauzy. Samotná kauza Cervanová tak slouží jako styčný bod, zápletka, přes kterou může divák sledovat další rozšiřující se linie a motivy.\n\nDokument, jehož realizace trvala osm let, pracuje s různými druhy materiálů. Objevují se v něm dobové záznamy, fotografie a policejní spisy, ale těžiště zůstává v současných výpovědích obviněných mužů, které jsou často krát podpořeny rozhovory s ostatními zainteresovanými lidmi. \n\nRobert Kirchhoff film připravoval a natáčel od roku 2004. Film do kin přinesla Asociace slovenských filmových klubů. Byl to její 6. titul toho roku. \n\nBěhem tohoto procesu si Kirchhoff psal deník, který by měl vyjít jako kniha. \n\n\nPodle Miloše Krekoviča z Deníku SME \"\"Za minulé desetiletí u nás sotva vznikl film, kde by se tak prolínala společensky závažná a aktuální téma s uměleckou formou. Nebo i jinak: estetika s etikou. \"\"\n\nČeský filmový publicita Kamil Fila se pro časopis Respekt vyjádřil \"\"Snímek nás nechá tápat v labyrintu metafyzické detektivky a obludný konspirační teorie ... Těžko Naji v současnosti český, ale i jiný film, který by vás dokázal vykolejit tolik, jako Kauza Cervanová \".\" \n\nBěhem prvního týdne v kinech si film od 16. do 19. května podívalo 1132 lidí. Film se tak stal předběžně nejnavštěvovanějším Slovenské dokumentárním filmem roku 2013.\n"}
{"id": "1133973", "url": "https://cs.wikipedia.org/wiki?curid=1133973", "title": "Svatá Agape", "text": "Svatá Agape\n\nSvatá Agape byla mučednice, která je uváděna spolu se svatým Donátem a svatým Sabinem. Více informací není známo.\n\nJejí svátek se slaví 25. ledna.\n\n"}
{"id": "1133974", "url": "https://cs.wikipedia.org/wiki?curid=1133974", "title": "Anthony Martial", "text": "Anthony Martial\n\nAnthony Martial (* 5. prosince 1995, Massy) je francouzský fotbalový útočník a reprezentant, který v současnosti působí v anglickém klubu Manchester United. V letech 2012 až 2013 působil v klubu Olympique Lyon, následně přešel k AS Monaco FC, kde hrál do roku 2015, kdy přestoupil do Manchesteru.\nZa rok 2015 získal ocenění Golden Boy pro nejlepšího hráče do 21 let v Evropě, které uděluje italský deník \"Tuttosport\".\nSvým stylem hry bývá přirovnáván k bývalému francouzskému reprezentantovi Thierry Henrymu.\n\nNarodil se v Massy v roce 1995. Má o čtyři roky staršího bratra Johana, který také hraje fotbal. Oba sourozenci hráli fotbal již v nízkém věku. Anthony od roku 2001, kdy mu bylo 6 let, hrál v klubu CO Les Ulis. Jeho další bratr Dorian hraje také za CO Les Ulis.\n\nMezi jeho silné stránky patří krytí balónů a hra zády k brance.\n\nPrvní klub, ve kterém hrál, byl CO Les Ulis, kde hrál od roku 2001. Když mu bylo 14 let, tedy v roce 2009, spatřili ho manažeři z klubu Olympique Lyonnais a ještě ten rok do klubu nastoupil. Během druhé sezóny v týmu pod 17 let vstřelil 32 gólů ve 21 hrách, což vyústilo tím, že se účastnil Ligy mistrů UEFA v týmech pod 17 let ve Slovinsku.\n\nDne 30. června 2013 podepsal smlouvu na tři roky s AS Monaco za 5 milionů eur. Přesto si ale za tento klub poprvé zahrál až 24. listopadu toho roku, nedlouho před jeho 18 narozeninami. V zápasu nahradil Radamela Falcaa v 63. minutě. V tomto zápasu ale gól nevstřelil, jeho první gól pro AS Monaco přišel až o 6 dní později, na zápase proti Stade Rennais, kde jeho tým vyhrál 2:0. V prosinci 2013 si ale vymkl kotník při zápase proti Valenciennes, což na chvilku narušilo jeho kariéru. Brzy se ale zotavil a hned nato, dne 27. ledna, prodloužil smlouvu s AS Monaco až do roku 2018. Další sezónu vstřelil za svůj tým několik gólů, přesto většinou seděl na střídačce. Dne 26. června znovu prodloužil smlouvu s týmem, tentokrát do roku 2019. Dne 4. srpna 2015 Martial vstřelil svůj první gól v evropské soutěži, v domácím zápase proti BSC Young Boys v třetím předkole Ligy mistrů UEFA 2015/16. Přestože měl s AS Monaco smlouvu až do roku 2019, již v září 2015 přestoupil do Manchesteru United.\n\n1. září 2015 podepsal čtyřletou smlouvu s opcí na prodloužení s anglickým klubem Manchester United, kam přestoupil za 36 milionů liber, čímž se stal historicky nejdražším -náctiletým fotbalistou. V anglické Premier League debutoval 12. září 2015 proti Liverpool FC, gólem přispěl k výhře 3:1. I přes bídné výkony, které Wayne Rooney v sezóně 2015/16 předváděl, dostával Rooney na pozici útočníka přednost a Martial hrál na pozici ofenzivního záložníka, kde nemohl naplno využít silných stránek, např. hry zády k brance.\n\nMartial nastupoval za francouzské mládežnické reprezentace.\n\nV A-mužstvu Francie debutoval 4. 9. 2015 v přátelském zápase v Lisabonu proti domácí reprezentaci Portugalska (výhra 1:0).\n\n"}
{"id": "1133975", "url": "https://cs.wikipedia.org/wiki?curid=1133975", "title": "Čabeličtí ze Soutic", "text": "Čabeličtí ze Soutic\n\nČabeličtí ze Soutic byl český šlechtický rod. Rod je poprvé zmíněn ve 14. století jako vladycký. Jejich původ je doložen v Souticích na Vlašimsku a později Čabelicích v blízkosti Zruče nad Sázavou. Později se rod rozšířil i na Čáslavsko a Písecko. Rod vladyků ze Soutic se rozštěpil na dvě hlavní větve: Čabelickou a Janovskou ze Soutic. Od posledně jmenovaných pocházeli Janovští ze Soutic.\n\nMezi zakladatele rodu Čabelických ze Soutic patří Hroch ze Soutic, který k soutickému panství připojil vsi Petrovice a Všebořice. Hroch měl bratry Zděnka a Jošta. Od Zdeňka a Hrocha Čábelického pocházejí dvě větve pánů ze Soutic, Janovických a Čábelických. Mezi první významné členy rodu patřil rytíř Jan Čabelický ze Soutic, syn Hrocha ze Soutic, mezi další významné členy rodu patřil Václav Čabelický ze Soutic (+ 1648) a Václav Karel Čabelický ze Soutic (+ 1687). Koncem 16. století rod Čabelických postupně rozprodal panství. V roce 1687 tento rod získal hraběcí titul. Okolo roku 1750 rod hrabat Čábelických ze Soutic vymřel. Jan František Čabelický ze Soutic je posledním známým členem rodu. \n\nRytíř Jan Čabelický ze Soutic se snažil po skončení husitských válek znovu upevnit mír v českém království. Od mládí byl přítelem Hynka Ptáčka z Lipé a z Pirkšteina, pána z Ratají. V letec 1444–1445 byl nejvyšším mincmistrem v Kutné Hoře. V roce 1461 mu král Jiří z Poděbrad zastavil zámek v Jindicích. Jindice rod Čabelických vlastnil až do roku 1589. Jan Čabelický získává od krále také několik dalších okolních vesnic, která byly před husitskými bouřemi církevním majetkem a to obec Čížov, Štíhlice a části pozemků v Černém Blátě (dnes patrně součást Vlašimi), Chabeřice, Vranice a Tlučeň, Podveky a Soutice. V Hrazených Ratajích vykonával po smrti Hynka Ptáčka z Pirkštejna správu na základě jeho ustanovení. Díky neopatrnosti čeledě a i jeho městečko 28. srpna 1447 vyhořelo. Majetek Jana Čabelického ze Soutic přešel po jeho smrti na Jana Čabelického ze Soutic mladšího, který získal Týna nad Vltavou. Tam v roku 1513 zemřel. Po Janu Čabelickém ze Soutic mladším následoval jeho syn Prokop Čabelický ze Soutic a Johanka Čabelická z Úšavy a její syn Prokop II. Čabelický ze Soutic. Ke konci 16. století byly Čabelice, Čižov, Chabeřice a Vranice v majetku Kácova. \n\nSpolu se svým bratrem Vratislavem získal za věrnost přídomek svobodný pán a povýšil tím původně rytířský rod Čabelických do panského stavu. Účastnil se třicetileté války na straně císaře a dosáhl hodnosti generála plukovníka (generál lajtnant). Při obléhání Jihlavy byl zajat.\n\nÚčastnil se obrany Prahy před švédskými vojsky, která již vyplenila Hradčany a Malou Stranu. Koncem října 1648 se švédské vojsko pokusilo o rozhodný útok. 24. října již byla podepsána mírová dohoda, zpráva o ní však ještě k švédskému vojsku nedorazila. Generál lajtnant Václav Čabelický ze Soutic zastával jedno z vedoucích míst mezi obránci.\n\nV noci 25. října 1648 pronikli Švédové zákopem do prostoru mezi hradebními a zahradními zdmi a zahájili útok. I když do něj vrhli všechny síly, nepodařilo se jim proniknout dále do města. Zvlášť měli namířeno na sýpku u Horské brány obsazenou studenty a v zákopech, vpředu s pěchotou a dragouny. O odpor těchto oddílů se roztříštily všechny tři pokusy Švédů, kteří nakonec ustoupili. V rozhořčeném boji trvajícím až do dvou hodin odpoledne ztratil nepřítel na 800 mrtvých a raněných. Císařských bylo zabito na 30, raněno asi 50.\n\nNa straně obránců utrpěl těžké poranění pan Václav Čabelický ze Soutic, který měl původně hájit Podskalí. Dobrovolně přiběhl s některými svými na pomoc k Horské bráně. Skonal po krutých bolestech až 31. října, když mu poslední útěchu poskytl jezuita Bohuslav Balbín, tehdy osmadvacetiletý scholastik klementinské koleje. 12.  listopadu byl Václav Čabelický ze Soutic slavně pochován v chrámu Matky Boží před Týnem, kde byl umístěn jeho náhrobek.\n\nJan Norbert Zatočil z Levenburku, soudobý kronikář, uvádí, že Ča­belický se stal obětí myslivce z konopišťského panství Zdeň­ka Nováka, vynikajícího střelce, kterého s sebou přivedl generál a hrabě Wittenberg z tažení na Tábor. Zdeněk Novák měl být potrestán za dvojnásobnou vraždu ze žárlivosti spáchanou v den svatby v benešovském kostele. Vyhnul se trestu tím, že když byl veden na popraviště na vrch Šiberně u Benešova, nabídl přesunujícím se Švédům své služby. Zdeněk Novák si vyhotovil ze silných prken (fošen) vysokou úzkou věž na válcích, kterou posunoval i při nejprudší střelbě až k hradbám. Nejprve ji měl umístěnou u Koňské brány, později u Horské. Ve věži měl zhotovený otvor a odtud z pušky střílel na Pražany. Každá jeho rána byla smrtonosná, kdežto on byl ukryt a v bezpečí. Teprve když postřílel řadu lidí, odvážili se dva vojáci a lstí za odměnu 10 dukátů jeden z nich a nebezpečného odstřelovače zlikvidoval.  \n\nRoku 1713 odkázala jako manželka hejtmana pluku Kaiserstein své dědictví činící 3345 zlatých milostnému obrazu Panny Marie Karlovské v kostele Nanebevzetí Panny Marie a sv. Karla Velikého v Praze na Karlově. Na obraze namalovaném J. J. Heinschem je znázorněna těhotná Panna Marie jako ochránkyně těhotných žen. Originál tohoto obrazu byl později přenesen do nedalekého kostela sv. Apolináře, protože kostel Panny Marie a sv. Karla Velikého na Karlově byl v důsledku josefínských reforem uzavřen.\n\nErb rodu je poprvé doložen pečetěmi z první poloviny 15. století. Erb obsahuje orlí spár s křídlem. Štít je barvy stříbrné, křídlo je černé a spár zlatý. Janovští ze Soutic měli tento znak ve štítu zlaté barvy.\n\n"}
{"id": "1133977", "url": "https://cs.wikipedia.org/wiki?curid=1133977", "title": "Donát Mučedník", "text": "Donát Mučedník\n\nSvatý Donát Mučedník byl mučedník uváděný se svatou Agape a svatým Sabinem. Více informací není známo.\n\nJeho svátek se slaví 25. ledna.\n\n"}
{"id": "1133978", "url": "https://cs.wikipedia.org/wiki?curid=1133978", "title": "Lotyšské národní ozbrojené síly", "text": "Lotyšské národní ozbrojené síly\n\nLotyšské národní ozbrojené síly (Nacionālie Bruņotie Spēki) jsou ozbrojené síly Lotyšské republiky. Koncept lotyšské armády je založen na malé mobilní profesionální armádě s vysokou rychlostí nasazení v počtu 6.000 osob, kterou doplňuje a podporuje 12.000 vycvičených příslušníků Národní gardy. Národní ozbrojené síly se skládají z Pozemních sil, Námořních sil, Vzdušných sil, Národní gardy a dalších menších velitelství a speciálních jednotek. Lotyšská armáda je plně profesionální od 1. ledna 2007.\n\nPozemní síly se skládají z hlavního velitelství, pod které spadá jediná profesionální pozemní brigáda. Ta se skládá z velitelské jednotky, 1. a 2. pěchotního praporu a podpůrného praporu (vybaveného ženijní, minometnou a protitankovou jednotkou).\n\nOd roku 2015 je hlavní výzbrojí 123 britských pásových vozidel rodiny CVR(T). Vozidla byla zakoupena z přebytků Britských ozbrojených sil z důvodu mechanizace a posílení pozemních jednotek. Dále ve výzbroji Lotyšsko vlastní cca 180 kusů švédských transportérů Bv 206. Pro výcvikové účely slouží 3 kusy T-55AM2 dodaných z České republiky. Protiletadlovou obranu zajišťují švédské PLŘS RBS 70 a 40 mm protiletadlové kanóny Bofors. Obranu proti tankům a dalším obrněným cílům zajišťují různé švédské a československé bezzákluzové kanóny, PTŘS SPIKE, pancéřovky AT-4 a Carl Gustav. Pozemní jednotky využívají také několik typů švédských a sovětských 120 mm minometů. Jediná další výzbroj se skládá z pancéřovaných a nepancéřovaných terénních a nákladních automobilů.\n"}
{"id": "1133981", "url": "https://cs.wikipedia.org/wiki?curid=1133981", "title": "Agape z Terni", "text": "Agape z Terni\n\nSvatá Agape z Terni byla duchovní učednicí svatého Valentina z Terni, který vedl část žen k duchovnímu životu. Za svou víru byla umučena. Zemřela roku asi 273.\n\nJejí svátek se slaví 15. února.\n\n"}
{"id": "1133982", "url": "https://cs.wikipedia.org/wiki?curid=1133982", "title": "Viktor Boos-Waldeck", "text": "Viktor Boos-Waldeck\n\nViktor Boos-Waldeck, celým jménem Viktor Ladislav Klemens Franz Johann hrabě Boos-Waldeck (23. února 1840 Praha – 6. července 1916 Oselce) byl rakouský šlechtic a politik německé národnosti z Čech, v 2. polovině 19. století poslanec Říšské rady.\n\nVystudoval práva v Praze, pracoval pak jako auskultant na místodržitelství v Praze. Od roku 1869 byl velkostatkářem a majitelem panství Oselce a Defurovy Lažany. Měl titul c. k. komořího a byl čestným rytířem Řádu německých rytířů.\n\nV roce 1881 byl zvolen na Český zemský sněm za kurii velkostatkářskou, svěřenecké velkostatky. Na sněmu zůstal i po zemských volbách 1883, tentokrát za kurii venkovských obcí, obvod Horšovský Týn, Hostouň, Ronšperk. V lednu 1887 byl prohlášen za vystouplého. Šlo o projev politiky pasivní rezistence, kdy němečtí poslanci na protest proti nevyslyšení německých národnostních a jazykových požadavků zahájili faktický bojkot sněmu. V doplňovacích volbách v září 1887 zde místo něj byl zvolen Johann Mahal.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Čechách, obvod Stříbro, Horšovský Týn atd. Ve volebním období 1885–1891 se uvádí jako hrabě Victor Boos-Waldeck, statkář, bytem Oselce.\n\nProfiloval se jako německý liberál (tzv. Ústavní strana). Na Říšské radě se připojil ke klubu Spojené levice. Po jeho rozpadu se uvádí jako člen klubu Deutscher Club (Německý klub). Patřil mezi zakladatele Německého klubu. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n\nPozději se kvůli nemoci stáhl z politického života. Jeho manželkou byla Elorre Malowetz. Měli sedm dětí. Zemřel v červenci 1916.\n"}
{"id": "1133985", "url": "https://cs.wikipedia.org/wiki?curid=1133985", "title": "Kostel svatého Jakuba (Hvězdlice)", "text": "Kostel svatého Jakuba (Hvězdlice)\n\nKostel svatého Jakuba Většího a Matouše ve Hvězdlicích je římskokatolický farní kostel postavený v letech 1770-1773 za preláta Matouše Pertschera. Objekt kostela je kulturní památkou chráněnou státem.\n\nKostel je pozdně barokní stavba vystavěná v letech 1770 až 1773 za Matouše Pertschera, preláta augustiniánského kláštera v Brně, ke kterému kostel patřil.\n"}
{"id": "1133987", "url": "https://cs.wikipedia.org/wiki?curid=1133987", "title": "Úmrtí Alana Kurdího", "text": "Úmrtí Alana Kurdího\n\nAlan Kurdí byl tříletý syrský chlapec kurdského etnického původu, který se stal mediálně známým po svém utonutí ve Středozemním moři a stal se symbolem tzv. evropské migrační krize v roce 2015. Fotografie těla batolete byla pořízena novinářkou Nilüfer Demiremovou a rychle se rozšířila do světových médií, což vyvolalo vlnu emocí a reakcí. Při útěku utonula i jeho matka a starší bratr.\n\nVzhledem k tomu, že jeho rodina měla za cíl Kanadu, stala se jeho smrt tématem nadcházejících kanadských voleb. Podle britských médií dala fotografie mrtvého chlapce podnět vládě premiéra Camerona ke zvýšení pomoci syrským uprchlíkům.\n\nV únoru 2016 byla chlapci v iráckém Kurdistánu odhalena socha v nadživotní velikosti o délce 3,5 metru. Nezisková organizace Sea-Eye, zabývající se záchranou uprchlíků na moři, pojmenovala po chlapci jednu ze svých lodí. Křest se uskutečnil 10. února 2019 ve španělském Palma de Mallorca.\n\n"}
{"id": "1133989", "url": "https://cs.wikipedia.org/wiki?curid=1133989", "title": "Becamex Binh Duong FC", "text": "Becamex Binh Duong FC\n\nBecamex Bình Dương Football Club (vietnamsky: ) je vietnamský profesionální fotbalový klub, sídlící ve městě Thủ Dầu Một. V současnosti hraje 1. vietnamskou ligu V.League 1. Tým hraje na Gò Đậu Stadium.\n\n\n"}
{"id": "1133990", "url": "https://cs.wikipedia.org/wiki?curid=1133990", "title": "Gò Đậu Stadium", "text": "Gò Đậu Stadium\n\nGò Đậu Stadium je stadion ve vietnamském městě Thủ Dầu Một, na kterém v současnosti hraje klub Becamex Binh Duong. Kapacita stadionu je 18 250 míst. Stadion je nezastřešený a hřiště odděluje od tribun běžecký ovál.\n"}
{"id": "1133993", "url": "https://cs.wikipedia.org/wiki?curid=1133993", "title": "V.League 1", "text": "V.League 1\n\nV.League 1 je nejvyšší vietnamská fotbalová liga založená roku 1980. Nižší ligou je V.League 2.\n\nPrvními českými fotbalisty ve vietnamské lize byli Petr Sedlák a Tomáš Jakus v roce 2005.\n\nZdroj:\n"}
{"id": "1133994", "url": "https://cs.wikipedia.org/wiki?curid=1133994", "title": "Armie Hammer", "text": "Armie Hammer\n\nArmand Douglas „Armie“ Hammer (* 28. srpna 1986) je americký herec. Mezi jeho nejznámější role patří bratři Winklevossové ve filmu \"The Social Network\", Clyde Tolson v \"J. Edgarovi\", princ ve \"Sněhurce\", titulní postava ve filmu \"Osamělý jezdec\" a Illya Kuryakin v \"Krycí jméno U.N.C.L.E.\"\n\nNarodil se v Los Angeles v Kalifornii. Jeho matka Dru Ann (za svobodna Mobley) pracovala jako bankovní úřednice a otec Michael Armand Hammer vlastní několik společností, včetně Knoedler Publishing a Armand Hammer Productions (filmová a televizní produkční společnost). Má mladšího bratra Viktora.\n\nJeho praděd z otcovy strany byl ropný magnát a filantrop Armand Hammer. Armandovi rodiče byli židovští imigranti z Ruska a Armandův otec, Julius Hammer, „založil komunistickou stranu v New Yorku“. Jeho prababičkou z otcovy strany byla ruská herečka a zpěvačka Olga Vadimovna Vadina (známá jako Von Root), dcera carského generála. Jeho babička z otcovy strany pocházela z Texasu, zatímco ta z matčiny strany z Tulsy v Oklahomě. Hammer prostředí, kde vyrůstal jako „napůl židovské“. V roce 2013 genealogický výzkum od pracovníků \"Ancestry.com\" uvedl, že jeho dávným předkem byl velitel indiánské skupiny, Kanagatucko.\n\nPo několik let žil v Dallasu v enklávě Highland Park. Když mu bylo sedm let, tak se s rodinou přestěhovala na Kajmanské ostrovy, kde zůstali pět let a pak se opět přesídlili do Los Angeles. Navštěvoval Faulknerovu akademii na Bahamách, Křesťanskou akademii na Kajmanských ostrovech (škola, kterou založil jeho otec) a později šel na losangeleskou křesťanskou školu v San Fernando Valley, ale opustil ji, aby se mohl věnovat herecké kariéře. Následně chodil na vysokoškolské přednášky.\n\nObjevil se v menších rolích v seriálech \"Veronica Mars\", \"Super drbna\", \"Ďáblův sluha\" a \"Zoufalé manželky\". V říjnu 2008 Hammer ztvárnil roli evangelisty Billyho Grahama ve filmu \"\", což mu vyneslo nominaci na cenu Grace Award v kategorii „víra a hodnoty“. Ztvárnil Harrisona Bergerona v krátkém filmu \"2081\", založeném na povídce „Harrison Bergeron“ od Kurta Vonneguta. Film měl premiéru na Mezinárodním filmovém festivalu v Seattlu.\n\nV roce 2007 si ho po dlouhém hledání vybral George Miller jako představitele Bruce Wayna a Batmana ve filmu \"Justice League: Mortal\", který měl režírovat, ale nakonec od projektu odstoupil.\n\nV roce 2010 se objevil ve filmu Davida Finchera, \"The Social Network\", který pojednává o vzniku Facebooku. Ztvárnil zde jednovaječná dvojčata Camerona a Tylera Winklevossovi. Kvůli roli se musel naučit veslovat na obou stranách lodi, aby mohl ztvárnit dvojčata, kteří jsou veslařští šampioni.\n\nDále se objevil ve filmu Clinta Eastwooda, \"J. Edgar\" a po boku Julie Roberts a Lily Collins ztvárnil prince ve filmu \"Sněhurka\". V lednu 2012 namluvil Winklevossova dvojčata v epizodě seriálu \"Simpsonovi\" s názvem Asociální síť.\n\nV roce 2013 si zahrál po boku Johnnyho Deppa hlavní roli ve filmu \"Osamělý jezdec\". V roce 2015 ztvárnil ruského agenta Ilyu Kuryakina ve filmu Guye Ritchieho, \"Krycí jméno U.N.C.L.E.\"\n\nV rozhovoru z roku 2008 ohledně své náboženské víry řekl: „Mám svůj vlastní duchovní život a velice ho oceňuji.“\n\nDne 22. května 2010 si vzal herečku Elizabeth Chambers a fotky z jejich svatby se objevily v následujícím roce v lednovém vydání časopisu \"Town & Country\". Dvojice se seznámila prostřednictvím hercova kamaráda, umělce Tylera Ramseyho. Dne 1. prosince 2014 se manželům narodilo první dítě, dcera Harper.\n\nV roce 2012 uvedl, že když byl vyhozen ze střední školy a začal s herectvím, tak ho jeho rodiče pro „všechny záměry a účely“ zapřeli, ale že nyní ho podporují a jsou hrdí na něj i na jeho práci.\n\n"}
{"id": "1133996", "url": "https://cs.wikipedia.org/wiki?curid=1133996", "title": "Nina &amp; Frederik", "text": "Nina &amp; Frederik\n\nNina & Frederik bylo pěvecké duo populární na přelomu padesátých a šedesátých let, které tvořili holandský baron Frederik van Pallandt a jeho žena, Dánka Nina van Pallandt (rozená Nina Magdelena Møllerová).\n\nDvojice začala vystupovat v červenci 1957. Jejich styl vycházel z tradic evropské mainstreamové taneční a folkové hudby, kterou obohatili o vliv kalypsa, s nímž se Frederik seznámil na ostrovech Trinidad a Tobago, kde byl jeho otec diplomatem. V roce 1958 vydali eponymní album, které obsadilo devátou příčku UK Albums Chart. Největším jejich hitem se stala vánoční píseň Erica Boswella „Little Donkey“ (třetí místo UK Singles Chart 1960), dalšími úspěšnými skladbami byly „Mary's Boy Child“, „Listen to the Ocean“, „Sucu Sucu“ a coververze písně Boba Dylana „Blowin' in the Wind“. V roce 1960 uzavřeli Nina a Frederik sňatek. Účinkovali v dánských filmech \"Verdens rigeste pige\" a \"Kærlighedens melodi\", měli vlastní televizní show \"Nina and Frederik at Home\", vystupovali společně s Louisem Armstrongem.\n\nVe druhé polovině šedesátých let dvojice přestala umělecky i v osobním životě fungovat, roku 1969 ukončila oficiálně činnost a v roce 1976 se manželé rozvedli. Frederik byl zastřelen při loupežném přepadení na Filipínách v roce 1994.\n\n\n"}
{"id": "1133997", "url": "https://cs.wikipedia.org/wiki?curid=1133997", "title": "Jan Antonín Dobřenský", "text": "Jan Antonín Dobřenský\n\nJan Antonín Dobřenský, též Johann Anton Dobrzensky von Dobrzenicz nebo Dobrženský von Dobrženitz (25. listopadu 1854 Sambir – 24. ledna 1900 Gries), byl rakouský šlechtic z rodu Dobřenských z Dobřenic a politik z Čech, v 2. polovině 19. století poslanec Říšské rady.\n\nJeho otcem byl svobodný pán Prokop Jan Dobřenský. Jeho manželkou byla od srpna 1887 hraběnka Anna Kolowrat-Krakovská. Měli dva syny. Působil jako velkostatkář na Potštejnu. V roce 1881 získal titul komořího. Byl čestným rytířem Maltézského řádu.\n\nV listopadu 1885 byl zvolen na Český zemský sněm za kurii velkostatkářskou, svěřenecké velkostatky. Mandát obhájil v zemských volbách 1889 i zemských volbách 1895. Zastupoval Stranu konzervativního velkostatku.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Čechách. Rezignaci oznámil dopisem 19. ledna 1888. Ve volebním období 1885–1891 se uvádí jako baron Johann Anton Dobrzensky von Dobrzenic, statkář, bytem Potštejn.\n\nProfiloval se jako stoupenec českého státního práva a na Říšské radě se připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nPozději zasedal jako doživotní člen Panské sněmovny (nevolená horní komora Říšské rady).\n\nZemřel po krátké nemoci v lednu 1900 v Tyrolsku.\n"}
{"id": "1133998", "url": "https://cs.wikipedia.org/wiki?curid=1133998", "title": "Eldos Smetov", "text": "Eldos Smetov\n\nJeldos Smetov (: ), (* 9. září 1992 v Lugovoji, Kazachstán) je kazašský zápasník – judista.\n\nZápasit začal od pěti let po vzoru svého staršího bratra Žandose. S judem se seznámnil v Tarazu, kde chodil na sportovní školu. Jeho prvním trenérem byl Achmet Žumagulov. Připravuje se v Almaty pod vedením trenéra Džilgedijeva. Smetov je pravoruký, poměrně nízky judista s mimořádně rychlými reakcemi. K jeho osobním technikám patří pravé drop seoi-nage, uki-waza, sode-curikomi-goši a další techniky s nádechem samba.\n\nV roce 2016 startoval na olympijských hrách v Riu jako úřadující mistr světa a bez zaváhání prošel do finále, ve kterém se utkal s Beslanem Mudranovem z Ruska. Finále rozhodla lepší Mudranova fyzická kondice v prodloužení, po minutě nastaveného času kapitoval na wazari. Získal stříbrnou olympijskou medaili.\n\n\n"}
{"id": "1133999", "url": "https://cs.wikipedia.org/wiki?curid=1133999", "title": "Pochod naděje", "text": "Pochod naděje\n\nTzv. pochody naděje byly pochody uprchlíků z Maďarska do Rakouska na začátku září 2015.\n\nNa začátku září 2015 přicestoval značný počet imigrantů do maďarské metropole Budapešti, kde obsadili náměstí Baross tér před Východním nádražím, ve snaze pokračovat dále vlakem. Migranti měli dvě možnosti jak pokračovat dále do západní Evropy ₋ buď vlakem, nebo za pomoci pašeráků, kteří různými způsoby za nemalé peníze přepravují uprchlíky a ekonomické migranty do Rakouska, resp. Německa. Po smrti 71 uprchlíků, kteří se v blízkosti města Parndorf udusili ve vzduchotěsném nákladním prostoru, však mezi migranty drasticky opadl zájem cestovat do západní Evropy s pašeráky. Jedinou možností tak zůstala cesta vlakem. Maďarská policie, která se snažila příchod uprchlíků a ekonomických migrantů striktně regulovat tento problém vyřešila pomocí pasti; přistavila na nádraží Keleti vlak, který měl namířeno do Šoproně, ale všechny cestující uprchlíky nechala vyvést již v blízkosti města Bicske za Budapeští, kde je umístila do narychlo vybudovaného tábora. Provoz ostatních vlaků směřujících z Maďarska byl přerušen.\n\nUprchlíci se tak cítili ze strany maďarské policie podvedení a na náměstí Baross tér zahájili spontánní protest. Žádali Německo, aby jim zajistilo pomoc. \n\nPrvní pochod naděje se uskutečnil dne 4. září 2015 z Budapešti. Jednalo se o 1 km dlouhou masu několika set až tisíc lidí.\n\nZbylí uprchlíci a migranti, kteří nenastoupili do tohoto vlaku, zjistili, že jim nezbývá již žádná možnost jak pokračovat ve své pouti do západní Evropy, a proto se dne 4. září 2015 vydali z nádraží Keleti pályaudvar pěšky směrem na západ. Jejich cesta, která vedla v Budapešti přes ulici Rákoczi út, Eliščin most a třídu Hegyalja út k dálnici směrem do Maďarska, byla mediálně ostře sledována. Uprchlíků, kterých se na cestu dne 4. září vydalo, bylo několik set až tisíc. Budapešť opustili po odstavném pruhu dálnice M1. Na několika místech tak byla policie nutná odklánět dopravu. Vzdálenost 180 km na Maďarsko-rakouskou hranici chtěli překonat za 5 dní.\n\nK hlavnímu proudu lidí se připojilo několik set dalších uprchlíků, kteří byli odvezeni do tábora ve městě Bicske. \n\nJeště téhož večera rozhodla maďarská bezpečnostní rada že problematickou dopravní i bezpečnostní situaci vyřeší prostřednictvím autobusů. Před půlnocí skutečně dorazilo prvních šest autobusů budapešťského dopravního podniku před nádraží Keleti pályaudvar aby naložilo uprchlíky a migranty a odvezlo je do obce Hegyeshalom na hranici s Rakouskem. Celkem bylo nasazeno 95 autobusů, které přepravily několik set migrantů. Většina z nich nastoupila 27 km západně od Budapešti, kam stihli mezitím během celého dne dojít.\n\nUprchlíci byli dopraveni k bývalému hraničnímu přechodu u obce Hegyeshalom, kde přešli hranici směrem k první rakouské vesnici Nickelsdorf. Tam jim zajistili přístřeší pracovníci červeného kříže a policie. \n\nZpráva o mimořádném nasazení autobusů se velmi rychle roznesla ke všem migrantům v Maďarsku, především k těm, kteří ještě Budapešti nedosáhli. Ve městě Röszke na hranici se Srbskem, kde byl zřízen improvizovaný tábor na hranici se Srbskem, vedla k tomu, že se hned následujícího dne několik set uprchlíků a migrantů rozhodlo tábor opustit. Maďarská policie jim v tomto nebránila, nicméně znemožnila pochod migrantů po odstavném pruhu dálnic a odkláněla je na vedlejší cesty. Migranti doufali, že vláda zajistí další mimořádné autobusy k zvládnutí situace. To však maďarští představitelé odmítli se slovy, že se jednalo o mimořádnou akci s cílem zabránit krizové situaci. Další autobusy se proto rozhodli nevypravovat.\n\nPochody z různých míst Maďarska na rakouskou hranici pokračovaly i v následujících dnech. Namísto autobusů dopravu imigrantů zajišťovaly malým počtem aut dobrovolníci z různých maďarských neziskových organizací.\n\n"}
{"id": "1134002", "url": "https://cs.wikipedia.org/wiki?curid=1134002", "title": "Alexander Abusch", "text": "Alexander Abusch\n\nAlexander Abusch (14. února 1902 Krakov – 27. ledna 1982 Východní Berlín) byl německý publicista, literární kritik a politik.\n\nOd roku 1956 byl v ústředním výboru Sjednocené socialistické strany Německa. V letech 1958 - 1961 se dostal do vlády Německé demokratické republiky jako ministr kultury. Později se stal náměstkem předsedy státní rady NDR (1961–1971). \n\n\n"}
{"id": "1134004", "url": "https://cs.wikipedia.org/wiki?curid=1134004", "title": "Anne van der Bijl", "text": "Anne van der Bijl\n\nAnne van der Bijl, známý jako bratr Andrew (* 11. května 1928, Sint Pancras, Nizozemsko), je nizozemský křesťanský misionář. Je zakladatelem organizace \"Open Doors\" (Otevřené dveře), která během studené války pašovala Bible do zemí Východního bloku včetně Československa.\n\nAnne van der Bijl se narodil v chudé rodině jako čtvrté dítě z deseti.\n\nPo druhé světové válce sloužil jako voják v koloniální armádě v Nizozemské východní Indii. V bojích utrpěl zranění kotníku. Během léčby četl Bibli, což nakonec vyústilo v jeho konverzi ke křesťanství. \n\nV roce 1955 poprvé navštívil Polsko a téhož roku založil organizaci \"Open Doors\" – „otevřené dveře“, které otevírá modlitba. Organizace pašovala miliony Biblí do komunistických zemí střední a východní Evropy, později se zaměřila na Rusko. V roce 1981 pronikl také do Číny, kam bylo za jedinou noc propašováno 232 tun Biblí (1 000 000 kusů).\n\nPo pádu komunismu začala organizace \"Open Doors\" podporovat křesťany v desítkách zemích, kde jsou stále pronásledováni.\n\n\n"}
{"id": "1134007", "url": "https://cs.wikipedia.org/wiki?curid=1134007", "title": "Les Abymes", "text": "Les Abymes\n\nLes Abymes je nejlidnatější obec nacházející se ve francouzském zámořském departementu a zároveň zámořském regionu Guadeloupe v Malých Antilách. Obec leží na ostrově Grande-Terre. Je známá především pěstováním a zpracováním cukrové třtiny.\n\nLes Abymes má rozlohu 81,25 km² a v roce 2009 zde žilo 58 836 obyvatel. Od přelomu tisíciletí počet obyvatel mírně poklesl.\n\n"}
{"id": "1134011", "url": "https://cs.wikipedia.org/wiki?curid=1134011", "title": "Folimanka Blues", "text": "Folimanka Blues\n\nFolimanka Blues je česká hudební skupina, která vznikla v roce 1993. Jejím frontmanem je zpěvák Ladislav Jakl, jenž též působil jako tajemník prezidenta Václava Klause. Kapela vystupuje nejenom v České republice (například v klubu Stodola v Lázních Libverdě), ale také v zahraničí, a sice na Slovensku, v Polsku, Německu nebo ve Spojených státech amerických.\n\nK roku 2013 uskupení vystupovalo ve složení Ladislav Jakl (zpěv), Eugen Pál Baláž (kytara), Hadži Hrkal (basová kytara), Pavel Beníšek (piano) a Miroslav Lahoda (bicí). Za dobu trvání kapely ji postupně opustili čtyři její členové, a to Zdeněk Cimmerman (zemřel 2005), Richard Kříž (zemřel 2006), Robby Černý (zemřel 2011) a Jan Chalupský (zemřel 2012).\n\nKapela vydala čtyři kompaktní disky:\n\n"}
{"id": "1134014", "url": "https://cs.wikipedia.org/wiki?curid=1134014", "title": "Fontainebleauská smlouva (1814)", "text": "Fontainebleauská smlouva (1814)\n\nFontainebleauská smlouva (1814) byla smlouva uzavřená ve francouzském Fontainebleau 11. dubna 1814 mezi Napoleonem I. a zástupci Rakouska, Ruska a Pruska. Smlouvu podepsali zplnomocněnci obou stran 11. dubna a Napoleon ji ratifikoval 13. dubna. Smlouvou zbavili spojenci Napoleona postavení francouzského císaře a poslali jej do vyhnanství na ostrov Elbu.\n\nVe válce šesté koalice (1812-1814) vytlačila v roce 1813 koalice Rakouska, Pruska, Ruska, Švédska, Spojeného království a několika německých států Napoleona z Německa. V roce 1814 zaútočily na Francii v Pyrenejích Spojené království, Španělsko a Portugalsko, a přes Rýn Rusko, Rakousko a jejich spojenci. Po bitvě u Paříže zahájily vyjednávání s členy francouzské vlády o abdikaci Napoleona Bonaparte. \n31. března vydala Koalice prohlášení k francouzskému národu: \n„Spojenecké mocnosti jsou nyní, po obsazení Paříže, připraveny přijmout prohlášení francouzského národa. Prohlašují, že kdyby bylo nutné, aby mírové podmínky obsahovaly silnější záruky, kdyby bylo potřeba zkrotit Napoleonovy ambice, budou příznivější, až Francie sama návratem k rozumnější vládě předloží záruku uklidnění. Hlavy spojeneckých států prohlašují, že se nadále nebudou spolčovat s Napoleonem a ani s nikým z jeho rodiny; že respektují celistvost staré Francie, tak jak existovala za legitimních králů – a mohou zajít ještě dále, protože vždy zastávají zásadu, že pro štěstí Evropy je zapotřebí, aby Francie byla velká a silná; že uznají a zaručí takovou ústavu, jakou si vytvoří sám francouzský národ. Vybízejí tedy Senát, aby jmenoval prozatímní vládu, která by se postarala o náležitosti správy a zavedla takovou ústavu, která by vyhovovala francouzskému lidu. Záměry, které jsem zde vyjádřil, sdílím se všemi zúčastněnými mocnostmi. Alexandr, Paříž, 31. března 1814 ve 3 hodiny odpoledne.“ \n1. dubna vystoupil Alexandr I osobně ve francouzském Senátu a podrobně probral podmínky uvedené v prohlášení z předešlého dne a na znamení dobré vůle oznámil, že dá neprodleně propustit 150 000 francouzských válečných zajatců, které Rusko zadrželo od napadení Ruska Francií v roce 1812. Další den přijal francouzský Senát podmínky spojenců a vydal prohlášení o sesazení Napoleona. Vydal také dekret datovaný 5. dubna, který schvaluje jejich akce a v jehož závěru se uvádí: \n„… Senát prohlašuje a nařizuje následující:\n1. Napoleon Bonaparte je sesazen z trůnu a následnické právo jeho rodiny se ruší. \n2. Francouzský lid a armáda jsou zbaveny přísahy věrnosti, kterou mu složily. \n3. Toto nařízení bude předáno departmentům a vojenským jednotkám a okamžitě vyhlášeno ve všech čtvrtích hlavního města.“ \"– Moniteur, 5. dubna 1814\" \n3. dubna 1814 se Napoleon, který byl ve Fontainebleauském paláci, dozvěděl, že jej francouzský Senát sesadil z trůnu. Když koaliční síly veřejně prohlásily, že vedou spor s Napoleonem, nikoliv s francouzským lidem, Napoleon to označil za klam, abdikoval ve prospěch svého syna a regentkou ustanovil císařovnu Marii Luisu. \nK panovníkům koalice vyslal tři zplnomocněnce s touto podmínečnou abdikací: \n„Jelikož spojenecké mocnosti prohlásily, že císař Napoleon je jedinou překážkou k nastolení míru v Evropě, císař Napoleon, věren své přísaze, prohlašuje, že je ochoten vzdát se trůnu, odejít z Francie, a dokonce ze samého života, pro dobro země, které je neoddělitelné od práv jeho syna, regentství císařovny a zachování zákonů císařství.“ \"– Napoleon, Fontainebleau, 4. dubna 1814\" \nPoté co byli zplnomocněnci vysláni s poselstvím, Napoleon se doslechl, že Auguste Marmont plně ovládl bojiště a že kapitulace je nevyhnutelná. Vládcové koaličních států nebyli ochotni k žádným kompromisům a Napoleonovu nabídku odmítli: „Regentství s císařovnou a jejím synem – to zní dobře, přiznávám, ale Napoleon zůstává – v tom je potíž. Marně slibuje, že zůstane v klidu v ústraní, které mu bude určeno. Znáte lépe než já jeho nenasytnou činorodost, jeho ctižádostivost. Jednoho krásného dne dosadí do čela regentství sám sebe nebo je sám sebou nahradí. Pak válka vypukne znovu a celá Evropa bude v ohni. Hrůza z něčeho takového donutí spojence, aby měli armády v pohotovosti, a zmaří všechny jejich mírové úmysly.“ \"– Car Alexandr\" \nPoté co byla Napoleonova podmínečná abdikace odmítnuta a Napoleonovi nezbylo žádné vojenské řešení, podrobil se nevyhnutelnému:\n„Jelikož spojenecké mocnosti vyhlásily, že císař Napoleon je jedinou překážkou znovunastolení všeobecného míru v Evropě, císař Napoleon, věren své přísaze, prohlašuje, že se zříká za sebe i za své dědice francouzského a italského trůnu a že není žádné osobní oběti, dokonce ani oběti života, kterou by nebyl ochoten přinést pro zájmy Francie.“ \"– Napoleon, Fontainebleau, 6. dubna 1814\" \nV následujících dnech na sklonku jeho vlády nad Francií vypracovali a podepsali v Paříži 11. dubna zplnomocněnci formální smlouvu, kterou Napoleon ratifikoval 13. dubna.\n\nTato smlouva obsahovala celkem 21 článků. Na základě nejdůležitějších podmínek smlouvy byl Napoleon zbaven moci vládce francouzského císařství, ale on i Marie Luisa Rakouská si směli podržet své tituly císaře a císařovny. Kromě toho bylo všem Napoleonovým následníkům i členům rodiny zakázáno získat moc nad Francií.\nSmlouva také ustanovila ostrov Elbu jako samostatné knížectví pod vládou Napoleona. Suverenitě a vlajce Elby zaručovaly uznání signatářské cizí mocnosti, ale jen Francii bylo dovoleno Elbu asimilovat. \nDalším bodem Smlouvy bylo, že císařovně Marii Luise bude postoupeno Vévodství Parmy, Piacenzy a Guastally. Mimo to přímý mužský potomek císařovny Marie Luisy měl nést titul Vévoda z Parmy, Piacenzy a Guastally. V dalších bodech Smlouvy byl roční důchod císařovny Josefíny snížen na milión franků a Napoleon se musel vzdát všech svých nemovitostí ve Francii ve prospěch francouzské koruny a vrátit všechny korunovační klenoty Francii. Směl si ponechat jen 400 mužů, kteří mu měli sloužit jako osobní garda. \nSignatáři byli Caulaincourt, vévoda z Vicenzy; maršál MacDonald, vévoda z Tarentu; Maršál Ney, vévoda z Elchingen; kníže Metternich; hrabě Nesselrode; a baron Hardenberg.\n\nSpojené království Velké Británie a Irska zastávalo stanovisko, že francouzský národ je ve stavu vzpoury a že Napoleon Bonaparte je uchvatitel. Lord Castlereagh vysvětlil, že smlouvu za krále Spojeného království nepodepíše, protože by tím uznal legitimitu Napoleona jako císaře Francouzů a že jeho vysídlení na ostrov, na němž bude vládcem a který je v těsné blízkosti Francie a Itálie, kde je silné jakobínské smýšlení, by snadno mohlo vyústit v další střet.\n\nV roce 2005 byli dva Američané, někdejší profesor dějepisu John William Rooney (74 let) a Marshall Lawrence Pierce (44) odsouzeni francouzským soudem za krádež jednoho z exemplářů Fontainebleauské smlouvy z Francouzského národního archivu někdy v letech 1974-1988. Krádež vyšla najevo v roce 1996, kdy kurátor Francouzského národního archivu zjistil, že Pierce dal tento dokument do prodeje v Sotheby’s. Rooney a Pierce byli v USA uznáni vinnými a byla jim vyměřena pokuta 1 000, respektive 10 000 dolarů. Nebyli však vydáni soudu do Francie. Exemplář Smlouvy, jakož i množství dalších dokumentů (jako dopisy od francouzského krále Ludvíka XVIII), které Rooney a Pierce odcizili, byly Spojenými státy vráceny do Francie v roce 2002.\n"}
{"id": "1134019", "url": "https://cs.wikipedia.org/wiki?curid=1134019", "title": "Pavel Beneš (konstruktér)", "text": "Pavel Beneš (konstruktér)\n\nPavel Beneš (14. června 1894 Praha – 31. května 1956 Praha) byl český letecký konstruktér, jeden ze zakladatelů továrny na letadla Avia. Později působil jako hlavní konstruktér v leteckém oddělení ČKD-Praga a ve firmě Beneš-Mráz, kterou založil v roce 1935 společně s podnikatelem Jaroslavem Mrázem.\n\nNarodil se v rodině řezbářského mistra Pavla Beneše staršího (1868–??) a matky Marie, rozené Červenkové (1869–??). Měl mladší sestru Marii.\n\nJiž od dob studií na gymnáziu před 1. sv. válkou byl Pavel Beneš jedním z průkopníků leteckého modelářství v Čechách. V roce 1913 patřil k zakládajícím členům Českého aviatického klubu. Dále pokračoval stavbou kluzáků. Jeho první typ \"Albatros\" nebyl úspěšný, roku 1916 postavil závěsný kluzák \"Lili\", s kterým vykonal kratší lety.\n\nV roce 1919 společně s Miroslavem Hajnem založili firmu Avia. Začínali opravami letadel v dílně v areálu starého cukrovaru ve Vysočanech. O rok později zkonstruovali první letoun: Avii BH-1, na tehdejší dobu velmi pokrokově řešený dolnokřídlý jednoplošník. Ve výrobě jednoplošníků pokračovali dalšími typy. Byly to například stíhačka BH-3, dvoumístný sportovní typ BH-5 a z něj vycházející BH-9, BH-10 a BH-11, které se úspěšně zúčastnily mnoha domácích i mezinárodních leteckých závodů. Dvoumístné typy BH byly také používány československou armádou jako cvičné a kurýrní. Později začali s výrobou dvouplošníků, mezi ně patřily např. úspěšné stíhačky BH-21 a BH-33.\n\nV roce 1929 Beneš a Hajn přešli do ČKD-Praga. Zde zkonstruovali cvičné letouny Praga E-39 a E-41 a sportovní BH-111. Dvojice Beneš a Hajn se rozdělila roku 1932, kdy Hajn odešel do Letova. Beneš v roce 1935 v Chocni založil firmu Beneš-Mráz. Tam se věnoval konstrukci sportovních a cvičných letadel až do doby německé okupace.\n\n"}
{"id": "1134020", "url": "https://cs.wikipedia.org/wiki?curid=1134020", "title": "Immaculata (Žilina)", "text": "Immaculata (Žilina)\n\nImmaculata nebo socha Neposkvrněné Panny Marie je barokní sousoší, které se nachází na Mariánském náměstí v historickém centru Žiliny.\n\nV období baroka se Žilina opět výrazněji zařadila do dějin výtvarné kultury Slovenska. Přítomnost řeholí jezuitů a františkánů přinesla rozvoj monumentální architektury kostelů a v jejich výzdobě nebývalý nárůst památek malby a sochařství. Důležité je, že se památky baroka v Žilině, v minulosti sužované požáry, dodnes zachovaly v jen málo změněném stavu, i když poznamenané působením času. K památkám baroka ve městě patří i ojedinělá památka exteriérového sochařství - mariánský sloup se sochou Panny Marie, patronky Slovenska.\n\nBarokní socha uprostřed Mariánského náměstí je z roku 1738. Stalo se tak zásluhou žilinského senátora Josefa Matulaja, který daroval městu peníze na platy faráře, kaplana, profesorů, špitálu a stavbu a údržbu Immaculaty. Autory sochy byly řezbář a kameník Josef Veisman z Frýdku a sochař Václav Petráš z Řetechova u Uherského Brodu. Na soklu sochy je umístěn sv. Florián, patron hasičů, ochránce před požáry. Na podstavci sochy – piedestalu – byl původně latinsky nápis: \n\nSocha byla restaurována v letech 1852, 1900 a 1913. Při této obnově jí dali nový maďarsko-slovenský nápis:\n\nAž při další obnově sochy v roce 1940 se změnil text nápisu, který je ještě částečně vidět a část je zatřená maltou, v tomto znění:\n\nV době úsilí přejmenovat město na Stalinovo chtěli v roce 1953 sochu odstranit a přemístit na jiné místo. Avšak po pádu kameníka z lešení a jeho následné smrti se to už nikdo nepokusil zopakovat. Dlouho dokonce nikdo nechtěl ani odstranit lešení.\n\nSocha Panny Marie – Immaculaty stojí na měkko tvarovaném soklu s reliéfem sv. Floriána, sokl je zdobený anděly a podpírán volutami a elegantní ornamentální kovovou mříží. Je částečně zlacená, vytvořená ze zkroucených rokajových a akantových rozvilín. Immaculate stojí na zeměkouli a na půlměsíci s lidským profilem, nohou přišlapuje hada. Bohatě řasený šat má jemně rozevlátý, ruce sepjaté a zrak obrácen k nebesům. Je prostovlasá a zdobí ji dvanáct hvězd. Socha byla restaurována i v letech 1988–1990 a 2001–2002. Památka podléhá neustálým negativním vlivům životního prostředí. Na stavu Immaculaty se výrazně projevuje i nepříznivý vliv blízkých lip.\n"}
{"id": "1134022", "url": "https://cs.wikipedia.org/wiki?curid=1134022", "title": "Seznam dílů seriálu iZombie", "text": "Seznam dílů seriálu iZombie\n\nToto je seznam dílů seriálu \"iZombie\". Americký dramatický seriál \"iZombie\" vysílala stanice The CW v letech 2015–2019. Celkem vzniklo 71 dílů v pěti řadách.\n\n<onlyinclude></onlyinclude>\n\n"}
{"id": "1134023", "url": "https://cs.wikipedia.org/wiki?curid=1134023", "title": "Socha Františka II. Rákociho (Košice)", "text": "Socha Františka II. Rákociho (Košice)\n\nSocha Františka II. Rákociho v košickém Rodošte (Katova bašta) je bronzová socha Františka II. Rákociho. Slavnostně ji odhalili 3. dubna 2006 u příležitosti 330. výročí Rákociho narození (27. března 1676) a 100. výročí převezení jeho ostatků z tureckého Rodošta do Košic a jejich znovupochování v Dómu svaté Alžběty (29. října 1906).\n\nRákociho socha je vysoká 230 cm a váží 500 kg. Stojí na podstavci z leštěného granitu, který je vysoký 70 cm, široký 300 cm a váží 8 tun. Autorem plastiky je maďarský sochař Sándor Győrfi z městečka Karcag.\n\nSocha Františka II. Rákociho je darem vlády Maďarské republiky městu Košice.\n\n"}
{"id": "1134024", "url": "https://cs.wikipedia.org/wiki?curid=1134024", "title": "Melisa Sözen", "text": "Melisa Sözen\n\nMelisa Sözen (6. července 1985, Istanbul) je turecká herečka.\nSözen absolvovala v divadle Pera výtvarných umění College. Debutovala ve filmu Cagáň Irmak 's Bana sans Díle, a pokračovala v několika dalších filmech, jako je Okul, O Şimdi Mahkum, Cenneti Beklerken, Eve Giden Yol 1914, Para = Dolar, Casus Kizlar a Av Mevsimi.\nNejvíce ji proslavil snímek Zimní spánek, který získal Zlatou palmu na filmovém festivalu v Cannes 2014.\n"}
{"id": "1134025", "url": "https://cs.wikipedia.org/wiki?curid=1134025", "title": "Sloup svaté Trojice (Trnava)", "text": "Sloup svaté Trojice (Trnava)\n\nSloup svaté Trojice na Trojičním náměstí v Trnavě. Podle tohoto sousoší je pojmenováno i náměstí. Sousoší bylo postaveno v barokním stylu v roce 1695. Sousoší bylo během období komunismu uschováno a hrozilo jeho zničení. Po roce 1989 bylo zrestaurováno a opětovně umístěno na náměstí.\n"}
{"id": "1134029", "url": "https://cs.wikipedia.org/wiki?curid=1134029", "title": "Václav Fabián", "text": "Václav Fabián\n\nVáclav Fabián (26. srpna 1835 Živonín – 28. dubna 1915 Velký Újezd) byl rakouský důstojník a politik české národnosti, v 2. polovině 19. století poslanec Říšské rady, Českého zemského sněmu, Českého klubu.\n\nVystudoval vyšší gymnázium v Praze. Od roku 1854 sloužil jako kadet v rakouské armádě. Roku 1859 se účastnil v hodnosti důstojníka dělostřelectva bojů v Itálii a roku 1866 bitvy u Custozzy. Roku 1867 odešel z armády, oženil se s Marií Matoušovou – Derflovou (nar.1826) a působil jako velkostatkář ve Velkém Újezdě..\n\nVelkostatek ve Velkém Újezdě měl v r.1895 výměru 116,26 ha, z toho bylo 93,96 ha polí, 1,63 ha zahrad, 18,9 ha lesů a 0.,25 ha pastvin.\n\nU velkostatku byl nejen hospodářský dvůr, ale od roku 1853 i zámek s parkem.\n\nV roce 1887 je uveden jako člen okresního zastupitelstva v Mělníku.\n\nV doplňovacích volbách v lednu 1889, i brzy poté konaných řádných zemských volbách 1889, byl zvolen na Český zemský sněm za kurii velkostatkářskou, nesvěřenecké velkostatky. Zastupoval Stranu konzervativního velkostatku. Mandát obhájil v zemských volbách 1895 a zemských volbách 1901.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Čechách. Mandát obhájil ve volbách roku 1891. Ve volebním období 1885–1891 se uvádí jako Wenzel Fabian, statkář, bytem Velký Újezd.\n\nProfiloval se jako stoupenec českého státního práva a na Říšské radě se připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nVáclav Fabián měl mladšího bratra Jana ( nar. 1841 Živonín). Jejich otec Jan Nepomuk Julius Vincent Fabián (nar.1814 Živonín) si koupil v Liběchově statek a v pachtu mlýn. Tam odešel ze Živonína se synem Janem ( nar.1841). Když se syn Jan dozvěděl, že v Brozanech nabízí kníže Lobkowicz k prodeji mlýn, tak ho 26.8.1874 koupil. V Brozanech se r.1881 oženil s Annou Řeháčkovou ( nar.1862). Narodilo se jim šest dcer a dva synové. – Jan ( nar.1885 Brozany) a Václav ( nar.1896 Brozany).\n\nManželství Václava ( nar.1835 Živonín) s Marií bylo bezdětné. Dospívající dcery bratra Jana ( nar.1841 Živonín) využívaly pohostinosti na zámku ve Velkém Újezdě u tety Marie Fabiánové a se synovcem Janem ( nar.1885 Brozany) se počítalo, jako s dědicem panství.\n\nPovinností poslance bylo pobývat ve Vídni.\n\nO správu velkostatku se starali nájemci. Fabiánové užívali zámek a park. Dcery bratra Jana se postupně vdávaly. Když teta Marie r.1907 zemřela, děvčata z Brozan se o zámek a park starala naplno.\n\nVáclav Fabián zemřel v dubnu 1915 ve Velkém Újezdě, okres Mělník. Tělo bylo uloženo do rodinné hrobky v Nebuželích..\n\nNa zámku žil synovec Jan a jeho nejmladší sestra Milada Alžběta.\n\nOd r.1906 v této oblasti zvané Kokořínsko působil František Janeček (nar. 23.1.1878 Klášter nad Dědinou), který v nedaleké obci Hradsko vlastnil statek s honitbou. Ten během I. svět. války ale prodal a zakoupil statek v obci Nebužely, kam se chodilo z Velkého Újezda do kostela a byl i společný hřbitov. František Janeček byl aktivní i jako místopředseda Okrašlovacího spolku pro zvelebení údolí Kokořínska, který organizoval různá setkání.\n\nPamětník událostí 28. října 1918 ve Velkém Újezdě uvádí: \"O půlnoci 28. října 1918 přijelo před vrata statku č.32 vojeské auto. Seděli v něm dva důstojníci - nadporučík Janeček, budoucí továrník a nadporučík Němec. Vídeňák, který jezdíval za války do tohoto statku pro aprovizaci.. Přijeli oznámit převrat v Praze... Za čtvrt hodiny byla celá ves vzhůru. Důstojníci byli plni nadšení, vyprávěli o událostech v Praze... Odjeli za dvě hodiny. Tu noc se již v Újezdě nespalo . . .\". (str. 194)\n\nSetkávání Františka Janečka s Miladou Fabiánovou bylo završeno dne 26.2.1921 rozvodem Františka Janečka se svou první manželkou Johanou Karolínou. Téhož roku 1. června se v Rakovníku konala svatba s Miladou Alžbětou Fabiánovou nar. 24.8.1894 v Brozanech.\n\nProč v Rakovníku? V nedalekých Mutějovicích žil Josef Janeček ( nar. 1875 Klášter nad Dědinou) – starší bratr Františka Janečka. Spolu s přítelem Františkem Stejskalem tam na počátku války založili Společnost Mutějovické kamenouhelné doly Union a až do r. 1923 těžili uhlí. Manželka Milada Janečková se z Mutějovic odhlašuje do Prahy na Šafránku až 15.2.1924 a manžel prý bydlí v Mnichově Hradišti II/68.\n\nPřestěhování do Chodské ulice v Praze hlásí Milada až k 14.5.1929. Další změnu bydlení do Týnce nad Sázavou hlásí Milada až 3.8.1933.\n"}
{"id": "1134030", "url": "https://cs.wikipedia.org/wiki?curid=1134030", "title": "Socha Svatopluka na Bratislavském hradě", "text": "Socha Svatopluka na Bratislavském hradě\n\nSocha Svatopluka je jezdecká bronzová socha v nadživotní velikosti znázorňující Svatopluka, třetího panovníka Velké Moravy, která se nachází na nádvoří Bratislavského hradu. Autorem sochy je akademický sochař Ján Kulich.\n\nSocha odlitá z bronzu je spolu se žulovým podstavcem vysoká 7,8 metru. Na podstavci je plaketa s nápisem \"Svatopluk\" a označení \"Král starých Slováků\". Na podstavci je také citován začátek textu buly Industriae tuae papeže Jana VIII., kterou Svatoplukovi poslal v roce 880.\n\nPodle některých médií stojí socha Svatopluka na Bratislavském hradě z podnětu expremiéra Roberta Fica. O postavení jezdeckého sousoší hovořil tehdejší premiér Fico ve svém vystoupení v rámci oslav 190. výročí narození prvního předsedy SNR Jozefa Miloslava Hurbana v Hlbokém již v červnu 2007. \"\"Ptejme se sami sebe - jak to, že na Bratislavském hradě nestojí Svatoplukova socha na koni,\"\" uvedl.\n\nJako zdroj financování bronzového odlitku sochy se uskutečnila finanční sbírka, kterou pořádalo občanské sdružení Svatopluk.\n\nToto občanské sdružení bylo založeno z iniciativy tehdejších tří nejvyšších ústavních činitelů - prezidenta Slovenské republiky Ivana Gašparoviče, předsedy Národní rady Slovenské republiky Pavla Paška a předsedy vlády Slovenské republiky Roberta Fica.\n\nOdhalení sochy Svatopluka 6. června 2010, necelý týden před parlamentními volbami, se kromě tří nejvyšších ústavních činitelů zúčastnili zejména ministři, poslanci a župani strany Směr. Tento fakt kritizovali mnozí slovenští politici jako např. místopředsedkyně SNS Anna Belousovová, předseda poslaneckého klubu KDH Pavol Hrušovský a šéf poslaneckého klubu SMK Gyula Bárdos, kteří odhalení sochy označili jako politickou akci Směru, předvolební agitaci a předvolební kampaň.\n\nPo volbách do Národní rady Slovenské republiky v roce 2010 nově zvolený předseda Národní rady Slovenské republiky Richard Sulík sestavil pod vedením historičky Mariny Závacký expertní skupinu, která měla posoudit umělecký a historický aspekt sochy. Komise se ve svém stanovisku kromě odborných argumentů vyjádřila k soše v tomto smyslu: \"\"Historické osobnosti tvořící součást národních dějin si nelze přisvojovat na jakékoliv stranicko-partikulární cíle. Instalace jakéhokoliv pomníku na každém podobném místě by měla být výsledkem širšího konsensu a nikoli rozhodnutím úzké stranicko-politické špičky jedné politické strany - navíc v období těsně před volbami.\"\"\n\nOpačný názor vyjádřili členové odborné komise při Slovenském historickém ústavu a Historickém oboru Matice slovenské pod vedením historika a medievalisty Richarda Marsina. Kromě odborných argumentů se komise domnívá, že došlo k politizaci kampaně vedené proti soše, přičemž cílem je odstranit sochu z nádvoří a změnit současný text na podstavci sochy. V úvodu stanoviska uvádí: \"\"Paní Marina Zavacká je veřejnosti všeobecně známá svými negativními názory na jezdeckou sochu krále Svatopluka a sestavila komisi složenou výhradně z osob, které se politicky a publicisticky aktivně angažují za odstranění jezdecké sochy krále Svatopluka z Čestného nádvoří Bratislavského hradu. Tímto byla od počátku zpochybněna objektivita komise.\"\" Text také informuje, že dne 18. srpna 2010 se ředitel Slovenského historického ústavu písemně obrátil na předsedu NR SR s žádostí o doplnění stanovené komisí Závacké \"o jím navrhovaných odborníků, nebo o pověření renomovaného historika a medievistu, univerzitního profesora Richarda Marsinu sestavením další komise, která by pro pana předsedy NR SR rovněž připravila odborné stanovisko na sochu krále Svatopluka. Pan předseda NR SR ... neodpověděl\".\n\nV říjnu 2010 na podnět předsedy Národní rady Slovenské republiky Richarda Sulíka autor sochy Ján Kulich překryl rovnoramenný dvojkříž na štítu sochy kovovou poklic. Sulík tuto úpravu vysvětlil jako potlačení vzbuzování asociací dvojkříže na štítu se znakem Hlinkovy gardy.\n\n"}
{"id": "1134031", "url": "https://cs.wikipedia.org/wiki?curid=1134031", "title": "Jan Žvejkal", "text": "Jan Žvejkal\n\nJan Žvejkal, též Johann Schweykal nebo Johann Schweikal (13. července 1783 Modřany – 8. května 1854 Praha) byl český zlatník, známý především jako autor cestopisu.\n\nNarodil se v Modřanech (pokřtěn ve Zbraslavi) Janu Žvejkalovi a jeho manželce Dorotě. V letech 1793–1799 se v Praze vyučil zlatníkem, mistrovskou zkoušku zde složil 26. září 1815. Oženil se roku 1808 s Kateřinou Spurnou (1789–1868), s níž měl mj. syna Jana Josefa (1814 – po 1850), který se rovněž vyučil zlatníkem a provozoval praxi na Starém Městě, a tři dcery (Marie, Karolina, Magdalena). Představoval cestovatele z obyčejné řemeslnické vrstvy. Na cestování si (nedostatečně) vydělával svou živností.\n\nPodnikl tři cesty do Svaté země, ovšem tohoto cíle dosáhl až naposledy. Putoval letech 1818–1822, 1827–1829 a 1831–1833. Při první si sice vytyčil cíl Svatou zemi, ale vydal se tam okruhem přes středoevropská poutní místa – slezské Vambeřice, Vídeň, Magdeburk, Berlín, Kolín nad Rýnem, Cáchy, Brusel a odtud putoval do Valencie a přes Paříž do Itálie, kde cestu musel přerušit a vrátit se. Při druhé cestě dorazil až do Cařihradu, další cestu zmařila ruská intervence. Naposledy vyrazil v prosinci 1831 a kýženého cíle dosáhl roku 1832. V Palestině pracoval sedm měsíců jako zlatník a v listopadu 1833 se vrátil do Prahy. Nebyl schopen se uživit a musel být podporován zlatnickým cechem\n\nV roce 1844 vyšel jeho cestopis shrnující všechny tři cesty \"Popsání trojích cest po pevné zemi a po moři v Evropě, Asii a Africe r. 1818–33 vykonaných\" ve spolupráci s Václavem Krolmusem, který byl autorem předmluvy.\n\n\n"}
{"id": "1134032", "url": "https://cs.wikipedia.org/wiki?curid=1134032", "title": "Čumil", "text": "Čumil\n\nČumil je jedna z nejznámějších soch v Bratislavě a jedna z největších atrakcí v centru města.\n\nJe to bronzová socha, jejímž autorem je Viktor Hulík. Osazená byla 26. července 1997 a od té doby se stala jednou z nejfotografovanějších soch v Bratislavě. Nachází se na křižovatce ulic Laurinská, Panská a Rybářská brána. Obdobné sochy jsou instalovány i v jiných městech, např. v Ruské federaci.\n"}
{"id": "1134035", "url": "https://cs.wikipedia.org/wiki?curid=1134035", "title": "South Downs", "text": "South Downs\n\nSouth Downs je řada bílých křídových útesů, která se rozprostírá na ploše 670 km přes jihovýchodní pobřeží Anglie od Itchen Valley poblíž Hampshire na západě, až po Beachy Head nedaleko Eastbourne na východě. Na severu jsou útesy ohraničeny příkrými srázy, z jejichž vrcholů je úchvatný pohled severně přes Weald. South Downs jsou částí národního parku South Downs, který zahrnuje mnohem větší území, než je řada útesů na jihu, ale zahrnuje také mnohem větší území, jako jsou například pláně Wealdu.\n\nSouth Downs jsou tvořeny křídou a na jejich vrcholcích roste nízký stálezelený porost skládající se z nízkých křovisek a trávy. Mezi útesy se rozkládají menší údolí, která mají stejnou strukturu jako vrcholky, ale jsou znatelně sušší. Toto území patří k nejvýznamnějším křídovým nalezištím v Anglii a řada lidí si nedokáže představit zemi bez něho.\n\nÚzemí South Downs je celkem neobydlené v porovnání s jihovýchodní Anglií celkově, ačkoli zde byla vytvořena přímořská turistická letoviska umístěná na křídovém podloží, jako je například aglomerace, či spíše konurbace měst Brighton a Hove. Tato konurbace byla vyhlášena nejpopulárnějším přímořským letoviskem ve Spojeném království.\n\nToto území bylo obydleno již v antice, zejména v době Římského císařství, kdy tato část Anglie patřila pod jeho správu. Tehdy do Sussexu přišla spousta obyvatel Říma, aby si zde založili živnosti, protože Itálie byla těžce přelidněná. Proto se na těchto již v antice obydlených místech nachází množství historických památek a archeologický pozůstatků, jako jsou obranné sítě, mohyly či pozůstatky územních hranic. Tato oblast je také známá pro velký počet přírodních památek chráněných státem, kterých je konkrétně 37. Nejzajímavějšími místy jsou například křídové pastviny.\n"}
{"id": "1134041", "url": "https://cs.wikipedia.org/wiki?curid=1134041", "title": "Seznam dílů seriálu Constantine", "text": "Seznam dílů seriálu Constantine\n\nToto je seznam dílů seriálu \"Constantine\". Americký dramatický televizní seriál \"Constantine\" byl vysílán od 24. října 2014 do 13. února 2015 na stanici NBC.\n\n<onlyinclude></onlyinclude>\n\n"}
{"id": "1134042", "url": "https://cs.wikipedia.org/wiki?curid=1134042", "title": "RSC Čechie Slaný", "text": "RSC Čechie Slaný\n\nRSC Čechie Slaný je český futsalový klub ze Slaného, hrající od sezóny 2014/15 českou futsalovou Divizi, skupina A.\n\nKlub byl založen v roce 1993 skupinou bývalých spolužáků slánského gymnázia pod názvem Čechie Slaný. V roce 1995 vrcholí silné rozpory ve vedení, kvůli čemuž byl později založen konkurenční klub R.S.C. Slaný. Opětovné sloučení přichází v roce 1998, nový klub získal svůj současný název RSC Čechie Slaný. V sezóně 2003/04 se klub dočkal největšího úspěchů, když se mu podařilo ze druhého místa postoupit do nejvyšší soutěže. Z nejvyšší soutěže ovšem vypadl hned následující sezónu, když se umístil na posledním dvanáctém místě.\n\nSvé domácí zápasy odehrává klub ve sportovní hale BIOS Slaný.\n\nZdroj:\n\n\nZdroj:\n\n"}
{"id": "1134043", "url": "https://cs.wikipedia.org/wiki?curid=1134043", "title": "Jan Václav Kautský", "text": "Jan Václav Kautský\n\nJan Václav Kautský , též Johann Kautsky (14. září 1827, Praha-Malá Strana – 4. září 1896, St. Gilden), byl český a rakouský malíř a jevištní výtvarník židovského původu.\n\nPo studiích u Christiana Rubena a Maxe Haushofera na Akademii výtvarných umění v Praze (1844–1846) pokračoval na malířské akademii v Düsseldorfu u Johanna Wilhelma Schirmera. Byl členem výtvarného odboru Umělecké besedy.\n\nOd roku 1852 spolupracoval jako malíř dekorací nejprve se Stavovským divadlem v Praze a stal se členem jeho souboru. Roku 1854 se oženil s herečkou a spisovatelkou Minnou Jaich, s níž měl dceru a tři syny. Jedním z nich byl známý a vlivný sociální demokrat a teoretik marxismu Karl Kautsky. V letech 1862–1864 vytvořil hlavní oponu a dekorace pro Prozatímní divadlo v Praze.\n\nSpolupracoval také s Dvorním divadlem ve Vídni a od roku 1863 byl malířem dvorní opery ve Vídni. V roce 1864 jej přijal jako společníka ve svém ateliéru malíř Carlo Brioschi. O dva roky později se k nim připojil vídeňský dvorní malíř Hermann Burghart (1834-1901) a vznikla tak dekoratérská firma \"Brioschi, Burghart und Kautsky, k.u.k. Hoftheatermaler in Wien\", která zaměstnávala desítky řemeslníků, kancelářských pracovníků a výtvarníků, mj. i Alfonse Muchu. Po jeho smrti pokračovali ve vedení firmy synové Fritz a Hans spolu s italským malířem Francescem Rottonarem až do roku 1938. Spolupracoval s divadly v Brně, Liberci, Poděbradech, Plzni a Žamberku, ale dodával dekorace i pro divadla v Německu a Anglii nebo pro Metropolitní operu v New Yorku.\n\nTéměř každoročně posílal své obrazy na výroční výstavy v Praze.\n\nJako malíř se věnoval romantické krajinomalbě a vystavoval pravidelně ve Vídni od roku 1872.\n\nJeho scénická tvorba, která vycházela z romanticky orientované konvence, se pod vlivem vlastních historických a etnografických studií měnila. Nakonec v ní převážily realistické tendence s důrazem na výpravnost a efekt. Členil scénický prostor pomocí různých prvků (můstky, schody, mobiliář, rekvizity) horizontálně i výškově a posunul českou scénografii 19. století směrem k realistickému iluzionismu.\n\nJeho dekorace z fundusu Prozatimního divadla v Praze později použilo také Národní divadlo a některé další společnosti. V roce 1881 při vzniku Národního divadla v Brně se účastnil budování a výzdoby divadla a mj. zhotovil oponu s antickým námětem \"Apollona a devíti múz\".\n\n\n\n\n\n"}
{"id": "1134044", "url": "https://cs.wikipedia.org/wiki?curid=1134044", "title": "Kalretikulin", "text": "Kalretikulin\n\nKalretikulin (příp. calreticulin, též ERp60, calregulin, CRP55, CaBP3) je protein o velikosti 46–47 kDa přítomný uvnitř endoplazmatického retikula se schopností vázat vápník (calcium, Ca). C-terminální doména kalretikulinu váže až 25 iontů vápníku na molekulu kalretikulinu, ačkoliv s poměrně nízkou afinitou (K = 1 mM). Má i jedno vysokoafinní vazebné místo pro vápenatý iont (K = 1 µM). N-terminální doména dále váže ATP a také Zn.\n\nJe to lektin, který se váže na N-glykany čerstvě vyrobených (do ER translokovaných) glykoproteinů, jež byly v procesu dozrávání zbaveny prvních dvou glukózových podjednotek (pomocí glukosidázy I a glukosidázy II), a pomáhá jim sbalit se a dosáhnout správného prostorového uspořádání. Proto je to zástupce chaperonů, podobně jako kalnexin, který se na tomto procesu také účastní a podle něhož byl pojmenován tzv. „kalnexinový cyklus“. \n\nV endoplazmatickém retikulu buněk hladké svaloviny i některých nesvalových buněk navíc kalretikulin umožňuje vyvazovat („sekvestrovat“) vápenaté ionty; v některých případech váže až 50 % veškerých vápenatých iontů v ER.\n"}
{"id": "1134053", "url": "https://cs.wikipedia.org/wiki?curid=1134053", "title": "Seznam dílů seriálu Lidský terč", "text": "Seznam dílů seriálu Lidský terč\n\nToto je seznam dílů seriálu \"Lidský terč\". Americký dramatický seriál \"Lidský terč\" vysílala stanice Fox v letech 2010–2011. Ve dvou řadách vzniklo celkem 25 epizod, z nichž většina, především z první série, se na obrazovkách objevila poprvé v Kanadě na stanici CTV (obvykle o jeden až dva dny dříve než v USA na Foxu).\n\nV Česku byl úvod první řady poprvé vysílán v létě 2011 na stanici Nova. Premiéra celé první sezóny proběhla v létě 2012 v téže televizi. Druhá řada byla v Česku poprvé vysílána v první polovině roku 2013 na stanici Fanda.\n\n<onlyinclude></onlyinclude>\n\n"}
{"id": "1134061", "url": "https://cs.wikipedia.org/wiki?curid=1134061", "title": "Kent Hovind", "text": "Kent Hovind\n\nKent Hovind (* 15. ledna 1953) je americký misionář a křesťanský fundamentalista, který na základě čtení biblické knihy Genesis hlásá nedávné stvoření světa (Young Earth creationism) a další hypotézy odporující evoluci. Roku 1989 založil společnost Creation Science Evangelism (CSE), která má sídlo v Pensacola na Floridě, kde Kent Hovind také bydlí. Tuto organizaci roku 2007 převzal jeho syn Eric Hovind poté, co Kent Hovind nastoupil desetiletý trest odnětí svobody za neplacení daní. V roce 2007 byl odsouzen na 10 let do vězení, ale na počátku července roku 2015 byl propuštěn. \n"}
{"id": "1134062", "url": "https://cs.wikipedia.org/wiki?curid=1134062", "title": "Kostel svatého Ducha (Košice)", "text": "Kostel svatého Ducha (Košice)\n\nKostel svatého Ducha (nebo Špitálsky kostel sv. Ducha) je nejstarší známou stavbou na území Městské části Košice-Jih. Stojí na začátku Jižní třídy, v bezprostřední blízkosti historického centra města.\n\nBarokní kostel na Jižní třídě byl postaven v letech 1730 až 1733. Obraz na hlavním oltáři vytvořil J. Mathauser v roce 1894. Kostel vyrostl na místě, kde v středověku stál městský chudobinec. Jeho součástí byl i původní Kostel sv. Ducha, postavený v polovině 13. století. Špitálsky kostel také určoval výšku zástavby jednotlivých předměstí Košic, nad kterými musela být z opevněného města dobrá viditelnost na okolní krajinu. Značně poškozená sakrální stavba (stála před hradbami města, proto nebyla chráněna před útoky nepřátelských armád) byla zbořena začátkem 18. století. Oproti této stavbě stál hostinec, který se vzpomíná v souvisloti s návštěvou císaře Josefa II. v Košicích v roce 1770.\n\nKapacita současného Kostela sv. Ducha je poměrně malá, vejde do něj maximálně 200 lidí. Jeho největší zajímavostí je freska klenby, která znázorňuje pohled na město (obehnané vysokými hradebními zdmi) ze začátku 18. století. V současné době je v objektu umístěn Domov důchodců.\n"}
{"id": "1134064", "url": "https://cs.wikipedia.org/wiki?curid=1134064", "title": "Cerkev Narození Panny Marie (Biały Bór)", "text": "Cerkev Narození Panny Marie (Biały Bór)\n\nŘecko-katolický kostel Narození nejsvětější Panny Marie (polsky \"Cerkiew Narodzenia Przenajświętszej Bogarodzicy\") v osadě Biały Bór, asi 120 km jihozápadně od Gdaňsku, je komplexní umělecké dílo, navržené a postavené v letech 1992-1997 Jerzym Nowosielskim. Slouží farníkům Ukrajinské řeckokatolické církve, jejichž předkové byli v roce 1945 násilně přesunuti z jihovýchodních regionů Polska v rámci Operace Visla do Pomořanska.\n\nKostel byl postaven ve spolupráci s architektem Bogdanem Kotarbou. Stylisticky připomíná asketickou architekturu rané křesťanské trojlodní baziliky.\n\nV hlavní lodi je malá kopule s obrazem Krista Pankrátora, mezi loděmi jsou řady černých, kulatých sloupů. Uvnitř dominují tři barvy: tmavě zelené stěny a stropy, bílé stěny a červené zárubně.\nIkonostas obsahuje pouze tři ikony: ukřižování na carských vratech, Krista a Marie. V centru je červený tetrapod – nízký stolek, který hraje důležitou roli ve východní liturgii.\n\nBěhem významných církevních svátků je hlavní průčelí užíváno shromáždením věřících jako ikonostas s ikonami archanděla a tváří Ježíše jako Závoje svaté Veroniky (Veraikon)\n\nNeobvyklý tvar kostela se nesetkal zpočátku s kladným přijetím věřících, kteří očekávali konvenční kostel s cibulovitou kupolí. Až obdivné kritiky a davy turistů, kteří obdivují neobvyklou stavbu, změnily postoj místních obyvatel.\n\n"}
{"id": "1134065", "url": "https://cs.wikipedia.org/wiki?curid=1134065", "title": "Evangelický kostel (Košice)", "text": "Evangelický kostel (Košice)\n\nEvangelický kostel v Košicích je neoklasický evangelický kostel. Nachází se na Mlýnské ulici v Košicích. Je jedním z nejkrásnějších klasicistních evangelických kostelů na Slovensku.\n\nByl postaven v roce 1816 na základě projektu Györgye Kitzlinga, dvorního architekta z Vídně, pro německé a slovenské protestanty města. Během stavby kostela se k ním připojili maďarští protestanti, kteří koupili kostelní zvony.\n\nEvangelický kostel v Košicích je oválně centrovaná stavba. Po stranách jsou umístěny typické chóry. Zajímavé jsou kupole s kazetovaním a rezetka s prosvětlením laternou a hlavní oltář se sloupovou architekturou. Do interiéru byl přenesen i dřevěný kříž z roku 1735, který pochází z hřbitova při zaniklých dřevěných kostelech. Varhany umístěné v kostele jsou asi 300 let staré. Ke Kostelu se připojuje Farní úřad a Sborový dům, které byly původně evangelickou školou. Nad vchodem je nápis latinsky SOLI DEO GLORIA (Jedině Bohu sláva).\n\nNa hlavním sloupovém oltáři je umístěn oltářní obraz který je dílem Josefa Czauczika a Jana Mullera.\n\n"}
{"id": "1134073", "url": "https://cs.wikipedia.org/wiki?curid=1134073", "title": "Misato Nakamuraová", "text": "Misato Nakamuraová\n\nMisato Nakamura (* 28. dubna 1989 Hačiódži) je japonská zápasnice — judistka, bronzová olympijská medailistka z roku 2008 a 2016.\n\nS judem začínala na ve třetí třídě základní školy v Čibě. Pozornost na sebe upoutala v roce 2003 celkovým vítězstvím na turnaji středních škol. V japonské ženské reprezentaci se pohybovala od roku 2005 v superlehké váze do 48 kg, v době kdy si tehdejší hvězda japonské superlehké váhy Rjóko Taniová plnila mateřské povinnosti. Po návratu Taniové v roce 2007 přestoupila do vyšší pololehké váhy do 52 kg. Od roku 2008 se připravuje v profesionálním judistickém týmu pojišťovny Mitsui Sumitomo Insurance (MSI) pod vedením Hisaši Janagisawy a jeho asistentů. V pololehké váze sváděla od počátku nominační boje s Juko Nišidaovou. Olympijskou účast v Pekingu vybojovala i na úkor své týmové kolegyně z MSI Juki Jokosawové. Svoji premiéru na olympijském turnaji však pojala na Japonku nečekaně takticky. V semifinále v zápase se Severokorejkou An Kum-e byla napomínaná a prohrála minimálním rozdílem na koku. V souboji o třetí místo porazila na ippon Jihokorejku Kim Kjong-ok a získala bronzovou olympijskou medaili.\n\nPo olympijských hrách v Pekingu několik let pololehké váze dominovala. V přípravě na sezonu 2011 si však poranila levé koleno a toto zranění se s ní táhlo až do olympijského roku 2012. Účast na olympijské turnaji v Londýně si opět vybojovala na úkor Nišidaové, ale do Londýna nepřijela v optimální formě. Ve druhém kole narazila na svou osudovou soupeřku Severokorejku An Kum-e, která jí hned v úvodu zaskočila technikou tani-otoši za wazari. V polovině zápasu srovnala technikou o-uči-gari za wazari, ale videorozhodčí snížil bodování na juko. V poslední minutě přidala pouze další juko a z turnaje byla předčasně vyřazena.\n\nV roce 2013 se podrobila operaci levého kolena a na tatami se vrátila v roce 2014. V závěru roku roku 2014 potvrdila návrat na přední příčky ziskem zlaté medaile na asijských hrách a v roce 2015 třetím titulem mistryně světa. V roce 2016 startovala na olympijských hrách v Riu a zopakovala výkon z olympijských her v Pekingu. V semifinále prohrála minimálním rozdílem na šido s Majlindou Kelmendiovou z Kosova v boji o třetí místo porazila domácí Ériku Mirandaovou. Vybojovala druhou bronzovou olympijskou medaili.\n\nMisato Nakamuraová je levoruká judistka, její sportovní kariéru charakterizuje výstavní technika ko-soto-gari, kterou velmi často doplňuje technikami držení (osekomi-waza).\n\n\n\n"}
{"id": "1134074", "url": "https://cs.wikipedia.org/wiki?curid=1134074", "title": "Bedřich Hájek", "text": "Bedřich Hájek\n\nBedřich Hájek (31. července 1828 Čejkovice – 16. srpna 1912 Praha-Vinohrady) byl rakouský soudce a politik české národnosti z Čech, v 2. polovině 19. století poslanec Říšské rady.\n\nNarodil se 31. července 1828 v Čejkovicích na Sázavě (dnes část Českého Šternberku). Jeho otec byl později nájemcem dvora, pivovaru a lihovaru v Uhersku na Novomýtsku a svého syna dal na studia. Bedřich Hájek vychodil gymnázium v Litomyšli a Německém Brodě, pak absolvoval práva na Karlo-Ferdinandově univerzitě v Praze. Podílel se na dění během revolučního roku 1848. Patřil mezi přátele Františka Ladislava Riegera a Franze Schmeykala. Byl posledním velitelem (decurio) studentské legie na Karlo-Ferdinandově univerzitě.\n\nV roce 1850 nastoupil na praxi k c. k. okresnímu soudu ve Vysokém Mýtě, později k finanční prokuratuře v Praze. Od prosince 1854 byl neplacený auskultant u okresního soudu ve Vysokém Mýtě, od května 1855 aktuárem v Ústí nad Orlicí. Působil pak na soudech v Jičíně, Kolíně a Kutné Hoře. Roku 1870 se stal radou krajského soudu v Hradci Králové. V březnu 1877 byl přeložen k obchodnímu soudu v Praze, ale již od dubna 1877 působil na vrchním zemském soudu v Praze a ještě toho roku jmenován radou vrchního zemského soudu v Praze.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou v Čechách, obvod Praha (Malá Strana, Hradčany atd.). Ve volebním období 1885–1891 se uvádí jako Friedrich Hájek, c. k. rada vrchního zemského soudu, bytem Praha.\n\nProfiloval se jako stoupenec českého státního práva a na Říšské radě se připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Sám patřil mezi staročechy.\n\nRoku 1894 byl povýšen do šlechtického stavu (Friedrich Edler von Hájek). Zemřel 16. srpna 1912 na Vinohradech v domě čp. 1163 (dnes Slovenská 1163/15, Praha 2). Některé zdroje uváděly nesprávně, že zemřel na letním pobytu v rodných Čejkovicích.\n"}
{"id": "1134077", "url": "https://cs.wikipedia.org/wiki?curid=1134077", "title": "František Chvostek starší", "text": "František Chvostek starší\n\nProfesor František (Franz) Chvostek starší (21. května 1835 Místek, Morava – 16. listopadu 1884 Vídeň, Dolní Rakousko) byl rakouský lékař moravského původu, neurolog, jenž jako první popsal tzv. Chvostkův příznak, který je po něm pojmenován. Jeho synem byl Franz Chvostek mladší, interní lékař, po které je pojmenována tzv. Chvostkova anémie.\n\nNarodil se v moravském Místku jako syn koželuha. Práce otce se mu nelíbila a od dětství toužil po tom stát se chirurgem. V dospělosti vstoupil do armády jako vojenský chirurg, což tehdy nevyžadovalo lékařské vzdělání. Medicínu vystudoval na vojenské lékařsko-chirurgické Josefově akademii ve Vídni (tzv. Josefinu), kde získal v roce 1863 doktorát. Mezi léty 1863 a 1867 byl asistentem Adalberta Ducheka (1824–1882) a v letech 1868–1871 učil elektroléčbu na Josefinu. V roce 1871 se Chvostek stal profesorem, převzal po Duchekovi vedení lékařské kliniky a vedl jí až do uzavření akademie v roce 1874. Od toho roku vedl interní oddělení v \"Garnisonspital Nr. 1\" a spoluorganizoval výcviky vojenských lékařů až do své smrti. Zemřel ve funkci lékaře vrchního štábu v 49 letech.\n\nChvostek publikoval více než 100 článků. jeho raná díla jsou zaměřena na neuronální dráždivost, tetanii a užití elektrostatické léčby. Také ovlivnil výzkum v endokrinologii, když se zabýval Graves-Basedowovou nemocí, ale publikoval také o neurologických komplikacích syfilidy. Psal také kazuistiky pacientů se spinální tuberkulózou, Pottovou nemocí, která byla tehdy v Evropě rozšířena.\n\nFrantišek Chvostek se těšil velkému uznání ve Vídni i v celé Evropě. Přispěl k rozšíření lékařských poznatků a byl jedním z nejvýznamnějších lékařů své doby. Jeho prostředkem k úspěchu v medicíně byly především jeho vynikající pozorovací schopnosti.\n\nChvostkův příznak je pozitivní tehdy, pokud při poklepu na větvení faciálního nervu (\"pes anserinus\"), nejlépe nad \"glandula parotis\" nebo blíže koutku úst, se vybaví homolaterální záškub filtra horního rtu směrem ke straně poklepu. Je projevem zvýšené idioneurální dráždivosti. Příznak bývá pozitivní u hypokalcémie. Chvostkův příznak pomohl k porozumění patologickým projevům mnoha onemocnění.\n\n"}
{"id": "1134078", "url": "https://cs.wikipedia.org/wiki?curid=1134078", "title": "Vrbas (město)", "text": "Vrbas (město)\n\nVrbas (v srbské cyrilici Врбас, maďarsky Verbász) je město v srbské Vojvodině, administrativně součást Jihobačského okruhu. V roce 2011 mělo podle sčítání lidu 24 112 obyvatel. Je sídlem stejnojmenné opštiny.\n\nNázev města je odvozen od slovanského slova vrba. Od roku 1983 zněl celý název města \"Titov Vrbas\"/\"Титов Врбас\" podle jugoslávské hlavy státu, Josipa Broze Tita. V 90. letech byl městu navrácen původní název.\n\nMěsto bylo poprvé zmíněno v roce 1387. Po roce 1720 se sem stěhují první Srbové; pouhých 20 let po skončení poslední velké války mezi Rakouskem a Osmanskou říší dochází ke kolonizaci Dolních Uher. Kromě Srbů tak přicházejí také Maďaři, Němci, ale například i Slováci, nebo Rusíni. Německá menšina žila ve Vrbasu a jeho okolí až do roku 1945. Poté byli Němci z celé dnešní Vojvodiny odsunuti a do prázdných domů byli dosídleni Černohorci a obyvatelé z dnešní Bosny a Hercegoviny. Dnes se proto téměř třetina obyvatel Vrbasu hlásí k černohorské národnosti.\n\nMěstem prochází Kanál DTD, železniční trať Subotica-Bělehrad a v jeho blízkosti se nachází i dálnice, která spojuje Srbsko s Maďarskem.\n"}
{"id": "1134079", "url": "https://cs.wikipedia.org/wiki?curid=1134079", "title": "Smederevska Palanka", "text": "Smederevska Palanka\n\nSmederevska Palanka (v srbské cyrilici Смедеревска Паланка) je město v Srbsku, administrativně spadající pod Podunajský okruh. V roce 2011 mělo podle sčítání lidu 23 601 obyvatel. Je sídlem stejnojmenné opštiny.\n\nMěsto je známé především díky minerálním pramenům, které se nacházejí v jeho blízkosti. Smederevska Palanka tak má i odpovídající lázeňskou infrastrukturu. Prameny se využívají již od roku 1719.\n\nSmederevska Palanka se nachází stranou všech hlavních dopravních tahů. V závěru 19. století získala i vlastní železniční spojení, a to prostřednictvím železniční trati, vedoucí z Bělehradu do města Velika Plana.\n\nZe Smederevské Palanky pocházely následující slavné osobnosti:\n\n"}
{"id": "1134080", "url": "https://cs.wikipedia.org/wiki?curid=1134080", "title": "Mladenovac", "text": "Mladenovac\n\nMladenovac (v srbské cyrilici Младеновац) je město v centrálním Srbsku, administrativně spadající pod město Bělehrad. V roce 2011 mělo podle sčítání lidu 23 314 obyvatel. Je sídlem stejnojmenné opštiny. Západně od města se nachází hora Kosmaj se známým památníkem. \n\nMladenovac je historicky poprvé zmíněn v tureckém sčítání lidu z roku 1528. Roku 1893 získal status samostatného města. Od roku 1971 je součástí města Bělehradu.\n\nZ Mladenovace pocházely následující osobnosti:\n\n"}
{"id": "1134081", "url": "https://cs.wikipedia.org/wiki?curid=1134081", "title": "Ćuprija", "text": "Ćuprija\n\nĆuprija (v srbské cyrilici Ћуприја) je město v centrálním Srbsku. Administrativně je součástí Pomoravského okruhu. V roce 2011 mělo podle sčítání lidu 22 302 obyvatel. Je sídlem stejnojmenné opštiny. \n\nNázev města znamená v srbštině lávku; přestože v předtureckých dobách zde existovala již osada s názvem \"Ravno\", v dlouhém období osmanské nadvlády se nakonec ujal název tureckého původu.\n\nV roce 1805 se v blízkosti města odehrála jedna z klíčových bitev prvního srbského povstání, Bitva o Ivankovac. O několik let později, během druhého srbského povstání, se zde sešel Milan Obrenović se zástupci Osmanské říše a vyjednal autonomii Srbsku v oblasti výběru daní a samosprávy. V roce 1834 z Ćuprije odešli poslední Turci. Od roku 1899 má Ćuprija také vlastní školu. Dalšímu rozvoji města přispělo také zavedení železnice v 70. letech 19. století (z Bělehradu do Niše) a výstavba dálnice ve stejném směru o téměř sto let později. \n\nNa počátku 20. století založili Češi ve městě cukrovar.\n\nV blízkosti Ćuprije se nachází Klášter Ravanica a památník bitvy o Ivankovac.\n\nZ Ćuprije pocházely následující slavné osobnosti:\n"}
{"id": "1134082", "url": "https://cs.wikipedia.org/wiki?curid=1134082", "title": "Priboj (Srbsko)", "text": "Priboj (Srbsko)\n\nPriboj (v srbské cyrilici Прибој) je město v srbském Zlatiborském okruhu. Nachází se na západě země, na samé hranici s Bosnou a Hercegovinou v hornaté krajině. V roce 2011 mělo podle sčítání lidu 14 920 obyvatel. Je sídlem stejnojmenné opštiny.\n\nVe středověku byla oblast údolí řeky Lim, která se nachází v blízkosti dnešního města, součástí středověkého srbského státu. Podle oficiálních zdrojů zde existovala osada na počátku 15. století. Poprvé však osadu na tomto místě zaznamenal arabský cestovatel El Idriz Abdulláh v roce 1153.\n\nMěsto se dostalo pod tureckou nadvládu postupně v období od let 1459 až 1463. Součástí Osmanské říše bylo až do roku 1912, kdy připadlo spolu s regionem Sandžak Srbsku. Během období turecké nadvlády byl Priboj administrativně součástí několika okolních administrativních jednotek (spadal pod Višegrad, Čajniče, Novu Varoš, Prijepolje a Pljevlju). Po Berlínském kongresu v roce 1878 byla v Priboji umístěna rakousko-uherská vojenská posádka, která zde zůstala až do roku 1909. Rakousko-uherské vojsko přineslo do města vymoženosti moderní civilizace. Přestože Priboj zůstával i nadále součástí Osmanské říše, přicházely sem evropské zvyky, zboží a byl tu vybudován také i první hotel evropského typu. Roku 1865 byla do Priboje zavedena elektřina. V roce 1888 byla vybudována dodnes dochovaná mešita.\n\nPo vypuknutí první světové války získalo město strategicky značný význam. Jako jedno z posledních srbských měst u hranice s Bosnou a Hercegovinou se nacházelo přímo na linii s nepřátelským Rakousko-Uherskem. Po zhroucení srbské obrany v roce 1915 však byl i Priboj obsazen, stejně jako zbytek Srbska, vojsky Rakousko-Uherska. Od roku 1918 bylo město součástí Království Srbů, Chorvatů a Slovinců a později Jugoslávie. V meziválečném období byl rozvoj města velmi pomalý, především díky špatné hospodářské situace království. V roce 1921 mělo město 220 domů a 1050 obyvatel. Místní pravoslavný chrám byl dokončen v roce 1940.\n\nPriboj byl v druhé světové válce obsazen jako jedno z posledních měst v Jugoslávii, dne 17. dubna 1941. Nejprve jej obsadily německé jednotky, nicméně město bylo připojeno k italské okupační zóně, kde zůstalo až do roku 1943 (tj. do kapitulace Itálie). Následně vykonávalo okupační správu nad městem Bulharsko. Dne 12. září 1943 byl Priboj obsazen jednotkami JVuO (četniků). Na začátku roku 1945 se uskutečnily vojenské operace partyzánského vojska s cílem osvobození města a 12. ledna 1945 byl Priboj osvobozen.\n\nPo skončení války bylo město industrializováno. V roce 1946 zde bylo otevřeno gymnázium a roku 1976 bylo napojeno na jugoslávskou železniční síť dokončením trati Bělehrad–Bar.\n\nZ Priboje pocházely následující slavné osobnosti:\n\n"}
{"id": "1134083", "url": "https://cs.wikipedia.org/wiki?curid=1134083", "title": "Knjaževac", "text": "Knjaževac\n\nKnjaževac (v srbské cyrilici Књажевац) je město na východě Srbska při hranici s Bulharskem, v Zaječarském okruhu, v údolí řeky Timoku. V roce 2011 mělo podle sčítání lidu 18 089 obyvatel. Je sídlem stejnojmenné opštiny.\n\nMěsto, jehož původní název zněl \"Gurgusovac\"/\"Гургусовац\", bylo v roce 1833 připojeno k Srbsku. Od roku 1859 má současný název. Rozvíjející město bylo těžce poškozeno v roce 1876 během první srbsko-turecké války. Během druhé balkánské války v roce 1913 jej obsadili Bulhaři.\n\nMěsto má vlastní železniční nádraží, které se nachází na trati Niš-Negotin.\n"}
{"id": "1134085", "url": "https://cs.wikipedia.org/wiki?curid=1134085", "title": "Seznam kostelů v Košicích", "text": "Seznam kostelů v Košicích\n\n\"Na území středověkých a novověkých Košic se kdysi nacházely tyto dnes již zaniklé kostely (viz Dějiny Košic):\"\n\n\n\"Po roce 1989 byly postaveny kostely v nových městských částech (sídlištích)\":\n\n\nNa území města se nachází ještě jeden kostel, který je však muzeálním exponátem a na bohoslužby neslouží. Je jím dřevěný Kostel svatého Michala z Kožuchovců z roku 1741. Byl přenesen do areálu hlavní budovy Východoslovenského muzea v roce 1927.\n\nPokud není uvedeno jinak, kostely v tomto seznamu jsou římskokatolické.\nSeznam uvádí kostely od nejstarších po nejnovější. Seznam neobsahuje modlitebny různého druhu jiných církví nebo vyznání.\n"}
{"id": "1134086", "url": "https://cs.wikipedia.org/wiki?curid=1134086", "title": "Václav Kroupa", "text": "Václav Kroupa\n\nVáclav Kroupa, též Wenzel Kraupa (7. března 1825 Praha – 2. září 1895 Praha-Nové Město), byl český malíř, krajinář.\n\nVáclav Kroupa se vyučil základům malířského řemesla u svého otce Jana Kroupy a poté studoval v letech 1841-1854 u Christiana Rubena a Maxe Haushofera na Akademii výtvarných umění v Praze.\n\nPo absolvování Akademie si najal ateliér v hotelu \"U arcivévody Štěpána\", kde pracoval společně s malířem Gustavem Poppem. Během studií i později podnikl cesty po Čechách, Moravě, Haliči, Uhrách, Rakousku, Tyrolsku a Německu.\nVáclav Kroupa byl malíř žánrových obrazů a krajinář. Zajímal se o život venkovanů a lidové kroje, zejména z Plzeňska. Jako jeden z prvních českých malířů maloval humorné žánrové scény, ale jeho humor byl poněkud těžkopádný.\n\nV krajinomalbě následoval příklad svého učitele Haushofera (\"U jezera Königsee\") a volil romantické náměty jako lesní nebo venkovské idyly, pohledy na hrady a zámky, horské krajiny, apod. Je autorem několika portrétů a portrétních studií (Adolf Kosárek). Své ilustrace posílal do časopisů Květy a Světozor. Později z podnětu některých šlechticů také maloval oltářní obrazy (např. pro Krnsko, Dětenice, Starou Boleslav aj.).\n\nObrazy Václava Kroupy se nacházejí v Národní galerii v Praze, na zámcích Červený Hrádek, Libocovice, Veltrusy a na hradě Karlštejně.\n\n"}
{"id": "1134090", "url": "https://cs.wikipedia.org/wiki?curid=1134090", "title": "Kienhaid", "text": "Kienhaid\n\nKienhaid (též \"Načetín I\" nebo \"Zadní Načetín\", ) je zaniklá vesnice v okrese Chomutov. Nacházela se v těsném sousedství státní hranice s Německem asi 4.5 km západně od Kalku. Stála na pravém břehu hraničního potoka Černá a na levém břehu na ni navazovala německá dosud stojící vesnice Kühnhaide. Až do svého zániku byla samostatnou obcí. Zanikla v padesátých letech dvacátého století vysídlením, ale poté zde ČSAD Praha Klíčov provozovalo rekreační středisko se sjezdovkou na západním úbočí vrchu Čihadlo. Od července 2012 je místo, kde vesnice stávala, součástí přírodní rezervace Prameniště Chomutovky.\n\nPrvní polovina názvu vesnice \"Kien-\" vychází buď z příjmení \"Kühn\" (smělý), nebo ze slova \"Kien\" (louč, smr, borovice). Slovo \"haide\" znamená neobdělanou zemi, vřesoviště, vřes nebo pláň. V historických pramenech se jméno vyskytuje ve tvarech Künheidt (1598), Künheit (1787) nebo Kienhaid (1854).\n\nPři sčítání lidu v roce 1921 zde žilo 232 obyvatel (z toho 108 mužů), z nichž byl jeden Čechoslovák, 213 Němců a osmnáct cizinců. Kromě 21 evangelíků patřili k římskokatolické církvi. Podle sčítání lidu z roku 1930 měla vesnice 235 obyvatel: 222 Němců a třináct cizinců. S výjimkou jednoho člověka bez vyznání a šestnácti evangelíků se hlásili k římskokatolické církvi.\n\nPři volbách do obecních zastupitelstev konaných 22. května 1938 v Kienhaide žilo 116 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\n"}
{"id": "1134091", "url": "https://cs.wikipedia.org/wiki?curid=1134091", "title": "Jilmová", "text": "Jilmová\n\nJilmová () je zaniklá vesnice v okrese Chomutov. Nacházela se v těsném sousedství státní hranice s Německem asi 3 km severozápadně od Hory Svatého Šebestiána, ke které v době svého zániku jako místní část patřila. Stála na pravém břehu hraničního potoka Černá a na levém břehu na ni navazovala německá dosud stojící vesnice Satzung. Zanikla v roce 1955 vysídlením. Dosud existuje katastrální území \"Jilmová\" s rozlohou 6,97 km². Od července 2012 je místo, kde vesnice stávala, součástí přírodní rezervace Prameniště Chomutovky.\n\nVesnice byla pojmenována podle porostu jilmů u potoka, nad kterým stála. Vesnice na české straně hranice však byla jen pokračováním německého Satzungu (česky zástava). V historických pramenech se jméno vyskytuje například ve tvarech: Saczung (1606) nebo Ulmbach (1787 a 1846).\n\nPrvní písemná zmínka o vesnici pochází z roku 1557.\n\nV 18. století byl u vesnice s častými přestávkami v provozu důl \"Černý hřebec,\" ve kterém se těžila nekvalitní železná ruda. V polovině 19. století je zmiňován také \"Zlatý důl.\"\n\nPři sčítání lidu v roce 1921 zde žilo 99 obyvatel (z toho 46 mužů), z nichž byl jeden Čechoslovák a 98 Němců. Všichni byli římskými katolíky. Podle sčítání lidu z roku 1930 měla vesnice 125 obyvatel: dva Čechoslováky a 123 Němců. S výjimkou pěti evangelíků se hlásili k římskokatolické církvi.\n\nPři volbách do obecních zastupitelstev konaných 22. května 1938 v Jilmové žilo 77 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\n"}
{"id": "1134092", "url": "https://cs.wikipedia.org/wiki?curid=1134092", "title": "Seznam filmů podle komiksů DC Comics", "text": "Seznam filmů podle komiksů DC Comics\n\nSeznam filmů podle komiksů DC Comics uvádí chronologický přehled oficiálních filmů, které vznikly podle komiksové předlohy vydané vydavatelstvím DC Comics, nebo některým jiným vydavatelstvím, které je v majetku DC Comics. \n\n"}
{"id": "1134097", "url": "https://cs.wikipedia.org/wiki?curid=1134097", "title": "Zach Kerr", "text": "Zach Kerr\n\nZachariah Kerr (* 29. srpna 1990 ve Virginia Beach, stát Virginie) je hráč amerického fotbalu nastupující na pozici Defensive enda za tým Indianapolis Colts v National Football League. Univerzitní fotbal hrál za University of Delaware, poté po Draftu NFL 2014 podepsal smlouvu jako volný nedraftovaný hráč s týmem Indianapolis Colts.\n\nKerr odehrál jednu sezónu za přípravku Fork Union Military Academy a poté přestoupil na Quince Orchard High School v Gaithersburgu. S místním týmem se v roce 2007 dostal až do národního finále a web Rivals.com ho ohodnotil jako 11. nejlepšího hráče státu Maryland. Kerr si následně vybral University of Maryland, kde které strávil pouhý rok a přestoupil na University of Delaware. V posledním ročníku pak zaznamenal 57 tacklů (5,5 pro ztrátu), 3,5 sacku, 4 zblokované přihrávky a 2 forced fumbly.\n\nKerr podepsal smlouvu s Indianapolis Colts po Draftu NFL 2014 jako volný hráč na pozici Defensive enda. Zde odehrál všechna čtyři přípravná utkání, debut absolvoval v prvním týdnu proti Denver Broncos a následně v sezóně 2014 nastoupil do dvanácti utkání. V nich si připsal 16 tacklů (5 asistovaných), 3 sacky, jednu zblokovanou přihrávku a jeden forced fumble. Od začátku ročníku 2015 se stal startujícím pravým Defensive endem.\n\n"}
{"id": "1134098", "url": "https://cs.wikipedia.org/wiki?curid=1134098", "title": "Hlavní oltář Dómu svaté Alžběty", "text": "Hlavní oltář Dómu svaté Alžběty\n\nHlavní oltář Dómu svaté Alžběty v Košicích, zasvěcený svaté Alžbětě uherské, patří mezi nejvýznamnější památky středověkého gotického umění na Slovensku. Byl zhotoven v letech 1474 - 1477.\n\nMá tyto rozměry:\n\nOltář je výjimečný tím, že sestává ze dvou párů pohyblivých křídel, na kterých umělci zobrazili celkem čtyřicet osm scén. Každé z křídel nese na jedné straně šest maleb. Scény jsou tematicky rozděleny do tří okruhů. Při obvyklém otevření oltářních křídel je dvanáct výjevů ze života svaté Alžběty. V době půstu před Velikonocemi se první pár křídel zavře a zobrazí se čtyřiadvacet výjevů pašijového cyklu. Zbývajících dvanáct výjevů zobrazuje scény ze života Panny Marie, resp. adventní cyklus. Při úplném otevření křídel divák vidí oltářní skříň, kde pod mimořádně jemně vyprofilovanými baldachýny stojí plastika Panny Marie mezi dvěma svatými Alžbětami (patronkou kostela, po levé straně Panny Marie, a Alžbětou, matkou sv. Jana Křtitele). Takový typ původního oltáře s trojitou kompozicí cyklů na dvou párech křídel se zachoval jako jediný v Evropě.\nUmělecky nejhodnotnějším cyklem oltáře jsou výjevy ze života svaté Alžběty. Byly vyhotoveny v 70. letech 15. století a vzhledem k významným kvalitativním a stylovým rozdílům se předpokládá, že jsou dílem několika mistrů, jejichž výtvarný projev svědčí o vlivu nizozemské umělecké školy 15. století. Výsledná díla svým estetickým procítěním svědčí o síle alžbětinského kultu v Košicích. Scény z jejího života zaobrazili na vnitřní straně oltářních křídel. Sedm maleb z dvanácti zachycuje scény ze života světice, tři malby zachycují výjevy z legend o svaté Alžbětě a dvě scény zobrazují její charitativní činnost.\n\nScény alžbětinského cyklu (12):\n\nScény pašijového cyklu (24):\nScény adventního cyklu (12):\nUprostřed oltářní skříně, v arše, se nacházejí tři polychromované sochy. První zleva je svatá Alžběta s knihou v ruce, uprostřed Madonna s dítětem a následně svatá Alžběta Uherská, držící lžíci a misku v rukách. Pod sochami je dekorativní vlys s reliéfem pěti moudrých a pěti pošetilých panen. Bohatě zlacený předěl nese reliéf polopostavy Kalvárie s mučeným Kristem uprostřed. Nástavec oltáře je neogotický z konce 19.století.\n\nOltář rekonstruoval v roce 1847 Ernest Seitz, pozdější restaurace proběhla za velké rekonstrukce Dómu v letech 1890-1896. Za první republiky byl restaurován v roce 1927 Františkem Ženíškem. Za druhé světové války byl nešetrným deponováním značně poškozen a v roce 1947 restaurován Petrem Kernelem, v letech 1950-1964 profesorem K. Veselým a bratry Kotrbovci. Naposledy prošel oltář důslednou rekonstrukcí v letech 1986 - 1992, provedenou Marií Spoločníkovou. \n\n"}
{"id": "1134099", "url": "https://cs.wikipedia.org/wiki?curid=1134099", "title": "Globální proměnná", "text": "Globální proměnná\n\nGlobální proměnná je v informatice v programování proměnná s globálním rozsahem, čímž je myšleno, že je viditelná (tedy přístupná) v celém počítačovém programu, až na kontexty, v nichž je \"zastíněná\" (tj. překrytá lokální proměnnou se stejným jménem). Soubor všech globálních proměnných je známý jako globální prostředí nebo globální stav. V komplikovaných jazycích, globální proměnné jsou obecně statické proměnné, které jsou dostupné po celou dobu běhu programu. Ačkoliv v případě interpretovaných programovacích jazycích (včetně příkazového řádku) jsou globální proměnné alokovány dynamicky při jejich deklaraci, jelikož nejsou známy předem.\n\nV některých jazycích jsou ve výchozím nastavení všechny proměnné globální, ale ve většině moderních jazyků mají proměnné omezenou působnost (například lexikální omezení). Globální proměnné jsou pak deklarovány často ve vyšší úrovní programu. V jiných jazycích globální proměnné neexistují. Obecně to jsou modulární programovací jazyky, které prosazují modulární strukturu, nebo objektově orientované programovací jazyky, které dostupnost proměnných řeší strukturou tříd.\n\nInterakce mechanismů s globálními proměnnými se nazývá globální prostředí. Paradigma globálního prostředí je opakem pro paradigma lokálního prostředí, kde mají všechny proměnné lokální, nesdílnou paměť (a proto veškeré interakce mezi nimi pracují pomocí přeposílání zpráv).\n\nJsou obvykle považovány za nežádoucí. Globální proměnná může být potenciálně upravována odkudkoliv a kterákoliv část programu na ni může záviset (pokud není umístěna v chráněné paměti anebo určená pouze pro čtení). Globální proměnná proto má neomezený potenciál pro vytváření vzájemné závislosti a přidáním vzájemné závislosti zvyšuje složitost. Globální proměnné ztěžují včlenění modulů, protože v softwaru, který byl napsán někým jiným, mohla být použita stejná globální jména; tyto problémy lze omezit zavedením konvence pojmenování. Nicméně v některých případech může být použití globálních proměnných vhodné. Například můžou být využity k tomu, aby se zabránilo nutnosti neustále předávat často využívané proměnné v několika funkcích. V praxi je to tak, že velké programy mohou vysloveně vyžadovat velký počet globálních proměnných. Velké programy obsahují mnoho parametrů, které jsou sdíleny mezi různými funkcemi. V tomto případě musíme dbát na to, abychom se ujistili, že sdílení globálních dat mezi funkcemi bude probíhat bez nehody.\n\nGlobální proměnné jsou značně používány pro předávání informací mezi částmi kódu, které nesdílí takzvaný vztah volajícího/volaného (caller/callee) jako souběžné podprocesy či signální manipulátory. V jazycích (včetně jazyka C), kde každý soubor definuje implicitní jmenný prostor, se většina problémů s globálními proměnnými eliminuje oproti jazykům s globálním jmenným prostorem. Bez správného zamykání, jako např. vzájemné vyloučení (mutex), je kód používající globální proměnné nebezpečný s výjimkou proměnných jen pro čtení, které se nacházejí v chráněné paměti.\n\nSystémové proměnné jsou prostředky poskytované některými operačními systémy. Uvnitř OS shellu (ksh v Unixu, bash v Linuxu, COMMAND.COM v DOSu a CMD.EXE ve Windows). Například v unixových systémech je možné z běžné proměnné vytvořit systémovou proměnnou pomocí klíčového slova „export“. Jiný kód než v shellu přistupuje k těmto proměnným pomocí API metod, jako například getev() a setenv().\n\nProměnné prostředí jsou lokální uvnitř určitého procesu, ve kterém jsou deklarovány. To znamená, že pokud spustíme dva terminály (dva různé procesy shellu) a změníme systémovou proměnnou, tak tato změna nebude vidět v ostatních terminálech. Ale když je vytvořen nový podřízený proces (potomek), pak zdědí všechny systémové proměnné a jejich hodnoty z nadřazeného procesu (rodiče).\n\nNěkolik nestrukturovaných jazyků, jako například starší verze jazyků BASIC, COBOL a FORTRAN (1956) poskytují pouze globální proměnné. Později Fortran II (1968) představil podprogramy s lokálními proměnnými a klíčové slovo COMMON pro přístup ke globálním proměnným. Proměnné jsou implicitně globální také v jazycích Forth, Lua, Perl a ve většině shellů.\n\nProgramovací jazyk C nemá klíčové slovo global. Nicméně proměnné deklarované vně funkcí jsou v rámci souboru dostupné odkudkoli.\n\nNěkteré jazyky jako Java, nemají globální proměnné. V Javě jsou všechny proměnné, které nejsou lokální, součástí konkrétní třídy. Proto jsou proměnné dostupné pouze v rámci třídy či její metody. Položky typu „static public“ jsou použity pro většinu účelů jako globální proměnné v jiných jazycích protože jejich chování je velmi podobné. Za globální proměnnou však může být považován singleton, proto také tento návrhový vzor bývá kritizován.\n\nPHP má několik méně obvyklých způsobů přístupu ke globálním proměnným. Proměnné deklarované vně funkcí jsou dostupné v celém skriptu. Mají-li být dostupné uvnitř funkcí, musí je programátor importovat pomocí klíčového slova codice_1.\n\nNěkteré předdefinované proměnné, známé jako superglobální, jsou dostupné vždy. Všechna jsou pole. Superglobální proměnná codice_2 obsahuje všechny proměnné definované mimo funkce. Změnou jejich elementů se změní obsah původních proměnných a přidáním elementu se vytvoří proměnná nová. Superglobální proměnné $_POST a $_GET jsou široce využívány při programování webových aplikací.\n\n"}
{"id": "1134104", "url": "https://cs.wikipedia.org/wiki?curid=1134104", "title": "Za vinu se pyká", "text": "Za vinu se pyká\n\nZa vinu se pyká je název společného českého vydání tří ruských sovětských dobrodružných detektivních novel, kterou roku 1975 vydalo nakladatelství Albatros jako 85. svazek své sešitové edice Karavana. Svazek uspořádala Miroslava Genčiová, novely přeložila Olga Ptáčková-Macháčková a knihu ilustrovala Dagmar Sedláčková. Jejich společným rysem je vylíčení boje sovětských orgánů se zákeřnými, nebezpečnými a bezohlednými záškodníky a zločinci.\n\nSvazek obsahuje tyto novely:\n\n"}
{"id": "1134105", "url": "https://cs.wikipedia.org/wiki?curid=1134105", "title": "Košické domínium", "text": "Košické domínium\n\nKošické domínium bylo panství a majetek města Košice, zahrnující vinice, obce a lesy v období středověku a novověku. Domínium sloužilo městu jako hospodářská základna a v období středověkého rozmachu na něj rozšiřovalo všechna svá práva a privilegia. V novověku přešly vesnice do poddanského vztahu vůči feudálnímu - privilegovanému městu. Městský rustikál zanikl v revoluci 1848. Městský dominikál, především městské lesy, zůstaly v rukou města a dělaly z Košic jedno z nejbohatších měst království. \n\nVznik košického dominia se datuje do roku 1347, kdy se Košice po přiznání velkých privilegií staly druhým nejdůležitějším královským městem v Uhersku. Podle privilegia město nemělo mít na vlastním území žádné pole, pouze vinice. Ty byly již od 13. století bohatými košickými měšťany skupovala především v tokajské oblasti. Potřebu zabezpečení zemědělského zázemí a produkce bohaté kupecké město řešilo koupí chotárů a vesnic v jeho bezprostředním i širším okolí.\n\nJiž v roce 1347 Košičané odkoupili chotár \"Horních Košic\". Toto území severně od města, pod vrchem \"Hradová\" mezi Čermeľským potokem a Hornádem, spravovali dědicové původně košických měšťanů Samphlebena a Obla od roku 1261. Město pozemky nejenže odkoupilo, ale přiznalo jeho obyvatelům stejná práva, jaké měli košičtí měšťané. Na základě vlastního privilegia Košice v roce 1352 od panovníka vymohli odpuštění dávek a daní i z tohoto chotáru. \n\nV roce 1382 koupili Košičané vesnice \"Vyšný\" a \"Nižný Tejkeš\" (dnes Vyšný Klátov a Nižný Klátov) a část chotáru vesnice Myslava. V roce 1397 panovník potvrdil městské radě, že obyvatelé těchto vesnic se mohou započítávat mezi košické měšťany se stejnými právy a privilegii. Vzápětí Košice kupují i vesnici Ťahanovce (1397), jíž bylo stejné právo přiznáno v roce 1399.\n\nV roce 1423 získaly Košice Kavečany, v roce 1447 Bašku, v roce 1480 Kalšu, v roce 1466 Garadnu a s ní sousedící obce \"Vyšná\" a \"Nižná Soboń\" (dnes osada Szebenye) po roce 1479.\n\nJako odměnu za úvěrování války s Polskem rozšířil panovník Zikmund Lucemburský košické dominium o obce Suchá Dolina, Tepličany, Kostoľany, Malá Vieska, Malá Lodina, Velká Lodina, Ružín a Rokycany. Dále o hrad a obec Sokol se všemi Šarišskými obcemi, které patřily pod Sokolský hrad.\n\nV roce 1459 daroval král Matyáš Korvín městu hornickou osadu Zlatá Idka, aby si příjmy z ní kompenzovalo ztráty z bojů vedených proti Janovi Jiskra z Brandýsa.\n\nVálkami sužováné Košice si v mírovém 18. století obnovovaly své hospodářství i díky svému rozlehlému dominiu. Podle statistik z let 1749-1750 mělo město značný výnos především z vinic (vlastní chotár, Forró, Garadna, Abaújszántó), které tvořily až 10% všech příjmů. Košicím tehdy patřilo spolu 14 poddanských vesnic, z nichž příjmy činily 8% celkových příjmů. Vesnice vynášeli městu i nepřímo prostřednictvím robot, nájemného za pozemky a budovy, za nákup v městských obchodech a za služby městských mlýnů. Město mělo příjem i za prodej zboží vesnicím, ale například i za propuštění sedláka z poddanské poměru (180 guldenů).\n\nBlízkost výběžků Slovenského rudohoří a jejich zasahování do katastru města dělalo koupi lesů jeden z přirozených způsobů rozšiřování košického dominia již od 14. století. Zároveň lesy poskytovaly jeden z bezprostředních zdrojů hospodářského zázemí města. Lesní katastry se nacházely jednak na východě (Chrasc, Furča, Heringeš), ale především na severu (Hradová, Bankov). Díky městským lesům měl košický chotár ještě i podle sčítání z roku 1900 až 16 097 katastrálních hold (pro srovnání Bratislava měla 13 104).\n\nMěstské lesy byly městu znárodněny v roce 1948 a navráceny v roce 1992. Jsou jediným residuem kdysi rozlehlého košického dominia. S rozlohou 19 432 hektarů jsou po Vídni druhým největším lesním majetkem v střední Evropě.\n\n\n"}
{"id": "1134106", "url": "https://cs.wikipedia.org/wiki?curid=1134106", "title": "20 000 mučedníků z Nikomédie", "text": "20 000 mučedníků z Nikomédie\n\n20 000 mučedníků z Nikomédie byla skupina křesťanských mučedníků, kteří byli usmrcení v Nikomédii (dnešní v İzmit) v roce 303 během perzekucí císaře Diocletiana. Mnoho z nich uhořelo při vánoční mši, když se nechtěli obětovat pohanským bohům. Za to byli v kostele zavření a kostel i budovy kolem byly zapáleny. Dochovaly se jména pouze 14 osob, Agape, Anthimos, Domna, Dorotheus, Euthymius, Glykerios, Gorgonius, Indes, Mardonius, Migdonius, Petr, Teofila, Teofil a Zeno.\n\nJejich svátek se slaví 28. prosince.\n\n"}
{"id": "1134107", "url": "https://cs.wikipedia.org/wiki?curid=1134107", "title": "Acanthoceras", "text": "Acanthoceras\n\nAcanthoceras je rod vyhynulých amonitů z čeledi \"Acanthoceratidae\". Jeho příslušníci jsou typičtí širokodiskovitou schránkou. \"Acanthoceras\" patří k významným zkamenělinám z období svrchní křídy.\n\n"}
