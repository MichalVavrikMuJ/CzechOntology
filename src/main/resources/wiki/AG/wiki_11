{"id": "985886", "url": "https://cs.wikipedia.org/wiki?curid=985886", "title": "Hynerpeton", "text": "Hynerpeton\n\nHynerpeton („chodící tvor z Hyneru“) byl rod masožravého tetrapoda, který žil v období pozdního Devonu před zhruba 360 miliony let, čímž je řazen mezi první suchozemské obratlovce vůbec (například s rodem Ichthyostega). Ramenní kost \"Hynerpetona\" byla poprvé objevena v roce 1993 poblíž řeky Hyner ve státě Pensylvánie. Vypovídá o robustní stavbě ramena zvířete. Několik dalších kostí bylo později nalezeno v Red Hill, taktéž v Pensylvánii.\n\n\"Hynerpeton\" se objevuje v první epizodě trikového fiktivně-dokumentárního seriálu z produkce společnosti Impossible Pictures pro stanici BBC Putování s příšerami. Je zde zobrazen vedle dravé ryby hynerie a žraloka rodu Stethacanthus.\n"}
{"id": "985887", "url": "https://cs.wikipedia.org/wiki?curid=985887", "title": "Parlamentní volby v Srbsku 2014", "text": "Parlamentní volby v Srbsku 2014\n\nParlamentní volby v Srbsku (2014) se uskutečnily dne 16. března 2014. Historicky se jedná o již desáté volby do Národní skupštiny od roku 1990, kdy byl uzákoněn politický systém více stran. V současný den se také konaly komunální volby v Bělehradě.\n\nVolby jsou předčasné; vyhlásila je vládní koalice Socialistické strany Srbska a Srbské pokrokové strany a několika dalších menších stran (Strany sjednocených penzistů Srbska, Nového Srbska, Sociálně demokratické strany Srbska a SDA Sandžaku). Oficiálním důvodem pro vypsání voleb byla žádost premiéra Ivici Dačiće získat \"důvěru. národa\" a parlament, který by měl \"politickou legitimitu\". \n\nPrezdent Tomislav Nikolić vyhlásil datum voleb (16. března 2014) dne 29. ledna.\n\nPotřeba předčasných voleb vznikla po odchodu strany Sjednocené regiony Srbska z vlády a rekonstrukci kabinetu. Zájem na vyhlášení voleb měl především vicepremiér Aleksandar Vučić, který je zároveň i lídrem nejsilnější Srbské pokrokové strany. Ta měla podle předvolebních průzkumů naději získat mezi 40–50 % všech hlasů.\n\nMezi dny 14. až 16. března se konal tzv. předvolební klid, kdy strany měly zakázané pokračovat na poslední chvíli v předvolební kampani. \n\nVolební právo mělo na území centrálního Srbska a Autonomní oblasti Vojvodiny ke dni voleb celkem 6 765 998 lidí. K volbám mělo podle očekávání přijít 60 % oprávněných voličů. Celkem bylo vytištěno 6 801 161 volebních lístků, které jsou formátu A4, světle modré barvy. Volební lístky jsou k dispozici nejen v srbském jazyce, ale také i v jazyce národnostních menšin. \n\nOtevřeno bylo 8 262 volebních místností. Volí se také v 17 volebních místech na území Kosova, především na severu oblasti (v Kosovksé Mitrovici a okolí). V Kosovu probíhaly volby překvapivě bez incidentů, nicméně byly sledovány policejními složkami Republiky Kosovo.\n\n30 volebních místností bylo zřízeno i na velvyslanectvích a zastupitelských úřadech Srbska po celém světě. Hlasuje se rovněž i na srbské ambasádě v Praze.\n\nVolební místnosti byly otevřené od 7:00 až do 20:00. Volilo se v průběhu jediného dne. Většina politických představitelů země si vybrala pro hlasování nedělní ranní hodiny. Volební účast byla spíše nižší; do 18:00 hlasovalo celkem 45 % všech oprávněných voličů, což je na srbský standard značně podprůměrný výsledek. Celková volební účast dosáhla 53,12 %.\n\nVolby sledovalo celkem 735 pozorovatelů; drtivá většina je domácích a téměř dvě stě je ze zahraničí.\n\nVítězem voleb se stala podle očekávání Srbská pokroková strana (s 48,34 % hlasů, 157 mandátů). Za ní následovala Socialistická strana Srbska s 13,51 % (postkomunisté) a Demokratická strana s 6,04 %. Narodna demokratska stranka získala 5,7 % a 18 mandátů. Menšinové strany mají vymezeno 11 křesel. \n\nSrbská pokroková strana získala nejsilnější mandát od uvedení politického systému více stran v roce 1990.\n\nVolby proběhly podle D'Hondtovy metody a každá strana, která chce získat své zástupce v národní Skupštině musí překročit práh 5 % hlasů. O hlasy voličů se ucházelo celkem 19 stran, hnutí a koalic:\n\n"}
{"id": "985890", "url": "https://cs.wikipedia.org/wiki?curid=985890", "title": "PZL M-15 Belphegor", "text": "PZL M-15 Belphegor\n\nPZL M-15 Belphegor / WSK-Mielec M-15 Belphegor bylo polské zemědělské letadlo a první (a dosud jediný) proudový práškovací letoun na světě. Dle konstrukce šlo o jednomotorový podzvukový dvouplošník.\n\nByl vyvíjen na zakázku SSSR podle vzájemné dohody z prosince 1971. Název Belphegor mu dal díky atypickému vzhledu pilot Andrzej Abłamowicz na Mezinárodním aerosalónu letectví a kosmonautiky v Paříži v roce 1977 podle démona Belfegora. Vzhledem k nepraktické konstrukci a nákladnému letovému provozu byla sériová výroba ukončena dříve, než bylo původně zamýšleno. \n\nSovětský svaz provozoval největší letecký park zemědělských letounů na světě, jehož páteří byl typ Antonov An-2. Bylo plánováno nahradit An-2 modernějším strojem. Polsko již vyrábělo licenčně letadla An-2R (která se mj. exportovala zpět do SSSR) a v rámci RVHP se specializovalo na zemědělská letadla.\n\nProjekt dostal označení I-711 a pod vedením šéfkonstruktérů Reomira A. Izmajlova a Kazimierze Gocyły byl realizován společností PZL Mielec. Na projektu spolupracovalo až 70 odborníků ze Sovětského svazu. Pro vyřešení problémů spjatých s instalací proudového motoru na pomalý zemědělský dvouplošník vznikl nejprve experimentální letoun LaLa-1 (\"Latające Laboratorium 1\", česky \"Létající laboratoř 1\"), což byl modifikovaný letoun PZL An-2 s přidaným proudovým motorem. Testy tohoto stroje napomohly návrhu M-15. V roce 1972 vznikla maketa M-15. První prototyp označený jako LLM-15 (LaLa-2) byl poprvé zalétán 30. května 1973. Křídlo a podvozek pocházel z letadla Antonov An-14. Druhý prototyp PZL M15 podnikl první zkušební let 9. ledna 1974. Po sérii intensivních leteckých testů proběhly roku 1975 technické a provozní zkoušky v ruském Krasnodaru. V letech 1974–1976 bylo postaveno celkem 11 prototypů. Sériová výroba byla zahájena roku 1975, kdy stroj dostal ruské osvědčení o letové způsobilosti, trvalý certifikát byl vydán v březnu 1978.\n\nKoncepce proudového zemědělského letadla byla od počátku špatná, za zahájením výroby stál politický vliv sovětského šéfkonstruktéra Reomira A. Izmajlova. Po nařízené prověrce vyšlo najevo, že M-15 spotřebovává neúměrné množství paliva na letovou hodinu. V roce 1981 byla sériová výroba zastavena. Celkem bylo vyrobeno 175 exemplářů (včetně letových i neletových prototypů).\n\nM-15 byl kovový dvouplošník se dvěma ocasními nosníky a dvouproudovým motorem Ivčenko AI-25 umístěným za pilotní kabinou ve středu trupové gondoly. Část spodních křídel a nádrže na chemikálie byly laminátové, aby se předešlo korozi. Horní a spodní křídlo bylo spojeno dvěma úzkými bloky, které sloužily jako nádrže chemikálií (každá o objemu 1 450 litrů). Podvozek byl pevný příďového typu (jedno kolo na přídi a dvě pod spodním křídlem). Pilotní kabina byla krytá, posádku tvořil pouze jeden pilot, v kabině však bylo místo ještě pro 2 další osoby. Zařízení na rozprašování fungovalo na principu stlačeného vzduchu.\n\nZdroj:\n\n\n"}
{"id": "985893", "url": "https://cs.wikipedia.org/wiki?curid=985893", "title": "Hlíva dubová", "text": "Hlíva dubová\n\nHlíva dubová (\"Pleurotus dryinus\" (Pers.) P. Kumm.) je dřevokazná jedlá stopkovýtrusná houba z čeledi hlívovité (Pleurotaceae), rostoucí na kmenech listnatých i jehličnatých stromů.\n\nPlodnice rostou z živých i mrtvých kmenů a pařezů stromů a jsou tvořeny kloboukem a spíše krátkým třeněm.\n\nKlobouk má v mládí téměř polokulovitý, vzhůru vyklenutý tvar a mírně vzhůru vypouklý tvar si zachovává i posléze. Jeho průměr činí až 15 cm. Horní strana klobouku je plstnatá, pokrytá plochými, políčkovitými, vatovitými šupinami. Horní strana včetně šupinek je zbarvena bělavě, našedle až světle hnědošedě. Okraje bývají podvinuté. Na spodní straně klobouku se nachází lupenitý hymenofor, tvořený bělavými, u starších plodnic nažloutlými lupeny, někdy rozvětvenými. Lupeny výrazně sbíhají na třeň, kde někdy vytvářejí krátkou síťku. V mládí je celý hymenofor zakryt závojem (velem), které se upíná na třeň a okraj klobouku, kde později zůstávají jeho blanité zbytky.\n\nTřeň je připojen ke klobouku excentricky a často bývá zahnutý, neboť vyrůstá kolmo ke kmeni stromu. Bývá asi 2-5 cm dlouhý a až 4 cm tlustý; je válcovitého, někdy až soudkovitého tvaru. Na povrchu je třeň šupinkatý, zbarvený podobně bělavě až šedavě jako klobouk.\n\nDužnina je poměrně tuhá, bíle zbarvená, po poranění však poněkud žloutne. Vyznačuje se příjemnou chutí i vůní.\n\nHladké elispoidní výtrusy jsou 9-15 x 3-5 µm velké, výtrusný prach má bílou barvu.\nTéž se může nepohlavně rozmnožovat pomocí konidií.\n\nHlíva dubová se vyskytuje poměrně hojně v létě a na podzim, a to jednotlivě, nebo v malých skupinách. Roste na kmenech a pařezech stromů, hlavně dubů, buků a jiných listnáčů, a navzdory svému jménu často také na smrcích. Často vyrůstá z poškozených míst kmene.\n\nTento druh je rozšířen v Evropě, Asii i Severní Americe. \n\nHlíva dubová je chutný jedlý druh, zvláště v případě mladých plodnice, starší jsou příliš tuhé.\n\n\n"}
{"id": "985909", "url": "https://cs.wikipedia.org/wiki?curid=985909", "title": "Ján Nemec", "text": "Ján Nemec\n\nJán Nemec (* Košice) je slovenský tanečník, bývalý sólista Národního divadla v Praze. Pracuje jako baletní pedagog.\n\nJiž během studií na košické taneční konzervatoři, kterou absolvoval v r. 1979, tančil ve Státním divadle v Košicích. Jeho zdejší jednoroční angažmá bylo ukončeno odchodem na základní vojenskou službu, kterou strávil v Armádním uměleckém souboru. Po jejím ukončení v r. 1982 nastoupil do baletního souboru Národního divadla v Praze. V letech 1985 a 1997 byl sólistou baletu Národního divadla. V r. 1984 získal na celostátní baletní soutěži v Brně 2. cenu a v r. 1986 získal cenu Českého literárního fondu za roli Sergeje v baletu Angara. Jeho jevištnímu typu vyhovovaly technicky náročné role romantických hrdinů.\n\nV r. 1992 založil se svojí manželkou Zdenou Nemcovou (roz. Mašitovou) \"Baletní školu Jána Nemce\", na které dodnes (2014) vyučuje. Mezi jeho žáky patří například Matěj Urban. V roce 2002 ukončil bakalářské studium oboru pedagogika tance na hudební fakultě Akademie múzických umění a získal titul bakaláře umění.\n\nSpolupracoval na knize \"Balet nás baví\", kterou napsala Anna Novotná.\n\n\n \n"}
{"id": "985912", "url": "https://cs.wikipedia.org/wiki?curid=985912", "title": "Air Tractor", "text": "Air Tractor\n\nAir Tractor je americký letecký výrobce založený v roce 1972 Lelandem Snowem ve městě Olney v Texasu, nástupce firmy Snow Aeronautical. Specializuje se na zemědělská letadla, v nabídce má však i hasicí a víceúčelové typy.\n\nV roce 2013 se společnost zajímala o využití svých civilních strojů i ve vojenské sféře, čímž reagovala na stoupající světový trend.\n\n"}
{"id": "985925", "url": "https://cs.wikipedia.org/wiki?curid=985925", "title": "Church's", "text": "Church's\n\nChurch’s je výrobce luxusní obuvi založený v roce 1873 Thomasem Churchem a jeho třemi syny v anglickém Northamptonu. Zde se i dnes vyrábí všechny produkty firmy, a to stále ručně. V devadesátých letech 20. století koupila 83% společnosti italská skupina Prada za 170 milionů dolarů. Prada později prodala 45% podíl investičnímu fondu Equinox.\n\nNěkdejší rodinná firma tak dnes zaměstnává přes 700 lidí.\n\nJejí budovy se stále nacházejí v oblasti St. James End v Northamptonu, které mají produkční kapacitu až 5000 párů týdně, 70% z výroby jde na vývoz. Společnost své výrobky prodává ve vlastní síti prodejen například v Londýně či Hong Kongu či prostřednictvím svých distributorů. Její produkty je možné koupit i v České republice. \nSpolečnost se chce do budoucna zaměřovat více i na další oblasti oblékání, nejen na boty.\n\nMezi slavné filmové postavy, které nosily boty Church's patří například Pierce Brosnan v roli agenta Jamese Bonda.\n\nTony Blair, bývalý ministerský předseda Velké Británie, měl \"šťastný pár\" bot Church's, který nosil na každé parlamentní slyšení více než 10 let.\n\n"}
{"id": "985926", "url": "https://cs.wikipedia.org/wiki?curid=985926", "title": "Vaše liga", "text": "Vaše liga\n\nVAŠE LIGA je největší amatérská liga v raketových sportech v Česku. Tato liga začala fungovat v roce 2007 pod názvem VŠEliga.\n\nV současné době pořádá soutěže ve squashi, badmintonu, tenise a plážovém volejbalu; liga působí v osmi městech: v Praze, Brně, Plzni, Pardubicích, Hradci Králové, Zlíně, Olomouci a Opavě. Mimo to také pořádá v Praze pravidelně běžecké závody a další akce jako Sportkemp nebo Pártyples.\n\nKaždý ročník je rozdělen na tři sezóny. Každá sezóna se pak dělí na čtyři kola (měsíce). V každém kole odehraje každý účastník ligy čtyři zápasy v termínech, které si sám stanoví. Začátek ročníku je vždy na začátku října. V každé sezóně hraje ligu kolem 1500 sportovců.\n\nLigu založil pod názvem „VŠEliga“ v roce 2007 na pražské Vysoké škole ekonomické Tomáš Reinbergr. V té době fungovala jen jako soutěž ve squashi a účastnilo se jí přes 100 studentů VŠE.\n\nV říjnu 2008 se mění název na „VŠ liga“ a liga je zpřístupněna studentům a absolventům všech vysokých škol v Praze. Dochází také k rozšíření do Brna a Plzně.\n\nV roce 2009 přibývá ke squashové lize liga v badmintonu a turnaje v plážovém volejbalu.\n\nV roce 2010 se VŠ liga rozrůstá do jedenácti měst České republiky a hraje se v sedmi sportech. Zároveň se otevírá nový web, který je klíčovou součástí celého systému fungování ligy.\n\nV roce 2011 spouštějí provozovatelé „Business ligu“, která funguje jako liga pro pracující.\n\nBusiness liga nevzbudila velký zájem a tak v září 2012 dochází ke sloučení VŠ ligy a Business ligy a změně názvu na „VAŠE LIGA“. Počet sportů se ustálil na čtyři (squash, badminton, tenis, beach volejbal) a organizační tým se stabilizuje na devíti lidech.\n\n"}
{"id": "985928", "url": "https://cs.wikipedia.org/wiki?curid=985928", "title": "Letiště Haneda", "text": "Letiště Haneda\n\nMezinárodní letiště Tokio (, IATA: HND, ICAO: RJTT), známé i jako Letiště (Tokio-)Haneda, je mezinárodní letiště ležící v metropolitní oblasti Velké Tokio v Japonsku. Nachází se 14 km jižně od stanice Tokio.\n\nLetiště leží na poloostrově v Tokijském zálivu, přičemž jihozápadní okraj je břehem řeky Tamy do zálivu ústící.\n\n"}
{"id": "985937", "url": "https://cs.wikipedia.org/wiki?curid=985937", "title": "Rudolf Kalvach", "text": "Rudolf Kalvach\n\nRudolf Kalvach (* 22. prosince 1883 Vídeň, Rakousko-Uhersko – 14. březen 1932 Kosmonosy, Československo) byl rakouský malíř – představitel vídeňského umění na rozhraní secese a impresionismu.\n\nRudolf Kalvach byl synem Petra Kalvacha, narozeného roku 1858 v Rychnově nad Kněžnou. Rok po narození se Petr Kalvach s matkou odstěhovali do Vídně, kde se Kalvach stal strojvůdcem a oženil se s rakušankou Adelheid Sofií Kiglovou. Manželé měli sedm dětí, přičemž syn Rudolf se jim narodil roku 1883. V roce 1901 byl Petr Kalvach přeložen do Terstu, kam se celá rodina odstěhovala. Rudolf Kalvach vystudoval vídeňskou Kunstgewerbeschule (uměleckou školu), kde byl spolužákem Oskara Kokoschky. Žil především ve Vídni, v Terstu se však oženil, stal otcem šesti dcer a namaloval významnou část svého díla v podobě souboru Hafen von Terst.\n\nJako malíř je Kalvach řazen do stylů secese a impresionismu. Byl přítelem Egona Schieleho a výrazně ovlivnil rovněž Oskara Kokoschku, který ho považoval za svého učitele. Období, ve kterém maloval svá nejzásadnější díla, ovšem bylo velmi krátké, protože roku 1912 u něj propuklo onemocnění schizofrenií. Kvůli schizofrenii byl Kalvach nejprve tři roky hospitalizován ve vídeňském psychiatrickém sanatoriu Am Steinhof. Následovalo několikaleté zlepšení, ovšem od roku 1921 musel být hospitalizován natrvalo.\n\nZa nějaký čas si úřady všimly, že Kalvach má po otci československé domovské právo. Jakkoliv byl rakouským rodákem a s Československem neměl nic společného, byl Kalvach dne 30. června 1926 převezen do léčebny v Kosmonosích, kde roku 1932 v zapomnění zemřel. Stejným způsobem se tehdy Rakousko zbavilo několika desítek psychiatrických pacientů.\n\nKe znovuobjevení díla Rudolfa Kalvacha došlo díky výstavě \"Fantastické! Rudolf Kalvach\", která byla hlavní událostí sezóny 2012 ve vídeňském Leopold Museum.\n\n"}
{"id": "985938", "url": "https://cs.wikipedia.org/wiki?curid=985938", "title": "Velké Tokio", "text": "Velké Tokio\n\nVelké Tokio je největší metropolitní oblast na světě podle počtu obyvatel. Rozkládá se na ploše 13 500 km², což je více než rozloha bratislavského, trnavského a nitranského kraje dohromady, a žije zde kolem 38 milionů obyvatel (2016), což je zhruba stejný počet jako počet obyvatel Polska.\n\nSkládá se z prefektur Čiba, Kanagawa, Saitama a Tokio.\n"}
{"id": "985939", "url": "https://cs.wikipedia.org/wiki?curid=985939", "title": "Papežská rada Justitia et pax", "text": "Papežská rada Justitia et pax\n\nPapežská rada Justitia et pax (lat.: \"Pontificium Consilium de Iustitia et Pax\", česky Spravedlnost a mír) je jednou z dikasterií římské kurie. Věnuje se učení církve ve veřejných věcech, dodržování míru a spravedlnosti. Při biskupských konferencích existují jednotlivé rady Justitia et Pax.\n\nOd roku 2009 je prefektem rady kardinál Peter Turkson. V roce 1967 papež Pavel VI. v motu proprio Christi Ecclesiam ustanovil komisi \"Iustitia et Pax\". V roce 1988 ji papež Jan Pavel II. povýšil na papežskou radu.\nDne 17. srpna 2016 zřídil papež František nové Dikasterium pro službu integrálnímu lidskému rozvoji, do nějž byla tato papežská rada včleněna a zanikla k 1. lednu 2017.\n\n\n"}
{"id": "985942", "url": "https://cs.wikipedia.org/wiki?curid=985942", "title": "Honey Cocaine", "text": "Honey Cocaine\n\nHoney Cocaine, vlastním jménem Sochitta Sal (* 22. října 1992) je kanadská umělkyně, rapperka a autorka písní.\n\nNarodila se v Kambodži, ale vyrůstala v kanadském Torontu. Má šest sourozenců, všichni jsou mužského pohlaví. V její rodině se mluvilo khmersky, anglicky se naučila díky sledování 106 & Park. Jeden z prvních rapperů, kterého slyšela, byl Tupac. Objevil ji Tyga, další rapper, díky videu, které nahrála na YouTube a ve kterém dělá freestyle rap. Doposud nahrála tři desky: \"90's Gold\" s datem 9. července 2012, \"Fuck yo Feelings\" z 9. září 2012 a \"Thug Love\" z 31. března 2013.\n"}
{"id": "985945", "url": "https://cs.wikipedia.org/wiki?curid=985945", "title": "Dveře pro cestující", "text": "Dveře pro cestující\n\nDveře pro cestující jsou ve vozidlech pro hromadnou přepravu osob systémem, který umožňuje výměnu cestujících mezi interiérem (salónem vozidla) a prostorem mimo vozidlo, nejčastěji prostorem zastávky. Ve vozidlech mohou být instalovány i další druhy dveří:\n\n\nU nejstarších vozidel (koňské, parní i nejstarší elektrické tramvaje) byl pro výměnu cestujících určen jen volný průchod. Dveře zde nebyly. Vozy měly otevřenou nástupní plošinu, nebo v některých případech se nastupovalo zboku do vozidla přímo z ulice, nebyla zde průchozí ulička. Vozidla byla vždy mimo řidiče obsazena průvodčím. Ten v některých případech uzavíral nástupní prostor šňůrou nebo řetízkem, aby vyznačil „uzavření dveří“. Vzhledem k tomu, že se jednalo o vozidla obousměrná, byla uzavřena také ta strana, na kterou se nemělo vystupovat. Ohrožení cestujících při výstupu nebylo velké, tratě v době koňských tramvají bývaly jednokolejné. Řidič takového vozidla měl bez opuštění svého místa jen minimální přehled a vliv na dění v nástupním prostoru. Usměrnění cestujících měl na starosti průvodčí. Obdobná situace byla u obousměrných tramvajových vozidel, vyráběných zhruba do vypuknutí druhé světové války. Vozidla (jak hnací, tak vlečná) měla nástupní plošinu, oddělenou od salónu vozidla samostatnými posuvnými dveřmi. Pro výstup z plošiny na zastávku sloužily ručně ovládané skládací dveře (ty mohly být nahrazeny skládací, tzv. nůžkovou mříží), které bylo možné v otevřeném i uzavřeném stavu zajistit. Vozidla byla především obousměrná, takže na každé plošině byla dvojice dveří umístěných proti sobě. Za běžného provozu byly dveře na straně obrácené k zastávce (chodníku) trvale otevřené a zajištěné v otevřené poloze, dveře na opačné straně zavřené a zajištěné v zavřené poloze. Řidič neměl ze svého místa vliv na situaci u dveří a přehled jen minimální. Organizaci výměny cestujících zajišťoval průvodčí, který mohl také dát zvukový signál řidiči (mechanicky, zvonkem). Koncepce karoserie bez dveří byla použita také u nejstarších autobusů. Podle literatury byl tento způsob nástupu cestujících použit ještě v padesátých letech dvacátého století u autobusů Škoda 706 RO vyvezených do Egypta.\nJednokřídlé dveře, konstrukčně obdobné dveřím kabin nákladních automobilů, používané především u autobusů a autobusových vleků. Dveře jsou vybaveny klikou a zamykacím mechanismem, otevírají se ven, mimo vozidlo, po směru jízdy (panty jsou vpředu po směru jízdy, u některých nákladních automobilů se dveře otevíraly opačným směrem). Dveře ovládali samotní cestující ručně. Bezprostředně za dveřmi je schůdek (několik schůdků) vzhůru do vozidla. Nástupní prostor je zpravidla vybaven přídavným osvětlením. Řidič neměl na funkci dveří vliv, mohla být instalována signalizace otevřených dveří od dveřního kontaktu na kontrolní světlo umístěné na přístrojové desce. V blízkosti dveří (zevnitř vozidla) mohlo být v blízkosti dveří umístěno signalizační tlačítko. Tlačítkem dávali cestující řidiči signál – požadavek na výstup. Přehled o dění u dveří měl řidič hlavně zpětným zrcátkem, u modernějších autobusů (cca od šedesátých let dvacátého století) byly tyto dveře umístěny před přední nápravou autobusu, tedy přímo u pracoviště řidiče. Vozidla, používající tento typ dveří byla tzv. vysokopodlažní, kolizi otevřených dveří a nástupního ostrůvku nebylo třeba řešit. Po uzavření tyto dveře lícují s vnějším povrchem karoserie vozidla, i když bok vozidla není svislý, ale profilovaný (zaoblená karoserie autobusů Škoda 706 RTO). U nejstarších vozidel byla konstrukce dveří z tvrdého dřeva, oplechovaná. Dveře byly obvykle vybaveny oknem, jehož zasklení bylo do pryžových těsnících profilů. Obdobný typ dveří je využíván také u přepravníků osob.\nDveře, posunující se po boku vozidla, nebo zasouvaná do stěny vozidla. Dveře vykonávají pouze přímočarý pohyb. Pohyb dveří zajišťuje dveřní mechanismus, například pneumatický válec. Spuštění otevíracího (zavíracího) mechanismu ovládá řidič ze svého stanoviště. Dveře mohou být vybaveny systémem poptávkového otevírání. Řidič může otevřít dveře i bez požadavku od cestujícího – například na konečné zastávce otevře řidič všechny dveře. Ovládání musí být uspořádáno tak, aby zásah řidiče byl nutný vždy (mimo havarijní situace). K vyslání požadavku na otevření má cestující k dispozici tlačítko jak na vnitřní, tak na vnější straně dveří. Prostor dveří je dodatečně nasvětlen a vybaven výstražnými světly. Pro signalizaci mohou být vestavěny signalizační LED i do samotného tlačítka. Otevření i uzavření každých jednotlivých dveří je signalizováno řidiči vozidla. Posuvné dveře, pohybující se po vnějším plášti vozidla jsou nevýhodné tím, že vyčnívají z obrysu vozu a je obtížné je účinným způsobem utěsnit proti vnikání proudu vzduchu a nečistot. Příkladem takových dveří jsou dveře souprav londýnského metra. Dveře zasouvané do boční stěny vozidla vyžadují takovou tloušťku stěny, do které je možné dveře skrýt. Takto jsou konstruovány dveře u starších vozů pražského metra a srovnatelných vozů stejného výrobce (Strojírna Mytišči, Ruská federace). Výhodou posuvných dveří je možnost odsunout dveřní křídla zcela mimo průchozí otvor tak, že žádná část dveří, ani dveřního mechanismu do průchodu nezasahuje.\nDveřní křídla se skládají do boku průchozího otvoru a tak ho v otevřeném stavu zužují. Běžná jsou provedení dvoukřídlé a čtyřkřídlé. Dveře jsou nejčastěji symetricky rozdělené, takže na každou stranu dveřního průchodu se skládá polovina dveří. Přesto existovaly dveře dvoukřídlé, kde se ale obě křídla skládala na jednu stranu (prakticky šlo o polovinu čtyřkřídlých dveří) nebo tříkřídlé dveře, dělené v poměru 2 + 1 (přední dveře autobusu Karosa ŠM 11). Tato konstrukce dveří byla běžná u vysokopodlažních vozidel pro hromadnou dopravu osob, konstruovaných po druhé světové válce až do doby, než se prosadily tzv. dveře předsuvné. Skládací dveře jsou ovládány výhradně osádkou vozidla, u vozidel vybavených stanovištěm průvodčího byly ovládány z tohoto stanoviště, u vozidel bez stanoviště průvodčího z pracoviště řidiče. Dveře mohly být ovládány jak jednotlivě, tak najednou. Prostor dveří byl dodatečně osvětlen, vybaven tlačítkem signalizace k řidiči, tlačítkem nouzového zastavení a světelnou signalizací uzavření uvnitř i vně. Každé jednotlivé dveře byly vybaveny také zvukovou signalizací před uzavřením. Rekonstruovaná vozidla (například různé modernizované varianty tramvají T3) mají dodatečně instalován systém poptávkového otevírání dveří. Pohonný mechanismus dveří je zpravidla umístěn ve skříni umístěné nad dveřním otvorem. Dveře jsou zpravidla vedeny pouze v horní části, spodní část je naváděna jen trnem na hraně dveřního křídla do tvarovaných zarážek (smeků). Nevýhodou tohoto systému je, že složená křídla dveří zužují průchozí otvor. U starších vozidel (autobusy Škoda 706 RO) se křídla skládala tak, že vnější plocha dveří zůstala vnější i po složení křídel dveří. Případné znečištění vnější strany dveří se tak snadno přenášelo na oděv cestujících. Dále také bylo obtížné montovat na dveře madla pro usnadnění nástupu po schodech, které se nacházely přímo za dveřmi. V pozdějších konstrukcích (autobusy Škoda 706 RTO, tramvaje Tatra T3) už byl smysl skládání dveří opačný. Po složení dveří zůstala na bocích průchozího otvoru vnitřní plocha dveří, na které také byla namontována madla. Skládací dveře jsou běžně prosklené, skla jsou upevněna v gumovém profilu. Křídla těchto dveří jsou typicky zcela rovná, což při zaoblení karoserie vytváří charakteristickou niku (výklenek) v boku karoserie.\nDveře jednokřídlé nebo dvoukřídlé, pákový mechanismus vysune křídla dveří mimo obrys boku vozidla a zasune je souběžně se stěnou vozidla. Křídla otevřených dveří jsou vysouvána zcela mimo vozidlo, tomu musí být přizpůsobena výška nástupních ostrůvků. Do dveřního průchodu ale u některých konstrukcí zasahuje dveřní pohon (pneumatický válec, pákový mechanismus). Dveřní křídla jsou konstruována jako kovový rám, okenní skla jsou utěsněna gumovým profilem nebo lepená. Tvar dveří může být libovolný, zavřené dveře lícují s tvarem boku vozu. Otevírání dveří ovládá ze svého pracoviště řidič (strojvedoucí), dveře jsou až na výjimky vybaveny poptávkovým otevíráním. Tlačítka otevírání dveří mohou být montována jak na konstrukci vozidla, tak přímo na křídlech dveří. V prostoru dveří může být instalováno veškeré obvyklé vybavení: tlačítko poptávkového otevírání, tlačítko znamení k řidiči pro zastavení, dodatečné osvětlení, světelná i zvuková signalizace uzavírajících se dveří, plošina pro vozíčkáře. V prostoru dveří může být umístěn hlasový komunikátor a kamera sledovacího systému.\n\n"}
{"id": "985951", "url": "https://cs.wikipedia.org/wiki?curid=985951", "title": "Letiště Kolín/Bonn", "text": "Letiště Kolín/Bonn\n\nLetiště Kolín/Bonn (, také \"Köln/Bonn-Konrad Adenauer\" či \"Flughafen Köln-Wahn\", IATA: CGN, ICAO: EDDK) je mezinárodní letiště v blízkosti německých měst Kolín nad Rýnem (od kterého je vzdáleno 14,8 km) a Bonn (16 km). Kolín/Bonn je šesté největší letiště v Německu a druhé největší v nákladní dopravě. V roce 2010 letiště odbavilo téměř 9 800 000 cestujících.\n\nLetiště bylo postaveno na počátku druhé světové války v roce 1939 pro německou Luftwaffe. Po válce letiště převzala armáda Velké Británie a rozšířila ho. Pro přepravu osob bylo letiště otevřeno v roce 1951. V 50. a 60. letech 20. století postavili další dvě dráhy i s novým terminálem. V roce 1970 zde poprvé přistál Boeing 747 z New Yorku. V roce 2004 byl postaven další terminál. Později sem začaly létat další letecké společnosti z různých destinací.\n\n"}
{"id": "985954", "url": "https://cs.wikipedia.org/wiki?curid=985954", "title": "Sojuz TMA-16M", "text": "Sojuz TMA-16M\n\nSojuz TMA-16M byla ruská kosmická loď řady Sojuz. Dne 27. března 2015 ji nosná raketa Sojuz FG vynesla z kosmodromu Bajkonur na oběžnou dráhu Země. Na Mezinárodní vesmírnou stanici (ISS) dopravila tři členy Expedice 43. Poté zůstala u ISS jako záchranná loď až do září 2015, kdy se s ní na Zem vrátil Padalka s dvěma účastníky krátkodobého letu na ISS – Andreasem Mogensenem, dánským kosmonautem Evropské kosmické agentury a Kazachem Ajdynem Aimbetovem, Mogensen i Aimbetov přiletěli na ISS lodí Sojuz TMA-18M.\n\nHlavní posádka:\n\nZáložní posádka:\n\n\nKosmická loď Sojuz TMA-16M nesená raketou Sojuz FG odstartovala z kosmodromu Bajkonur 27. března 2014 v 19:42 UTC. V 01:34 UTC 28. března 2015 se loď připojila ke stykovému uzlu modulu Poisk Mezinárodní vesmírné stanice (ISS). Poté posádka Sojuzu – velitel Gennadij Padalka, Michail Kornijenko a Scott Kelly přešla na stanici a zapojila se do práce Expedice 43. Zatímco Kornijenko a Kelly zůstanou na ISS celý rok, Padalka se vrátil na Zem po obvyklém půlročním letu.\n\nPadelka a dva účastníci krátkodobého letu na ISS – Andreas Mogensen a Ajdyn Aimbetov – se se Sojuzem TMA-16M vrátili na Zem dne 12. září v 00:51 UTC, když bezpečně přistáli v Kazachstánu.\n"}
{"id": "985957", "url": "https://cs.wikipedia.org/wiki?curid=985957", "title": "O'Brien", "text": "O'Brien\n\nO'Brien je příjmení irského původu, které nosí mnoho osob.\n\n\n\n"}
{"id": "985958", "url": "https://cs.wikipedia.org/wiki?curid=985958", "title": "Sojuz TMA-17M", "text": "Sojuz TMA-17M\n\nSojuz TMA-17M je ruská kosmická loď řady Sojuz. Dne 22. července 2015 ji nosná raketa Sojuz FG vynesla z kosmodromu Bajkonur na oběžnou dráhu Země. Sojuz doletěl k Mezinárodní vesmírné stanici (ISS), kam dopravil tři členy Expedice 44. Poté zůstal u ISS jako záchranná loď až do 11. prosince 2015, kdy se s ním stejná trojice kosmonautů vrátila na Zem.\n\nHlavní posádka:\n\nZáložní posádka:\n\nSojuz úspěšně v červenci 2015 odstartoval s cílem dopravit trojici kosmonautů na stanici ISS. Ke stanici se připojil (ke stykovému uzlu modulu Rassvet) po necelých šesti hodinách letu 23. července 2015 v 02:45 UTC.\n\nMise byla ukončena úspěšným přistání v Kazachstánu 11. prosince 2015 v 13:12 UTC. Přistání bylo zkomplikováno nepříznivými povětrnostními vlivy, které znemožnily přílet všem vrtulníkům. Posádka byla proto ihned přepravena do vrtulníku a převezena dočasně do města Džezkazgan.\n"}
{"id": "985959", "url": "https://cs.wikipedia.org/wiki?curid=985959", "title": "Steve Bolton", "text": "Steve Bolton\n\nSteve Bolton (* Manchester, Lancashire), také známý jako „Boltz“ Bolton je britský rockový hudebník. Svou kariéru začal v šedesátých letech a hrál na kytaru v klipech, v televizi i ve filmu. Nahrával a také vystupoval s mnoha známými umělci.\n\nBolton se narodil v Manchesteru. V šedesátých letech hrál s Puzzle a s The Dimensions. V roce 1971 vyjel na turné s Atomic Rooster. Turné bylo úspěšné a jeho součástí bylo vystoupení na charitativním koncertě, kde byli předkapelou pro The Who. Kapela také nahrála své třetí LP \" Made In England\", které bylo vydáno v roce 1972. Bolton se také podílel na albech \"Devil's Answer: Live on the BBC\" vydaném v roce 1998 a \"In Satan's Name: The Definitive Collection\".\n\nBolton odešel od Atomic Roosrter na konci roku 1972 a přidal se ke kapele Headstone. Následně se podílel na jejich albech \"Bad Habits\" (1974) a \"Headstone\" (1975). Po odchodu od Headstone hrál s 20th Century a poté nahrával a koncertoval s mnoha různými umělci. V roce 1982 začal hrát s Vampire Bats, v osmdesátých letech byl také členem kapely The Royal Family a hrál na některých jejich albech včetně \"No Parlez\". V roce 1984 hrál s K4 a v roce 1988 s Richard Strange and the Engine Room.\n\nV roce 1989 jel Bolton na turné s The Who k 25. výročí založení kapely. Koncert v Los Angeles, kde hráli rockovou operu \"Tommy\" spolu se speciálními hosty Eltonem Johnem, Billym Idolem, Philem Collinsem, Patti LaBelle a Stevem Winwoodem, bylo vysíláno v televizi a později vydáno jako video.\n\nV 90. letech založil Bolton vlastní kapelu 6Foot3 s Jimem Kimberleym (bicí) a jeho bratrem Bobem Kimberleym (baskytara).\n\nSteve Bolton nahrával s mnoha známými umělci. Jeho diskografie obsahuje:\n\n\n\nSteve Bolton se objevil například v těchto filmech a videích:\n"}
{"id": "985960", "url": "https://cs.wikipedia.org/wiki?curid=985960", "title": "Hýbl", "text": "Hýbl\n\nHýbl (Hýblová), Hybl nebo Hübl může znamenat:\n\n\n"}
{"id": "985961", "url": "https://cs.wikipedia.org/wiki?curid=985961", "title": "Petřín (rozcestník)", "text": "Petřín (rozcestník)\n\nPojmenování Petřín nese v České republice několik míst\n"}
{"id": "985964", "url": "https://cs.wikipedia.org/wiki?curid=985964", "title": "Sojuz TMA-18M", "text": "Sojuz TMA-18M\n\nSojuz TMA-18M je ruská kosmická loď řady Sojuz. 2. září 2015 odstartovala jako 500. orbitální let z kosmodromu Bajkonur k Mezinárodní vesmírné stanici (ISS), kam dopravila Sergeje Volkova z Expedice 45, Andrease Mogensena, dánského kosmonauta Andrease Mogensena Evropské kosmické agentury a Kazacha Ajdyna Aimbetova. Poslední dva se 12. září vrátili na Zem v Sojuzu TMA-16M. Sojuz TMA-18M zůstala u ISS jako záchranná loď až do března 2016, kdy se s ní vrátili na Zem Volkov, Michail Kornijenko a Scott Kelly, poslední dva po ročním pobytu na ISS.\n\nHlavní posádka:\n\nZáložní posádka:\n\n\nV souvislosti s ročním letem Scotta Kellyho a Michaila Kornijenko v březnu 2015 – březnu 2016 se z tříčlenné posádky Sojuzu TMA-16M po obvyklém půlročním pobytu na Mezinárodní vesmírné stanici (ISS) vracel pouze Gennadij Padalka. Z posádky Sojuzu TMA-18M proto mohl zůstat na stanici ISS pouze jeden kosmonaut, zbylí dva se po týdnu vrátili s Padalkou. Pozici velitele, který zůstal na stanici, dostal roku 2013 Sergej Volkov. Pro krátkodobý let byl vybrán dánský astronaut Evropské kosmické agentury (ESA) Andreas Mogensen, ESA zveřejnila jeho jméno konce srpna 2013. Poslední místo si prostřednictvím agentury Space Adventures (zajišťující pro Roskosmos vyhledávání „kosmických turistů“) zakoupila anglická zpěvačka Sarah Brightman, která již roku 2012 podstoupila s kladným výsledkem lékařskou prohlídku ve Středisku přípravy kosmonautů v Hvězdném městečku. Náhradníkem Volkova byl v lednu 2014 určen Oleg Skripočka, náhradníkem Mogensena Thomas Pesquet. Formální status náhradníka Brightmanové a výcvik účastníka kosmického letu společně s Brightmanovou si zaplatil japonský podnikatel Satoši Takamacu.\n\nV lednu 2015 Brightmanová a Takamacu zahájili výcvik ve Středisku přípravy kosmonautů v Hvězdném městečku. Koncem dubna 2015 však Brightmanová výcvik přerušila a v polovině května oznámila, že z rodinných důvodů nepoletí. Na uvolněné místo byl po dohodě ruské a kazašské vlády jmenován kosmonaut kazašské kosmické agentury Ajdyn Aimbetov, který se v letech 2003–2009 připravoval na let na ISS v rámci 17. návštěvní expedice. Místo jeho náhradníka zaujal ruský kosmonaut Sergej Prokopjev.\n\nSojuz TMA-18M úspěšně odstartoval z Bajkonuru 2. září 2015 ve 4:37 UTC. Ke stanici se připojil (ke stykovému uzlu modulu Poisk) po dvou dnech letu 4. září v 07:39 UTC.\n\nDne 2. března 2016 v 01:02 UTC se Sergej Volkov, Michail Kornijenko a Scott Kelly se Sojuzem TMA-18M odpojili od stanice ISS a téhož dne v 04:25:27 UTC přistáli v kazašské stepi 153 km jihovýchodně od Džezkazganu; let Sojuzu trval 181 dní, 23 hodin a 48 minut.\n"}
{"id": "985966", "url": "https://cs.wikipedia.org/wiki?curid=985966", "title": "Sojuz TMA-19M", "text": "Sojuz TMA-19M\n\nSojuz TMA-19M je ruská kosmická loď řady Sojuz. Dne 15. prosince 2015 ji nosná raketa Sojuz FG vynesla z kosmodromu Bajkonur na oběžnou dráhu Země. Na Mezinárodní vesmírnou stanici (ISS) dopravila tři členy Expedice 46. Sloužila u ISS jako záchranná loď až do 18. června 2016, kdy se s ní stejná trojice kosmonautů vrátila na Zem.\n\nHlavní posádka:\n\nZáložní posádka:\n\nNosná raketa Sojuz FG se Sojuzem TMA-19M úspěšně odstartovala z Bajkonuru 15. prosince 2015 v 11:03:09 UTC. Ke stanici se Sojuz připojil (ke stykovému uzlu modulu Rassvet) téhož dne v 17:33 UTC, přitom kvůli problému s automatickým systémem sbližování musel Jurij Malenčenko převzít ruční řízení.\n\nDne 18. června 2016 v 05:52 UTC se Jurij Malenčenko, Timothy Kopra a Timothy Peake se Sojuzem TMA-19M odpojili od stanice ISS a téhož dne v 09:14:39 UTC přistáli v cílové oblasti v kazašské stepi 150 km jihovýchodně od Džezkazganu; let Sojuzu trval 185 dní, 22 hodin a 12 minut.\n"}
{"id": "985967", "url": "https://cs.wikipedia.org/wiki?curid=985967", "title": "International Football League", "text": "International Football League\n\nInternational Football League (zkráceně IFL) je mezistátní fotbalová liga, kterou hrají kluby ze Slovenska a Moravy a Slezska. Do budoucna je soutěž otevřena pro účastníky z dalších krajin z regionů střední Evropy (Slovensko, Česko, Maďarsko, Rakousko...). Soutěž je jakousi náhradou juniorské ligy či B-týmů v jednotlivých klubech. Hraje se od jarní části sezony 2013/14, kdy každý klub odehraje 11 zápasů. Nevede se žádná tabulka. Jde o jakousi sérii přípravných zápasů, do kterých zasahují obvykle hráči širšího kádru nebo z mládeže či hráči vracející se po zranění, či ti, co jsou v mužstvu na testech. Střetnutí se hrají ve středu týdne, aby se nekryli se zápasy ligovými. Zakladatelem IFL je slovenský klub FK Senica. Soutěž nepodléhá Slovenskému fotbalovému svazu ani Fotbalové asociaci České rupubliky.\n\n\n\n\n\n"}
{"id": "985968", "url": "https://cs.wikipedia.org/wiki?curid=985968", "title": "Anna Jagellonská (1476–1503)", "text": "Anna Jagellonská (1476–1503)\n\nAnna Jagellonská (12. března 1476 – 12. srpna 1503) byla pomořanská kněžna z dynastie Jagellonců.\n\nNarodila se jako dcera polského krále Kazimíra IV. a Alžběty , dcery Albrechta II. Habsburského.\n"}
{"id": "985969", "url": "https://cs.wikipedia.org/wiki?curid=985969", "title": "Reggie Grisham", "text": "Reggie Grisham\n\nReggie Grisham je americký hráč na lesní roh.\n\nReggie Grisham se narodil v Nashvilleu v Tennessee. Na Middle Tennessee State University získal bakalářský titul a na Univerzitě Jižní Kalifornie magisterský titul. Poté, co si Grisham dokončil vzdělání, usadil se v oblasti Los Angeles. Od roku 1998 pracuje jako profesionální hráč na lesní roh pro klasickou a populární hudbu. Hraje jak ve sborech, tak sólově.\n\nGrisham spolupracoval s umělci jako Kelly Clarkson, Marc Broussard, Mandisa, Casting Crowns, Michael English, Natalie Grant a Denver and the Mile High Orchestra. V letech 2012 a 2013 koncertoval s The Who v rámci jejich turné Quadrophenia and More.\n"}
{"id": "985970", "url": "https://cs.wikipedia.org/wiki?curid=985970", "title": "Expedice 45", "text": "Expedice 45\n\nExpedice 45 byla pětačtyřicátou expedicí na Mezinárodní vesmírnou stanici (ISS). Expedice proběhla v období od září do prosince 2015. Byla šestičlenná, pět členů posádky přešlo z Expedice 44, zbývající na ISS přiletěl v Sojuzu TMA-18M.\n\nSojuz TMA-17M a Sojuz TMA-18M expedici sloužily jako záchranné lodě.\n\nZdroj pro tabulku: NASA, AstroNote.\n\nZáložní posádka:\n"}
{"id": "985971", "url": "https://cs.wikipedia.org/wiki?curid=985971", "title": "Nezvěstný plukovník", "text": "Nezvěstný plukovník\n\nNezvěstný plukovník (1962, Le colonel introuvable) je dobrodružný detektivní román pro mládež, který napsal francouzský spisovatel Marc Soriano.\n\nRomán se odehrává roku 1889 během 10. světové výstavy v Paříži. Mezi mnoha cizinci, kteří chtějí výstavu navštívit, je i britský plukovník Cripps se svou neteří Annou. Ten se chce v Paříži na několik dnů zastavit na své cestě domů z Indie. Anna má velké starosti o strýcovo zdraví, protože mu je ve vlaku z Marseille nevolno. Její obavy se ještě zvýším když jí strýc, vášnivý sběratel starožitností, svěří velmi cenné drobné umělecké předměty a šperky, které získal v Indii, a prosí ji, aby vše dobře opatrovala. \n\nNásledně Cripps záhadně zmizí. Také Anna je přepadena a spoutána, podaří se jí však uprchnout. Spojí se s inspektorem Scotland Yardu Scottem Kimmishem, kterému se skutečně podaří odhalit jednak bandu zlodějů pasoucích po Crippsových starožitnostech, jednak skupinu Indů, kteří chtějí od Crippse získat zpět klenoty patřící jedné z indických bohyň. Indové donutí Kimmishe, aby jim klenty vrátil. Plukovníkovo zmizení je nyní ještě záhadnějším, protože ani lupiči, ani Indové s ním nemají nic společného.\n\nNakonec Kimmish odhalí, že v případě plukovníka, šlo o preventivní karanténu. Příznaky, které u něho francouzské úřady zjistily (třesavka, bolesti hlavy, sípavost a závratě doprovázené bolestí ve slabinách, zvýšená teplota, žízeň a naprosté vyčerpání) , je přivedly k názoru, že plukovník může být nakažen morem. V tomto názoru je ještě utvrdila skutečnost, že plukovník přijel z Indie, ohniska této nakažlivé choroby. Plukovník byl proto izolován a pečlivě ošetřován v jedné klinice na okraji Paříže. Jeho neteř měla být izolována stejně, ale uprchla..\n\n"}
{"id": "985972", "url": "https://cs.wikipedia.org/wiki?curid=985972", "title": "Coffin (velrybářská rodina)", "text": "Coffin (velrybářská rodina)\n\nRodina Coffinů byla skupinou velrybářů z amerického ostrova Nantucket ve státě Massachusetts, lovících od sedmnáctého do devatenáctého století. Několik členů rodu si zajistilo širší ohlas pro objevy různých ostrovů v Tichém oceáně.\n"}
{"id": "985973", "url": "https://cs.wikipedia.org/wiki?curid=985973", "title": "Expedice 46", "text": "Expedice 46\n\nExpedice 46 byla šestačtyřicátou expedicí na Mezinárodní vesmírnou stanici (ISS). Expedice začala v prosinci 2015 a trvala do 2. března 2016. Byla šestičlenná, tři členové posádky přešli z Expedice 45, zbývající trojice na ISS přiletěla v Sojuzu TMA-19M.\n\nSojuz TMA-18M a Sojuz TMA-19M expedici sloužily jako záchranné lodě.\n\nZdroj pro tabulku: NASA, AstroNote.\n\nZáložní posádka:\n"}
{"id": "985976", "url": "https://cs.wikipedia.org/wiki?curid=985976", "title": "J. Greg Miller", "text": "J. Greg Miller\n\nJ. Gregory Miller je americký hráč na lesní roh, skladatel a hudební aranžér.\n\nJ. Greg „JG“ Miller se narodil v Coloradu a vyrostl v Mohntonu v Pensylvánii. Hrál s Reading Symphony Youth Orchestra a Philadelphia Youth Orchestra a vystudoval Mifflin High School v Berks County. Dále navštěvoval University of Rochester, Eastman School of Music a University of Arizona. Poté se přestěhoval do Los Angeles, kde získal na Univerzitě Jižní Kalifornie doktorát.\n\nMiller koncertoval s mnoha sbory a orchestry, včetně Rochester Philharmonic Orchestra, Mariachi Sol de Mexico, the Desert Symphony, the Tucson Symphony Orchestra a the Flagstaff Symphony Orchestra. Také nahrával v hollywoodských studiích hudbu pro několik filmů. V letech 2012 a 2013 koncertoval s britskou rockovou kapelou The Who v rámci jejich turné Quadrophenia and More a také s nimi hrál na charitativním koncertě v Madison Square Garden v New Yorku.\n\n"}
{"id": "985977", "url": "https://cs.wikipedia.org/wiki?curid=985977", "title": "Projekt 22160", "text": "Projekt 22160\n\nProjekt 22160 je třída hlídkových lodí stavěných od roku 2014 pro ruské námořnictvo. Hlavním úkolem plavidel je ochrana teritoriálních vod, hlídkování ve výlučné námořní ekonomické zóně země, potírání pirátů a pašeráků, záchranné mise a monitorování životního prostředí. Ruské námořnictvo třídu provozuje od roku 2018. Prvním zahraničním uživatelem třídy se stane Alžírsko.\n\nPlavidlo navrhla konstrukční kancelář Severnoje PKB. Prototypovou jednotku \"Vasilij Bykov\" staví od února 2014 loděnice Zelenodolský závod A. M. Gorkého v Zelenodolsku. Ve stejném roce byla rozestavěna druhá a v únoru 2016 třetí jednotka této třídy. Prototypová jednotka byla do služby přijata v prosinci 2018. Do roku 2019 má být do služby zařazeno celkem šest jednotek této třídy.\n\nV květnu 2018 objednalo alžírské námořnictvo jednu hlídkovou loď této třídy, přičemž další tři mají postavit alžírské loděnice.\n\nJednotky projektu \"22160\":\nPlavidla mají modulární konstrukci a jsou tvarována s ohledem na potlačení sigratur. Hlavní výzbrojí bude jeden 57mm kanón А-220М v dělové věži na přídi, který doplní dva 14,5mm kulomety. K obraně proti útokům ze vzduchu loď ponese protiletadlový raketový komplet krátkého dosahu 3M-47 Gibka využívající střel Igla-1M. V případě potřeby loď bude moci nést protilodní řízené střely Klub-N. Na zádi se bude nacházet přistávací plocha pro jeden vrtulník Kamov Ka-27 a teleskopický hangár. Pohonný systém bude koncepce CODAG. Plánovaná nejvyšší rychlost je 30 uzlů.\n\nPrototypová jednotka \"Vasilij Bykov\" byla v rámci testů nasazena v Sýrii. Na tamní cíle dokonce z Kaspického moře vypustila protizemní střely.\n"}
{"id": "985980", "url": "https://cs.wikipedia.org/wiki?curid=985980", "title": "Mezinárodní letiště Čhatrapatího Šivádžího", "text": "Mezinárodní letiště Čhatrapatího Šivádžího\n\nLetiště Bombaj nebo Mezinárodní letiště Čatrapatího Šivádžího (IATA: BOM, ICAO: VABB) je hlavní letiště v Bombaji a druhé nejrušnější v Indii po letišti Indiry Gándhíové u Dillí.\n\nBylo otevřeno v roce 1942. Slouží jako sídlo a uzlové letiště pro aerolinie Air India. Dohromady s letišti v Dillí a v Madrásu zvládá více než polovinu celkové dopravy v Jižní Asii. Ročně letištěm projde 20 až 40 milionů cestujících. Letiště tvoří dva terminály, centrální terminál, terminál pro nákladní dopravu, řídící věž a dvě přistávací dráhy. Letiště má tak velkou kapacitu, že je možné aby na něm přistávala i obrovská letadla typu Boeing 747 nebo Airbus A380. Nabízí linky do Evropy, Asie, Afriky a Severní Ameriky.\n\nLetiště má název po významném indickém bojovníkovi a císaři jménem Šivádží.\n\n"}
{"id": "985981", "url": "https://cs.wikipedia.org/wiki?curid=985981", "title": "Hutyn Tomnatyk", "text": "Hutyn Tomnatyk\n\nHutyn Tomnatyk (, 2016 m n. m.) je hora v pohoří Čornohora v Zakarpatské oblasti v jihozápadní části Ukrajiny. Nachází se na konci krátké rozsochy, která vybíhá jihozápadním směrem z hlavního hřebene mezi vrcholy Rebra (2001 m) a Brebeneskul (2035 m). Na východní straně hory se nachází kotel s nejvýše položeným ukrajinským jezerem Brebeneskul. Jižní svahy hory spadají do údolí potoka Brebeneskul, který ze stejnojmenného jezera vytéká.\n\n\n"}
{"id": "985982", "url": "https://cs.wikipedia.org/wiki?curid=985982", "title": "Biologické riziko", "text": "Biologické riziko\n\nBiologické riziko (též biohazard) je ohrožení látkami biologického původu, které představují hrozbu pro zdraví zvířat a člověka. K příkladům předmětů a látek, které s sebou mohou nést biologické riziko, patří odpad lékařského původu či mikrobiální vzorky (např. viry či biologické jedy). \n\nTermín a s ním spojený symbol biologického rizika se používá především jako varování, aby se osoby nedostaly do styku s těmito látkami a patřičně s nimi nakládaly. Symbol vyvinul v roce 1966 Charles Baldwin, inženýr v oboru životního prostředí pracující pro podnik Dow Chemical Company.\n"}
{"id": "985984", "url": "https://cs.wikipedia.org/wiki?curid=985984", "title": "Malá Franková", "text": "Malá Franková\n\nMalá Franková ( , , ) je obec na Slovensku v okrese Kežmarok. V roce 2012 zde žilo 187 obyvatel. První písemná zmínka o obci pochází z roku 1611.\n\nObec vznikla v 16. století jako poddanská obec Červeného kláštera. Obec se nachází se v údolí pohoří Spišská Magura nad Frankovským potokem. Je vzdálena asi 55 km severně od Popradu, v blízkosti polských hranic, Vysokých Tater, Pienin a obcí Červený Kláštor, Osturňa a Ždiar.\n\nK pamětihodnostem obce patří dřevěný kostelík sv. Josefa s pozdně barokním oltářem z druhé poloviny 18. století. Kostelík byl renovován v letech 1945–1950 a 1994–1995. Vedle něj se nachází obnovená zvonice z roku 1999 se starým zvonem.\n\n"}
{"id": "985985", "url": "https://cs.wikipedia.org/wiki?curid=985985", "title": "Paběnice (Kunratice)", "text": "Paběnice (Kunratice)\n\nPaběnice (dříve Babenice či Baběnice ) je zaniklá osada na území dnešní Prahy jihozápadně od Kunratic. První písemná zmínka je z roku 1212, kdy je uváděn nějaký Vít z Paběnic. V roce 1541 byla osada zpustošena, další zmínka o ní je až z roku 1688. K roku 1786 je zde uváděno 5 chalup. V roce 1843 měly Paběnice 78 obyvatel a 13 domů. Připojeny k Praze byly jakožto součást Kunratic v roce 1968. Domy stojí podél ulic U Rakovky, K Písnicia a V Rybníkách.\n\n\n"}
{"id": "985987", "url": "https://cs.wikipedia.org/wiki?curid=985987", "title": "Papert", "text": "Papert\n\nDvůr Papert býval součástí Horního Žlebu. Měl statut poplužního dvora ve smyslu tzv. „forwerku“ (což, na rozdíl od tzv. „majeru“, představovalo dvůr na okraji panství s převažujícím chovem dobytka). Nacházel se na východním okraji kopce dnes zvaného Papertský vrch (dříve Dreiberge) v místech, kterým se dnes říká \"U Obrázku\", kde tento kopec přechází do úzkého, prudce se svažujícího hřbetu dříve nazývaného Spitzhütel. Papert se nacházel na území dnešního k. ú. Prostřední Žleb v nadmořské výšce cca 300 m.\n\nDvůr Papert bývá nesprávně uváděn jako předchůdce osady Přípeř (Peiperz). Osada Přípeř představuje, vzhledem ke svému názvu, jež je slovanského původu (místo „při peřeji“), starší osídlení než dvůr Papert, který lze řadit k pozdní německé zemědělské kolonizaci. Pravděpodobnější se jeví takový vývoj, že název Peiperz (Přípeř) byl zkomolen na Papert a rodina Papertových, která bývá považována za zakladatele dvora, převzala jeho jméno, což bylo tehdy obvyklejší. Na konci existence dvora se používala varianta jména Pabert. V místním nářečí se jméno vyslovovalo „Bäbat“. (Rod Papertových žil na Děčínsku až do roku 1945. Dne 2. dubna 1924 se v Arnolticích narodil hudební skladatel Willi Papert.)\n\nZa první zmínku lze považovat údaj o založení dvora „v Přípeři“ roku 1407. Je zřejmé, že se jednalo o dvůr Papert, neboť existence jakéhokoli zemědělského dvora v úzkém skalnatém přípeřském údolí nepřipadá v úvahu. \n\nPřímo mezi Papertem a Přípeří neexistovala a dodnes neexistuje z důvodu terénní dispozice žádná sjízdná cesta. Jediná sjízdná cesta od Labe do Papertu vedla z Horního Žlebu v místech dnešní Revírní ulice. Proto se Papert hospodářsky přiřazoval k Hornímu Žlebu.\n\nDvůr velmi často měnil nájemce i majitele. Prvními obyvateli doloženými v městské knize byla „rodina Teufel na Papertu“ roku 1514. Dalším doloženým obyvatelem (nájemcem) byl dřevař Bartel Schade roku 1562, kdy dvůr patřil pánům z Bünau. Ti jej koncem 16. století prodali, ale roku 1614 jej Jindřich z Bünau odkoupil za 103 kop grošů zpět. V té době zřejmě dosáhl dvůr maximálního rozkvětu. V době pobělohorské musel protestant Rudolf z Bünau své české panství prodat. Dvůr Papert prodal roku 1627 Mathesu Stolzeovi za 430 tolarů plus robotní a jiné povinnosti. Ostatní majetek pak prodal roku 1628 šlechticům rodu Thun-Hohenstein. Dvůr Papert byl tehdy obklopen Thunskými lesy, což vedlo k tomu, že se zde velmi rozmohlo pytláctví, které prosperovalo i po skončení třicetileté války. Protože se Christof Stolze, ani nikdo z jeho lidí, nenechali nikdy chytit při činu, nezbylo hraběti Maxmiliánu Thun-Hohensteinovi, než dvůr vykoupit a Christofu Stolzeovi postavit dům na druhém břehu Labe v Loubí. Stalo se tak 19. listopadu 1683. Poté nechal Maxmilián von Thun dvůr Papert zpustnout a obhospodařované pozemky zarůst lesem. O této události byla později sepsána lidová divadelní hra, kterou často hrávali divadelní ochotníci v okolních obcích. \n\nV době zrušení dvora již přebírala jeho hospodářský význam v této oblasti ves Maxičky založená roku 1671.\n\nV současnosti lze nalézt jen minimum stop po tomto dvoru. V terénu jsou místy patrné stopy po strouze, jíž se do dvora přiváděla voda od pramene Köllborn. Kamenů ze základů budov bylo zřejmě použito při úpravě promenádních cest v okolí lázní Svatého Josefa v Horním Žlebu. Další terénní stopy zanikly při sanaci spáleniště po lesním požáru v roce 1976 buldozerem a při následující těžbě okolních porostů. Z těchto důvodů prkticky nelze lokalizovat původní stavby. Zachovaly se pouze terénní rýhy po skluzech na dřevo a kámen na jižním svahu Papertského vrchu nad Horním Žlebem, dokládajících zejména dřevařskou činnost obyvatel dvora. V lesích mezi Maxičkami, Horním a Prostředním Žlebem (na vrchu Vrásník) lze dodnes najít plochy, které byly v minulosti odlesněny a odkameněny a kamenné meze, které svědčí o jejich zemědělském využití. Tyto plochy, které sloužily jako louky a pastviny, dávají za pravdu někdy zpochybňovanému údaji, že Papert obhospodařoval zhruba rozlohu 100 ha. \n\n"}
{"id": "985989", "url": "https://cs.wikipedia.org/wiki?curid=985989", "title": "Rebra", "text": "Rebra\n\nRebra ( , 2001 m n. m.) je hora v pohoří Čornohora v jihozápadní části Ukrajiny na hranici mezi Zakarpatskou a Ivanofrankivskou oblastí. Nachází se v hlavním hřebeni mezi vrcholy Turkul (1932 m) na severozápadě a Brebeneskul (2037 m) na jihovýchodě. Severovýchodní svahy hory klesají do údolí potoka Mres, jihozápadní do údolí potoka Brebeneskul a jeho pravobřežních přítoků.\n\n\n"}
{"id": "985990", "url": "https://cs.wikipedia.org/wiki?curid=985990", "title": "Ontario (renklóda)", "text": "Ontario (renklóda)\n\nOntario (\"Prunus domestica\" 'Ontario') je ovocný strom, kultivar druhu slivoň renklóda z čeledi růžovitých. Odrůda byla introdukována ze Severní Ameriky. Je dobrý opylovač, plodí záhy a hojně, plody jsou určeny na zpracování a konzumaci. Pokud není deštivé počasí, jsou plody výborné chuti. Odrůda obvykle není vážně napadána škůdci a chorobami. \n\nV jiných zemích jsou používány i jiné názvy, například v Německu Ontriopflaume.\n\nOdrůda byla introdukována ze Severní Ameriky a rozšířena v roce 1874.\n\nJe poměrně odolná proti mrazu. Pro velkou pravidelnou úrodu chutných plodů vyžaduje živné propustné půdy, zásobené vodou a osluněnou polohu. Obvykle plodí v době kdy zrají meruňky, takže komerčně není konkurenceschopným produktem. \n\nRoste zpočátku bujně, ale později tvoří typickou kulovitou převisající korunu. Některé zdroje ovšem uvádějí středně bujný vzrůst.\n\nZačíná plodit záhy po výsadbě, plodí hojně a pravidelně. Zraje začátkem srpna. \n\nOválný, délka průměrně 3.7 cm, šířka 3.4 cm. Velikost plodů 50-70g,při nadměrné plodnosti 40-50g. Dužina je oddělitelná od pecky. Slupka je zelenavě žlutá , ve zralosti se žlutavými pruhy, plod je ojíněný. Dužnina zelenavě žlutá, šťavnatá s trochou aromatu. Při deštivém počasí je chuť mdlá. Plody jsou vhodné především ke konzervování a konzumaci. Nesnáší přepravu.\n\nJe samosprašná. Je dobrý opylovač pro jiné odrůdy renklód.\n\nTolerantní k šarce, málo náchylná k chorobám.\n"}
{"id": "985997", "url": "https://cs.wikipedia.org/wiki?curid=985997", "title": "Menčul", "text": "Menčul\n\nMenčul ( , 1998 m n. m.) je hora v pohoří Čornohora v jihozápadní části Ukrajiny na hranici mezi Zakarpatskou a Ivanofrankivskou oblastí. Nachází se v hlavním hřebeni mezi vrcholy Brebeneskul (2035 m) na severozápadě a Dzembroňa (1877 m) na jihovýchodě. Jihozápadním směrem vybíhá z hory rozsocha klesající přes několik nižších vrcholů do údolí Bílé Tisy, opačným směrem vybíhá rozsocha směřující k vrcholu Stepanec (1649 m). Severní svahy hory spadají do údolí potoka Kyzja, východní do údolí potoka Dzembroňa, jižní do údolí potoka Balzatul a západní do údolí potoka Brebeneskul.\n\n\n"}
{"id": "985999", "url": "https://cs.wikipedia.org/wiki?curid=985999", "title": "Lanová dráha Dámská (Klínovec)", "text": "Lanová dráha Dámská (Klínovec)\n\nLanová dráha Dámská je sedačková lanová dráha nacházející se u obce Loučná pod Klínovcem, je součástí lyžařského areálu na Klínovci. Horní stanice se nachází na území Jáchymova.\n\nPůvodní dráha byla postavena v roce 2005, využita byla již použitá lanovka z Itálie, kde od svého vyrobení ve firmě Graffer sloužila v Marillevě. V klínoveckém skiareálu byla po repasi společností Michálek Chrudim zprovozněna dne 23. prosince 2005 poblíž modré sjezdovka. Celkově se jednalo o druhou lanovku Graffer v Česku a také druhou lanovkou na Klínovci. Šlo o trojsedačkovou dráhu o šikmé délce 1249 m a převýšením 232 m se 17 podpěrami, z toho dvěma tlačnými. byla v provozu v zimní i letní sezóně sezóně.\n\nV roce 2019 byla dráha nahrazena novou čtyřsedačkovou odpojitelnou lanovkou s bublinami od výrobce Doppelmayr.\n\n"}
{"id": "986000", "url": "https://cs.wikipedia.org/wiki?curid=986000", "title": "Oullinská", "text": "Oullinská\n\nOullinská (\"Prunus domestica\" 'Oullinská') je ovocný strom, kultivar druhu slivoň renklóda z čeledi růžovitých. Je dobrý opylovač, plodí záhy a hojně. Plody jsou aromatické, chutné, drobné, jsou určeny na zpracování a konzumaci. Odrůda vhodná pro malopěstitele, ceněna více než podobná odrůda Ontario.\n\nJe běžně používán název Oullinská renklóda.\n\nPochází z Francie, kde byla nalezena Massotem v kraji Oullin u Lyonu. Do střední Evropy byla zavedena kolem roku 1860.\n\nJe poměrně odolná proti mrazu. Pro velkou pravidelnou úrodu chutných plodů vyžaduje živné propustné půdy, zásobené vodou a osluněnou polohu avšak snáší i nevhodné půdy a polohy.\n\nRoste bujně, později slabě. Tvoří široce kulovitou korunu.\n\nZačíná plodit záhy po výsadbě, plodí hojně a pravidelně. Plody zrají od poloviny srpna do začátku září.\n\nV době květu se listy teprve začínají vyvíjet. Květ v době pozdních jarních mrazíků není příliš choulostivý. Odrůda je samosprašná. Je dobrý opylovač.\n\nPlod je větší, téměř kulovitý, zdánlivě prodloužený. Slupka žlutá na neosluněné straně až nazelenalá. Slupka je nakyslá, mírně voní, je slabě ojíněná. Dužnina je nažloutlá sladká šťavnatá, aromatická. Plod je velmi chutný, pouze v případě nadměrné úrody nebo v nevhodných podmínkách horší. \n\nOdrůda je tolerantní vůči šarce.\n"}
{"id": "986003", "url": "https://cs.wikipedia.org/wiki?curid=986003", "title": "Památník Bratislavsko-brněnské operace", "text": "Památník Bratislavsko-brněnské operace\n\nPamátník Bratislavsko-brněnské operace (též Památník Novosady) se nachází na vrchu Čertoraj u obce Křepice, okres Břeclav. Jeho výstavba započala v polovině 80. let, po sametové revoluci však práce ustaly. V současnosti (2017) jej tvoří zemní pozorovatelna, torzo hlavní budovy a kulovitá ocelová konstrukce vyhlídkové věže.\n\nBěhem průběhu Bratislavsko-brněnské operace uskutečnil maršál Rodion Malinovskij ve druhé polovině dubna 1945 návštěvu fronty na jižní Moravě. Mimo jiné zavítal i na pozorovatelnu 18. gardového střeleckého sboru generálporučíka Afonina v trati Novosady u Křepic. Návštěva proběhla 23. dubna 1945 za přísného utajení. Odtud dal Malinovskij rozkaz k rozhodujícímu útoku na Brno. Během této události byl pořízen filmový záznam, poprvé zveřejněný v roce 1965. Přitom se podařilo identifikovat místo maršálovy návštěvy jako vrch Čertoraj východně od Křepic.\n\nV roce 1975 nastalo 30. výročí osvobození Československa. Dne 2. února 1975 proběhlo v Křepicích slavnostní otevření výstavy o průběhu Bratislavsko-brněnské operace, připravené Moravským zemským muzeem v Brně. Tentýž den byl na vrchu Čertoraj položen základní kámen budoucího památníku. Na podzim 1975 byla v křepické základní škole otevřena \"Síň tradic a přátelství\", kde se postupem let nashromáždila řada exponátů souvisejících s vojenskou operací.\nBěhem 70. let pak dále došlo k rekonstrukci Afoninovy pozorovatelny, která byla zastřešena a obložena dřevem.\n\nDiskuze o podobě budoucího památníku však trvaly až do počátku 80. let. Nakonec byl křepickým MNV vybrán projekt Ing. arch. J. Špačka ze Stavoprojektu Brno. Rozpočet stavby dosáhl 10 milionů Kčs. Monumentální památník byl v podobě makety představen veřejnosti v červenci 1982.\n\nKomplex měl sestávat ze čtyř hlavních částí:\n\n\nVyhlídková věž byla navržena v podobě proskleného dvanáctistěnu o průměru 10 metrů. Uvnitř se měla nacházet plastická mapa území od Křepic až po Brno.\n\nSamotná výstavba započala v roce 1984. Nejprve byla vybudována příjezdová komunikace s parkovištěm a přípojky vody a elektřiny. V květnu 1988 se začalo s výstavbou hlavní budovy, v únoru 1989 vyhlídkové věže. Práce po celou dobu provázely potíže s nedostatkem materiálu, stavební techniky a pracovních sil. Při výstavbě byli angažováni brigádníci (mimo jiné i z Křepic), kteří odpracovali 4438 hodin.\n\nKvůli nepřízni počasí byla stavba přerušena 18. listopadu 1989. Nadcházející události pak již znemožnily obnovení prací – projekt se stal politicky i finančně neúnosným. Torzo památníku se stalo pro obec Křepice břemenem, kterého se neúspěšně pokoušela zbavit prodejem. Přitom teprve v roce 2007 došlo k jeho formálnímu převedení do vlastnictví obce.\n\nJe uvažováno o částečném dokončení památníku ve formě malého muzea, kopule má být zpřístupněna jako rozhledna. Řešení situace památníku však zatím nepatří mezi obecní priority.\n\nDne 22. dubna 2011 proběhla u památníku oslava 66. výročí osvobození Brna. Při této příležitosti bylo rozhodnuto o vybudování kamenné mohyly s pamětní deskou. Ta byla postavena v roce 2012. Dále zde byla umístěna informační tabule o průběhu Bratislavsko-brněnské operace.\n\nPamátník je dostupný odbočkou ze silnice II/381 mezi Křepicemi a Nikolčicemi. Asi 100 m pod památníkem se nachází původní parkoviště. Kolem památníku dále prochází modrá turistická značka, vedoucí z Křepic. Na místě se nalézá rozcestník \"Novosady (památník)\".\n\nSnímky stavu památníku na jaře 2014.\n\n"}
{"id": "986008", "url": "https://cs.wikipedia.org/wiki?curid=986008", "title": "Republika Krym", "text": "Republika Krym\n\nRepublika Krym či Krymská republika ( ; ; ) je z pohledu mezinárodního práva sporná republika Ruské federace rozkládající se na větší části Krymského poloostrova, který si nárokuje Ukrajina jako Autonomní republiku Krym. Hlavním městem republiky je Simferopol. Zbytek poloostrova zabírá stejně sporné ruské federální město Sevastopol. Spolu s ním tvořila Republika Krym v přechodném období 2014-2016 Krymský federální okruh, v současnosti jsou oba subjekty součástí Jižního federálního okruhu.\n\nZměny v dosavadní ukrajinské vládě a svržení prezidenta Viktora Janukovyče dne 22. února 2014 a nastoupení prozatímní Jaceňukovy vlády vedly k tomu, že Autonomní republika Krym nechtěla uznat novou ukrajinskou administrativu a bez prodlení požádala o připojení k Ruské federaci. Na Krymu se poté objevili ozbrojenci bez státních insignií s moderní vojenskou technikou a proruští ozbrojení separatisté, kteří obsadili orgány Autonomní republiky Krym a dosadili do nich nové proruské vedení. To volalo po ruské pomoci a na mezinárodním poli se strhla diplomatická bitva o Krym. Rusko mělo na Krymu také početné legálně přítomné jednotky vojenského námořnictva, letectva a pozemního vojska (v té době asi 11 000 mužů) na základnách pronajatých Ukrajinou v rámci mezistátní smlouvy, jejíž platnost byla v roce 2010 prodloužena až do roku 2042. Pod dohledem ozbrojenců proběhlo referendum. Následně parlament Autonomní republiky Krym a městská rada Sevastopolu vyhlásily nezávislý stát Republika Krym a dne 18. března 2014 byla tato území oficiálně přijata jako federální subjekty - Republika Krym a Federální město Sevastopol - do Ruské federace. Většina ostatních států však tuto anexi neuznává a považuje Krym nadále za součást Ukrajiny.\n\nV průběhu historie byl Krym součástí Krymského chanátu, Ruského impéria, Ruské federace v rámci Sovětského svazu; od roku 1954 pak Ukrajinské sovětské socialistické republiky (od roku 1991 jako Krymská autonomní sovětská socialistická republika). Po vyhlášení Ukrajiny jako nezávislého státu zůstala tato krymská republika její součástí jako Autonomní republika Krym s poměrně rozsáhlými pravomocemi.\n\nBěhem Krymské krize v roce 2014 přijala Nejvyšší rada Autonomní republiky Krym a rada města Sevastopolu deklaraci nezávislosti. Tato deklarace výslovně zmiňovala precedent uznání nezávislosti Kosova. Následně 16. března proběhlo referendum o připojení k Rusku. Poté, co velká většina voličů připojení k Rusku schválila, krymský parlament 17. března vyhlásil nezávislý svrchovaný stát s názvem Republika Krym, který požádal o vstup do Ruské federace jako její nový subjekt. Krym by měl podle této deklarace do měsíce od vyhlášení přejít z ukrajinské hřivny na rubl a také do konce března přejít na moskevský čas. Ještě týž den ruský prezident Putin podepsal dekret uznávající Republiku Krym jako nezávislý a svrchovaný stát. V úterý 18. března pak podepsali Putin, krymský premiér Sergej Aksjonov, starosta Sevastopolu Alexej Čalyj a předseda krymského parlamentu Vladimir Konstantinov dohodu o připojení Krymu k Ruské federaci. Dohodu následujícího dne schválil ruský ústavní soud jako legální, hlasování o ratifikaci státní dumou proběhlo dne 20. března s pozitivním výsledkem. Prezident Putin poté 21. března anexi definitivně stvrdil svým podpisem.\n\nDíky své exotičnosti, příjemnému podnebí, panenské přírodě a množství kulturních památek mnoha epoch byl zejména jižní Krym už od 60. let 19. století hojně vyhledáván vyššími ruskými společenskými vrstvami, včetně carské rodiny. Za sovětské éry byl Krym vyhlášenou rekreační oblastí pro nejvyšší stranické a státní funkcionáře, stejně jako pro dělnické a pionýrské organizace. Mezi nejznámější turistická centra na pobřeží patřila a patří Jevpatorija, Jalta, Alupka, Alušta, Artěk, Gurzuf, Sudak a nejvýchodněji ležící Feodosija.\n\nObecně v jižním prostoru je umístěna převážná část krymských přírodních a kulturně-historických památek, jako např. archeologická naleziště z období antiky, byzantské pevnosti, jeskynní kláštery a města, tatarské vesnice, mešity a paláce (v Bachčisaraji Chánův palác s Fontánou slz, opěvovanou Puškinem).\n\nV krymské republice žijí přibližně 2 miliony obyvatel, z nich je okolo 58 % ruské národnosti, 24 % ukrajinské a 13 % krymskotatarské, převážně užívaným jazykem je ruština. Toto národnostní složení se formovalo po genocidě Krymských Tatarů Sovětským svazem v 1944. Mezi méně početné menšiny patří například Řekové.\n\nStatus Republiky Krym je sporný, jelikož Rusko a některé další státy krymské referendum, vyhlášení nezávislosti autonomní republiky a jejich následné začlenění do Ruské federace uznaly, ovšem většina jiných národů tyto akce neuznávají.\n\nDne 27. března 2014 Valné shromáždění OSN schválilo nezávaznou rezoluci o potvrzení Ukrajinské územní celistvosti a označující ruskou anexi Krymu za nelegální. Hlasování skončilo s výsledky 100 pro, 11 proti, 58 členů se zdrželo hlasování a 24 chybělo.\n\n\n"}
{"id": "986009", "url": "https://cs.wikipedia.org/wiki?curid=986009", "title": "Streptococcus equi subsp. equi", "text": "Streptococcus equi subsp. equi\n\nStreptococcus equi subsp. equi je původcem akutního onemocnění mladých koní označovaného jako hříběcí.\n\nJediným vnímavým druhem je kůň, zvláště hříbata do věku 5 měsíců. K infekci dochází aspirací a přímým kontaktem. Bakterie adheruje na sliznice horních cest dýchacích, kde se rozvíjí akutní hnisavý zánět. Infekce se šíří lymfatickými cestami do regionálních mízních uzlin a krevní cestou i do jiných orgánů.\n\nTypickými klinickými příznaky hříběcí jsou zduření a bolestivost submandibulárních a retrofaryngeálních mízních uzlin. Akutní zánět dýchacích cest doprovází těžký kašel.\n\n"}
{"id": "986012", "url": "https://cs.wikipedia.org/wiki?curid=986012", "title": "Nora Szczepańska", "text": "Nora Szczepańska\n\nNora Szczepańska (23. května 1914, Vitebsk, Ruské impérium – 1. ledna 2004) byla polská spisovatelka, autorka dobrodružných románů z prostředí severoamerických Indiánů určených dětem a mládeži.\n\nNora Szczepańska vystudovala sociologii na univerzitě v Poznani a fakultu grafiky na Akademii výtvarných umění v Lodži. Debutovala roku 1935 jako básnířka v novinách \"Głos\" (Hlas). Byla členkou Klubu básníků Prom a roku 1938 vydala pod pseudonymem Odlanicka sbírku básní \"Uwiedzione źródła\".\n\nV letech 1940-1945 byla totálně nasazená v nacistické Třetí říši, nejprve v Breslau (dnešní Wroclaw) a od roku 1941 ve Vídni. Po válce žila v Lodži a věnovala se psaní knih pro děti a mládež. Roku 1977 obdržela cenu předsedy polské vlády za uměleckou činnost.\n\n\n"}
{"id": "986014", "url": "https://cs.wikipedia.org/wiki?curid=986014", "title": "Malvazinka", "text": "Malvazinka\n\nMalvazinka (\"Prunus insititia\" 'Malvazinka') je ovocný strom, kultivar druhu slivoň z čeledi růžovitých. Plodnost je střední. Plody jsou velké a chutné, jsou určeny na zpracování a konzumaci. Odrůda vhodná pro malopěstitele.\n\nStarší odrůda známá už z první poloviny 19. století. Pravděpodobně pochází z Anglie. \n\nOdrůda patří mezi náročnější. Vyžaduje chráněné stanoviště, propustné živné půdy. Proti mrazu je odolná. Dříve bývala dovážena do ČR, dobře snáší přepravu. Zraje v polovině srpna, měsíc před Domácí švestkou. \n\nRůst zpočátku silný, později slabý. Koruny jsou v mládí spíše vzpříměné, později větve převisají a koruny jsou rozložité a řídké. Dobře snáší slabé zmlazení. \n\nPlodnost nastupuje brzy nebo středně, plodnost je střední, .\n\nV době květu se listy teprve začínají vyvíjet. Květ v době pozdních jarních mrazíků není příliš choulostivý. Odrůda je cizosprašná. Dobře ji opylují Zelená renklóda, Kirkeho, Carská, Mirabelka Nancyská. Je dobrý opylovač.\n\nPlody jsou téměř kulovité, značně velké, průměrná váha 55g, délka 43 mm, šířka 46 mm. Slupka je dosti tuhá, nakyslá, růžová až tmavočervená, posetá pihami. Ve stínu bývá slupka zbarvena žlutavě zeleně. Dužnina je tuhá, nažloutlá, velmi šťavnatá, sladce navinulá. Pecka se odlučuje od dužniny někdy dobře jindy špatně.\n\nBývá poškozena šarkou. Podle jiného zdroje je tolerantní k šarce.\n"}
{"id": "986018", "url": "https://cs.wikipedia.org/wiki?curid=986018", "title": "Nightcore", "text": "Nightcore\n\nNightcore je norská hudební kapela, která tvořila převážně v letech 2002-2003. Jejími členy členy jsou Thomas S. Nilsen a Steffen Ojala Søderholm. Od založení kapely v norské Altě v roce 2002 vyprodukovala dvojice pět hudebních alb, po roce 2003 se oba členové kapely vydali vlastní cestou. Roku 2011 znovusložená skupina odehrála koncert v Phoenixu.\n\nSkupina se zabývala také úpravou již vzniklých singlů (zpočátku v programu Virtual DJ), pročež měla časté problémy s autorským zákonem. Jejich tvorba se zaměřovala především na žánr trance, se zakomponovanými prvky připomínající styl happy hardcore. Z hudby této kapely pak vznikl kultovní stejnojmenný podžánr \"nightcore\", se spoustou vlastních derivací (nightstep, blue nightcore aj.).\n\n"}
{"id": "986021", "url": "https://cs.wikipedia.org/wiki?curid=986021", "title": "Wazonova", "text": "Wazonova\n\nWazonova (\"Prunus domestica\" 'Wazonova') je ovocný strom, kultivar druhu slivoň renklóda z čeledi růžovitých. \nJe samosprašná.\n\nFrancie, registrace 1991. \n\nNáročnější na stanoviště, preferuje chráněné polohy, živné propustné půdy zásobené vodou. Odolná proti nízkým teplotám.\n\nRoste bujně, později středně. Tvoří široce kulovitou korunu. Je náročná na udržovací řez, má sklon k vyholování.\nKvete raně. Je samosprašná.\n\nPlod je kulatý, středně velký až velký. Slupka je zelená na osluněné straně červe­ně žíhaná nebo tečkovaná, modravě ojíněná. Dužnina zelenožlutá. Chuť velmi dobrá, sladká s mírnou nahořklou příchutí, dužnina jde od pecky. Plodí v polovině září.\n\nOdrůda Wazonova je středně odolná k šarce.\n"}
{"id": "986022", "url": "https://cs.wikipedia.org/wiki?curid=986022", "title": "Wilhelm Neumann-Walter", "text": "Wilhelm Neumann-Walter\n\nWilhelm Neumann-Walter (17. srpna 1873 Vídeň – 14. května 1926 Vídeň) byl rakouský politik, na počátku 20. století poslanec Říšské rady.\n\nVychodil národní školu a gymnázium. Vystudoval práva na univerzitě. Působil jako dvorní a soudní advokát. Angažoval se politice.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 4. Byl nezařazeným poslancem. Ve vídeňském parlamentu setrval až do zániku monarchie. K roku 1911 se profesně uvádí jako dvorní a soudní advokát.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "986023", "url": "https://cs.wikipedia.org/wiki?curid=986023", "title": "Mistrovství světa ve fotbale žen do 17 let 2014", "text": "Mistrovství světa ve fotbale žen do 17 let 2014\n\nMistrovství světa ve fotbale žen do 17 let 2014 je čtvrtým ročníkem tohoto turnaje.\n\n\n\n"}
{"id": "986025", "url": "https://cs.wikipedia.org/wiki?curid=986025", "title": "Meruňkovitá renklóda", "text": "Meruňkovitá renklóda\n\nMeruňkovitá renklóda (\"Prunus insititia\" 'Meruňkovitá renklóda') je ovocný strom, kultivar druhu slivoň z čeledi růžovitých. Plodnost je brzká. Plody jsou sladké a mírně aromatické. Jsou určeny na zpracování a konzumaci. Odrůda je vhodná pro malopěstitele, nedozrálé plody snáší přepravu. \n\nStará odrůda, původ neznámý. \n\nOdrůda patří mezi náročnější. Vyžaduje chráněné stanoviště, propustné živné půdy. Odrůda je cizosprašná, opyluje ji Zimmerova. Plody dozrávají začátkem srpna.\n\nBujný. \n\nBrzká, odrůda plodí pravidelně. Sklizeň bývá středně vysoká.\n\nPlod je velký kulovitý, smáčknutý, na osluněné straně jsou na jinak žluté slupce červené tečky. Dužnina je žlutá, sladká, mírně aromatická.\n"}
{"id": "986026", "url": "https://cs.wikipedia.org/wiki?curid=986026", "title": "FAQs", "text": "FAQs\n\nFAQs (tj. \"Často kladené otázky\") je americký hraný film z roku 2005, který režíroval Everett Lewis podle vlastního scénáře. Film vypráví příběh skupiny mladých lidí na okraji společnosti v západním Hollywoodu. Snímek měl světovou premiéru na Mezinárodním gay a lesbickém filmovém festivalu ve Filadelfii 16. července 2005.\n\nIndia si potřebuje vydělat peníze a proto točí pornofilm. Ovšem producent ho ošidí a místo peněz mu podstrčí rozstříhané noviny. Na ulici na něj zaútočí dva muži a při útěku narazí na drag queen Destiny. Ta zažene pistolí útočníky, jednomu z nich sebere bundu a Indiemu nabídne, aby bydlel u ní, než si najde vlastní bydlení. V domě potká mladou transsexuálku Lester, o kterou se Destiny také stará. Druhý den se India od Destiny dozví jméno režiséra a chce ho zabít, ale pouze ho vystraší s pistolí. Destiny má přítele Vica, který pracuje jako policista. Destiny, Indie a Lester potkávají na ulici Spencera, který vytváří graffiti. Přijmou ho do své rodiny. Druhý den ráno India objeví ve Spencerově batohu rozbušku. Spencer mu řekne, že má v plánu vyhodit do povětří své rodiče, kteří jsou zrovna ve městě. India se ho snaží odradit, ale Spencer je přesvědčen o tom, že bomba je jediný způsob, jak se pomstít rodičům. India a Spencer v bundě útočníka najdou jeho adresu a sledují ho. India mu bundu vrátí. Guy přiznává, že je gay a je zamilovaný do svého spolubydlícího Quentina a odstěhuje se od něj. Quentin se chce zastřelit, protože je taky gay a nechce si to přiznat. Guy se nastěhuje k Destiny. Quentin přijde do bytu k Destiny, kde najde Guye v posteli s Indiem a Spencerem. Řekne Guyovi, že ho miluje.\n"}
{"id": "986030", "url": "https://cs.wikipedia.org/wiki?curid=986030", "title": "Julius Ofner", "text": "Julius Ofner\n\nJulius Ofner (20. srpna 1845 Hořenec – 26. září 1924 Vídeň) byl rakouský právník a politik, na počátku 20. století poslanec Říšské rady.\n\nVychodil národní školu a gymnázium. Od roku 1863 studoval práva na Karlo-Ferdinandově univerzitě v Praze a od roku 1865 na Vídeňské univerzitě. Roku 1869 získal titul doktora práv. Působil jako advokát. Od roku 1885 jako dvorní a soudní advokát ve Vídni. Podílel se na reformě trestního zákoníku (takzvaný \"Lex Ofner\"). Angažoval se politice. Od roku 1896 byl poslancem Dolnorakouského zemského sněmu, kde spolu s Ferdinandem Kronawetterem a několika dalšími poslanci tvořil malou \"Demokratickou frakci\".\n\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) za městskou kurii, obvod Vídeň, I. okres. Uspěl i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Dolní Rakousy 5. Byl nezařazeným poslancem (definoval se jako \"sociální politik\"). Mandát obhájil za týž obvod i ve volbách do Říšské rady roku 1911, usedl do poslanecké frakce Klub německých demokratů. Ve vídeňském parlamentu setrval až do zániku monarchie. K roku 1911 se profesně uvádí jako dvorní a soudní advokát.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP). Od roku 1918 byl členem vedení politického subjektu Radikaldemokratische Partei, v roce 1919 založil Demokratickou stranu, která ale v následných parlamentních volbách propadla. Od 80. let 20. století byl ovšem oceňován jako ideový předchůdce sociálně orientovaného politického proudu.\n\nOd roku 1913 zasedal u nejvyššího soudu a od roku 1919 byl stálým referentem u ústavního soudu. Byl též viceprezidentem vídeňské advokátní komory. Odmítal právní pozitivismus a historismus a prosazoval využití poznatků sociologie, ekonomie a psychologie v právní vědě. Zasloužil se o rozvoj pracovního práva. Hrál rozhodující roli při propuštění Leopolda Hilsnera. Podporoval zrušení církevního práva v otázkách sňatků a rozvodů a vyvolal tak vůči sobě silnou opozici v katolických kruzích. Svou roli v kritice, které čelil, hrálo i to, že byl židovského původu.\n"}
{"id": "986033", "url": "https://cs.wikipedia.org/wiki?curid=986033", "title": "Giovanni Oliva", "text": "Giovanni Oliva\n\nGiovanni Oliva (5. července 1852 Terst – 29. prosince 1920 Terst) byl rakouský politik italské národnosti, na počátku 20. století poslanec Říšské rady.\n\nPocházel z dělnické rodiny. Ve věku 14 let nastoupil jako sazečský učeň do tiskárny plavební firmy Österreichischer Lloyd. V letech 1888–1906 pracoval v Římě, po návratu do Terstu nastoupil opět do Österreichischer Lloyd, později do dalších místních tiskáren. Byl viceprezidentem Společnosti typografů. V mládí byl ovlivněn iredentistickou ideologií Giuseppe Garibaldiho, od 90. let 19. století byl stoupencem socialistického hnutí. Byl členem výkonného výboru sociální demokracie a opakovaně působil jako odpovědný redaktor jejího tiskového orgánu \"Il Lavoratore\". Za světové války dočasně působil jako sazeč ve Vídni, po válce se vrátil do Terstu a pokračoval v redakci listu \"Il Lavoratore\".\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Terst 4. Byl členem poslanecké frakce Skupina italských sociálních demokratů. Mandát obhájil za týž obvod i ve volbách do Říšské rady roku 1911, usedl do poslanecké frakce Klub německých sociálních demokratů. Ve vídeňském parlamentu setrval až do zániku monarchie. K roku 1911 se profesně uvádí jako knihtiskař.\n"}
{"id": "986034", "url": "https://cs.wikipedia.org/wiki?curid=986034", "title": "Hlobyne", "text": "Hlobyne\n\nHlobyne (ukrajinsky '; rusky ' – \"Globino\") je město v Poltavské oblasti na Ukrajině. Leží na říčce Omelnyku (přítok Pselu), zhruba 40 kilometrů na sever od Kremenčuku a 120 kilometrů na západ od Poltavy, správního střediska oblasti.\n\nPrvní zmínka o zdejším sídle pochází roku 1737, kdy je uvedeno pod svým původním jménem \"Malenkyj Kahamlyčok\" (\"\"). Později se jeho jméno změnilo na Hlobyn.\n\nV roce 1878 byla do Hlobyne poprvé přivedena železnice, což vedlo k rozvoji průmyslu, zejména cukrovarnictví.\n\nV roce 1957 se Hlobyne stalo sídlem městského typu a v roce 1976 se stalo městem.\n\nPřes Hlobyne vede železniční trať z Kremenčuku do Romodanu.\n"}
{"id": "986036", "url": "https://cs.wikipedia.org/wiki?curid=986036", "title": "Mír ze Saint-Germain-en-Laye", "text": "Mír ze Saint-Germain-en-Laye\n\nJako mír ze Saint-Germain-en-Laye je označována mírová smlouva mezi hugenoty a katolíky z 8. srpna 1570, která zakončila třetí část hugenotských válek ve Francii. Mír hugenotům zajišťoval svobodu vyznání, na vybraných místech povoloval bohoslužby a na dva roky ponechal kontrolu nad čtyřmi pevnostmi. \n\nDohoda mezi oběma stranami vydržela až do Bartolomějské noci v roce 1572, pak válka opět vypukla nanovo. Byla ukončena až po upevnění moci původně protestantského francouzského krále Jindřicha IV. z rodu Bourbonů.\n\nTřetí hugenotská válka začala roku 1568. Katolíci se neúspěšně pokusili přepadnout a zajmout protestanské vůdce Gasparda de Colignyho a Ludvíka de Condé, kteří se poté přesunuli do La Rochelle. Po vítězstvích, kterých dosáhli katolíci v bitvách u Jarnacu v březnu 1569, kde padl Ludvík de Condé, a u Moncontouru v říjnu 1569, měli hugenoté ještě dost sil, aby mohli pokračovat ve válce. Navíc se admirálu Colignymu podařilo na jihu Francie postavit novou armádu. Finanční problémy a úspěšná ofenzíva hugenotů pod vedením Colignyho postupujícího na Paříž donutily hlavní představitele katolíků, královnu-matku Kateřinu Medicejskou a jejího syna, francouzského krále Karla IX., k vyjednávání.\n\nProtestantům (hugenotům) byla zajištěna svoboda jejich vyznání. Na základě mírové smlouvy mohli provádět bohoslužby v místech, kde to měli dovoleno do 1. srpna 1570 a dále také na předměstích čtyřiadvaceti měst, po dvou v každé provincii. Představitelé vyšších vrstev s určitými soudními pravomocemi mohli konat bohoslužby i ve svých domovech, ale maximálně ve společnosti deseti svých přátel či příbuzných. Hugenoti mohli dále po dobu dvou let kontrolovat čtyři pevnosti: La Rochelle, Montauban, La Charité a Cognac. Dostali také slib, že obdrží zpět funkce ve státních úřadech, ze kterých byli odstraněni. Dohoda tak s určitými změnami navazovala na edikty podepsané v lednu 1562, březnu 1563 a březnu 1568. Součástí smlouvy byla i výzva k zapomenutí starých sporů a k přátelství mezi oběma stranami. Její druhý článek oběma stranám doporučoval: „žít spolu jako bratři, přátelé a spoluobčané.“\n\nPříměří zprostředkovali Armand de Gontaut-Biron a Henri de Mesmes.\n\nPodmínky smlouvy byly dodrženy vstupem admirála Colignyho do královské rady, Coligny navíc obdržel finanční kompenzaci ve výši 150 000 livru a roční příjem 20 000 livru. \n\n"}
{"id": "986040", "url": "https://cs.wikipedia.org/wiki?curid=986040", "title": "Das U-Boot", "text": "Das U-Boot\n\nDas U-Boot je zavaděč systému určený především pro vestavěné systémy a operační systém Linux. Je k disposici pro řadu rozmanitých architektur, včetně PowerPC, ARMu, MIPSu, AVR32, X86, Motoroly 680x0 a další. Jedná se o svobodný software naprogramovaný v jazyce C a dostupný pod licencí GNU General Public License.\n\nJádro operačního systému umí U-boot přečíst přímo ze souborového systému, přičemž jich podporuje řadu: Cramfs, ext2, ext3, ext4, FAT, FDOS, JFFS2, ReiserFS, UBIFS a ZFS.\n\nMezi výrobky, které používají U-Boot už z výroby, patří mobilní telefon Neo FreeRunner a některá vydání netbooku Chromebook.\n\n"}
{"id": "986041", "url": "https://cs.wikipedia.org/wiki?curid=986041", "title": "Šibenice (hra)", "text": "Šibenice (hra)\n\nŠibenice nebo také Oběšenec či Kat je hádací hra s tužkou a papírem pro dva či více hráčů, jejíž podstatou je snaha postupně po písmenech odhalit skryté slovo. Jeden z hráčů si vymyslí slovo (případně i sousloví či větu) a naznačí počet jeho písmen nakreslením odpovídajícího počtu prázdných políček. Druhý hráč (respektive ostatní hráči) pak navrhuje písmena, která by v slově mohla být. Po každém návrhu buď první hráč zakreslí písmeno na všech pozicích, na kterých se v tajence vyskytuje, a nebo, pokud se písmeno ani jednou v tajence nevyskytuje, nakreslí jednu čáru z obrázku panáčka na šibenici.\n\nHádající hráč(i) zvítězí, pokud uhádne tajenku dříve, než je jeho neúspěšnými pokusy obrázek dokreslen, jinak vyhrává hráč, který tajenku vymyslel.\n\nPřesná podoba schematického obrázku panáčka na šibenici, respektive počtu tahů, z kterých je složen, a tím povoleného počtu neúspěšných návrhů není standardizována a závisí na domluvě hráčů.\n\nVznik hry se předpokládá v devatenáctém století. Vícekrát byla zpracována jako počítačová hra, mimo jiné i jako hra ve webovém prohlížeči.\n\nNa podobném principu byly vysílány i televizní soutěže, ve kterých byli soutěžící za uhodnuté písmeno finančně odměňováni (výši výhry určovala ruleta). Například v České republice vysílala tento typ pořadu televize Nova pod názvem \"Kolotoč\", přičemž se jednalo o licencovanou verzi pořadu \"Wheel of Fortune\" původně vysílaného ve Spojených státech amerických.\n\nProtože se v podstatě jedná o jazykovou hru, bývá někdy doplňkově využívána při výuce cizích jazyků.\n\n"}
{"id": "986042", "url": "https://cs.wikipedia.org/wiki?curid=986042", "title": "Šibenice (rozcestník)", "text": "Šibenice (rozcestník)\n\nŠibenice může být:\n\n"}
{"id": "986043", "url": "https://cs.wikipedia.org/wiki?curid=986043", "title": "Vlnařský průmysl", "text": "Vlnařský průmysl\n\nVlnařský průmysl byl trust podniků se sídlem v Brně v Šumavské ulici 31.\n\nTrust byl založen v roce 1958. Sdružoval podniky Přádelny česané příze (Nejdek), Fezko (Strakonice), Textilana (Liberec), Mosilana (Brno), Vlněna (Brno), Výzkumný ústav vlnařský (Brno), Tonak (Nový Jičín), Bytex (Liberec), Karnola (Krnov), Sukno (Humpolec), Partex (Nová Včelnice), MITOP (Mimoň), Retex (Ivančice) a obchodní organizaci Unitex (Brno).\n\nV propagační brožuře Vlnařského průmyslu z roku 1986 se můžeme dočíst toto: \n\nVlnařský průmysl zanikl postupně během devadesátých let.\n"}
{"id": "986046", "url": "https://cs.wikipedia.org/wiki?curid=986046", "title": "Lars Johan Hierta", "text": "Lars Johan Hierta\n\nLars Johan Hierta (22. ledna 1801 – 20. listopadu 1872) byl švédský novinář, vydavatel, sociální kritik, podnikatel a politik. Během 19. století patřil ve Švédsku k hlavním podporovatelům politických a sociálních reforem. Někdy bývá označován jako otec švédského svobodného tisku. V roce 1830 založil list \"Aftonbladet\".\n"}
{"id": "986052", "url": "https://cs.wikipedia.org/wiki?curid=986052", "title": "Katherine Megan McArthurová", "text": "Katherine Megan McArthurová\n\nKatherine Megan McArthurová (* 30. srpna 1971 v Honolulu, stát Havaj), je americká oceánografka a kosmonautka. Ve vesmíru byla jednou.\n\nAbsolvovala střední školu St. Francis High School v městě Mountain View, stát Kalifornie (zakončila roku 1980) a po několikaleté přestávce ve studiu pokračovala na University of California. Magisterské studium ukončila v roce 1996, o 4 roky později na stejné univerzitě získala doktorát. Pracovala na Scripps Institute od Oceanography v La Jolla v Kalifornii.\n\nV letech 2000 až 2002 absolvovala výcvik budoucích kosmonautů v Houstonu, poté byl zařazena do tamní jednotky astronautů NASA.\n\nNa oběžnou dráhu se v raketoplánu dostala jednou ve funkci letové specialistky, při páté a poslední servisní misi Hubbleova vesmírného dalekohledu, strávila ve vesmíru 12 dní, 21 hodin a 38 minut.\nByla 493. člověkem ve vesmíru, 51. ženou.\n\n\n"}
{"id": "986058", "url": "https://cs.wikipedia.org/wiki?curid=986058", "title": "Michael Timothy Good", "text": "Michael Timothy Good\n\nMichael Timothy Good (*13. října 1962 v Parmě, stát Ohio), je americký důstojník letectva a kosmonaut. Ve vesmíru byl dvakrát.\n\nAbsolvoval střední školu Breckville-Broadview Heights High School v městě Broadview Heights, stát Ohio (zakončil roku 1980) a poté ve studiu pokračoval na University of Notre Dame. Studium zde ukončil v roce 1986 s titulem leteckého inženýra. Stal se armádním pilotem a důstojníkem.\n\nV letech 2000 až 2002 absolvoval výcvik budoucích kosmonautů v Houstonu, poté byl zařazen do tamní jednotky astronautů NASA.\n\nNa oběžnou dráhu se v raketoplánu dostal dvakrát ve funkci letového specialisty, pracoval na orbitální stanici ISS, strávil ve vesmíru 24 dní, 18 hodin a 6 minut. Absolvoval též čtyři výstupy do volného vesmíru (EVA), kde strávil v úhrnu 29 hodin a 53 minut.\nByl 492 člověkem ve vesmíru.\n\n\n"}
{"id": "986088", "url": "https://cs.wikipedia.org/wiki?curid=986088", "title": "Piers John Sellers", "text": "Piers John Sellers\n\nPiers John Sellers (11. dubna 1955 Crowborough, hrabství Sussex, Spojené království – 23. prosince 2016 Houston, Texas) byl anglo-americký meteorolog a kosmonaut. Ve vesmíru byl třikrát.\n\nAbsolvoval střední školu Cranbrook School v městě Cranbrook, hrabství Kent, stát Spojené království (zakončil roku 1976) a poté ve studiu pokračoval na University of Edinburgh. Magisterské studium ukončil v roce 1976 a stal se vědcem-ekologem. Doktorát získal na univerzitě Leeds University v britském Leedsu.\n\nZaměstnání získal u agentury NASA v Goddard Space Flight Center.\n\nV letech 1996 až 1998 absolvoval výcvik budoucích kosmonautů v Houstonu, poté byl zařazen do tamní jednotky astronautů NASA. Zůstal v ní do června 2011. I poté u NASA zůstal zaměstnán.\n\nOženil se, jeho manželkou se stala Amanda, rozená Lomasová.\n\nNa oběžnou dráhu se v raketoplánu dostal třikrát ve funkci letového specialisty, pracoval na orbitální stanici ISS, strávil ve vesmíru 35 dní, 9 hodin a 2 minuty. Absolvoval také 6 výstupů do volného vesmíru v celkové délce pobytu 41 hodin a 10 minut.\nByl 422. člověkem ve vesmíru.\n\n\nZemřel 23. prosince 2016 na rakovinu slinivky.\n\n"}
{"id": "986093", "url": "https://cs.wikipedia.org/wiki?curid=986093", "title": "Albert Sabin", "text": "Albert Sabin\n\nAlbert Bruce Sabin (26. srpna 1906, Białystok – 3. března 1993, Washington) byl americký lékař-imunolog židovského původu, narozený na území někdejší ruské říše, v místě dnes ležícím na území Polska.\n\nVynalezl orálně podávanou vakcínu proti dětské obrně, která tak nahradila starší, injekčně podávanou vakcínu Jonase Salka. Sabinova vakcína vznikla roku 1962 (Salkova roku 1954) a krom snadnější aplikace byla efektivnější a měla delší účinek. Při zavádění vakcíny musel Sabin svést boj s \"Public Health Service\", která dlouho preferovala vakcínu Salkovu, takže zatímco Sověti Sabinovu vakcínu již masivně využívali (především zásluhou sovětského mikrobiologa Michaila Chumakova), běžným Američanům nebyla dostupná. Sabin vyvinul léky i proti encefalitidě a horečce dengue. Kromě toho zkoumal možný vliv některých virů na vznik některých forem rakoviny. Roku 1970 získal National Medal of Science, roku 1986 Presidential Medal of Freedom.\n\n"}
{"id": "986094", "url": "https://cs.wikipedia.org/wiki?curid=986094", "title": "Hornolužická knihovna věd", "text": "Hornolužická knihovna věd\n\nHornolužická knihovna věd ( ) je veřejná vědecká knihovna, která sídlí ve Zhořelci v Horní Lužici ve spolkové zemi Sasko. Se svými 140 000 svazky je významnou regionální knihovnou podporující vědecké vztahy mezi Německem, Polskem a Českou republikou. Jejím provozovatelem je město Zhořelec.\n\nHornolužická knihovna věd vznikla v roce 1951 spojením dvou starších knihoven – knihovny Hornolužické společnosti věd a tzv. Milichovy knihovny.\n\nDne 21. dubna 1779 byla ve Zhořelci založena Hornolužická společnost pro podporu historie a (\"Oberlausitzische Gesellschaft zur Beförderung der Geschichts- und Naturkunde\"), která se od roku 1792 jmenuje Hornolužická společnost věd (\"Oberlausitzische Gesellschaft der Wissenschaften\"). Společnost založila pro potřebu svých členů vědeckou knihovnu. Jeden ze zakladatelů společnosti Adolf Traugott von Gersdorff (1744–1807) věnoval společnosti svou vědeckou sbírku a knihovnu s cca 10 000 svazky. Vedle knih o fyzice, meteorologii a mineralogii obsahoval Traugottův dar také zeměpisná díla a sbírku map. Zhořelecký právník Karl Gottlob Anton (1751–1818) věnoval v roce 1801 knihy o politice a slavistice, především lužické srbštině a o dějinách zemědělství, také v počtu cca 10 000 svazků. V roce 1804 byl zakoupen dům, kde byla knihovna umístěna.\n\nTzv. Milichova knihovna (\"Milichsche Bibliothek\") byla soukromá sbírka svídnických právníků Gottlieba Milicha (1650–1720) a Johanna Gottlieba Milicha (1678–1726), která byla v roce 1727 předána zhořeleckému gymnáziu. Obsahovala především právnická a religiózní díla. Milich v roce 1726 ve svém testamentu ustavil město Zhořelec dědicem sbírky, která obsahovala 7000 knih, 200 rukopisů a 500 mincí.\n\nKnihovnický sál v barokním domě na \"Neißstraße\" č. 30 byl zřízen v roce 1806 poté, co společnosti věnoval svou knihovnu Karl Gottlob Anton. Pravděpodobně byly součástí daru i první čtyři obloukové regály, v roce 1841 přibyl další regál. Sál byl zařízen po vzoru knihovny Franckeho nadace v Halle a šlechtických soukromých knihoven ve středním Německu a Slezsku. Základní myšlenka vycházela z architektury barokního divadla – rozdělit sál triumfálními oblouky věd jako kulisy. Sál byl restaurován v roce 1951 a 1990 a patří k nejkrásnějším knihovním prostorům raného klasicismu.\n\nKnihovna využívá od roku 1990 též budovu bývalé optiky Meyer-Optik v ulici \"Arndtstraße\".\n\nKnihovna shromažďuje zhruba 140 000 svazků, z čehož asi 80 % činí historická díla. K raritám a cennostem patří inkunábule nebo sbírka letáků z období reformace v 16. století a rukopisy. Nejstarším rukopisem je kodex z 11. století s texty římského historika Sallustia. Významné jsou rovněž tzv. \"Bible Skaryna\" – první výtisk bible v běloruštině z roku 1519 a rukopisy o algebře raného osvícence Ehrenfrieda Walthera von Tschirnhaus (1651–1708). Knihovna uchovává též asi 3000 historických map a atlasů, mj. vydavatelů Gerharda Mercatora (1571) a Abrahama Ortelia (1621). Zajímavostí knihovny je sbírka děl mystika a teosofa Jakoba Böhmeho (1575–1624).\n\nKe knihovně patří též archiv uchovávající dokumenty Hornolužické společnosti věd a pozůstalosti jejích zakladatelů Karla Gottloba Antona a Adolpha Traugotta von Gersdorff, ale také mnoha dalších učenců a básníků regionu. V pozůstalosti fotografa Güntera Rappa (1933–1990) se nachází rozsáhlá sbírka asi 16 000 fotografií mlýnů Horní Lužice a bývalé NDR.\n\n"}
{"id": "986098", "url": "https://cs.wikipedia.org/wiki?curid=986098", "title": "Social freezing", "text": "Social freezing\n\nSocial freezing je preventivní zamrazování (kryoprezervace) mužských a ženských pohlavních buněk (spermií a oocytů) za účelem jejich pozdějšího využití. Díky Social Freezingu je možné odložit početí na nejvhodnější dobu, a to z důvodů sociálních (např. není-li k dispozici vhodný partner, nebo kvůli nutnosti zaměřit se v plodném věku primárně na kariéru), i zdravotních (např. plánované onkologické zákroky, rizikové pracovní prostředí s možností ovlivnění počtu a kvality pohlavních buněk, apod.).\n\nTzv. Social freezing začalo v České republice poprvé propagovat v roce 2014 pražské klinické centrum ISCARE, které ve spolupráci s badmintonistou Petrem Koukalem vzdělává veřejnost v oblasti možných rizik neplodnosti.\n\nOdběr pohlavních buněk je u mužů poměrně snadnou záležitostí. U žen je to o něco složitější - je to dáno zvláště uložením ženských pohlavních buněk ve vaječnících.\n\nU žen probíhá celý proces přibližně měsíc. Ženě určí lékař dávkování podkožních injekcí, které si sama aplikuje obvykle v průběhu jednoho týdne. Tyto injekce umožní dozrání většího počtu vajíček ve vaječnících. Odběr vajíček se provádí tzv. punkční jehlou pod krátkodobou celkovou anestézií. Vajíčka se odebírají pod ultrazvukovou kontrolou skrz pochvu z obou vaječníků.\n\nPřed odevzdáním vzorku spermií je u mužů nutná alespoň třídenní sexuální abstinence. Po odebrání vzorku je odebrán ještě vzorek krve. Podle počtu a kvality spermií určí pak lékař počet dávek (vzorků), které musí muž odevzdat. Obvykle se jedná o 1-3 odevzdání.\n\nSocial freezing je poměrně kontroverzní metodou. Názory na ni se různí. Některé z argumentů naleznete níže.\nŽenám je poskytnuta možnost prodloužit dobu plodnosti a zároveň tak zvýšit jejich šanci na \"genetické mateřství\". Aktivním ženám je umožněno získat čas pro nalezení vhodného partnera. Např. v Izraeli je ženám mezi 30 - 41 lety, pokud se bojí poklesu plodnosti, umožněno podstoupit čtyři odběrové cykly, nebo odběr dvaceti oocytů. Oplodněná zmražená vajíčka pak mohou být opět implantována ženě až do věku 54 let. Náklady na tyto procedury obvykle pokrývají různé Izraelské zdravotní fondy.\n\nSamozřejmě existují, jak pro dítě, tak pro matku, určitá rizika spojená s odložením mateřství . Zejména pak pro ženy starší 45 let. Zároveň je zde stále mnoho nezodpovězených otázek týkajících se zdraví a vývoje dětí počatých touto cestou. Obecně jsou tato rizika považovaná za nízká a tento postup zejména v případě neplodnosti za přijatelný. Zůstává však otázkou, zda je eticky v pořádku vystavovat děti i matku důsledkům vyššího věku matky v průběhu vývoje a dospívání dítěte (matka ve věku babičky, prarodiče díky stáří neschopní pomoci s péčí o dítě, apod.)\n\nZmražení pohlavních buněk není v současné době hrazené zdravotními pojišťovnami.\n\n"}
{"id": "986099", "url": "https://cs.wikipedia.org/wiki?curid=986099", "title": "AeroHobby", "text": "AeroHobby\n\nAeroHobby je jediný český a slovenský dvouměsíčník o sportovním a rekreačním létání a volnočasových aktivitách, jež jsou s létáním spojeny. Vychází pravidelně od roku 2004. \n\nPrvní číslo Časopisu \"AeroHobby\" vyšlo 14. ledna 2004 ve vydavatelství Aeromedia, kde vychází dodnes. Jeho prvním šéfredaktorem byl krátce Petr Dvořák a od listopadu 2004 časopis vede Petr Kolmann, dlouholetý redaktor sesterského časopisu Letectví a kosmonautika.\nK první významné změně obálky časopisu došlo od čísla 6/2004 s příchodem nového šéfredaktora. K další podstatné změně došlo až od čísla 1/2009.\n\nČasopis byl oceněn Klubem leteckých novinářů a sám udělil několik ocenění, Vojtěch Bartoš dostal cenu za „Nejdelší let na historickém kluzáku“, mezi léty 2005 a 2007 se ve spolupráci s Aeroklubem ČR a Leteckou amatérskou asociací ČR uskutečnila anketa „Český aviatik“, při které čtenáři časopisu vybírali nejpopulárnějšího českého sportovního letce, v roce 2008 časopis AeroHobby udělil plachtaři Radkovi Krejčiříkovi cenu „Nejúspěšnější juniorský letecký sportovec“. Dne 1. 5. 2010 v Hronově se časopis stal prvním přidruženým členem Plachtařského Old Timer Klubu. Je rovněž mediálním partnerem řady významných leteckých akcí, například Aviatické pouti.\n"}
{"id": "986105", "url": "https://cs.wikipedia.org/wiki?curid=986105", "title": "Vitium artis", "text": "Vitium artis\n\nPojem vitium artis (lat., doslovný překlad „chyba umění“) nemá v medicínsko-právní terminologii jednoznačný význam. Podle judikatury českého Nejvyššího soudu se jedná o malou chybu nebo jeden nezdar v jinak celkově správném lékařském postupu, který je proto stále \"lege artis\". Jde o chybu sice neúmyslnou a nevědomou, přesto ale učiněnou v nevědomé nedbalosti (škůdce nevěděl, že může způsobit škodu, ačkoli to vzhledem k okolnostem a ke svým osobním poměrům vědět měl a mohl), a proto není odpovědnost za způsobenou újmu vyloučena.\n"}
{"id": "986106", "url": "https://cs.wikipedia.org/wiki?curid=986106", "title": "Nicholas Patrick", "text": "Nicholas Patrick\n\nNicholas James McDonald Patrick (* 19. listopadu 1964 v Saltburn-by-the-Sea, hrabství Severní Yorkshire, stát Spojené království, je anglo-americký doktor filozofie a kosmonaut. Ve vesmíru byl dvakrát.\n\nAbsolvoval střední školu Harrow School v městě Londýn, stát Spojené království (zakončil roku 1982) a poté ve studiu pokračoval na University of Cambridge. Zde studoval až do roku 1990. V dalším studiu pokračoval v americkém Massachusetts Institute of Technology, kde získal v roce 1996 doktorát.\n\nZaměstnání získal u společnosti Boeing Commercial Airplane Group v Seattlu. V letech 1998 až 2000 absolvoval výcvik budoucích kosmonautů v Houstonu, poté byl zařazen do tamní jednotky astronautů NASA.\n\nZůstal svobodný. Má přezdívku Nick.\n\nNa oběžnou dráhu se v raketoplánu dostal dvakrát ve funkci letového specialisty, pracoval na orbitální stanici ISS, strávil ve vesmíru celkem 26 dní, 14 hodin a 52 minut. Absolvoval také 3 výstupy do volného vesmíru (EVA) v celkové délce pobytu 18 hodin a 14 minut.\nByl 450 člověkem ve vesmíru.\n\n\n"}
{"id": "986108", "url": "https://cs.wikipedia.org/wiki?curid=986108", "title": "Milan Hrica", "text": "Milan Hrica\n\nMilan Hrica (* 12. ledna 1944, Zohor, Slovensko) je bývalý slovenský fotbalista, obránce.\n\nV československé lize hrál za Inter Bratislava. Nastoupil ve 247 ligových utkáních a dal 1 gól. Za juniorskou reprezentaci nastoupil ve 3 utkáních a za reprezentační B-tým v 1 utkání. V nižší soutěži působil v SH Senica.\n\n\n"}
{"id": "986130", "url": "https://cs.wikipedia.org/wiki?curid=986130", "title": "Survio", "text": "Survio\n\nSurvio je snadno ovladatelná on-line platforma pro tvorbu dotazníků, která je dostupná v 15 jazycích po celém světě. Funguje na principu online služby (SaaS) a její součástí jsou i nástroje na distribuci a kompletní analýzu odpovědí z dotazníků.\n\nSurvio vzniklo v roce 2012. Projekt společně založili Ondřej Coufalík a Martin Pavlíček. Inspirovalo je Pavlíčkovo onemocnění, který byl kvůli němu hospitalizovaný v nemocnici, kde musel postupně vyplnit několik papírových formulářů. Oba muži proto v roce 2008 založil předchůdce Survia - firmu Global Business IT s.r.o. S nápadem poté přišli do Jihomoravského inovačního centra, kde jej dál rozvíjeli.\n\nJeště v roce 2012 do firmy investovala společnost Webnode, která za milion a půl korun koupila 35% podíl v Surviu\n\nSurvio nabízí tvorbu vlastních dotazníků nebo použití připravených šablon. Dotazník mohou uživatelé dát na svůj web i facebookový profil a ve svém internetovém prohlížeči mohou výsledky sledovat on-line.\n\nKromě snadné tvorby dotazníků, kvality a přehlednosti výstupů a celkové uživatelské přívětivosti Survio spoléhá také na uživatelskou podporu. K dispozici je prostřednictvím telefonu nebo e-mailu. Survio svými funkcemi inspiruje i konkurenci jako například SurveyMonkey.\n\nSurvio cílí zejména na studenty a malé a střední firmy. Služba je ale vhodná i pro úřady, knihovny nebo třeba školy. Základní verze je zdarma, Survio však nabízí i placené prémiové verze.\n\nMezi klienty Survia jsou nejen studenti, malé či střední podniky a úřady, ale i velké mezinárodní společnosti. Služeb Survia využívají například Microsoft, Oriflame, The University of Chicago, Renocar nebo Hartmann RICO. V současnosti má Survio spuštěný také speciální program pro knihovny ve spolupráci s Národní knihovnou v Praze a KISKem.\n"}
{"id": "986134", "url": "https://cs.wikipedia.org/wiki?curid=986134", "title": "Eliška Cílková", "text": "Eliška Cílková\n\nEliška Cílková (* 24. března 1987, Praha, Československo) je česká hudební skladatelka. V roce 2016 získala prestižní cenu Czech Press Photo Video Feature 2016 za hudební dokument, a ve stejném roce i cenu z mezinárodní skladatelské soutěže Musica Nova.\n\nHře na klavír a kompozici se věnovala již od dětství a po maturitě na přírodovědném gymnáziu pokračovala na Konzervatoři Jaroslava Ježka studiem dirigování a skladby.\n\nV letech 2009–2012 studovala kompozici na Vysokou školu Múzických Umění v Bratislavě. Na přelomu roku 2010/2011 absolvovala půlroční studijní stáž na Universität für Musik und darstellende Kunst ve Vídni, kde se věnovala hudbě pro média a skladbě pod vedením prof. Reinhard Kargera. Účastnila se také mezinárodních skladatelských kurzů \"Liszt The Progressive\" v Eisenstadtu (prof. Tibor Nemeth) a mezinárodních skladatelských kurzů pro skladatele a perkusionisty v Trstěnicích. V 2014 zakončila titulem MgA. magisterský stupeň studia Skladby na AMU v Praze (doc. Hanuš Bartoň). Jako skladatelka byla pozvána na mezinárodní hudební konferenci do polské Varšavy, kde složila jednu z částí \"Svity Národů Evropy\", další významným působením bylo také Art Symposium v rakouském Oslipu, jehož výsledná expozice a společný koncert skladatelů bude v \"Theatro La Fenice\" v Benátkách. Eliška Cílková působí od roku 2014 na katedře skladby Columbia University v New Yorku, je stipendistkou programu Fulbright.\n\nV letech 2012 - 2016 se intenzivně věnovala zvukové krajině zóny. Autorské projekty \"Sounds of Chernobyl Zone, Pripyat Piano\" anebo kompozice \"Zóna\", zahrnovaly multimediální výstavy, sonické kompozice a také dokumentární hudební kompilaci. (Pripyat Piano, MATHKA 2013). \n\nMezi její skladatelské portfolio okrajově patří i hudba filmová. (あとむか/GENPATSU - režie L. Hashimoto, LIGHTA - režie Andrej Gregorčok a další) i hudba jiných žánrů (jazzově laděné album písní pro dětské hráče: 4 skladby pro housle a klavír, vydalo AMOS EDITO roku 2010 v notové podobě). Její skladby již zazněly na mnoha českých i světových festivalech (ATHENA FESTIVAL, NEXT WAVE, SOOZVUK, ORFEUS, BEZRUČOVA OPAVA) a byly vydané na CD, LP i v tištěné notové podobě (AMOS EDITIO: 4 skladby pro housle a klavír).\n\nEliška Cílková je držitelkou cenu AHUV za rok 2015 a skladbu pro komorní obsazení. Také Ceny Czech Press Photo Video Feature 2016, a Musica Nova 2016. Tři rozdílné ceny dokazují její umělecké nadání, a smysl pro propojení jednotlivých oborů. Žije se svou rodinou v Praze.\n\n\n"}
{"id": "986135", "url": "https://cs.wikipedia.org/wiki?curid=986135", "title": "Grumman F-9 Cougar", "text": "Grumman F-9 Cougar\n\nGrumman F9F/F-9 Cougar byl jednomotorový proudový palubní stíhací letoun Námořnictva Spojených států objednaný v březnu 1951. Byl vyvinut z dřívějšího typu Grumman F9F Panther. Na rozdíl od rovného křídla Pantheru měl Cougar nosné plochy šípové. Také tah byl zvýšen. \n\nPrototyp letounu \"Grumman XF9F-6\" byl zalétán 20. září 1951. Tato velmi krátká doba od objednávky do zalétání prototypu byla dosažena využitím trupu a ocasních ploch z letounu Grumman Panther. Nově byla instalována výkonnější pohonná jednotka Pratt & Whitney J48-P-8 o tahu 32,26 kN a především nové křídlo s úhlem šípu 35° se sloty na náběžné hraně, účinnějšími vztlakovými klapkami a spoilery namísto křidélek. Po palubních zkouškách byly nové Cougary zařazeny v prosinci 1952 do výzbroje. První peruť strojů F9F Cougar, která byla skutečně nasazena, byla VF-24 z USS Yorktown v srpnu 1953, ale na korejské bojistě přišla příliš pozdě na to, aby zasáhla do leteckých bojů.\n\nSériové letouny Grumman F6F-6 Cougar byly vyrobeny v počtu 706 kusů, po nichž následovala série 168 shodných strojů \"F9F-7\" s motory Allison J33-A-16A. Varianty vybavené kamerami pro taktický průzkum nesly označení \"F9F-6P\" a \"F9F-7P\". Později se z nich staly létající rádiem ovládané bezpilotní terče \"F9F-6K\" a \"F9F-6K2\", naváděné z letounů \"F9F-6D\".\n\nV prosinci 1953 byly zahájeny dodávky zdokonalených \"F9F-8\" s hloubkou křídla zvětšenou o 15 %, zdokonalenou elektronikou a nástavcem pro tankování paliva za letu. Celková produkce verze F9F-8 dosáhla počtu 712 exemplářů. 110 průzkumných strojů \"F9F-8P\" bylo vybaveno kamerami. Taktická útočná verze \"F9F-8B\" byla vyzbrojena raketami Bullpup, hlavňovou výzbroj Cougarů tvořila čtveřice kanónů M-12 ráže 20 mm, pod křídlo bylo možno zavěsit dvě pumy po 454 kg.\n\nVýroba 399 dvoumístných cvičných \"F9F-8T\" dovršila v únoru 1960 produkci 1985 strojů. V roce 1962 byly zbylé letouny F9F-6 přeznačeny na \"F-9F\" a F9F-8 na \"F-9H\".\n\n\n\n\n\n\n"}
{"id": "986137", "url": "https://cs.wikipedia.org/wiki?curid=986137", "title": "Vrba popelavá", "text": "Vrba popelavá\n\nVrba popelavá (\"Salix cinerea\") je středně velký hustý keř 2-3(-5) m vysoký, bochníkovitého až polokulovitého vzrůstu z čeledi vrbovitých (\"Salicaceae\"). Dřevina je málo proměnlivá, setkáme se s úzkolistými a širolistými typy. Obloukovité větve jsou bohatě rozvětvené. V přírodě mohou vznikat kříženci s vrbou jívou. Dožívá se 40 let.\n\nBorka je černošedá a jen na bázi nejsilnějších kmínků podélně rozpraskaná. Vrba má plochý rozsáhlý kořenový systém, pařezová výmladnost dobrá. Větve silné jako prst mají pod kůrou na dřevě výrazné lišty viditelné pouze po sloupnutí kůry (nejlépe na jaře, v míze). Letorosty i dvouleté větve jsou sametově chlupaté, podle čehož se dá vrba popelavá rozeznat od podobné\njívy. Jednoleté prýty hustě krátce plstnaté, poměrně silné. Pupeny 3-4 mm dlouhé, květní až 6 mm dlouhé, chlupaté.\n\nStřídavé listy jsou podlouhle obvejčité až obkopinaté (nejširší nad polovinou), 6-9 cm dlouhé, 2-3 cm široké s vroubkovaně pilovitým až celokrajným okrajem, na líci matně zelené, slabě chlupaté, na rubu šedavé, silněji chlupaté, se 6-10 (-11) páry žilek. Řapík je 0,4-0,8 cm dlouhý. Palisty polosrdčité až ledvinité, zřetelné, vytrvalé.\n\nVrba popelavá je dvoudomá. Rozkvétá před rašením listů koncem března a v dubnu. Má dlouze chlupaté květní listeny, které jsou hnědočerné, s jednou nektariovou, téměř válcovitou, žlázkou. Květy jsou uspořádány do jehnědovitých květenství. Samčí květy mají 2 tyčinky, nitky na bázi chlupaté. Samičí květy mají stopkatý chlupatý semeník, krátkou čnělku, přímé blizny, do poloviny dvouzářezové. Poměrně malé elipsoidní až válcovité jehnědy 2-3 (-4) cm dlouhé, 0-9-1,5 cm široké, které jsou u samičích jehněd štíhlejší, přisedlé, s malými opadavými listeny na bázi.\n\nPlody, tobolky, mají v každé chlopni 5-7 základů okřídlených semen, v květnu tobolky dozrávají.\n\nVrba popelavá má svůj areál po celé Evropě, na severu až k polární lesní hranici v Laponsku. Nejvíce se vyskytuje ve střední Evropě, od nížin až do výšky 700 m n. m., tj. hlavně na bažinách a u pomalu tekoucích toků. S výjimkou západní Evropy (na západ do střední Francie), severní části Skandinávie, jižní části Apeninského a Balkánského poloostrova, západní Sibiř, Střední Asie, na východ do podhůří Altaje.\n\nNa našem území roste roztroušeně od nížin, především v rybníkatých územích, do podhůří do 700 m n. m.\n\nVyskytuje se v nižších polohách podél vodních toků, v blízkosti tůní nebo slepých ramen řek, na okrajích luhů, na vlhkých lukách a slatinách, s převahou na hlubších, těžších a živinami bohatých půdách, neutrálních až mírně kyselých. Obvykle ji můžeme vidět v lužních lesích, bažinách a terénních sníženinách. Nenajdeme ji však na kyselých horninách a v chladnějších oblastech. Snese stagnující vodu, záplavy i slabý zástin. Keře rostoucí v zástinu bývají jen slabě chlupaté.\n\nJejí hlavní význam spočívá ve své funkci pionýrské a meliorační, při nástupu vegetace vytváří na extrémních lokalitách (hlavně bažinných půdách) vhodné životní podmínky pro olši lepkavou (\"Alnus glutinosa\") a další lužní druhy.\n\nJe pokládána za důležitou medonosnou dřevinu.\n\n\n\n"}
{"id": "986140", "url": "https://cs.wikipedia.org/wiki?curid=986140", "title": "Administrativní budova spojů", "text": "Administrativní budova spojů\n\nAdministrativní budova spojů v Bratislavě (nebo původně \"Ústřední poštovní správa\", \"Poštovní palác\") je budova na Náměstí Svobody v Bratislavě, v níž sídlí mj. Ministerstvo dopravy, výstavby a regionálního rozvoje Slovenské republiky.\n\nNávrh Eugena Kramára se Štefanem Lukačovičem pochází ze soutěže s Klementem Šilingerem. Oba návrhy se opíraly o výsledky soutěže z roku 1942, jejíž vítězným návrhem byl návrh Josefa Gočára z Prahy. Položil základy konceptu, na kterém později stavěl i Emil Belluš při projektu Fakulty architektury a Martin Kusý s kolektivem při projektu Strojnické fakulty. V souvislosti s vypsáním mezinárodní architektonické soutěže v roce 1942 na řešení tzv. vládní čtvrti na Náměstí Svobody a v návaznosti na její výsledky, byla v roce 1946 vypsána soutěž na budovu pošty. Na základě výsledků soutěže získali architekti Kramár a Lukačovič objednávku na projekt a v roce 1952 budovu zrealizovali. Původní návrh měl ve střední části 17 nadzemních podlaží, ale vzhledem k značně konzervativním názorům na Úřadu památkové péče, návrh odmítli s odůvodněním, že nebude vidět Bratislavský hrad. Na rozdíl od návrhu italských architektů bratří La Padulovců však autoři snížili počet podlaží severního hospodářského křídla, aby nezablokovali průhledy na Malé Karpaty, ve smyslu základního urbanisticko-architektonického konceptu, jehož autorem byl architekt Kramár.\n\nPoštovní budova byla první stavbou, která nasadila Bratislavě nové zvětšené měřítko, přesto se autorům podařilo vytvořit architekturu s měrkou adekvátní velikosti náměstí. Hmotové členění je citlivě vyvážené s jasně čitelnou tektonikou. Obložení fasády bílými keramickými obklady autoři navázali na ideu Emila Belluše o \"bílé Bratislavě\".\n\nElegantně řešená fasáda se však v následujících letech po své realizaci, kdy se vzorem stala architektura socialistického realismu vyznačující se bohatou dekorativností, stala pro vládnoucí režim nepřijatelným prvkem. Funkcionalismus jako tehdejší metodický princip charakterizovala filozofie tvůrčí vůle na bázi ekonomicko-technické i technologicko-realizační. Poštovní budova, nejvýraznější funkcionalistický objekt té doby, koncipovala se jako velký solitér na náměstí, upraveném zejména pro vojenské účely. Skokem do nového měřítka naznačila nové kompozičně-výtvarné tendence města a stala se dominantou její části.\n\nPředstihla dobu, i když právě tehdy, když byla budova dostavěna, začala funkcionalistická architektura své poslední, vrcholné období.\n\nZ roku 1954 jsou dokonce zachovány návrhy, které představovaly návrhy na přefasádování budovy v duchu tehdejšího vládního režimu. Jeden z návrhů navrhoval přefasádování budovy k nepoznání girlandami a dalšími ozdobami, různými věžičkami tak, aby se zapojila do kompozice socialistické představy Bratislavy. Jiný návrh zas navrhoval obestavět celou fasádu mohutnou kolonádou, která by překryla celou nepřijatelnou fasádu budovy. Žádný z těchto návrhů nebyl realizován a budova si zachovala svou původní tvář.\n\nPoprvé se autoři při návrhu budovy vážně zabývali typizace a rozměrovou technickou normalizací. Navrhli podélný modul 12x600 mm, tedy 7200 mm. Zavedení modulu, modulové koordinace a rozměrové unifikace, bylo předpokladem pro využití průmyslových metod stavění a zároveň umožnilo variabilitu náročných provozních vztahů s výrazným ekonomickým přínosem hlavně ve snížení výměry komunikačních a neprovozních ploch.\n\nObjekt má ocelovou nosnou konstrukci, kterou navrhli ve Vítkovicích. Vzhledem k velké roztažnost a celkovou pružnost nosné konstrukce byla velkým problémem dilatace, která je v každém třetím poli, ale samozřejmě není viditelná. Zajímavostí řešení je, že výplň ocelové konstrukce a zároveň její ochrana proti požáru je ze speciálních tvarovek, navržených pro tento objekt a vyrobených v Pezinské cihelně. Funkční a provozní jednota a správná Typologická vazba je vyjádřena po stránce formy jednoduchými architektonickými výrazovými prostředky, s důrazem na ekonomickou stránku řešení. Kromě celkového objemového řešení a kompozice objektu je zajímavý monumentální vstupní portál z Náměstí Svobody, s červeným kamenným ryolitovým schodištěm, řečnickým pultem, vlajkosláva apod.\n\nZejména po řemeslné a technologické stránce je výborně udělaný vnější obklad budovy z mrazuvzdorných keramických obkladaček Alit. V zájmu dosažení architektonického akcentu hmot a materiálů jsou spodní podlaží zasunuty a obložené deskami z Mrákotínské leštěné žuly. Plasticitu jinak deskového objektu tvoří hluboko zasunuté okna, kde nosná konstrukce vytváří primární stínící efekt na jižní fasádě a brání nadměrným tepelným ziskům.\n\nZasklená stěna ze Štefanovičová ulice je z prvků ThermoLux, kde mezi dvě skla je vložena skleněná rohož, čímž jsou minimalizovány tepelné ztráty velkou zasklenou plochou.\n\nZajímavým detailem nejen objektu pošty, ale všech realizací autorské dvojice Kramár – Lukačovič, jsou ploché střechy. Velmi zranitelnou část dnešních staveb zvládli bez nejmenších problémů, ačkoli současné fyzikálně-technické a jiné odborné poznatky nebolí v těch časech vůbec známé. Použité turniketové dveře ve vstupech zabraňují komínovému tahu v objektu a umožňují neustále otevírání bez nepříznivých vlivů. Pro vertikální komunikaci mezi patry v objektu je ve vysokých budovách téměř nenahraditelný pater-nosterový výtah, jako vhodný doplněk k tradičním rychlovýtahem a nákladním výtahem.\n\nEfektní, trvanlivé a kvalitní jsou detaily některých zámečnických prací z antikorozního materiálu apod. U objektu Administrativní budovy spojů se ukázal hlavní předpoklad úspěšného díla od propracovanosti a dořešení základní koncepce až po dokonalý architektonický detail, umocněný volbou kvalitního materiálu\n\nBudova spojů byla neobyčejnou stavbou a má proto i své osobité dějiny. Stavěli ji, jakož i mnohé další budovy, v období nadšení, zánětu a hrdosti, v období poválečné obnovy. Setkala se s nepochopením tehdejší vládní granitury, ale dokázala se vypořádat i s touto překážkou a stále dokumentuje a potvrzuje kvality stavitelů poválečného období u nás. Je technickou památkou.\n\nDnes v této budově sídlí Ministerstvo dopravy, pošt a telekomunikací Slovenské republiky. Některé části budovy jsou pronajaty jiným institucím, například na 8. patře se nachází sídlo Ústavu paměti národa (ÚPN).\n\n"}
{"id": "986141", "url": "https://cs.wikipedia.org/wiki?curid=986141", "title": "Stephenson", "text": "Stephenson\n\nPříjmení Stephenson nosí více různých osobností:\n\n\n"}
{"id": "986143", "url": "https://cs.wikipedia.org/wiki?curid=986143", "title": "Typizace (architektura)", "text": "Typizace (architektura)\n\nTypizace je unifikace rozměrů ve stavebnictví. Unifikace rozměrů ve výstavbě umožňuje a stanovuje vytvořit předpoklady pro typizaci a normalizaci nejdůležitějších stavebních výrobků a prvků, a tím vytvořit přechod na jejich hromadnou výrobu průmyslovými metodami až po automatizaci jednotlivých výrobních postupů. Typizační činnost byla hlavně zaměřena na opakované použití.\n\nPožadavek společnosti na stavebnictví, stavět rychle, ekonomicky a se sníženou pracností vedla v 50. letech 20. století k prefabrikovaným technologiím. Modulová soustava ve výstavbě vytváří na základě modulu rozměrovou a tvarovou skladebnost, vzájemnou zaměnitelnost, opakovanou použitelnost skladebných prvků, výrobků a zabudovaného zařízení. Variabilita konstrukční stavby s minimálním sortimentem dílců se řeší metodou otevřené typizace. Unifikace rozměrů sleduje snížení počtu druhovosti výrobků, což při určitém druhu typizovaných objektů umožňuje výrobu ve velkých sériích.\n\nNa začátku 20. století se společnost měnila. Architektura nastupovala na cestu modernizace, nikoli však radikální, ale na cestu spojení tradice a moderní architektury. Jako první nastolila tuto cestu levicová avantgarda. Později se začaly objevovaly problémy s vážným nedostatkem bytových domů. Levné a rychlé řešení tohoto problému přinesla typizace. Konzervativně orientovaný architekt Dušan Jurkovič roce 1922 navrhl a postavil v Bratislavě na Župním náměstí prototyp malého montovaného domu z dřevěných panelů. Tento počin považujeme za první pokus o prefabrikaci. Později se na Slovensku změnily vlastnické poměry a v zestátnění a plánovaném hospodářství se mohli koncepce československé avantgardy uplatnit v dosud nebývalé míře. Stavitelem a architektem se stal stát, a tak zlikvidoval přirozenou hospodářskou soutěž. Nastoupil zlatý věk typizace, který trval až do rozpadu Československa.\n\n30. srpna roce 1971 vydala Československá socialistická republika sbírku zákonů, která obsahovala vyhlášku č. 75: Vyhláška federálního ministerstva pro technický a investiční rozvoj o typizaci ve výstavbě. Výsledným nástrojem typizace se staly typizační směrnice a typové podklady, které byly vypracovány na základě typizačních studií. Rovněž byla ustanovena funkce hlavního typizátora.\n\nNejlepším příkladem typizačních tendencí jsou panelové soustavy. Na Slovensku daly základ panelové výstavbě tzv. G - systémy a monolitické lité systémy, realizované na konci 50. let. V 60. letech se přistoupilo k novým typům T - 06 B a T - 08 B, v 70. letech k BA - NKS, B70 a P1.1.\n\nI když první pokusy o typizaci a prefabrikaci bytových domů spadají na Slovensku do první poloviny 20. století, první panelák navrhl až začátkem 50. let 20. století Vladimír Karfík spolu s kolegy z techniky J. Harvančík, K. Šafránka a G. Tursunovom. Využil přitom zkušenosti z americké i zlínské etapy své práce. Panelový dům s vyztuženým rámem postavili v Bratislavě na Kmetově náměstí a dnes je technickou památkou.\n\nRoku 1957 navrhl Štefan Svetko a kol. jako experiment první bratislavské sídliště na tehdejší ulici únorovém vítězství (nynější Račianska ulice). Dispozice těchto bytů jsou vypracovány díky obrovskému úsilí v mnohonásobných typizačních procedurách, které tehdy probíhaly jako významná, státem úzkostlivě sledována činnost.\n\nVelkoplošný výstavba sídlišť byla možná i díky změně vlastnických poměrů. Po znárodnění v roce 1948 začaly růst např. v Bratislavě ty největší sídliště na Slovensku: Krasňany, Rača, Ružinov, Medzi jarkami, Dolní hony a nakonec Petržalka a další. Po roce 1989 se hromadná bytová výstavba na území Bratislavy zastavila. I přesto, že tyto obytné soubory s sebou přinášejí celou plejádu vážných společenských a ekonomických problémů, stále zde bydlí většina obyvatel měst (např. v Bratislavě 70%).\n\n\n"}
{"id": "986144", "url": "https://cs.wikipedia.org/wiki?curid=986144", "title": "Župní náměstí", "text": "Župní náměstí\n\nŽupní náměstí je náměstí ve Starém Městě v Bratislavě. \n\nNachází se v blízkosti Kapucínské ulice, Náměstí SNP a Obchodní ulice. V roce 2006 bylo kompletně zrekonstruované spolu s ostatními ulicemi v historickém centru a při této příležitosti zde byla objevena stará studna, která byla také zrekonstruována a nasvícena. Na náměstí se nachází známý kostel Trinitářů.\n\nVedle náměstí vede hlavní tramvajová trať spojující okrajové části města, jinak se náměstí nachází v tzv. měkké pěší zóně. Na Župním náměstí stojí i druhá, starší budova Národní rady SR.\n"}
{"id": "986147", "url": "https://cs.wikipedia.org/wiki?curid=986147", "title": "Kapucínska (Bratislava)", "text": "Kapucínska (Bratislava)\n\nKapucínska ulice je ulice v Bratislavě v historickém centru Starého Města. Nachází se hned vedle Župního náměstí a přes její střed vede tramvajová trať po nadjezd nad Staromestskou směrem pod Hradní vrch směrem do Karlově Vsi a Dúbravky. V roce 2006 prošla kompletní rekonstrukcí povrchu, přičemž v blízkosti byla objevena stará studna, která byla při této příležitosti zrekonstruována. Na Kapucínské stojí starý kapucínský kostel (kostol svätého Štefana) a nachází se zde městská knihovna. Ulice se křižuje s Klariskou ulicí, přičemž Klariská začíná podchodem pod Kapucínskou.\n\n"}
{"id": "986149", "url": "https://cs.wikipedia.org/wiki?curid=986149", "title": "Jakob Groh", "text": "Jakob Groh\n\nJakob Groh (14. května 1855, Rumburk, Rakouské císařství – 17. února 1917, Vídeň, Rakousko-Uhersko) byl rakouský grafik.\n\nJakob Groh se narodil 14. května v severočeském Rumburku v rodině, ze které vzešlo několik sochařů, řezbářů a hudebníků. Po absolvování uměleckoprůmyslové školy ve Vídni (německy \"Kunstgewerbeschule Wien\") podnikl četné studijní cesty do Itálie, Švédska a Norska aj., kde se seznámil s motivy svých ilustrací pro reprezentativní publikace: \"Die Kunstschätze Italiens\" (1882–1885), \"Österreichisch-Ungarische Monarchie in Wort und Bild\" (1886–1902) a \"Das rumänische Königsschloss Pelesch\" (1893). Proslavil se zejména rytinami podle portrétů a slavných děl z dějin výtvarného umění. S podporou císaře Františka Josefa I. vytvořil rovněž portréty jeho předků. Zároveň Groh vyučoval grafiku na vídeňském ústavu Lehr- und Versuchsanstalt für Graphik. V hlavním městě monarchie působil až do své smrti 17. února 1917.\n\n"}
{"id": "986154", "url": "https://cs.wikipedia.org/wiki?curid=986154", "title": "Cupa Ligii", "text": "Cupa Ligii\n\nCupa Ligii je pohárová vyřazovací soutěž v rumunském fotbalu (rumunský ligový pohár), které se účastní pouze kluby hrající rumunskou nejvyšší ligu Liga I. Hrálo se v letech 1994, 1998 a 2000, v sezóně 2014/15 došlo k obnovení soutěže.\n\nPozn.: vítěz je označen tučně.\nZdroj: \n\n"}
{"id": "986157", "url": "https://cs.wikipedia.org/wiki?curid=986157", "title": "Ruský ligový pohár", "text": "Ruský ligový pohár\n\nRuský ligový pohár (rusky Кубок Премьер-Лиги) je bývalá pohárová vyřazovací soutěž v ruském fotbalu, které se účastnily pouze kluby hrající ruskou nejvyšší ligu Premier Liga. Hrálo se pouze v roce 2003. Všechna kola včetně finále byla dvouzápasová, hrálo se v termínech určených pro reprezentaci. Týmy většinou nehrály v nejsilnějším složení. Soutěž nezískala příliš popularity a proto se uskutečnila pouze jednou. Vítězem se stal FK Zenit Sankt-Petěrburg vedený českým trenérem Vlastimilem Petrželou. V kádru Zenitu byli i čeští fotbalisté Martin Horák, Radek Šírl, Pavel Mareš a Lukáš Hartig, kteří trofej taktéž vyhráli.\n\nPozn.: vítěz je označen tučně.\nZdroj: \n\n"}
{"id": "986159", "url": "https://cs.wikipedia.org/wiki?curid=986159", "title": "Zvinislava Kyjevská", "text": "Zvinislava Kyjevská\n\nZvinislava Kyjevská byla kyjevská princezna a první manželka budoucího slezského knížete Boleslava I. Vysokého. Pocházela z dynastie Rurikovců, byla dcerou velikého knížete kyjevského Vsevoloda II. Olegoviče.\n\nV březnu 1143 se provdala za Boleslava Vysokého, syna polského knížete-seniora Vladislava II. Vyhnance. S ním měla pár dětí:\n\n"}
{"id": "986161", "url": "https://cs.wikipedia.org/wiki?curid=986161", "title": "BNP Paribas Open 2014 – mužská čtyřhra", "text": "BNP Paribas Open 2014 – mužská čtyřhra\n\nDo soutěže mužské čtyřhry na tenisovém turnaji BNP Paribas Open 2014 nastoupilo třicet dva dvojic. Obhájcem titulu byl americký bratrský pár světových jedniček Boba a Mika Bryanových, který trofej obhájil.\n\nVítězem se stala nejvýše nasazená dvojice Bob a Mike Bryanovi, kteří ve finále přehráli druhý rakousko-brazilský pár světa Alexander Peya a Bruno Soares po dvousetovém průběhu 6–4 a 6–3.\n\n"}
{"id": "986162", "url": "https://cs.wikipedia.org/wiki?curid=986162", "title": "Yumileidi Cumbá", "text": "Yumileidi Cumbá\n\nYumileidi Cumbá (* 11. února 1975 Guantánamo) je bývalá kubánská atletka, olympijská vítězka ve vrhu koulí.\n\nPrvní medaili na mezinárodní soutěži, stříbrnou, získala v soutěži koulařek na juniorském mistrovství světa v roce 1994. Nejúspěšnější sezónou pro ni byl rok 2004, kdy nejdříve skončila druhá mezi koulařkami na halovém mistrovství světa a zvítězila v olympijském finále v Athénách. Ze stejného roku pochází její osobní rekord ve vrhu koulí 19,97 m.\n"}
{"id": "986166", "url": "https://cs.wikipedia.org/wiki?curid=986166", "title": "Volby do zastupitelstva Kroměříže 1919", "text": "Volby do zastupitelstva Kroměříže 1919\n\nVolby do zastupitelstva Kroměříže 1919 proběhly 15. června a šlo o vůbec první místní volby po vzniku Československé republiky. Volilo se celkem 36 zastupitelů, kandidátní listinu postavila Československá sociálně demokratická strana dělnická, Československá strana lidová, Československá národní demokracie, Československá strana socialistická, Československá živnostensko-obchodnická strana středostavovská, agrárníci kandidovali pod hlavičkou \"Malorolníků\" a svou kandidátní listinu podala jak místní židovská, tak i německá komunita.\n\nVýsledkem voleb v českých zemích (nevolilo se na územích, jejichž příslušnost k československému státu ještě nebyla ujasněna (Vitorazsko, Hlučínsko, Valticko a část Těšínska) a volby nebyly organizovány ani na Slovensku a Podkarpatské Rusi) výrazné vítězství levice. Vzhledem k posílení levice se volby staly předělem v podobě celostátní vlády. Ve vypjaté dobové atmosféře, kdy se tisk jednotlivých stran dokázal shodnout jen na odporu vůči svévolné cenzuře vojenských úřadů ve městě, jelikož kvůli válce s Maďarskem nedovolily i např. otištění informace o tom, že město navštíví ministr obrany Václav Klofáč, v Kroměříži levice sice výrazného vítězství nedosáhla, ale k předělu ve vládnutí došlo i zde, když i z důvodu demokratizování volebního práva skončila dosavadní převaha konzervativců v místním zastupitelstvu: zvítězila Československá sociálně demokratická strana dělnická se ziskem 29 % hlasů a spolu s československými socialisty obsadila 16 z 36 mandátů, lidovci vedení dosavadním starostou a advokátem Dr. Metodějem Bartákem skončili druzí. V retrospektivně psané kronice města k tomu poznamenal František Václav Peřinka, berní úředník a historik, že „lidovci, následovníci politických katolíků či katolicko národní strany vládnoucí ‘na kroměřížském obecním domě‘ skoro po 40 let, se neradi loučili s mocí, ale ve světle volebních výsledků sami uznali, že už je po hodech.\"\n\nStarostou se stal národní demokrat Josef Jedlička.\n\nDo zastupitelstva byly zvoleny tyto osobnosti:\nČeskoslovenská sociálně demokratická strana dělnická:\n\nČeskoslovenská strana lidová:\n\nČeskoslovenská národní demokracie:\n\nČeskoslovenská strana socialistická:\n\nČeskoslovenská živnostensko-obchodnická strana středostavovská:\n\nNárodní Židé:\n"}
{"id": "986169", "url": "https://cs.wikipedia.org/wiki?curid=986169", "title": "BNP Paribas Open 2014 – ženská čtyřhra", "text": "BNP Paribas Open 2014 – ženská čtyřhra\n\nDo soutěže ženské čtyřhry na tenisovém turnaji BNP Paribas Open 2014 nastoupilo třicet dva dvojic. Obhájcem titulu byl ruský pár Jekatěrina Makarovová a Jelena Vesninová, který ve čtvrtfinále podlehl Caře Blackové se Saniou Mirzaovou.\n\nTitul získala první světová dvojice složená z Tchajwanky Su-wej Sieové a Číňanky Šuaj Pchengové, která ve finále přehrála zimbabwsko-indické turnajové pětky Caru Blackovou a Saniu Mirzaovou po dvousetovém průběhu 7–6 a 6–2.\n\nNa divokou kartu hrála čtyřhru i bývalá světová hráčka č. 1 Martina Hingisová, po boku Němky Lisické, kterou trénuje.\n"}
{"id": "986176", "url": "https://cs.wikipedia.org/wiki?curid=986176", "title": "Pavel Kysilka", "text": "Pavel Kysilka\n\nPavel Kysilka (* 5. září 1958 Boskovice) je český ekonom, v letech 1992 až 1999 člen bankovní rady a viceguvernér Státní banky československé a později České národní banky, od prosince 1997 do července 1998 pověřen zastupováním guvernéra České národní banky v plném rozsahu. V letech 2011 až 2015 byl generálním ředitelem České spořitelny.\n\nVystudoval na Fakultě ekonomiky Vysoké školy ekonomické v Praze (promoval v roce 1982 a získal titul inženýr), kde také v letech 1982 až 1989 pracoval jako odborný asistent a pokračoval ve studiu interní aspirantury (tu získal v roce 1986). K tomu navíc působil v letech 1986 až 1990 v Ekonomickém ústavu Československé akademie věd. Ve svých odborných pracích se zaměřoval především na problematiku transformace na tržní ekonomiku, podílel se např. na vzniku publikace \"Československo na rozcestí\". Je bývalým členem KSČ.\n\nV roce 1990 se stal proděkanem pro vědu na Národohospodářské fakultě Vysoké školy ekonomické v Praze. Od září 1990 do konce roku 1991 pracoval jako poradce ministra pro hospodářskou politiku a místní rozvoj České republiky. V této funkci se podílel na projektech podpory malých a středních podniků a na založení Českomoravské záruční a rozvojové banky.\n\nPočátkem roku 1992 nastoupil do Státní banky československé, kde působil jako náměstek generálního ředitele hlavního ústavu pro Českou republiku. Dne 20. května 1992 byl jmenován prezidentem Václavem Havlem členem bankovní rady a viceguvernérem Státní banky československé, v níž pak vedl přípravu a realizaci zavedení české koruny a měnovou odluku od Slovenska.\n\nV únoru 1993 jej opět prezident Václav Havel jmenoval členem bankovní rady a viceguvernérem tentokrát už České národní banky. V období od prosince 1997 do července 1998 byl guvernérem České národní banky Josefem Tošovským pověřen zastupováním guvernéra České národní banky v plném rozsahu práv a povinností po dobu jeho výkonu funkce předsedy vlády České republiky. Ve funkcích člena bankovná rady a viceguvernéra České národní banky pak setrval až do února 1999. Působení v České národní bance pak definitivně ukončil na konci září 1999.\n\nV době, kdy byl výkonným guvernérem České národní banky zavedl vyhlašování inflačního cíle (který se bude Česká národní banka snažit naplnit bez ohledu na to, jaká vláda je u moci a jakou hospodářskou politiku přijme) namísto předchozího řízení měnové politiky podle stavu měnové zásoby. Podle řady spekulací i tento krok přispěl k osobní nevraživosti Josefa Tošovského a Pavla Kysilky. To nejspíš vedlo i k tomu, že po skončení působení v České národní bance (prezident Václav Havel]] mu neprodloužil mandát), nedostal od České národní banky souhlas k tomu, aby nastoupil do vrcholné funkce v Erste Bank Sparkassen (ucházela se o koupi státního podílu v České spořitelně). Musel tak přijmout jedno z ředitelských míst v české Erste Group, a ne místo v nejvyšším managementu spořitelny.\n\nV 90. letech 20. století také působil jako expert Mezinárodního měnového fondu (1994 až 1997), z této pozice se podílel na zavedení národních měn v řadě východoevropských a středoasijských zemí (např. v Turkmenistánu, Uzbekistánu či Gruzii). Byl prezidentem České společnosti ekonomické, členem prezidia Fond národního majetku České republiky, členem Rady Národního divadla a prezidentem Klubu Formule 1 v České republice.\n\nV letech 2000 až 2004 pracoval jako hlavní ekonom České spořitelny (kterou nakonec rakouská Erste Bank Sparkassen koupila), dne 5. října 2004 se stal členem představenstva a náměstkem generálního ředitele České spořitelny (odpovídal za bankovní provoz, IT, strategické a ekonomické analýzy a EU kancelář). Od 1. ledna 2011 do 31. prosince 2015 vykonával funkci předsedy představenstva a zároveň generálního ředitele České spořitelny. V roce 2011 byl zvolen \"Bankéřem roku 2011\" a o rok později titul obhájil, když se stal i \"Bankéřem roku 2012\".\n\nAngažuje se jako člen správní rady Vysoké školy ekonomické v Praze či Správní rady obecně prospěšné společnosti Smetanova Litomyšl, která pořádá stejnojmenný hudební festival. Byl také členem Národní ekonomické rady vlády (NERV). V červnu 2014 se měl stát šéfem České bankovní asociace.\n\nPavel Kysilka je ženatý. S manželkou Milenou mají tři děti – dceru Kateřinu (* 1983) a syny Štěpána (* 1986) a Martina (* 1994).\n"}
{"id": "986179", "url": "https://cs.wikipedia.org/wiki?curid=986179", "title": "Mladí lidovci", "text": "Mladí lidovci\n\nMladí lidovci (ML) jsou zapsaný spolek orientovaný na mladé lidi, studenty a absolventy vysokých škol. Cílem spolku je podporovat vzdělání v otázkách křesťansko-konzervativní politiky, s důrazem ukotvení hodnot založených na evropské křesťanské morálce. Členem Mladých lidovců může být osoba ve věku 15–35 let. Mladí lidovci se otevřeně hlásí ke KDU-ČSL. Předsedou sdružení je Václav Pláteník a momentálně sdružuje přibližně 420 členů.\n\nSpolek je aktivní přes celý rok a nabízí širokou škálu událostí od teambuildingových setkání přes plesy, výlety, semináře, workshopy, přednášky, debaty až po celostátní konference. Hlavním cílem všech akcí je osobní rozvoj člověka. Mezi nejvýznamnější akce Mladých lidovců patří Summer Camp, který se pořádá pravidelně každý rok. Účastní se ho okolo sto mladých zájemců. Každý rok pořádá společný ples s Vysokoškolským katolickým hnutím v Brně. \n\nVzniku celostátní organizace předcházela dlouhodobá nespokojenost některých členů se zaměřením činnosti Mladých křesťanských demokratů. Nové občanské sdružení bylo těmito členy založeno 27. října 2012 v Brně. V sobotu 9. března 2013 se konala druhá Valná hromada spolku. Bylo zvoleno nové předsednictvo, mandát předsedy spolku obhájil Petr Hladík. Mezi lety 2015 – 2017 byl předsedou spolku politolog Vladimír Hanáček. V únoru 2017 byl na celostátním sjezdu v Praze zvolen nový předseda Filip Chvátal, který svůj mandát obhájil i následující rok. \n\nMladí lidovci od začátku usilovali o status mládežnické organizace KDU-ČSL, k podpisu smlouvy o spolupráci došlo v červnu roku 2013, tedy asi po 9 měsících existence sdružení. Podporu sdružení svým vstupem jasně vyjádřil 1. místopředseda KDU-ČSL Marian Jurečka.\n\nVztah k MKD je neutrální. Mladí lidovci se zaměřují převážně na jiné spektrum akcí.\n\nPředsednictvo ML tvoří předseda, 1. místopředseda a 3 další místopředsedové. Tito mají většinou přiřazené okruhy zodpovědnosti (členská základna, PR, projekty, atd.). Předsednictvo má funkční období jeden rok a je voleno na každoročním sjezdu.\n"}
{"id": "986180", "url": "https://cs.wikipedia.org/wiki?curid=986180", "title": "Thun (hrad)", "text": "Thun (hrad)\n\nHrad Thun (, ) je středověká stavba, patřící mezi nejlépe zachovalé památky Tridentska. Nachází se na území obce Ton, v Nonském údolí. Od soboty 17. dubna 2010, po 18 letech restaurátorských prací, je hrad Thun přístupný veřejnosti.\n\nHrad Thun se nachází u vstupu do údolí Val di Non, široké náhorní plošiny zvrásněné tokem divoké říčky Noce, v obci Ton.\n\nHrad působí impozantně a stroze, zároveň však nepostrádá zvláštní eleganci, odráží charakter stejnojmenného tridentského rodu, jenž si hrad zvolil za své sídlo v polovině 13. století. Již na sklonku středověku Thunové rozšířili svá panství na značnou část údolí řeky Noce, jež zahrnovala několik hradů a jurisdikcí. Od té doby zůstali jedním z nejvýznamnějších feudálních rodů v zemi, a rozvětvili se do několika rodových větví. Jednou z nich je česká (děčínská) větev, jež roku 1629 nabyla, pro celý rod, titul říšských hrabat s predikátem Thun-Hohenstein. Různé větve rodu dodnes žijí v Rakousku, Česku, na Slovensku, v Itálii (konkrétně pak v Bolzanu a Miláně).\n\nHrad se původně nazýval Castel Belvesino, podle názvu vrchu, na němž byl vystavěn. Později dostal jméno po svých majitelích, Thunech (italsky Tono), kteří název poněmčili na známé jméno Thunů. Hrad byl několikrát poškozen požárem – při jednom z nich přišel v roce 1569 o život Zikmund Thun, císařský řečník na tridentském koncilu.\n\nStavba se rozkládá na vrcholu pahorku nad obcí Vigo di Ton, jako panorama vzhledem k celému Val di Non. Hrad tvořený věžemi, zdmi, baštami a příkopy, vděčí své současné podobě proměnám ze 16. a 17. století. Roku 1566 přibyla Španělská brána (\"Porta Spagnola\"), vystavěná v maurském stylu, kterou nechal vystavět po své cestě do Španěl Jiří Thun. Skrze bránu vede cesta k padacímu mostu a dále na první nádvoří. Nejznámější komnatou hradu je \"biskupská komnata (Stanza del Vescovo)\" z 15. století, jež je celá vykládaná borovým dřevem, s kazetovým stropem a majolikovými kamny.\n\nV roce 1992 hrad Thun odkoupila Autonomní provincie Trento a provedla restauraci a katalogizaci nábytku a neobyčejně bohaté knihovny, stejně jako inventarizaci rodinného archivu.\nOd 17. dubna 2010, po dokončení restaurátorských prací, je hrad přístupný veřejnosti. \nHrad se stal čtvrtým sídlem muzea Castello del Buonconsiglio (vedle samotného Castello del Buonconsiglio v Trentu, Castel Beseno v Besenellu a Castello di Stenico ve stejnojmenné obci).\n\n"}
{"id": "986183", "url": "https://cs.wikipedia.org/wiki?curid=986183", "title": "Redukce řádu", "text": "Redukce řádu\n\nRedukce řádu je v matematice technika pro řešení lineárních obyčejných diferenciálních rovnic druhého řádu. Používá se, když známe jedno řešení formula_1, a potřebujeme najít druhé lineárně nezávislé řešení formula_2. Metodu lze použít i pro rovnice n-tého řádu. V tomto případě lze kvalifikovaným odhadem získat rovnici (n-1)-ho řádu pro formula_3.\n\nUvažujme obecnou homogenní lineární obyčejnou diferenciální rovnici druhého řádu s konstantními koeficienty\n\nkde formula_5 jsou reálné nenulové koeficienty, Navíc budeme předpokládat, že její charakteristická rovnice\n\nmá vícenásobný kořen (tj., že diskriminant formula_7 se rovná 0). Z toho plyne\n\nTedy jedno řešení původní diferenciální rovnice je\n\nBudeme hledat druhé řešení ve tvaru\n\nkde formula_11 je hledaná funkce. Protože formula_2 musí vyhovovat původní obyčejné diferenciální rovnici, dosadíme řešení do rovnice a dostaneme\n\nPřeskládáním členů podle řádu derivace formula_11 dostaneme\n\nProtože víme, že formula_1 je řešením původní úlohy, koeficient posledního termu se rovná nule. Navíc substitucí formula_1 do koeficientu druhého termu dostaneme (pro tento koeficient)\n\nTakže dostáváme\n\nProtože formula_20 je nenulové (aby původní rovnice byla druhého řádu) a formula_1 je exponenciální funkce, která nikdy nenabývá hodnoty nula, jednoduše dostáváme\n\nDvojí integrací dostaneme\n\nkde formula_24 jsou integrační konstanty. Nyní můžeme druhé řešení zapsat jako\n\nProtože druhý term v formula_2 je skalárním násobkem prvního řešení (a je tedy lineárně závislý), můžeme tento term zahodit, což dává výsledné řešení\n\nNavíc můžeme dokázat, že druhé řešení formula_2 nalezené touto metodou je lineárně nezávislé na prvním řešení výpočtem Wronskiánu\n\nTedy formula_2 je druhé lineárně nezávislé řešení, které jsme hledali.\n\nJe-li dána obecná nehomogenní lineární diferenciální rovnice\n\na jedno řešení formula_32 homogenní rovnice [formula_33], zkusíme hledat řešení plné nehomogenní rovnice ve tvaru:\n\nkde formula_35 je libovolná funkce. Tedy\n\na\n\nJestliže tyto jsou dosadíme za formula_38, formula_39 a formula_40 v diferenciální rovnici, pak\n\nProtože formula_32 je řešení původní homogenní diferenciální rovnice, formula_43, můžeme se omezit na\n\ncož je diferenciální rovnice prvního řádu pro formula_45 (redukce řádu). Vydělením výrazem formula_32 dostaneme\n\nIntegrační faktor: formula_48.\n\nZnásobením diferenciální rovnice integračním faktorem formula_49 lze rovnici pro formula_35 redukovat na\n\nZintegrováním poslední rovnice dostaneme formula_45 obsahující jednu integrační konstantu. Dalším zintegrováním formula_45 dostaneme obecné řešení původní nehomogenní rovnice druhého řádu, které obsahuje dvě integrační konstanty, jak je očekáváno:\n\n\n"}
{"id": "986185", "url": "https://cs.wikipedia.org/wiki?curid=986185", "title": "Andrew Sydney Withiel Thomas", "text": "Andrew Sydney Withiel Thomas\n\nAndrew Sydney Withiel Thomas (*18. prosince 1951 v Adelaide, Jižní Austrálie) je australsko-americký strojní inženýr a kosmonaut. Ve vesmíru byl čtyřikrát, na orbitální stanici Mir strávil 140 dní.\n\nVysokoškolské studium absolvoval v rodném městě na University of Adelaide, kde v roce 1975 získal doktorát.\n\nZaměstnání získal v roce 1977 u společnosti Lockheed Corporation v (USA). V roce 1989 nastoupil k Jet Propulsion Laboratory v Pasadeně, stát Kalifornie, kde zůstal tři roky.\n\nV letech 1992 až 1993 absolvoval výcvik budoucích kosmonautů v Houstonu, poté byl zařazen do tamní jednotky astronautů NASA.\n\nOženil se, jeho manželkou se stala astronautka Shannon Walkerová (*1965). Má přezdívku Andy.\n\nNa oběžnou dráhu se v raketoplánu dostal čtyřikrát ve funkci letového specialisty, pracoval na orbitálních stanicích Mir i ISS, strávil ve vesmíru celkem 177 dní, 9 hodin a 14 minut. Vystoupil jednou do volného vesmíru (EVA), strávil zde 6 hodin a 21 minut.\nByl 346 člověkem ve vesmíru.\n\n\n"}
{"id": "986207", "url": "https://cs.wikipedia.org/wiki?curid=986207", "title": "Rajka holohlavá", "text": "Rajka holohlavá\n\nRajka holohlavá (\"Cicinnurus respublica\", dříve \"Diphyllodes respublica\") je druh rajky, která žije na indonéských ostrovech Batanta a Waigeo. Obývá pralesy, živí se hmyzem a ovocem. Rajka je dlouhá okolo 20 cm. Samci mají na hlavě velkou bleděmodře zbarvenou lysinu, žlutou skvrnu na šíji a červená křídla, zbytek těla je černý. Ocasní pera jsou spirálovitě zatočená. Druh popsal Charles Lucien Bonaparte, Napoleonův synovec a nadšený stoupenec republikánského zřízení. V reakci na tehdejší zvyk pojmenovávat nově objevené živočišné druhy podle příslušníků panovnických rodin mu dal jméno rajka republikánská. V anglicky mluvících zemích se nazývá rajka Wilsonova (Wilson's Bird-of-paradise) podle objevitele, ornitologa Edwarda Wilsona.\n\n"}
{"id": "986210", "url": "https://cs.wikipedia.org/wiki?curid=986210", "title": "Trafačka", "text": "Trafačka\n\nTrafačka byla budova bývalé trafostanice a elektrorozvodny ČKD v Praze 9-Libni, která od 5. prosince 2006 do 14. prosince 2014 sloužila i s přilehlým domovním blokem jako alternativní kulturní a rezidenční centrum současného umění. V části přízemí činžovního domu fungovala restaurace. Celý trojúhelníkový blok měl jediné společné číslo popisné 213 a stál mezi ulicemi Českomoravská (čo. 13), Kurta Konráda a Ocelářská (čo. 2) vedle nákupního centra Galerie Harfa. Objekt vznikl ve 30. letech 20. století.\nByla zde velkokapacitní hala otevřená projektům nejrůznějšího druhu (od koncertů, módních přehlídek až po divadelní představení a různé umělecké festivaly) a oddělený výstavní prostor, Galerie Trafačka. Galerijní program nebyl striktně koncepčně vymezen, střídali se tu ale vesměs hlavně mladí a začínající autoři. Tento trend čas od času narušili i autoři známí, umělci, pro které je Trafačka inspirativním prostředím (Martha Cooper, Lenka Klodová, Pavel Mára atd.). Mnozí, kteří zde začínali, dnes již vystavují v renomovaných pražských galeriích nebo se účastní nejrůznějších světových přehlídek současného umění. V pavlačovém domě, který tvořil jižní křídlo objektu, se nacházelo 31 ateliérů. Rezidenční ateliéry zde měli Terezie Honsová, Stanley Povoda, H3T architekti, Anja Kaufmann, Jakub Janovský, Martina Chloupa, Jan Vlček, Aleš Zemene, Jana Polášková, Tereza Greschnerová, Matěj Hájek, Epos 257, Aleš Brázdil, Jan Zdvořák, Pavel Šebek a další.Od léta 2011 se část rezidentů přesunula do nového prostoru Trafo Studia, které bylo zrekonstruováno pro kulturní účely. Ateliéry si tu zřídili Jan Kaláb, Jakub Nepraš, Michal Cimala, Terezie Honsová a Matěj Hájek, posléze i Josefína Jonášová, Tomáš Skála a Jakub Roztočil. Vzhledem k menší kapacitě bývalé barvírny Studio slouží ke komornějším výstavám, projekcím, koncertům nebo workshopům, jako např. cyklus přednášek Fresh Eye. V prostoru Studia Trafo existuje rezidenční ateliér pro zahraniční umělce, jehož činnost byla zahájena v roce 2012. Od té doby působili např. Kanaďan David Spriggs, Portugalec Carlos No, Kanaďan Paul Aloisi či Brazilec Leo Stroka.\n\nTvář Trafačky se průběžně měnila s přibývajícími i ubývajícími umělci. Jak je ale patrno i z jejího „opláštění,“ nezapřela své původní zaměření na graffiti, street art, konceptuální umění a kulturu do it yourself.\n\nOd roku 2006 do roku 2014 proběhlo v prostorách Trafačky více než 150 výstav, koncertů, workshopů, festivalů, přehlídek, projekcí a divadelních představení. V roce 2011 zde proběhlo zakončení česko - německého projektu Bohemica a závěrečná výstava na níž participoval i Julius Popp s instalací bit.fall, a probíhaly jízdy Prahou s bit.course: https://www.youtube.com/watch?v=Doomq9Ez_qQ . V roce 2012 zde například vznikala vosková plastika Srdce pro Václava Havla.\n\nBudoucnost objektu byla od počátku nejistá, už při zahájení činnosti v roce 2006 developer plánoval, že ji zbourá do roka. Proto se také již tehdy vystěhovali původní obyvatelé pavlačového domu. Developerské plány v roce 2007 narušila finanční krize.\n\nPražská správa nemovitostí a. s. v roce 2014 vypověděla nájemní smlouvu. V listopadu 2014 sdružení oznámilo, že současní rezidenti zatím neúspěšně hledají nové prostory pro svou činnost. Poslední vernisáž se konala 5. prosince 2014, definitivní ukončení činnosti bylo oznámeno na 14. prosince 2014. \n\nUmělci se vystěhovali v lednu 2015. Pozemek na jaře 2015 koupila developerská společnost Central Group a v druhé polovině roku 2015 proběhla demolice celého bloku. V dubnu 2018 byly zahájeny stavební práce na novém objektu. Do čtyř let by zde měla vyrůst desetipatrová budova s téměř 200 byty a komerčními prostory v přízemí.\n\nSdružení v roce 2015 připravilo a vydalo knihu \"Trafology\" o historii Trafačky, její atmosféře a životě v ní, a to na základě textů Jana H. Vitvara, Otto M. Urbana a rozhovorů s jednotlivými rezidenty. Křest této knihy proběhl 5. prosince 2015 u příležitosti 9. výročí založení v rámci vernisáže stejnojmenné výstavy v galerii Ex Post na Novém Městě. \n\nOd září 2016 Trafačka pod názvem \"Trafo Gallery\" působí v hale 14 Pražské tržnice.\n\n"}
{"id": "986213", "url": "https://cs.wikipedia.org/wiki?curid=986213", "title": "Giorgio Pitacco", "text": "Giorgio Pitacco\n\nGiorgio Pitacco (25. dubna 1866 Piran – 25. srpna 1945 Terst) byl rakouský politik italské národnosti, na počátku 20. století poslanec Říšské rady, v meziválečném období člen italského senátu a starosta Terstu.\n\nVystudoval práva na univerzitě ve Štýrském Hradci, kde roku 1890 získal titul doktora práv. Angažoval se v politice jako člen italské národně liberální strany. Zasedal v obecní radě v Terstu. Byl tajemníkem, později prezidentem organizace Lega Nazionale, která reprezentovala italské iredentistické proudy v Rakousku a podporovala italské školství a jazyková práva.\n\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) za městskou kurii, obvod Terst, 1. voličský sbor. Zasedal zde do roku 1907. Byl řazen mezi liberální italské poslance. Ve volbách do Říšské rady roku 1907, konaných poprvé podle všeobecného a rovného volebního práva, se poslancem nestal. Uváděl se tehdy coby italský liberální kandidát. Uspěl ovšem v doplňovacích volbách roku 1909, kdy byl zvolen za obvod Terst 3. Nastoupil 24. listopadu 1909 místo Silvia Pagniniho. Byl členem poslanecké frakce Klub liberálních Italů. Mandát obhájil za týž obvod i ve volbách do Říšské rady roku 1911, usedl opět do Klubu liberálních Italů. K roku 1911 se profesně uvádí jako magistrátní asesor. Coby poslanec se profiloval jako zastánce jazykových práv rakouských Italů a podporoval zřízení italské univerzity v Terstu.\n\nPo vypuknutí světové války se uchýlil do Itálie a v Rakousku byl mezitím vyloučen z Říšské rady. V červenci 1917 při obnovení zasedání Říšské rady byl totiž vyzván, aby do 30 dnů udal důvody své absence v parlamentu, načež byl v září pro neomluvenou účast zbaven mandátu. Byl zároveň obžalován z velezrady pro své separatistické proitalské aktivity a byly mu zabaveny jeho nemovitosti. Po bitvě u Caporetta roku 1917 byl prezidentem jadranské sekce iredentistické organizace Associazione Politica fra gli Italiani Irredenti a působil u dohodových kruhů v Paříži a Londýně za přičlenění etnicky italských regionů Rakouska-Uherska k Itálii.\n\nPo válce byl od roku 1922 do roku 1926 a opět v období let 1928–1933 starostou Terstu. Roku 1923 byl jmenován členem italského senátu. V roce 1939 se stal státním ministrem (\"Ministro di stato\", čestný titul bez faktické exekutivní funkce).\n"}
{"id": "986222", "url": "https://cs.wikipedia.org/wiki?curid=986222", "title": "Velký generální štáb", "text": "Velký generální štáb\n\nVelký generální štáb (německy \"Der Große Generalstab\") byl generální štáb Německého císařství v letech 1871 až 1919. Jeho úkolem bylo plánování a vedení válek Německého císařství. Byl zřízen 1. ledna 1871 ústavou Německého císařství a zanikl v roce 1919 v důsledku Versailleské smlouvy. Sídlil v Berlíně, v době první světové války ve Velkém hlavním stanu, jehož místo pobytu se měnilo.\n\n"}
{"id": "986223", "url": "https://cs.wikipedia.org/wiki?curid=986223", "title": "Tamara Tyškevičová", "text": "Tamara Tyškevičová\n\nTamara Tyškevičová (\"Тамара Андреевна Тышкевич\") (31. března 1931 Vitebsk – 27. prosince 1997 Petrohrad) byla sovětská atletka, olympijská vítězka ve vrhu koulí.\n\nV 21 letech startovala na olympiádě v Helsinkách v roce 1952, kde se v soutěži koulařek umístila na čtvrtém místě. O dva roky později získala na evropském šampionátu v Bernu bronzovou medaili. Životním úspěchem bylo pro ni olympijské zlato v koulařském finále v Melbourne v roce 1956, kde zvítězila v novém olympijském rekordu 16,59 m. V roce 1958 na mistrovství Evropy ve Stockholmu vybojovala ve vrhu koulí stříbrnou medaili.\n\n"}
{"id": "986224", "url": "https://cs.wikipedia.org/wiki?curid=986224", "title": "Nové Rusko", "text": "Nové Rusko\n\nNové Rusko či Novorusko, případně Nová Rus, Novorossija () je historické označení území na severním pobřeží Černého moře, které na konci 18. století dobyla, obsadila a poté i kolonizovala ruskými a ukrajinskými osadníky Ruská říše. Jde o jižní část bývalých tzv. Divokých polí, severně od oblasti Novoruska se nacházelo Malorusko, které je dnes střední a severní částí Ukrajiny. Správním střediskem bylo dnešní Dnipro (tehdy Novorossijsk), později Oděsa. Území bylo před ruským obsazením součástí Osmanské říše, dnes je součástí Ukrajiny, malé části též Ruska a Moldavska, resp. Podněstří.\n\nPo Říjnové revoluci se přestal výraz Nové Rusko používat. Znovu byl použit pro návrženou konfederaci samozvaných Doněcké lidové republiky (DPR) a Luhanské lidové republiky (LPR) na části území historického Novoruska, které obě sdílejí hranici s Ruskem. Ukrajina označila konfederaci za oblast, kde probíhá protiteroristická operace (ATO). Vytvoření Novoruska bylo vyhlášeno 22. května 2014 a o měsíc později mluvčí samozvaných republik DNR a LNR oznámili sloučení do konfederace „Svazu lidových republik“. Po jednom roce byl projekt pozastaven: dne 1. ledna 2015 založení vedoucího představitele oznámilo, že projekt byl pozastaven a dne 20. května oznámili zakládající člen zmrazení politického projektu.\n\n"}
{"id": "986228", "url": "https://cs.wikipedia.org/wiki?curid=986228", "title": "Imperiální velbloudí sbor", "text": "Imperiální velbloudí sbor\n\nImperiální velbloudí sbor (anglicky \"Imperial Camel Corps\") byla jezdecká velbloudí brigáda Britské armády bojující v první světové válce na Blízkém východě. Byla zřízena v roce 1916 a dosáhla postupně síly čtyř praporů – po jednom z Velké Británie a Nového Zélandu a dva z Austrálie. Účastnila se bojů v Severní Africe, na Sinaji a v Palestině. Byla rozpuštěna po skončení první světové války v květnu 1919.\n"}
{"id": "986229", "url": "https://cs.wikipedia.org/wiki?curid=986229", "title": "Vakf", "text": "Vakf\n\nVakf (arabsky \"وقف\", turecky \"vakıf\", urdsky \"وقف\"‎, bosensky \"vakuf\") je islámská náboženská nadace. Bývá zřízena darováním majetku, často nemovitých věcí, k náboženským či dobročinným účelům. Vakf může zřídit i nemuslim. Vakf je spravován ustanoveným správcem. Vakf je zamýšlen jako institut s neomezenou dobou trvání, za určitých podmínek však může být ukončen.\n"}
{"id": "986230", "url": "https://cs.wikipedia.org/wiki?curid=986230", "title": "Jeruzalémský islámský vakf", "text": "Jeruzalémský islámský vakf\n\nJeruzalémský islámský vakf je vakf, který spravuje Chrámovou horu v Jeruzalémě. Tuto činnost vykonává od roku 1187, kdy byl Jeruzalém po porážce Jeruzalémského království znovuobsazen muslimy. Skládá se z ředitele, Velkého jeruzalémského muftího a islámské rady.\n"}
{"id": "986234", "url": "https://cs.wikipedia.org/wiki?curid=986234", "title": "Valentino Pittoni", "text": "Valentino Pittoni\n\nValentino Pittoni (28. května 1872 Cormòns – 11. dubna 1933 Vídeň) byl rakouský politik italské národnosti, na počátku 20. století poslanec Říšské rady.\n\nVystudoval obchodní akademii v Terstu. Zpočátku byl politicky ovlivněn iredentistickým proudem italské politiky, ale později se díky členství v organizaci Società operaia Triestina zapojil do sociálně demokratického, marxistického hnutí. Roku 1896 se seznámil s rakouským sociálně demokratickým předákem Victorem Adlerem, který na něj měl značný vliv. V roce 1902 se stal tajemníkem sociálně demokratické strany v Terstu. Byl šéfredaktorem stranického listu \"Il Lavoratore\". Později byl hlavním představitelem socialistického hnutí v Terstu, které pod jeho vedením prosazovalo demokratické a federalistické pojetí rakouského státu (austromarxismus). V tomto duchu uspořádal v roce 1905 v Terstu italsko-rakousko-maďarské setkání socialistických delegátů.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Terst 1. Byl členem poslanecké frakce Skupina italských sociálních demokratů. Mandát obhájil za týž obvod i ve volbách do Říšské rady roku 1911, usedl nyní do Klubu německých sociálních demokratů. K roku 1911 se profesně uvádí jako soukromý úředník.\n\nNa Říšské radě byl předsedou poslaneckého klubu italských sociálních demokratů. Podporoval zřízení italské univerzity v Terstu. V roce 1917 za světové války se přimlouval za práva italských zajatců v Rakousku. V roce 1918 podporoval proměnu Rakouska-Uherska na federaci jednotlivých národů, přičemž Terst měl být městem se zvláštním statutem. V roce 1919 ale v sociální demokracii v Terstu převládly radikální proudy a Pittoni odešel do Milana, kde roku 1920 převzal vedení centrály družstevních konzumů. V roce 1925 se usadil ve Vídni, kde žil ve skromným poměrech a byl ředitelem listu \"Arbeiter-Zeitung\".\n"}
{"id": "986254", "url": "https://cs.wikipedia.org/wiki?curid=986254", "title": "Mozol", "text": "Mozol\n\nMozol může znamenat:\n\n"}
{"id": "986255", "url": "https://cs.wikipedia.org/wiki?curid=986255", "title": "Ženský lední hokej", "text": "Ženský lední hokej\n\nŽenský lední hokej vznikl v devadesátých letech 19. století na kanadských univerzitách. V roce 1920 vznikla první soutěž, \"Pohár Lady Meredithové\", a v roce 1922 byla založena Ladies Ontario Hockey Association. Roku 1987 se hrálo první, ještě neoficiální mistrovství světa (od roku 1990 pod záštitou IIHF) a od roku 1998 se stal ženský hokej olympijským sportem. V letech 1998 až 2007 existovala National Women's Hockey League, která se rozdělila na dvě soutěže: Canadian Women's Hockey League aWestern Women's Hockey League. Počet hráček rychle roste, v roce 2010 bylo na celém světě evidováno přes 170000 hokejistek.\n\nPrvní ženou hrající v mužské soutěži byla Karen Kochová, která v sezoně 1969/70 chytala za poloprofesionální klub Marquette Iron Rangers. Další brankářka Manon Rhéaumeová byla od roku 1992 na soupisce Tampa Bay Lightning, i když nastupovala jen v přátelských zápasech. V Southern Professional Hockey League se představila olympijská vítězka Shannon Szabadosová. Jako první hráčka v poli působila v roce 2003 Hayley Wickenheiserová ve třetiligovém finském klubu Kirkkonummi Salamat.\nV Československu se hraje ligová soutěž od roku 1985. Nejvíce titulů má HC Slavia Praha, která v sezóně 2017/18 získala svůj desátý titul. Česká ženská hokejová reprezentace hraje mezinárodně od roku 1993, kdy hrála na mistrovství Evropy.\n\nPravidla se od mužského hokeje liší tím, že je zakázáno hrát tělem a všechny hráčky musejí mít celoobličejové drátěné masky. Také není dovoleno hrát s dlouhými rozpuštěnými vlasy.\n\nSoutěžně hraje v roce 2014 ženský hokej 36 zemí. Problémem je jasná dominance USA a Kanady, které si dosud rozdělily všechny tituly na olympiádě a MS (s výjimkou OH 2006, kde byly druhé Švédky, také vždy obsadily zámořské týmy první dvě příčky). V Kanadě je registrováno 85 000 hráček, v USA 65 000, na třetím místě je Finsko s necelými pěti tisíci. Právě pro nevyrovnanost světové konkurence se uvažuje o vyřazení ženského hokeje z olympijského programu.\n\n"}
{"id": "986258", "url": "https://cs.wikipedia.org/wiki?curid=986258", "title": "Donald Alan Thomas", "text": "Donald Alan Thomas\n\nDonald Alan Thomas (* 6. května 1955 v Clevelandu, stát Ohio) je americký doktor filozofie a kosmonaut. Ve vesmíru byl čtyřikrát.\n\nV rodném městě Cleveland vychodil do roku 1973 střední školu Cleveland Heights High School. Další studium absolvoval na Case Western Reserve University a Cornell University v Ithace. Doktorát zde získal v roce 1982. Ihned poté nastoupil do společnosti AT&T Bell Laboratories v Princetonu. V roce 1987 změnil zaměstnavatele a nastoupil k společnosti Lockheed Engineering an Science Co. v Houstonu a rok poté k NASA ve stejném městě.\n\nV letech 1990 až 1991 absolvoval výcvik budoucích kosmonautů v Houstonu, poté byl zařazen do tamní jednotky astronautů NASA. Zde setrval do roku 2003. I pak v NASA zůstal.\n\nOženil se, jeho první manželkou se stala Kristine, rozená Castanola. Podruhé se oženil s Simone Lehmannovou.\nMá přezdívku Don.\n\nNa oběžnou dráhu se v raketoplánu dostal čtyřikrát ve funkci letového specialisty, strávil ve vesmíru celkem 43 dní, 8 hodin a 13 minut. Byl 312 člověkem ve vesmíru.\n\n\n"}
{"id": "986261", "url": "https://cs.wikipedia.org/wiki?curid=986261", "title": "František Konvička", "text": "František Konvička\n\nFrantišek Konvička (* 11. srpna 1938 Okříšky) je československý basketbalista, trenér a sportovní funkcionář. Je zařazen na čestné listině zasloužilých mistrů sportu.\n\nByl střelcem basketbalového týmu Zbrojovka Brno a reprezentace Československa, se kterou se zúčastnil Olympijských her 1960 a dále šesti Mistrovství Evropy, na nichž získal dvakrát stříbrnou a jednu bronzovou medaili. Třikrát byl na Mistrovství Evropy v letech 1961, 1963 a 1965 nejlepším střelcem reprezentace Československa. Byl dvakrát nominován do družstva výběru Evropy (1965, 1968).\n\nSe Zbrojovkou Brno jako hráč byl v letech 1958 až 1972 šestkrát mistrem a pětkrát vicemistrem Československa, jako trenér v letech 1974 až 1980 třikrát mistrem a dvakrát vicemistrem Československa. V československé basketbalové lize po roce 1962 (zavedení podrobných statistik zápasů) zaznamenal 4637 bodů., S klubem Zbrojovka Brno byl úspěšný i v Poháru evropských mistrů, když dvakrát prohráli až ve finále s Realem Madrid (1964, 1968) a dvakrát hráli semifinále (1963, 1969). Ve světovém Interkontinentálním poháru klubů v lednu 1969 v semifinále Zbrojovka Brno vyhrála nad Realem Madrid 84:77 a až ve finále podlehla americkému Akron Wingfoots 71:84. Jako trenér hrál se Zbrojovkou Brno finále Poháru vítězů pohárů v roce 1974, skončili na 2. místě, když v italském Udine ve finále podlehli KK Crvena Zvezda Bělehrad 75:86.\n\nV roce 2001 v anketě o nejlepšího českého basketbalistu dvacátého století skončil na 5. místě. V letech 1988–1990 byl předsedou Československé basketbalové federace. V roce 2012 byl uveden do Síně slávy České basketbalové federace. V roce 2017 při vyhlášení ankety Sportovec města Třebíče 2016 byl František Konvička uveden do Síně slávy.\n\n\nPředolympijská kvalifikace\nOlympijské hry\nMistrovství Evropy\n\n\n\n\n"}
{"id": "986263", "url": "https://cs.wikipedia.org/wiki?curid=986263", "title": "Silnice III/29110", "text": "Silnice III/29110\n\nSilnice III/29110 je pozemní komunikace na severu České republiky ve Frýdlantském výběžku Libereckého kraje. Spojuje Nové Město pod Smrkem s Jindřichovicemi pod Smrkem. Její povrch je zpevněných, pokrytý asfaltovým kobercem.\n\nV Novém Městě na křižovatce severovýchodně od zdejší sokolovny odbočuje ze silnice II/291 a až na konec města tvoří dále Jindřichovickou ulici. Za městem prochází lesnatou krajinou, která se rozprostírá mezi Andělským vrchem (572 m n. m.) na východě a Hřebenáčem (566 m n. m.) na západě. Za lesem komunikace sleduje Jindřichovický potok až do malé vesnice Dětřichovec. Za ní opouští tok potoka a směřujíce k severozápadu míjí památný Hladový buk i zříceninu kostela svatého Jakuba Staršího. Následně vstupuje do Jindřichovic pod Smrkem, kde jihozápadně od tamního kostela Nejsvětější Trojice na křižovatce se silnicí III/2915 končí.\n"}
{"id": "986266", "url": "https://cs.wikipedia.org/wiki?curid=986266", "title": "Sedlo (rozhledna)", "text": "Sedlo (rozhledna)\n\nRozhledna Sedlo je dřevěná turistická vyhlídková věž na vrcholu hory Sedlo (902 m), která se nachází nad vsí Albrechtice u Sušice na severozápadě Šumavského podhůří. Rozhledna byla otevřena 13. prosince 2009.\n\nZ ochozu rozhledny se otevírá výhled na šumavské vrcholy Velký Javor, Roklan, Pancíř, Špičák, Poledník, Ždánidla, Huťská hora, Javorník. Dále je možné spatřit i vrcholky Českého lesa s nejvyšším Čerchovem, Pošumaví (Svatobor s rozhlednou nad Sušicí, Kašperk, Mouřenec, Rabí, Strakonicko – je možné zahlédnout i komín strakonické teplárny), Brdy a Písecké hory, chladicí věže Temelína.\n\n"}
{"id": "986267", "url": "https://cs.wikipedia.org/wiki?curid=986267", "title": "Štefan Jutka", "text": "Štefan Jutka\n\nŠtefan Jutka [štěfan jutka] (* 10. prosince 1947 Bartošovce) je bývalý slovenský fotbalový obránce.\n\nOba jeho starší bratři – Václav (1939–2010) a Jaroslav (* 1941) – byli rovněž prvoligovými fotbalisty.\n\nV československé lize hrál za VSS Košice a Duklu Banská Bystrica, celkem nastoupil ve 301 utkání a dal 6 gólů. Dvakrát vyhrál Slovenský pohár (1972/73 a 1979/80), jednou byl finalistou Československého poháru (1972/73).\n\nV Poháru UEFA nastoupil ve 4 utkáních, branku v nich nevstřelil (1971/72: 2 / 0, 1973/74: 2 / 0).\n\nZa dorosteneckou reprezentaci nastoupil v 5 utkáních a za olympijskou reprezentaci nastoupil v 1 utkání.\n\n\n"}
{"id": "986272", "url": "https://cs.wikipedia.org/wiki?curid=986272", "title": "Rivaltova zkouška", "text": "Rivaltova zkouška\n\nRivaltova zkouška je metoda, která se užívá k diferenciaci transudátu a exsudátu např. u ascitické tekutiny nebo hydrothoraxu.\n\nZkouška není náročná na laboratorní vybavení, provádí se pomocí roztoku kyseliny octové a je negativní u transudačně vzniklé tekutiny. Transudát se v roztoku rozptýlí, zatímco exsudát precipituje. Zánětlivý výpotek totiž obsahuje proteiny akutní fáze jako například C reaktivní protein, ceruloplasmin, fibrinogen a další, takže pozitivní Rivaltova zkouška může indikovat probíhající zánět.\n"}
{"id": "986276", "url": "https://cs.wikipedia.org/wiki?curid=986276", "title": "Suzuki VS 800 Intruder", "text": "Suzuki VS 800 Intruder\n\nSuzuki VS 800 Intruder, pro americký trh označovaný jako Suzuki Boulevard S50, je motocykl kategorie chopper, vyvinutý firmou Suzuki, vyráběný v letech 1992–2000. Jeho předchůdcem byl typ Suzuki VS 750 Intruder. Technické parametry se v průběhu výroby mírně měnily.\n\n\n"}
{"id": "986280", "url": "https://cs.wikipedia.org/wiki?curid=986280", "title": "Třeboňské seníky", "text": "Třeboňské seníky\n\nTřeboňské seníky stojí volně uspořádané okolo jihočeského města Třeboň na Mokrých lukách. Tyto stavby v extravilánu Třeboně jsou posledními doklady roubených staveb v této oblasti, jaké jsou jinak obvyklé spíše v horských oblastech. V letním období se do nich ukládalo seno a teprve v zimě, kdy podmáčená půda zamrzla, se sváželo do stavení. Tyto seníky byly ukázkou zemědělských praktik v minulosti, a byly proto prohlášeny za kulturní památku. V minulosti byly některé seníky záměrně demolovány, některé vyhořely. \n\nV roce 1963 byl do státního rejstříku pod rejstříkovým číslem 3-2341 zapsán jako kulturní památka soubor 54 seníků. V MonumNetu bylo v době ukončení jeho aktualizace vyjmenováno podle starých, již neplatných parcelních čísel 34 seníků číslovaných od 1 do 34. Zpráva NPÚ o stavu ohrožené památky z roku 2007 (aktualizovaná 2014) hovoří již jen o 33 památkově chráněných senících. V mapové aplikaci GIS, dostupné z Památkového katalogu, není k nalezení zaměření seníků č. 13 a 17; mezi evidovanými seníky jsou však i některé, po nichž na zaměřeném místě nejsou patrné žádné stopy, a naopak některé zřetelné zbytky seníků v souboru vedeny nejsou. \n\nV roce 1971 vznikla akce \"seníky\". Tehdy bylo napočítáno 54 seníků, všechny měly spodní část poškozenou hnilobou, poškozené byly i střechy. Seníky se začaly opravovat, avšak bez přizvání odborníků zajišťujících rekonstrukci podle starých stavebních praktik, a proto výsledkem mnohdy bylo více škody než užitku.\n\nZačátkem 21. století bylo v blízkosti Třeboně už jen třicet čtyři seníků nebo jejich základů a torza. Do oprav se pustila třeboňská radnice, která pro tento účel několik seníků získala od původních majitelů bezplatným převodem. Město za pomocí dotací zatím opravilo deset seníků a v činnosti pokračuje. Dochází tak postupně k obnovování krajinného rázu třeboňských Mokrých luk. \n\nSeníky, krajinotvorný prvek třeboňské krajiny jsou zachované v mnoha dílech malířů, spisovatelů i skladatelů lidových písní. Třeboňské seníky si také \"zahrály\" v několika filmech (nejznámější je Pyšná princezna).\n\nKromě seníků na Mokrých lukách stály v bezprostřední blízkosti města Třeboně ještě dva seníky větší. Jeden zanikl vyhořením (v lokalitě \"Hrádeček\" z něj zbyly pouze kamenné základy mezi cestou do Prátru a Obory a rybníčkem u silničky k penzionům \"U Voka\" a \"Na Hrádečku\") a druhý tzv.Schwarzenberský seník stojí dodnes přímo u Zlaté stoky. Tento seník je zcela výjimečný, neboť je historicky doložen ve Státním oblastním archivu v Třeboni, kde jsou uloženy původní listiny o povolení stavby včetně stavební dokumentace z roku 1900. Tento seník byl v letech 2010 - 12 zrekonstruován na penzion. Přestože tím bylo původní využití zcela nahrazeno současnou potřebou, za vybudování architektonicky zdařilé vnější repliky původního objektu, obdržela stavba v roce 2013 ocenění PRESTA – Prestižní stavba jižních Čech v kategorii I.N – Občanské a průmyslové stavby – Novostavby. \n\nDo roku 2016 město Třeboň získalo 12 seníků do svého vlastnictví. V roce 2010 byla zahájena postupná oprava a obnova seníků, které jsou v majetku města (v roce 2010 opraven seník č. 1, v roce 2011 seníky č. 4 a 9, v roce 2012 seníky č. 27, 34 a 14, v roce 2013 byly opraveny seníky č. 20 a 23, v roce 2014 byla připravena další vlna oprav seníků v majetku města). Většina seníků, které jsou v soukromém vlastnictví, stále vyžaduje okamžitou opravu, neboť jejich stav je na pokraji zániku. Důsledkem nedostatečné údržby, vandalismu, povodní atp. je stav některých seníků havarijní, jejich konstrukce je vyžilá, napadena plísněmi, střechy jsou rozbité, destruovány jsou i svislé roubené stěny. Na některých senících však byla v uplynulé době prováděna nejnutnější údržba, jejich konstrukce jsou z velké části nahrazeny novými materiály.\n\n"}
{"id": "986282", "url": "https://cs.wikipedia.org/wiki?curid=986282", "title": "Otokar Rybář", "text": "Otokar Rybář\n\nOtokar Rybář (12. září 1865 Postojna – 12. ledna 1927 Bělehrad) byl rakouský právník a politik slovinské národnosti, předák Slovinců v Terstu, na počátku 20. století poslanec Říšské rady, po válce diplomat Království Srbů, Chorvatů a Slovinců.\n\nJeho otec Jan Rybář byl železničním úředníkem a inženýrem české národnosti. Otokar studoval v letech 1883–1887 právo na Vídeňské univerzitě, kde roku 1889 získal titul doktora práv. Od roku 1890 pracoval jako advokátní koncipient v Pazinu, od roku 1892 v Sežaně. Od roku 1895 vedl vlastní advokátní kancelář v Terstu. Zde byl také veřejně a politicky aktivní. Zastupoval slovinskou menšinu v Terstu. V letech 1907–1910 byl předsedou místní slovinské politické strany Edinost a až do roku 1918 předsedal i místní organizaci Sokola. Od roku 1900 zasedal jako poslanec Terstského zemského sněmu a byl členem obecní rady Terstu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Terst 5. Byl členem poslanecké frakce Svaz Jihoslovanů. Mandát obhájil za týž obvod i ve volbách do Říšské rady roku 1911, byl nyní nezařazeným poslancem. K roku 1911 se profesně uvádí jako advokát. Na Říšské radě se profiloval jako obhájce zájmů Slovinců z Terstu. V roce 1911 prosadil revizi výsledků sčítání lidu v Terstu z roku 1910, když zpochybnil kritérium obcovací řeči. V roce 1917 se podílel na formulování Májové deklarace, kterou se jihoslovanští poslanci přihlásili k utvoření společného jihoslovanského správního útvaru v rámci federalizované monarchie. V roce 1918 předsedal Národní radě v Terstu a byl členem Národní rady v Záhřebu.\n\nPo válce se zapojil do diplomatických služeb. V letech 1919–1920 reprezentoval Království Srbů, Chorvatů a Slovinců na mírové konferenci v Paříži, kde se podílel na dojednávání hranic mezi jihoslovanským státem a Rakouskem a Maďarskem. V roce 1921 a 1922 pak vedl delegaci Království Srbů, Chorvatů a Slovinců na konferencích nástupnických států v Římě. V letech 1920–1922 žil v Lublani a Bledu. Od roku 1922 byl velvyslancem v různých zemích. Na ministerstvu zahraničních věcí v Bělehradu vedl odbor pro mezinárodní smlouvy.\n"}
{"id": "986287", "url": "https://cs.wikipedia.org/wiki?curid=986287", "title": "Kostel svatého Štěpána (Velký Třebešov)", "text": "Kostel svatého Štěpána (Velký Třebešov)\n\nKostel svatého Štěpána je římskokatolický filiální kostel ve Velkém Třebešově, patřící do farnosti Česká Skalice. Je chráněn jako kulturní památka České republiky.\n\nPodle první zmínky o obci z roku 1355 byl kostel farním kostelem v dobrušském děkanátu, faráře ztratil a filiálním kostelem se stal za husitských válek.\n\nPůvodní gotický stavba byla rozšiřována v 17. století (kruchta je z roku 1687). Jednolodní zbarokovaná orientovaná obdélná stavba s pětibokým presbytářem, který je pozůstatkem původní gotické stavby a se třemi opěráky. Na severní straně je mohutná hranolová věž a obdélná sakristie. Loď je plochostropá, presbytář je zaklenut křížovou klenbou.\n\nInventář je převážně z druhé poloviny 17. století, obraz na hlavním oltáři je z poloviny 19. století. Kamenná křtitelnice pochází z 15. století. Uvnitř kostela je dochováno devět pozdně renesančních náhrobníků.\n\nPravidelné bohoslužby se konají poslední neděli v měsíci od 15.00.\n\n"}
{"id": "986290", "url": "https://cs.wikipedia.org/wiki?curid=986290", "title": "Dějiny Krymu", "text": "Dějiny Krymu\n\nNejstaršími známými obyvateli Krymu byli Taurové, podle kterých byl ve Starověkém Řecku Krymský poloostrov nazýván \"Tauridský poloostrov\", \"Tauris\", \"Taurica\" atp. Původně se název týkal jen hornatého jihovýchodního pobřeží, protože v době kontaktu s Řeky už Tauridové obývali pouze tuto část poloostrova a rovinatější část obývali Skythové, ale později se označení rozšířilo pro celý poloostrov.\n\nPodle řeckých mýtů byla Taurida místem, kde ustavila bohyně Artemis svou kněžkou Ífigeneiu poté, kdy ji zachránila před smrtí na obětním oltáři. Jako kněžka na Tauridě měla Ífigeneia za úkol obětovat příchozí cizince.\n\nNepřátelský zvyk poloostrovanů zabíjet Řeky zmiňuje také Hérodotos ve svých Dějinách.\n\nSami Řekové se začali na černomořském pobřeží usazovat v pátém století před naším letopočtem, například Dórové z Hérakleiy založili Chersonésos (u dnešního Sevastopolu) a Iónové z Milétu založili Theodosii, Kimmerikon a Pantikapaion (u dnešního Kerče).\n\nV 5. století před naším letopočtem vzniklo v oblasti Krymu království zvané Bosporská říše, které původně jen sjednocovalo jednotlivé řecké městské státy a jehož hlavním městem byl Pantikapaion.\n\nV roce 1774 se Krymský chanát, dříve vazal Osmanské říše, dostal mírovou smlouvou z Küčük-Kainardži uzavřenou v důsledku rusko turecké války v letech 1768–1774 nově pod nadvládu Ruského impéria. V roce 1783 pak carevna Kateřina Veliká Krym přímo anektovala a v následné rusko-turecké válce v letech 1787–1792 tento územní zisk potvrdila.\n\nV Ruském impériu Krym nejprve součástí tavričské oblasti (od roku 1783) a pak od roku 1802 až do říjnové revoluce v roce 1917 součástí navazující tavričské gubernie. Ta kromě poloostrova Krym zahrnovala i území na sever až k Dněpru.\n\nS rozpadem Ruského impéria začalo na Krymu bouřlivé období. Od prosince 1917 do ledna 1918 zde krátkodobě fungovala Krymská lidová republika vytvořená Krymskými Tatary, pak do konce dubna Tauridská sovětská socialistická republika, následovaná Krymskou krajovou vládou od června 1918 do dubna 1919, kdy Rudá armáda obsadila Simferopol a ustavila Krymskou sovětskou socialistickou republiku, která zanikla po dobytí bělogvardějci v červnu 1919.\n\nPo dobytí Krymu Rudou armádou v roce 1921 byla 18. října 1921 ustavena Krymská autonomní sovětská socialistická republika.\n\nNa konci druhé světové války vláda Sovětského svazu obvinila Krymské Tatary z kolaborace s nacistickým Německem a nechala je všechny vystěhovat na Sibiř – začít vracet zpět se mohli až koncem osmdesátých let dvacátého století.\n\nV roce 1945 byla Krymská autonomní SSR nahrazena Krymskou oblastí. Ta byla původně součástí Ruské SFSR, ale 19. února 1954 vyhlásilo předsednictvo Nejvyššího sovětu, že se Krymská oblast stává součástí Ukrajinské SSR, mj. proto, že zemědělský Krym je závislý na dodávkách vody a elektřiny z Ukrajiny.\n\n\"Podrobnější informace naleznete v článku Krymská krize a Republika Krym\"\n"}
{"id": "986295", "url": "https://cs.wikipedia.org/wiki?curid=986295", "title": "Otto Jindra", "text": "Otto Jindra\n\nOtto Jindra (18. března 1886, Chlum u Třeboně – 2. května 1932, Praha) byl jedním z leteckých es první světové války. S devíti sestřely se stal nejúspěšnějším pilotem dvoumístných strojů v Rakousku-Uhersku na východní frontě.\n\nNa začátku války byl velitelem dělostřelecké baterie. Později bojoval v Haliči, kde se zúčastnil boje o Lvov. Poté byl oceněn Vojenskou záslužnou medailí.\n\nJindra pak zažádal o přeložení k letectvu. Stalo se tak 10. září 1914, kdy byl převelen k Flik 1 na ruské frontě. Již v listopadu 1914, kdy létal jako pozorovatel, byl se svým pilotem poprvé sestřelen Rusy. Na troskách letounu tehdy napočítali 180 zásahů.\n\nPrvní dvě vzdušná vítězství si připsal 13. ledna 1915, stále jako pozorovatel. Další následovalo 27. srpna. Dne 1. září 1915 byl povýšen do funkce hejtmana.\n\nPozději téhož roku se začal učit pilotovat, 11. prosince získal kvalifikaci polního pilota. Již 5. ledna 1916 tak zažil první vzdušný souboj v roli pilota, který skončil jeho nuceným přistáním poté, co došlo k poškození nádrže letounu. První vítězství v této funkci si připsal 29. března a již od 9. dubna mu patřilo označení letecké eso, neboť dosáhl pěti sestřelů.\n\nO tři dny později Jindra jako pilot a Godwin von Brumowski jako střelec zaútočili u ukrajinského města Chotyn na vojenskou přehlídku, kterou právě sledoval car Mikuláš II. Rozprášili přehlídku shozením sedmi ručních pum a sestřelili dva ze čtyř vyslaných ruských letounů.\n\nV září 1916 pak Jindra znovu skóroval a posledního devátého sestřelu dosáhl 18. prosince téhož roku.\n\nDne 13. září 1917 byl sám potřetí sestřelen, těžká zranění utrpěl však až při nočním bojovém letu 4. května 1918. Do konce války se pak aktivní služby neúčastnil.\n\nOtto Jindra zemřel v roce 1932 ve věku 46 let.\n\n\n\n"}
{"id": "986300", "url": "https://cs.wikipedia.org/wiki?curid=986300", "title": "Michail Jelgin", "text": "Michail Jelgin\n\nMichail Jelgin ( \"\"; narozen 14. října v Petrohradu) je ruský profesionální tenista, který se zaměřuje především na čtyřhru.\n\nVe své dosavadní kariéře získal ve čtyřhře jeden titul na okruhu ATP World Tour. Na žebříčku byl nejvýše klasifikován na 123. místě ve dvouhře a na 54. místě ve čtyřhře.\n\nNa začátku své kariéry hrál nejčastěji po boku svého krajana Alexandra Kudrjavceva, s kterým také vyhrál 17. titulů na okruhu ATP Challenger Tour. V roce 2011 se dostali i do finále turnaje kategorie ATP World Tour 250 v Petrohradu, kde ve finále podlehli britské dvojici Colin Fleming a Ross Hutchins po třísetové bitvě 3–6, 7–6(5) a [8–10].\n\nNejvětších úspěchů ale dosáhl s  Uzbekem Denisem Istominem. V roce 2012 zaznamenali první úspěšnější vystoupení na grandslamu, když se na French Open dostali do 3. kola. Svoji spolupráci korunovali o rok později triumfem na Kremlin Cupu, kde ve finále zdolali anglickou bratrskou dvojici Kena a Neala Skupské.\n\n"}
{"id": "986308", "url": "https://cs.wikipedia.org/wiki?curid=986308", "title": "Stephan Templ", "text": "Stephan Templ\n\nStephan Templ (* 1960, Vídeň) je rakouský historik moderní architektury, novinář a spisovatel židovského původu. Patří mezi výrazné představitele antifašismu v Rakousku.\n\nJeho profesní zájem historika moderní architektury je úzce spjat s meziválečnou architekturou Československa. Je autorem nebo spoluautorem publikací o moderní architektuře na území Čech, Moravy a Slezska. V publikaci \" Baba – Osada Svazu čs. díla Praha\" se věnuje kolonii 34 funkcionalistických vil (jedna vila zanikla) z let 1932 – 1940, postavených jako Osada Baba v katastrálním území Praha 6 – Dejvice. Kromě technického popisu staveb, představuje v krátkosti i osobnosti jednotlivých architektů, podle jejichž návrhů stavby vznikaly. V publikaci seznamuje čtenáře také s osudy majitelů vil, mezi které patřili spisovatelé, malíři, básníci, architekti, úředníci i politici, až do doby znárodnění v roce 1948.\n\nStephan Templ je dopisovatelem listu \"Frankfurter Allgemeine Zeitung\" za oblast kultury.\n\n"}
{"id": "986317", "url": "https://cs.wikipedia.org/wiki?curid=986317", "title": "Římskokatolická farnost Dešná u Dačic", "text": "Římskokatolická farnost Dešná u Dačic\n\nŘímskokatolická farnost Dešná u Dačic je územní společenství římských katolíků v rámci děkanátu Telč brněnské diecéze s farním kostelem Narození Jana Křtitele.\nObec vznikla na začátku 14. století, žilo zde převážně německé obnyvatelstvo se silnou českou menšinou. Farní kostel pochází z konce patnáctého století, zpočátku zde působil luteránský kněz, teprve v roce 1638 byl sem opět dosazen katolický kněz.V Dešné působil jako farář v letech 1881 až 1882 František Pojmon, známý jako lidový spisovatel pod pseudonymem Polenský.\nAdministrátorem excurrendo byl od roku 2008 do července 2014 R. D. Mgr. Michal Polenda.Od 1. srpna 2014 byl jako administrátor excurrendo ustanoven R. D. Mgr. Karel Janů.\n\nDnem vzájemných modliteb farností za bohoslovce a bohoslovců za farnosti brněnské diecéze je 5. listopad. Adorační den připadá na nejbližší neděli po 21. lednu.\n\nVe farnosti se pravidelně koná tříkrálová sbírka. V roce 2017 činil její výtěžek na Dačicku 298 561 korun.\nFarnosti Slavonice, Staré Hobzí, Cizkrajov, Nové Sady a Dešná u Dačic vydávají společný farní zpravodaj Poutník.\n\n"}
{"id": "986318", "url": "https://cs.wikipedia.org/wiki?curid=986318", "title": "Kapitisdeminuce", "text": "Kapitisdeminuce\n\nKapitisdeminuce (\"capitis deminutio\", doslova „zmenšení osobnosti“) byl římskoprávní institut, kterým došlo k umenšení nebo úplnému vymizení právní osobnosti římských občanů, tedy k zániku být způsobilým subjektem práva, který může vlastním právním jednáním nabývat práva a zavazovat se k povinnostem. \n\nPlná právní osobnost byla ve starověkém Římě určena trojím stavem: svobody (\"status libertatis\"), občanství (\"status civitatis\") a rodiny (\"status familiae\"). Jestliže u některého z těchto stavů došlo ke změně, měnila se, případně úplně zanikala i právní osobnost. Podle toho se také rozlišovala kapitisdeminuce:\n"}
{"id": "986321", "url": "https://cs.wikipedia.org/wiki?curid=986321", "title": "Klotylda Sasko-Kobursko-Gothajská", "text": "Klotylda Sasko-Kobursko-Gothajská\n\nMarie Adelheid Amálie Klotylda Sasko-Kobursko-Saalfeldská, : \"Marie Adelheid Amalie Clotilde, Prinzessin von Sachsen-Coburg und Gotha, Herzogin zu Sachsen\"; 8. července 1846, Neuilly – 3. června 1927, Alcsút) byla rodem saská princezna, provdaná rakouská arcivévodkyně\n\nKlotylda byla třetím potomkem a starší ze dvou dcer Sasko-Kobursko-Gothajského vévody Augusta a francouzské princezny Klementiny Orleánské. Její nejmladší bratr Ferdinand byl od roku 1908 carem v Bulharsku.\n\nV roce 1864 se v Koburgu konala její svatba s rakouským arcivévodou z uherské linie Habsbursko-Lotrinské dynastie, Josefem Karlem (1833–1905), žijícím v Maďarsku na rodinném statku v Alcsutu. Svého muže přežila o 22. let a místem jejího odpočinku se stala Budapešť.\n\nZ manželství trvajícího 41. let se narodilo sedm dětí, z nichž se šest dožilo dospělosti:\n\n"}
{"id": "986325", "url": "https://cs.wikipedia.org/wiki?curid=986325", "title": "Babovřesky 2", "text": "Babovřesky 2\n\nBabovřesky 2 je pokračování divácky úspěšné komedie režiséra Zdeňka Trošky \"Babovřesky\". Film se natáčel v létě 2013 a premiéru měl 20. února 2014. Ve filmu mezi jinými hrají Jan Dolanský, Veronika Žilková, Lukáš Langmajer, Jana Synková, Pavel Kikinčuk a Lucie Vondráčková. Mirka Spáčilová, recenzentka deníku Mladá fronta DNES, komedii označila za „estrádu střídající se s reklamou“.\n\nPo měsíci od uvedení do kin film vidělo necelých 200 000 diváků, což je pokles oproti prvnímu dílu, který za stejné období vidělo 460 tisíc diváků.\n\nTelevizní premiéru sledovalo 31. srpna 2015 na TV Nova 1,346 mil. diváků.\n\n"}
{"id": "986326", "url": "https://cs.wikipedia.org/wiki?curid=986326", "title": "Stephen Murray (cyklista)", "text": "Stephen Murray (cyklista)\n\nStephen Murray (* 9. ledna 1980, Newcastle upon Tyne, Anglie) je bývalý anglický jezdec BMX. V pátek 22. června 2007 utrpěl těžkou nehodu, jejíž následkem má převážnou část těla paralyzovanou. Podle nedávných informací může pokrčit rameny a pohybovat prsty na noze. \n\n"}
{"id": "986339", "url": "https://cs.wikipedia.org/wiki?curid=986339", "title": "Okluky (rozcestník)", "text": "Okluky (rozcestník)\n\nSlovo Okluky má několik významů:\n\n"}
{"id": "986341", "url": "https://cs.wikipedia.org/wiki?curid=986341", "title": "Postliminium", "text": "Postliminium\n\nPostliminium byl podle římského práva návrat do původního právního stavu, obnovení téměř všech dřívějších práv a povinností římského občana, který v době války upadl v cizině do zajetí a tím o ně přišel.\n\nPodle přísného ius civile platilo, že zajatého Římana postihuje nejvyšší forma kapitisdeminuce, nejenže přestává být svobodným římským občanem, ale přichází o celou svou právní osobnost, už nemůže vystupovat jako subjekt práva. V souvislosti s tím zanikají i všechny právní vztahy s ním spojené. Jestliže se ale někdy ze zajetí vrátil, a to ať už na území Říma nebo i spřáteleného státu, měl právo postliminia (\"ius postliminii\"), které obnovilo všechny předchozí právní vztahy, které před zajetím měl. A to plně v původním stavu, protože postliminium fingovalo, že po celou dobu zůstala jeho právní osobnost nedotčena. Výjimkou byla držba, jakožto faktický stav, který bylo zapotřebí obnovit také fakticky, a také manželství, jehož zánik už obnovit nebylo možné. Právo postliminia nicméně neplatilo tehdy, jestliže bylo mezinárodní smlouvou vyloučeno vrácení zajatců, a neplatilo ovšem také pro přeběhlíky na nepřátelskou stranu a pro ty, co se vzdali do zajetí dobrovolně.\n"}
{"id": "986343", "url": "https://cs.wikipedia.org/wiki?curid=986343", "title": "Ansámbl Forte", "text": "Ansámbl Forte\n\nAnsámbl Forte je smíšený pěvecký sbor působící v Brně pod vedením Zuzany Kadlčíkové Pirnerové. Mezi jeho členy jsou studenti a absolventi JAMU, sólisté brněnské hudební scény či členové předních brněnských sborů.\n\nAnsámbl vznikl roce 2011 jako desetičlenný ansámbl složený čistě ze sólistů. Prvním vystoupením souboru byl aprílový koncert na jaře 2012. V současné chvíli má ansámbl 12 členů (3 soprány, 3 alty, 3 tenory a 3 basy), tento počet však lze rošířit či snížit dle potřeby.\n\n\n\n\n\n"}
{"id": "986346", "url": "https://cs.wikipedia.org/wiki?curid=986346", "title": "Jiří Najvar", "text": "Jiří Najvar\n\nJiří Najvar (* 5. dubna 1990 Čeladná, Československo) je český dirigent, sbormistr a hudební skladatel působící v Českém filharmonickém sboru Brno jako asistent sbormistra, v PSMU - umělecký vedoucí a sbormistr, VSMU - sbormistr).\n\nJe absolventem Hudební fakulty Janáčkovy akademie múzických umění v oboru dirigování sboru u Prof. Lubomíra Mátla a Blanky Juhaňákové, dirigování orchestr u Jakuba Kleckera a kompozice u prof. Dana Dlouhého.\n\nV roce 2011 absolvoval Janáčkovu konzervatoř v Ostravě ve třídě Milana Báchorka skladbou \"Rapsodie pro pozoun, varhany a komorní orchestr\" provedenou Moravskou filharmonií Olomouc. Během studia na konzervatoři působil jako pedagog na 1. soukromé Základní umělecké škole MIS Music v Kopřivnici v oborech hra na klavír, sólový zpěv a skupinová interpretace. V té době se také začal pravidelně účastnit celostátní skladatelské soutěže Generace, kde získal řadu ocenění za skladby \"Čtverylky pro kvartet sopránových fléten\", \"Cesta do Zoo\" a \"Štramberské obrázky\".\n\nV roce 2007 se zúčastnil mezinárodního skladatelského kurzu v Trstěnicích. Jeho skladby zazněly na festivalech Hudební Současnost, Janáčkův Máj a na koncertech pořádaných hudebně-teoretickým oddělením Janáčkovy konzervatoře a Gymnázia v Ostravě.\n\nV období 2009 - 2012 působil jako sbormistr pěveckého sdružení ECHO, se kterým se zúčastnil natáčení CD \"Ohlédnutí dechového orchestru FHS\" a výjezdu sboru do Slovinska.\n\nJako asistent sbormistra Milana Chromíka se podílí na hudebních nastudováních koncertů Ostravského dětského sboru. Je hostujícím dirigentem Komorního orchestru v Kopřivnici, s nímž mimo jiné uvedl v Olomouci na festivalu amatérských souborů Setkání 2011 v premiéře svou skladbu \"Krátká suita pro flétnu a smyčce\".\n\nOd roku 2012 vede pěvecký sbor Lumír v Brně. Od roku 2013 je druhým sbormistrem sboru Vox Iuvenalis, se kterým uvedl v dubnu roku 2014 premiéru své skladby \"Association of Colors pro SATB sbor a elektroniku\". V roce 2015 byla uvedena jeho opera Zhasnutí v Divadle na Orlí v Brně.\n\nOd roku 2013 do roku 2014 byl sbormistrem a zpěvákem pěvecko-tanečního seskupení First Smile.\n\n\n"}
{"id": "986354", "url": "https://cs.wikipedia.org/wiki?curid=986354", "title": "Javor tatarský", "text": "Javor tatarský\n\nJavor tatarský (\"Acer tataricum\") je malý strom až keř z čeledi mýdelníkovitých (\"Sapindaceae\"). Původní je ve světlých hájích teplých oblastí jihovýchodní Evropy a Malé Asie. Do západní Evropy byl zaveden v roce 1759 a brzy se uplatnil i mimo botanické zahrady.\n\nJedná se o nevelký strom dorůstající se výšky maximálně 10 metrů. Většinou roste jako větší, či menší keř. I pokud doroste velikosti stromu, má většinou více kmenů 20–50 cm tlustých. Koruna je nepravidelně košatá. Borka je tmavě šedá, hladká, ale v pozdějším věku praská. Pupeny jsou široce kuželovité nebo kulovité, do 4 mm dlouhé.\nListy jsou vstřícné opadavé. Dorůstají se délky 5–10 cm a jsou 3–7 cm široké. Mají dlouhé řapíky a jsou okrouhle srdčité či vejčité, nedělené, případně mají po stranách jen malé či naznačené dva až čtyři laloky. Čepel je tenká, na obvodu nepravidelně dvakrát pilovitě zubatá. Barva listů bývá svěže zelená, na podzim se barví do karmínově červena, již jako jeden z prvních kolem 15. září.\n\nJavor tatarský je jednodomý. Kvete v květnu nebo červnu, až po olistění. Květy jsou bělavě žlutozelené a vyrůstají po 20–30 ve vzpřímených stopkatých latách. Kališní lístky jsou nevelké, korunní lupínky jsou větší, bělavé a slabě chlupaté, slabě se rozvinují dovnitř květu. Tyčinky jsou větší a z květu vyčnívající.\nPlody jsou dvounažky s rozšířenými konci křídel. Ty jsou k sobě hodně přimknuté, téměř až rovnoběžné. Křídla jsou průsvitné nahnědlé, či načervenalé barvy.\n\nTento javor patří mezi kontinentální prvky euroasijského charakteru. Je rozšířen od středního Povolží a severního Íránu po celé východní Evropě, Maďarsku, Rakousku a Chorvatsku. V České republice je nepůvodním druhem, na Moravě vymizel během subatlantiku. Můžeme ho však nalézt u našich sousedů. Na Slovensku se hojně vyskytuje na celé jeho jižní části od Královského Chlmca až po Žitný ostrov.\n\nStrom roste velmi hojně v lužních lesích a světlých dubinách nížin a podhůří. Udává se jako charakteristický druh křovitých společenstev teplomilného charakteru.\n\nTento druh javoru se krásně hodí jako okrasný keř do zahrad, u nás toto využití však moc hojné není. Roste velmi rychle a dá se dobře vytvarovat, proto se hodí i do parků a na sídliště. Na rovinách se uplatňuje ve větrolamech jako spodní, vyplňovací dřevina. Stejně by se uplatnil i ve sněholamech. Má také velice krásné bílé a měkké dřevo vhodné na různé řezbářské práce.\n\nPodobným druhem je javor amurský (\"Acer ginnala\"), který je dokonce některými botaniky pokládán za poddruh javoru tatarského jako \"A. tataricum\" subsp. \"ginnala\" (Maxim.) Wesm. Liší se matnými, většinou jemně laločnatými listy na rozdíl od javoru amurského, který má listy viditelně lesklé a hluboce laločnaté.\n\n\n\n"}
{"id": "986355", "url": "https://cs.wikipedia.org/wiki?curid=986355", "title": "Štola 88", "text": "Štola 88\n\nŠtola 88 byl český multidisciplinární projekt, který na podzim 1988 simuloval cestu k Marsu. V bývalé důlní štole v Tišnově byla postavena imitace kosmické lodi, kde bylo po tři týdny od okolního světa izolováno dvanáct dobrovolníků. Cílem experimentu Československé akademie věd bylo zkoumat chování lidí během krizových situací při delším odloučení. Experiment vyšel na čtvrt milionu korun a pracovalo na něm 60 lidí. V roce 2008 se ve štole konal den otevřených dveří s přednáškami vědců, kteří experiment řídili. \n\nPo dvou desetiletích se vedoucí projektu, sociolog Jaroslav Sýkora, s dalšími českými vědci zúčastnil ruského projektu s mezinárodní účastí Mars 500, navazujícího na čtyřicetiletou tradici výzkumů života skupin v izolaci moskevského Institutu lékařsko biologických problémů.\n\nV 80. letech 20. století byla na okraji Tišnova, za cihelnou na Trnci, objevena štola, která vznikla při těžebních pokusech. V roce 1987 si ji vybrali výzkumníci z Laboratoře pro výzkum stresu při Fyziologickém ústavu Československé akademie věd, aby zde uskutečnili v rámci projektu Interkosmos experiment s názvem Štola 88, jenž by studoval vliv izolace na skupinu lidí. Projektu Štola 88 předcházely malé experimenty Štola 85 a Štola 87. Na projektu spolupracovala i Vysoká škola zemědělská v Brně. Během ročních příprav ve štole ve tvaru rohlíku vznikla imitace vesmírné lodi – byla vybudována strojovna, místnost na chov zvířat, řídící centrum lodi, záchody a sprchy. Štola byla přepažena na dvě izolované části – v první se nacházelo řídící centrum, druhá část sloužila k chovu zvířat. Izolaci dobrovolníků od zbytku světa zabezpečily dvoje pancéřové dveře, u kterých byla přechodová komora, kam výzkumníci účastníkům experimentu dávali čisté oblečení, zásoby potravin a nádobky na vzorky moči a krve. Součástí vybavení byl i počítač IBM Personal Computer XT. U štoly se nacházela i plošina pro přistávání vrtulníku, na plotu stále visí cedule s nápisem Letiště Akademie věd.\n\nProjektu se na dobrovolné bázi účastnilo jedenáct mužů a jedna žena. Výběr probíhal náhodně. Byl to jeden z mála experimentů tohoto typu, jehož se účastnila i žena. Pokusu se původně měli zúčastnit jen muži, avšak vzhledem k nedostatku dobrovolníku byla přijata i jedna žena. Výzkumníci se obávali, že přítomnost ženy bude mezi mužskou posádkou vytvářet problémy. Ukázalo se však, že přítomnost ženy mateřského typu měla pozitivní vliv na chování ostatních dobrovolníků. Mezi účastníky bylo devět pražských a brněnských vysokoškoláků, dva dělníci a jeden novinář. Skupinu, která měla na starosti řízení kosmické lodi, vedl publicista Pavel Toufar. Druhou skupinu organizoval tehdejší vysokoškolský student Miloš Čermák. Ta měla na starosti chov zvířat – křepelek, slepic bez peří a ve velkých akváriích chovali ryby tilapie nilské. Účastníci obdrželi honorář zhruba 5000 Kčs.\n\nDvanáct dobrovolníků bylo po 21 dnů izolováno od vnějšího světa. Monitorováni byli prostřednictvím mikrofonů a kamerového systému. Každodenně jim byla odebírána krev a moč, která se vrtulníkem transportovala do Prahy, kde se nacházel přístroj, který dokázal určit hladinu stresu z krevních vzorků. Dále si účastníci měřili teplotu a tlak. Případné změny v krvi byly srovnávány s hodnotami měření před zahájením pokusu. Účelem experimentu bylo zkoumat člověka v bio-psycho-sociálním pojetí, především se zaměřením na chování člověka v kritické situaci při dlouhodobé izolaci. Účastníci byli podrobováni řadě testů a zkouškám. Den jim byl zkrácen na 18 hodin, museli řešit mimořádné situace jako oheň na palubě, únik kyslíku či závady techniky.\n\nPodle tehdejších předpokladů se v „kosmické lodi“ nacházela chovná stanice pro zvířata, soudilo se, že při takto dlouhém odloučení od civilizace bude potřeba chovat zvěř k udržení zdroje potravy. Avšak účastníci experimentu si k zvířatům vytvořili citové pouto a odmítali je konzumovat. \n\nPo ukončení experimentu dobrovolníky zkoumali dietologové, lékaři a dva psychologové (jedním z nich byl Jiří X. Doležal). \n\n\n \n"}
{"id": "986368", "url": "https://cs.wikipedia.org/wiki?curid=986368", "title": "Zuzana Kadlčíková", "text": "Zuzana Kadlčíková\n\nZuzana Kadlčíková, rozená Pirnerová (* 1. června 1981, Hradec Králové, Československo), je česká sbormistryně, dirigentka a klavíristka.\n\nAbsolvovala Pedagogickou fakultu Ostravské univerzity, obor Hudební výchova a Sbormistrovství. Současně se zde zabývala židovskou hudbou v pěveckém souboru Adash a externě korepetovala v opeře Divadla A. Dvořáka. Na brněnské JAMU absolvovala obory Dirigování sboru a Dirigování orchestru.\n\n\n\n"}
{"id": "986372", "url": "https://cs.wikipedia.org/wiki?curid=986372", "title": "Buonconsiglio", "text": "Buonconsiglio\n\nHrad Buonconsiglio ( \"Castello del Buonconsiglio)\" je nejvýznamnější světská stavba v oblasti Trentina (Tridentska) v severní Itálii. Stojí na skalním výběžku v severovýchodní části starého města v Trentu, správním centru autonomní provincie Trento, která je součástí autonomního regionu Tridentsko-Horní Adiže (italsky \"Trentino-Alto Adige)\". Hrad byl do roku 1796 sídlem tridentského knížete-biskupa. V současnosti je tento památkově chráněný komplex sídlem umělecko-historického muzea (\"Museo Provinciale d‘Arte\" a \"Museo Storico\"), s prostorami pro příležitostné výstavy, památníkem italským iredentistům, muzejním obchodem a restaurantem.\n\nZ hradního bergfritu je výhled na tridentské staré město, do údolí Adiže a na přilehlé hory.\n\nHrad Buonconsiglio byl vystavěn v tzv. Německé čtvrti (Quartiere tedesco / Deutsches Viertel) na severovýchodě tridentského starého města na skalním výběžku. Kolem dodnes existujícího bergfritu zvaného Mastio nebo též Augustova věž stojí nejstarší části středověkého biskupského hradu, některé až z 12. století. Jižně a východně od věže vznikal od 13. Do 15. století Starý hrad (Castelvecchio), nejstarší domácí sídlo tridentských knížecích biskupů.\n\nV roce 1407 došlo v Tridentu k povstání šlechticů a měšťanů proti knížeti-biskupovi původem z Mikulova, Jiřímu z Lichtenštejna-Kastelkornu (1390–1419). Nepokoje se rozšířily do okolí, kde docházelo k selským povstáním v celém Tridentsku. Tísně tridentského knížete-biskupa využil vévoda Fridrich IV. Habsburský (zv. \"S prázdnou kapsou\"), který s vojskem vpochodoval do města a biskupa Jiřího z Trenta vyhnal. Po těchto událostech sloužil hrad Buonconsiglio od doby knížete-biskupa Alexandra Mazovského (1424–1444) nejen jako obranné zařízení pro město Trento, ale také jako pevnost proti městu.\n\nPo staletí byly Trento a Castello del Bunoconsiglio významnou zastávkou cestujících z německých zemí do Itálie nebo naopak Italů směrem na sever. Albrecht Dürer při své první cestě do Itálie roku 1495 navštívil Trento a umělecky zachytil dobový vzhled hradu Buonconsiglio.\nRoku 1475, za panování knížete-biskupa Johannese Hinderbacha, byla dokončena kaple hradu Castelvecchio s freskami. V roce 1484 nechal také zřídit vodovod z pramenů z nedalekých hor do arkádového nádvoří Castelvecchia k zásobení rezidence.\n\nV únoru 1508 se zde zastavil císař Maxmilián I., když v chrámu sv. Vigilia v Trentu přijímal císařskou hodnost.\n\nSokolí věž na východě stavby nechal zřízdit již kolem roku 1390 a před rokem 1560 její interiéry vyzdobil bohatými freskami s loveckou tematikou pravděpodobně Hans Bocksberger starší nebo Bartlmä Dill Riemenschneider.\n\nKníže-biskup a kardinál Bernard z Cles (1485–1539) nechal hrad v rámci příprav na tridentský koncil významně rozšířit. V této době vzniklo \"Magno Palazzo\" zvaný „renesanční palác“, který se rozkládá východně od Castelvecchia.\n\nSala Grande ve druhém podlaží odpovídá císařskému sálu mnoha kníže-biskupských rezidencí Svaté říše římské. Hradby byly směrem k městu posíleny o čtyři rondely, z nichž se do dneška zachovaly tři.\n\nMohutná stavba \"Giunta Albertiana\" byla zřízena za vlády knížete-biskupa Františka Alberta z Poly (1677–1689) od roku 1680 jako spoojení mezi oběma již exisujícími obytnými budovami \"Castelvecchio\" a \"Magno Palazzo\". V 17. a 18. století byly vnitřní prostory z velké části nově vyzdobeny v barokním slohu.\nV roce 1796 během první koaliční války obsadila francouzská vojska město Trento i hrad, který byl poté přeměněn na kasárna. Napoleon Bonaparte na hradě Buonconsiglio v roce 1796 strávil několik dní. Po roce 1803 byly město i s hradem součástí Habsburské říše resp. Rakouského císařství. Po následujících více než sto let někdejší kníže-biskupské sídlo sloužilo jako kasárna.\n\nNěkdejší kníže-biskupský hrad Buonconsiglio v Trentu byl v 19. století sídlem c. k. vrchního velení tridentské pevnosti do roku 1916 (1918), naposledy pod velením pevnostního velitele a generálmajora Franze Seraphina pána ze Steinhartu.\n\nCesare Battisti, Fabio Filzi a Damiano Chiesa byli jako zrádci italského iredentismu roku 1916 uvězněni v hradu Buonconsiglio a po vynesení rozsudku byli popraveni za velezradu v severních příkopech, kde je dodnes možno vidět jejich hroby. Místo jejich popravy je Italy nazýváno jako hroby mučedníků (Fossa dei Martiri).\n\nPo první světové válce byly Castello i město Trento jako důsledek Saint-germainské smlouvy přičleněny k Italskému království. Od roku 1919 byl vlastníkem někdejší rezidence italský stát. V roce 1974 byl hrad předán Autonomní provincii Trento.\n\nBernard z Cles nechal místnosti skvostně vyzdobit štukami a nástěnnými malbami mnohých významných umělců. Na stavbě se mj. podíleli Dosso Dossi, Girolamo Romanino nebo Marcello Fogolino. Celý vnitřek paláce je vyzdoben freskami s tématy politické moci Bernarda z Cles, a také jeho vztahy s rodem Habsburků, jeho zálibě ve vědách, historii a umění. Stále se opakujícím tématem je \"Unitas\", Jednota, jejímž symbolem je malířsky vyzdobeno množství dveří. V letech 1530 až 1532 vznikla uměleckohistoricky významná “Loggia Romanino” s freskami a arkádami a předsazeným Lvím dvorem (\"Cortile dei Leoni\").\n\nHrad Buonconsiglio je rovněž znám díky cyklu fresek dvanácti měsíců od téměř anonymního českého malíře, mistra Václava, z roku 1397, jež se nachází v Orlí věži hradu.\n\n"}
{"id": "986374", "url": "https://cs.wikipedia.org/wiki?curid=986374", "title": "Jaroslav Šíp", "text": "Jaroslav Šíp\n\nJaroslav Šíp (24. listopadu 1930 – 6. listopadu 2014) byl československý basketbalista, trenér a sportovní funkcionář. Je zařazen na čestné listině zasloužilých mistrů sportu.\n\nByl rozehrávačem a tvůrcem hry reprezentačního družstva Československa, se kterým se zúčastnil Olympijských her 1952 a pěti Mistrovství Evropy, na nichž získal třikrát stříbrnou a jednu bronzovou medaili. Na Mistrovství Evropy 1953 byl nejlepším střelcem Československa se 118 body v 10 zápasech. Za reprezentaci Československa celkem odehrál 111 zápasů v letech 1951 až 1959.\n\nS týmy Slavia Praha Pedagog, Slovan Orbis Praha a ÚDA Praha byl v letech 1952 až 1959 jako hráč pětkrát mistrem a dvakrát vicemistrem Československa, jako trenér Slavie VŠ Praha v letech 1974 až 1980 sedmkrát mistrem a dvakrát vicemistrem Československa.\n\nZa Slovan Orbis Praha hrál dvakrát v Poháru evropských mistrů, v roce 1960 se probojovali až do semifinále, kde podlehli vítězi poháru ASK Riga. Jako trenér vedl tým Slavia VŠ Praha ve 12 ročnících evropských basketbalových pohárů. Největším úspěchem byla v roce 1966 účast ve finále a v letech 1970 a 1971 postup až do semifinále Poháru evropských mistrů a účast ve světovém Interkontinentálním poháru klubů v září 1970, kde Slavia VŠ Praha skončila na čtvrtém místě. V letech 1966–1968 byl trenérem italského ligového klubu Candy Bologna.\n\nOd roku 1990 byl funkcionářem Asociace ligových klubů a od roku 1992 předsedou sekce basketbalové ligy žen. V roce 2001 v anketě o nejlepšího českého basketbalistu dvacátého století skončil na 8. místě. V roce 2006 byl uveden do Síně slávy České basketbalové federace.\n\nÚspěchy:\nOlympijské hry\nMistrovství Evropy\n\n\n\n"}
{"id": "986391", "url": "https://cs.wikipedia.org/wiki?curid=986391", "title": "Právo exilu", "text": "Právo exilu\n\nPrávo exilu (\"ius exilii\") bylo ve starověkém Římě právo souzeného člověka vybrat si místo trestu smrti dobrovolně exil. \n\nPrávo musel využít ještě před tím, než došlo v comitiích k sečtení hlasů v otázce jeho viny, a pokud jej využil, změnil se trest na vyhnání odsouzeného do některého italského města. Příslušný magistrát vydal tzv. zákaz vody a ohně (\"interdictum aquae et ignis\"), což znamenalo, že vyhnaný ztratil římské občanství, pozbyl veškerá práva a byl mu zkonfiskován všechen majetek. Jestliže se v budoucnu odhodlal do Říma vrátit, mohl jej kdokoli beztrestně zabít. Na konci římské republiky mohlo být \"interdictum aquae et ignis\" uloženo i samostatně, bez předchozího dobrovolného rozhodnutí odsouzeného, což se za císařství změnilo v přímé deportace.\n"}
{"id": "986396", "url": "https://cs.wikipedia.org/wiki?curid=986396", "title": "Velouté", "text": "Velouté\n\nVelouté (z francouzského výrazu \"velours\", což znamená samet) je omáčka z máslové jíšky, která je rozředěná vývarem. Je to jedna ze základních omáček, převzatá z francouzské kuchyně.\n\nZákladní předpis uvádí zhruba toto složení a postup:\nMáslo zpěnit, nepřepálit. Přidat hladkou mouku a krátce orestovat, dodat vývar na patřičnou hustotu a provařit.\n\nVývar je možné dodat z ryb, tzv. „rybí fond“, ale i masa nebo zeleniny. Nejznámější klasický recept z francouzské kuchyně používá k zalití vývar z telecích nožiček.\n\nRecept se objevuje už v roce 1533. Auguste Escoffier řadil velouté k pěti „mateřským omáčkám“, které se dále dochucují např. vínem, houbami, bylinkami nebo chřestem, přidáním smetany a másla vznikne známá sauce suprême.\n\n"}
{"id": "986397", "url": "https://cs.wikipedia.org/wiki?curid=986397", "title": "Grandhotel Budapešť", "text": "Grandhotel Budapešť\n\nGrandhotel Budapešť (v originále \"The Grand Budapest Hotel\") je komediálně-dramaticky laděný film z roku 2014, který napsal a režíroval Wes Anderson. Námět je inspirován dílem rakouského spisovatele Stefana Zweiga. V hlavní roli hraje Ralph Fiennes, který zde ztvárnil hoteliéra, jenž se spojil s jedním ze svých zaměstnanců, aby prokázal svoji nevinu, když byl obviněn z vraždy.\n\n\"Grandhotel Budapešť\" vznikl v americko-německé koprodukci, byl financován německými společnostmi a byl kompletně natočen v Německu.\n\n"}
{"id": "986398", "url": "https://cs.wikipedia.org/wiki?curid=986398", "title": ".sx", "text": ".sx\n\n.sx je národní doména nejvyššího řádu pro nizozemskou část ostrova Svatý Martin. Vznikla 15. prosince 2010.\n\nDoménu thepiratebay.sx využívala od 30. 4. 2013 do prosince stejného roku stránka The Pirate Bay.\n"}
{"id": "986400", "url": "https://cs.wikipedia.org/wiki?curid=986400", "title": "Augustiniánské kláštery v Paříži", "text": "Augustiniánské kláštery v Paříži\n\nAugustiniánské kláštery v Paříži byly konventy řádů augustiniánů, kterých bylo v Paříži od středověku do 18. století několik.\n\nObutí augustiniáni se usadili v Paříži za vlády Ludvíka IX. poblíž Porte Saint-Eustache, kde je jejich příchod doložen v roce 1259. Výstavba augustiniánského kláštera začala roku 1263 z podnětu Ludvíka IX. Dne 14. října 1293 augustiniáni získali pozemky na levém břehu Seiny na území kláštera Saint-Germain-des-Prés.\n\nKlášter byl přestavěn v letech 1368–1453 a kostel byl vysvěcen v době panování Karla VII. Klášter získal velký význam a jeho mohutné sály v centru Paříže se využívaly pro shromáždění pařížského parlamentu, Účetní komory, Generálních stavů v roce 1614 apod.\n\nPostupně vznikly v Paříži tři augustiniánské kláštery:\n\nKláštery byly zrušeny za Velké francouzské revoluce a jako národní majetek prodány. Poté byly budovy zčásti zbořeny.\n\n\n"}
{"id": "986403", "url": "https://cs.wikipedia.org/wiki?curid=986403", "title": "Jaroslav Novák (spisovatel)", "text": "Jaroslav Novák (spisovatel)\n\nJaroslav Novák je jméno více spisovatelů:\n\n"}
{"id": "986404", "url": "https://cs.wikipedia.org/wiki?curid=986404", "title": "Národní park Vašlovani", "text": "Národní park Vašlovani\n\nNárodní park Vašlovani () je přírodní národní park v kraji Kachetie, okres Dedopliscqaro, jihovýchodně od města Dedopliscqaro na jihovýchodě Gruzie při hranici s Ázerbájdžánem.\n\nPrvní chráněné území dnešního Národního parku Vašlovani bylo zřízeno v roce 1935 z iniciativy dvou gruzínských přírodovědců (Niko Ketschoveli a Vasil Gulisašvili) za účelem ochrany ojedinělé flóry. V dubnu 2003 byla ochrana rozšířena na rozlohu národního parku 251,14 km², jehož centrální část o rozloze 84,80 km² získala statut IUCN kategorie Ia (přísně chráněná rezervace).\n\nPolopouštní oblast se suchým klimatem a bizarními horskými útvary, které připomínají Badlands v USA. Kromě toho jsou zde i řídké lesy a houštiny. Nadmořská výška kolísá mezi 150 a 600 m. Východní hranici parku a současně hranici s Ázerbájdžánem tvoří řeka Alazani.\nV roce 2003 byly nalezeny stopy samce levharta perského (Panthera pardus ciscaucasica). V následujícím roce se podařilo tohoto levharta zachytit fotopastí. Sledován byl do roku 2009, pak se již neobjevil. K celkem 46 druhům savců patří též šakal, liška obecná, vlk, rys ostrovid, medvěd hnědý, kočka bažinná, dikobraz a gazela.\n\nZ ptactva zde hnízdí např. orel královský, sup hnědý, sup bělohlavý, moták pochop, bažant obecný a vzácný frankolín obecný (Francolinus francolinus). Známá je tzv. \"vlaštovčí stěna\" - útes na kterém hnízdí velké kolonie vlaštovek.\n\nSuchá krajina dává životní prostor pro 25 druhů plazů, např. želvu žlutohnědou, hroznýška tureckého, zmiji levantskou a hroznýška tureckého.\nNachází se zde vzácná divoká pistácie (Pistacia mutica) a pivoňka (Paeonia maiko), 7 druhů orchidejí, gruzínský kosatec (Iris iberica) a Eichlerův tulipán (Tulipa eichler).\n\nV národním parku Vašlovani jsou 2 turistické trasy pro pěší, 2 trasy pro automobily a 1 hipostezka. Pro několikadenní túry je k dispozici síť turistických center s ubytováním. Centrální část IUCN kategorie Ia (přísně chráněná rezervace) není veřejnosti přístupná. Hraniční řeka Alazani je pro rafting celoročně splavná.\n"}
{"id": "986406", "url": "https://cs.wikipedia.org/wiki?curid=986406", "title": "Jaroslav Tetiva", "text": "Jaroslav Tetiva\n\nJaroslav Tetiva *4. února 1932 je československý basketbalista (někdy v tisku uváděný jako Tětiva), který startoval dvakrát na Olympijských hrách a na šesti Mistrovství Evropy v basketbale mužů. Je zařazen na čestné listině zasloužilých mistrů sportu.\n\nV letech 1952 až 1963 byl hráčem reprezentačního družstva Československa, se kterým se zúčastnil dvakrát Olympijských her – 1952 v Helsinkách (10 místo) a 1960 v Římě (5. místo) a šesti Mistrovství Evropy – 1953 v Moskvě (4. místo), 1955 v Budapešti (2. místo), 1957 v Sofii (3. místo), 1959 v Istanbulu (2. místo), 1961 v Bělehradě (5. místo) a 1963 ve Vratislavi (10. místo), na nichž získal dvakrát stříbrnou a jednu bronzovou medaili. Na Mistrovství Evropy 1959, kde Československo skončilo druhé, byl druhým nejlepším střelcem týmu se 102 body v 8 zápasech. Celkem za reprezentační družstvo Československa odehrál 176 utkání v letech 1952-1963.\n\nV československé basketbalové lize s týmy Zbrojovka Brno, Slovan Orbis Praha a ÚDA Praha jako hráč byl v letech 1952 až 1959 pětkrát mistrem a jednou vicemistrem Československa a má tři třetí místa v československé lize. , Od zavedení podrobných ligových statistik (v roce 1962) zaznamenal v československé lize, ve které hrál až do roku 1967, 3167 bodů.\n\nZa Slovan Orbis Praha hrál dvakrát v Poháru evropských mistrů, v roce 1960 se probojovali až do semifinále, kde podlehli vítězi poháru ASK Riga.\n\nV roce 2001 v anketě o nejlepšího českého basketbalistu dvacátého století skončil na 23. místě. V roce 2006 byl uveden do Síně slávy České basketbalové federace.\n\n\n\n\n\nčesky\nanglicky\n"}
{"id": "986410", "url": "https://cs.wikipedia.org/wiki?curid=986410", "title": "Bellamira", "text": "Bellamira\n\nBellamira (\"Prunus insititia\" 'Bellamira') je ovocný strom, kultivar druhu slivoň z čeledi růžovitých. V sortimentu odrůd nově zařazený kříženec slivoní 'Čačanska najbolja' a 'Nancyská', odrůda je samosprašná. Plody žluté, aromatické, vhodné pro konzum i na zpracování. Zraje koncem srpna. Bellamira je řazena mezi mirabelky.\n\nByla vypěstována v Německu v roku 1994 zkřížením odrůd 'Čačanska najbolja' a 'Nancyská'.\n\nRůst střední až slabý, plodnost raná, vysoká, samosprašná odrůda. \n\nSpíše více kulatý než podlouhlý, nesouměrný, středně velký, je 31 – 33mm. Slupka žlutá, ojíněná. Dužnina jde od pecky, má intenzívní mirabelkovou chuť.\n\nTolerantní proti šarce, není náchylná k monilióze.\n"}
{"id": "986421", "url": "https://cs.wikipedia.org/wiki?curid=986421", "title": "Miragrande", "text": "Miragrande\n\nMiragrande (\"Prunus domestica\" 'Miragrande') je ovocný strom, kultivar druhu slivoň renklóda z čeledi růžovitých. V sortimentu odrůd nově zařazený kříženec slivoní ´Herrenhauser Mirabelle´ a ´Gelbe Zwetsche´, odrůda je samosprašná. Plody žluté s líčkem, šťavnaté, vhodné pro konzum i na zpracování. Zraje v polovině září. \n\nByla vypěstována v roce 1995, v Německu, zkřížením odrůd ´Herrenhauser Mirabelle´ a ´Gelbe Zwetsche´.\n\nRůst silný, plodnost raná, odrůda plodí brzy po výsadbě. Sklizeň ovoce je pravidelná a vysoká. Kvete pozdě, samosprašná odrůda. Dozrává v polovině září. \n\nOválného tvaru, 16 g a 30mm v průměru. slupka plodu je žlutá na slunci s líčkem, dužnina jde od pecky.\n\nOdrůda není významně napadána chorobami a škůdci, je tolerantní k šarce.\n\n"}
{"id": "986422", "url": "https://cs.wikipedia.org/wiki?curid=986422", "title": "Tařinka horská", "text": "Tařinka horská\n\nTařinka horská\n(\"Alyssum montanum\"), dříve též nazývaná tařice horská, je suchomilná rostlina tvořící polštářovité porosty se vzpřímenými rozvětvenými květenstvími se žlutými květy.\n\nRostlina je s nestejnou intenzitou rozšířena v celé jižní a střední Evropě, v Pobaltí a směrem dále na východ se vyskytuje až po Ural a Kavkaz. Je považována za sarmatsko-panonsko-balkánský taxon který se z hraničních oblastí mezi Jižní Evropou a Jihozápadní Asií šířil, po odeznění doby ledové, dále do středu a k severu Evropy.\n\nV České republice se objevuje v teplejších oblastech, hlavně v Českém krasu a Českém středohoří, v dolním Povltaví a na Moravě v okolí Brna a na Pálavě. Je to rostlina nesnášející nepropustnou, dlouhodobě vlhkou půdu a proto jako obligátní psamofyt vyrůstá nejčastěji na navátých píscích, ve stepích nebo v písčitých borových lesích, obsazuje také kamenité stráně nebo kaňonovitá říční údolí. Občas se pěstuje jako okrasná rostlina na skalkách v zahradách.\n\nVytrvalý hemikryptopfyt, 10 až 20 cm vysoký, z jehož úzkého, hluboko sahajícího a dřevnatějícího vícehlavého kořene vyrůstají početné, vystoupavé nebo mnohem častěji vzpřímené, jednoduché nebo větvené květné lodyhy a někdy i krátké lodyhy bez květů s listovými růžicemi. Listy přízemních růžic jsou krátce řapíkaté, obkopinaté nebo lopatkovité, 5 až 15 mm dlouhé a 2 až 6 mm široké. Přisedlé, střídavě vyrůstající lodyžní listy jsou podlouhlé, kopinaté až čárkovité. Následkem hustého pokrytí nežláznatými přisedlými hvězdicovitými chlupy jsou lodyhy i listy šedoplstnaté; báze lodyh časem dřevnatí.\n\nŽluté, čtyřčetné, oboupohlavné květy rostoucí na stopkách vytvářejí krátké hrozny které se v době zrání plodů prodlužují. Brzy po odkvětu opadávající volné kališní lístky jsou široce vejčitého tvaru a po okraji bíle lemované. Syté nebo světle žluté korunní lístky asi 4 až 6 mm dlouhé jsou obvejčité a na vrcholu vykrojené, vespod mají zúžený nehtík. Okvětí je vně vidlicovitě chlupaté. Kvetou v závislosti na stanovišti od dubna do července.\n\nPlody jsou okrouhlé, obvejčité nebo elipsovité, pukavé, hvězdicovitě chlupaté šešulky rostoucí na šikmo odstávajících stopkách. Jsou zakončeny suchou čnělkou, pukavé a mají dvě pouzdra po dvou křídlatých semenech pomoci kterých se rostliny hlavně rozmnožují.\n\nV Evropě se většinou uznávají dva poddruhy tařinky horské:\nVe střední a východní Evropě (tudíž i v ČR) se vyskytuje pouze tařinka horská Gmelinova, která v sobě zahrnuje také údajnou tařinku horskou pravou, v minulosti popisovanou v české floře.\n\nNa území Česka se vyskytuje pouze nemnoho jejích stabilních populací a proto je tařinka horská „Červeným seznamem cévnatých rostlin České republiky“ z roku 2012 zařazena mezi ohrožené druhy (C3).\n\nPěstuje se jako skalnička v zahradách. Jsou vyšlechtěny zahradní kultivary. Je používána na skalky, suché zídky či do spár, samostatně i v kombinaci s dalšími skalničkami.\n\nPreferuje slunečné polohy, propustné sušší vápenité půdy. Množí se semeny.\n\nDřepčík zelný, padlí, plíseň šedá, plži, háďátka.\n\n"}
{"id": "986425", "url": "https://cs.wikipedia.org/wiki?curid=986425", "title": "Mirabelka nancyská", "text": "Mirabelka nancyská\n\nMirabelka nancyská (\"Prunus insititia\" 'Mirabelka nancyská') je ovocný strom, kultivar druhu slivoň z čeledi růžovitých. Je jednou ze starých osvědčených odrůd slivoní, odrůda je samosprašná a je dobrým opylovačem. Plody žluté, kulaté, aromatické, vhodné pro konzum i na zpracování. Zraje koncem srpna. Je řazena mezi mirabelky.\n\n\nStarofrancouzská odrůda.\n\nRůst silný, plodnost raná, odrůda plodí hojně a pravidelně. Samosprašná odrůda, je dobrým opylovačem pro pozdně kvetoucí odrůdy. Dozrává v polovině srpna.\n\nKulatý, sladký, pravidelný, váha 7-12 g. Slupka žlutá, dužnina sladká, aromatická. Plody lze dobře sklízet setřásáním.\n\nOdolná k šarce.\n"}
{"id": "986426", "url": "https://cs.wikipedia.org/wiki?curid=986426", "title": "Jan Potoczek", "text": "Jan Potoczek\n\nJan Potoczek (16. dubna 1857 Rdziostów – 3. prosince 1941 Świniarsko) byl rakouský a polský agrární politik z Haliče, na konci 19. a počátku 20. století poslanec Říšské rady, v meziválečném Polsku poslanec Sejmu.\n\nPocházel z rolnické rodiny. Jeho bratrem byl politik Stanisław Potoczek (1849–1919). Jan Potoczek navštěvoval jen krátce školu, následně se vzdělával sám. Od roku 1885 byl majitelem zemědělského hospodářství v Świniarsku. Angažoval se ve veřejném a politickém životě. V letech 1890–1896 pracoval na krajském úřadu v Nowém Sączu. V roce 1893 založil s bratrem Stanisławem stranu Związek Stronnictwa Chłopskiego (\"Svaz rolnické strany\"), která sídlila v Nowém Sączu. V letech 1893–1900 byl jejím předsedou. Měl silné kontakty na haličské rolnictvo a strana si díky tomu získala značný vliv. V roce 1896 inicioval založení rolnického družstva v Nowém Sączu. V roce 1899 navrhoval utvoření svazu všech agrárních stran v monarchii. V letech 1900–1906 zasedal v redakci listu \"Związek Chłopski\" a publikoval zde četné články.\n\nNa konci 19. století se zapojil i do celostátní politiky. Ve volbách do Říšské rady roku 1891 získal mandát v Říšské radě (celostátní zákonodárný sbor) za kurii venkovských obcí, obvod Nowy Sącz, Limanowa atd. Za týž obvod byl zvolen i ve volbách do Říšské rady roku 1897 a volbách do Říšské rady roku 1901. Ve volbách do Říšské rady roku 1907 zvolen nebyl a v parlamentu zasedl opět až ve volbách do Říšské rady roku 1911, kdy byl zvolen za obvod Halič 48. Byl členem poslanecké frakce Polský klub. Ve vídeňském parlamentu setrval až do zániku monarchie. K roku 1911 se profesně uvádí jako zemědělec.\n\nV letech 1919–1922 byl poslancem polského Sejmu. Pak se stáhl z politiky.\n"}
{"id": "986427", "url": "https://cs.wikipedia.org/wiki?curid=986427", "title": "Felix ze Sutri", "text": "Felix ze Sutri\n\nSvatý Felix ze Sutri (asi kolem roku 200 – 23. června 257 Sutri) byl knězem a křesťanským mučedníkem z doby Valerianova a Gallienova pronásledování.\n\nŽil ve 3. století po Kristu v toskánském Sutri a stal se zde knězem. Jako horlivý kazatel křesťanské víry úspěšně přivedl mnoho pohanů ke křesťanství. V období pronásledování křesťanů vzbudil svými kázáními pozornost a byl za vlády císaře Valeriana a jeho syna a spoluvládce Galliena umučen. Podle staršího římského martyrologia, kde se praví: \"„Sutrii, in Tuscia, sancti Felicis Presbyteri, cujus os tamdiu jussit Turcius Praefectus lapide contundi, donec ipse Felix emitteret spiritum.“\", byl z příkazu prefekta Turcia ukamenován, zatímco jiné zdroje uvádějí, že byl ubičován k smrti.\n\nJeho svátek připadá tradičně na 23. června (u mučedníků je to obvykle den jejich smrti), ovšem v nejnovějším římském Martyrologiu, alespoň v jeho elektronické verzi, není k tomuto datu uveden. Rovněž z jeho života neznáme mnoho podrobností. Za pohřbení jeho těla byl v roce 273 popraven jáhen Irenaeus.\n\nJe jedním ze spolupatronů litoměřické katedrály sv. Štěpána. Na oltář sv. Václava v litoměřické katedrále byly umístěny za episkopátu Emanuela Arnošta z Valdštejna. Určitým tajemstvím zůstává legenda, proč je socha sv. Felixe umístěná na průčelí litoměřické katedrály, oblečena do římského vojenského šatu namísto kněžského ornátu. Jedná se zřejmě o splynutí úcty s jiným sv. Felixem – mučedníkem, římským vojákem (3. století římská provincie Mauretania – 12. červenec 303 Laus Pompeia).\n\n\n"}
{"id": "986428", "url": "https://cs.wikipedia.org/wiki?curid=986428", "title": "Stanisław Potoczek", "text": "Stanisław Potoczek\n\nStanisław Potoczek (11. září 1849 Rdziostów – 19. června 1919 Rdziostów) byl rakouský a polský agrární politik z Haliče, na počátku 20. století poslanec Říšské rady.\n\nPocházel z rolnické rodiny. Jeho bratrem byl politik Jan Potoczek (1857–1941). Stanisław Potoczek původně působil v zemědělství, pak se pod vlivem bratra dal na politiku. V letech 1889–1908 zasedal jako poslanec Haličského zemského sněmu. V roce 1889 zde byl náměstkem předsedy poslaneckého klubu Katolické lidové strany. V roce 1893 založil s bratrem Janem stranu Związek Stronnictwa Chłopskiego (\"Svaz rolnické strany\"), která sídlila v Nowém Sączu. V letech 1893–1908 byl jejím předsedou. V letech 1894–1908 byl vydavatelem a redaktorem listu \"Związek Chłopski\". Psal též články do dalších polských periodik.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Halič 48. Byl členem poslanecké frakce Polský klub.\n\nVe volbách roku 1907 byl zvolen za nový subjekt Polskie Centrum Ludowe. Od roku 1908 byl členem Polské lidové strany, do roku 1913 i jako člen jejího užšího vedení. V roce 1913 se stáhl z politiky.\n"}
{"id": "986429", "url": "https://cs.wikipedia.org/wiki?curid=986429", "title": "Mikołaj Rey (politik)", "text": "Mikołaj Rey (politik)\n\nMikołaj Rey, též Mikołaj Rey-Werzsowec (15. února 1866 Przyborów – 27. května 1932 Przyborów), byl rakouský a polský politik z Haliče, na počátku 20. století poslanec Říšské rady.\n\nVystudoval právo na Jagellonské univerzitě v Krakově, kde roku 1888 získal titul doktora práv. Patřily mu zemědělské statky v okolí města Pilzno. Byl veřejně a politicky aktivní. V roce 1893 se stal náměstkem předsedy a roku 1905 předsedou okresní rady v Pilznu. Od roku 1908 byl členem Polské lidové strany. V roce 1914 patřil mezi zakladatele Polské lidové strany „Piast”. V letech 1914–1919 zasedal v jejím vedení. V roce 1919 byl kooptován za tuto stranu na mírovou konferenci do Paříže. V letech 1897–1915 publikoval četné články na agrární a politická témata v polských periodikách, například v listu \"Związek Chłopski\".\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Halič 43. Byl členem poslanecké frakce Polský klub. Rezignace na mandát byla oznámena na schůzi 12. června 1917. K roku 1911 se profesně uvádí jako velkostatkář.\n"}
{"id": "986431", "url": "https://cs.wikipedia.org/wiki?curid=986431", "title": "Michaela Tejmlová", "text": "Michaela Tejmlová\n\nMichaela Tejmlová, rozená Suchardová, (* 15. května 1977 Jablonec nad Nisou) je česká právnička specializující se na evropské právo, zastupitelka v Jablonci nad Nisou a zapsaná mediátorka.\n\nPo absolvování Gymnázia Tanvald vystudovala v letech 1996 až 2001 obor právo na Právnické fakultě Univerzity Karlovy v Praze a získala tak titul Mgr. Vzdělání si pak ještě v letech 2001 až 2003 rozšířila studiem evropského práva na švédské Stockholm University (obdržela titul LL.M.).\nV roce 1999 pracovala jako au-pair v Londýně, v roce 2000 jako servírka v USA.\n\nNásledně pracovala šest let pro Evropskou komisi na Generálním ředitelství pro hospodářskou soutěž a později pro jednotný trh. Poté působila na Ministerstvu průmyslu a obchodu ČR v SOLVIT centru, které pomáhá občanům EU domáhat se práva vůči úřadům. Od července 2011 pracuje pro službu Vaše Evropa - Poradenství, což je služba Evropské komise provozována neziskovou společnosti ECAS poskytující bezplatné právní poradenství občanům i podnikatelům o jejich EU právech.\n\nV minulosti spolupracovala s občanským sdružením Iuridicum Remedium a krátce s Oživením. Také se zapojila do snahy o kvalitní právní úpravu státní správy ČR z pozice externí spolupracovnice Nadačního fondu proti korupci. Podílela se i na projektu Rekonstrukce státu jakožto členka pracovní skupiny pro státní správu.\n\nPůsobí rovněž jako mediátorka. Kromě češtiny hovoří plynně anglicky, francouzsky a pasivně ovládá němčinu a švédštinu.\n\nVe volbách do Evropského parlamentu v roce 2014 kandidovala (ještě jako Michaela Suchardová) na 2. místě kandidátní listiny Strany zelených; obdržela 4153 přednostních hlasů (7,25 % hlasů pro stranu), druhý nejvyššší počet po Ondřeji Liškovi, ale Zelení se do EP nedostali. Členkou Strany zelených byla do téhož roku. Poté kandidovala coby nestraník.\n\nV komunálních volbách v roce 2014 byla zvolena zastupitelkou města Jablonce nad Nisou. Kandidovala jako nezávislá za subjekt \"Změna pro Jablonec\" (tj. hnutí Změna a nezávislí kandidáti), obdržela 1892 preferenčních hlasů a v pořadí kandidátů se tak posunula na první místo. Nyní působí jako opoziční zastupitelka. V krajských volbách v roce 2016 kandidovala jako nestraník za hnutí Změna na kandidátce subjektu s názvem \"„ZMĚNA PRO LIBERECKÝ KRAJ“\" (tj. hnutí Změna a Zelení), skončila však jako první náhradnice.\n\nVe volbách do Senátu PČR v roce 2018 kandidovala jako nestraník za hnutí SENÁTOR 21 v obvodu č. 35 – Jablonec nad Nisou. Podpořili ji také Piráti, KDU-ČSL, Zelení a Společně pro Jablonec. Se ziskem 22,21 % hlasů skončila v prvním kole voleb na 2. místě a ve druhém kole se utkala s občanským demokratem Jaroslavem Zemanem. V něm však prohrála poměrem hlasů 43,57 % : 56,42 %.\n\nVe volbách do Evropského parlamentu v květnu 2019 kandidovala jako nestraník na 4. místě kandidátky hnutí Hlas, ale nebyla zvolena.\n\n"}
{"id": "986435", "url": "https://cs.wikipedia.org/wiki?curid=986435", "title": "Ignacy Juliusz Rosner", "text": "Ignacy Juliusz Rosner\n\nIgnacy Juliusz Rosner (1. ledna 1865 Krakov – 24. března 1926 Varšava) byl rakouský a polský novinář, ministerský úředník a politik z Haliče, na počátku 20. století poslanec Říšské rady.\n\nJeho otcem byl dermatolog Antoni Rosner, bratrem gynekolog Aleksander Rosner. Ignacy Juliusz Rosner vystudoval v letech 1882–1886 právo na Jagellonské univerzitě v Krakově, kde roku 1887 získal titul doktora práv. V letech 1887–1891 pak studoval národohospodářství a právo na Berlínské univerzitě a Lipské univerzitě. Krátce působil jako advokát v Krakově a od roku 1893 byl úředníkem na ministerstvu vyučování ve Vídni. V letech 1895–1898 za vlády Kazimíra Badeniho byl zástupcem vedoucího tiskového úřadu vlády a v letech 1898–1899 vedoucím tohoto úřadu za vlády Franze Thuna. Zároveň působil jako poradce předlitavského ministra financí Leona von Bilinského. V letech 1890–1892 byl spolupracovníkem krakovského listu \"Świat\", od roku 1891 působil v redakci konzervativního listu \"Czas\". Od roku 1899 zastával funkci sekčního šéfa ministrů pro haličské záležitosti. V roce 1908 patřil mezi úzké spolupracovníky haličského místodržícího Michała Bobrzyńského.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Halič 23. Byl členem poslanecké frakce Polský klub. V parlamentu setrval do zániku monarchie. K roku 1911 se profesně uvádí jako ministerský rada.\n\nV letech 1914–1916 zastával post náměstka vyslance rakouské vlády při polském regentském království ve Varšavě.\n\nV období let 1920–1926 působil jako redaktor listu \"Kurjer Polski\" a \"Nowy Kurjer Polski\" ve Varšavě. V letech 1921–1924 měl též funkci náměstka předsedy Syndikátu varšavských novinářů.\n"}
{"id": "986438", "url": "https://cs.wikipedia.org/wiki?curid=986438", "title": "Nicholas Brendon", "text": "Nicholas Brendon\n\nNicholas Brendon Schultz (* 12. dubna 1971 Los Angeles, Kalifornie) je americký herec.\n\nNa televizní obrazovce debutoval drobnou rolí v jedné epizodě sitcomu \"Ženatý se závazky\" (1993), v seriálu \"Buffy, přemožitelka upírů\" hrál v letech 1997–2003 jednu z hlavních postav, Alexandera Harrise. Po roce 2000 se objevil např. ve filmech \"Opravdu děsná plážová party\" (2000) a \"Zlaté Vánoce\" (2009), působil v krátce vysílaném seriálu \"Šéfkuchař nadivoko\" (2005), daboval v animovaném seriálu \"Americký drak\" (2006–2007) či hostoval v seriálech \"Beze stopy\" (2009) a \"Private Practice\" (2010–2011). Jako vedlejší postava se pravidelně objevuje v seriálu \"Myšlenky zločince\" (od 2007).\n\nV letech 2001–2007 byla jeho manželkou herečka Tressa DiFiglia, dne 1. října 2014 se oženil se svou přítelkyní Moondou Tee.\n\nJeho bratr, dvojče, Kelly Donovan je hercem a kaskadérem.\n\n"}
{"id": "986442", "url": "https://cs.wikipedia.org/wiki?curid=986442", "title": "Vladimír Pištělák", "text": "Vladimír Pištělák\n\nVladimír Pištělák (* 30. července 1940 v Brně) je československý basketbalista, trenér mládeže a sportovní funkcionář. Je zařazen na čestné listině zasloužilých mistrů sportu.\n\nHrál na lřídle a byl střelcem basketbalového týmu Zbrojovka Brno a reprezentace Československa, se kterou se zúčastnil Olympijských her 1960 a dále pěti Mistrovství Evropy, na nichž získal jednu stříbrnou a jednu bronzovou medaili. Byl dvakrát nominován do družstva výběru Evropy (1965, 1968) na FIBA Festivals.\n\nSe Zbrojovkou Brno jako hráč byl v letech 1958 až 1972 pětkrát mistrem a pětkrát vicemistrem Československa. V československé basketbalové lize po roce 1962 (zavedení podrobných statistik zápasů) zaznamenal 3388 bodů., S klubem Zbrojovka Brno byl úspěšný i v Poháru evropských mistrů, když dvakrát prohráli až ve finále s Realem Madrid (1964, 1968) a dvakrát hráli semifinále (1963, 1969). Ve světovém Interkontinentálním poháru klubů v lednu 1969 v semifinále Zbrojovka Brno vyhrála nad Realem Madrid 84:77 a až ve finále podlehla americkému Akron Wingfoots 71:84. V letech 1969–1971 hrál v Belgii za klub Racing Mechelen, který nyní hraje pod jménem Port of Antwerp Giants.\n\nV roce 2001 v anketě o nejlepšího českého basketbalistu dvacátého století skončil na 15. místě. V roce 2013 byl uveden do Síně slávy České basketbalové federace.\n\n\nPředolympijská kvalifikace\nOlympijské hry\nMistrovství Evropy\n\n\n\n"}
{"id": "986445", "url": "https://cs.wikipedia.org/wiki?curid=986445", "title": "Petr (rybník)", "text": "Petr (rybník)\n\nPetr je vodní plocha nacházející se na severu České republiky ve Frýdlantském výběžku Libereckého kraje. Rybník vybudovaný roku 1986 leží na nepojmenovaném vodním toku v povodí řeky Smědé. V jihozápadní části nádrže se nachází ostrov. Název rybníka odkazuje na jeho zakladatele, pana Krumphanzela. Dle jiných zdrojů je ovšem rybník pojmenován podle svatého Petra, patrona rybářů.\n\nV polovině srpna 2015 v rybníce během koupání utonul 69letý muž.\n\nNa severním a východním břehu tohoto rybníka se rozprostírá osada Peklo, která je součástí města Raspenavy. Ze západní strany vymezuje vodní plochu Pekelský vrch (487 m n. m.) a z jihovýchodu Dubový vrch (474 m n. m.). Na severní straně rybník ohraničuje přírodní zpevněná hráz o délce přibližně 150 metrů. Vlastní nádrž tvoří pozemek parcelní číslo 3026/2 v katastrálním území Raspenava o výměře 51 254 metrů čtverečních.\n\nRybník je napájen bezejmenným potokem pramenícím na jeho jižní straně. Za hrází na severní straně nádrže je tento vodní tok levostranným přítokem Pekelského potoka, který se posléze pravostranně vlévá do Smědé. V rybníku Petr je možné koupání, ale jeho voda je zbarvena zbytky nevytěžené rašeliny. Nádrž je též rybářským revírem číslo 441 055/9 spravovaným frýdlantskou místní organizací Českého rybářského svazu.\n\nVýchodně od hráze roste na břehu rybníka památný strom Filipovy lípy (lípa malolistá, \"Tilia cordata\"). Stáří jedince vysokého 29 metrů je odhadováno na sto let. Jeho kmen má obvod 312 centimetrů.\n\nPo východní straně rybníka jsou po silnici číslo III/29014 v souběhu vedeny cyklistické trasy číslo 3006 a 3063.\n"}
{"id": "986449", "url": "https://cs.wikipedia.org/wiki?curid=986449", "title": "Jan Bobrovský", "text": "Jan Bobrovský\n\nJan Bobrovský (* 29. března 1945 Rosice) je československý basketbalista, trenér a sportovní funkcionář. Je zařazen na čestné listině zasloužilých mistrů sportu. Jeho zetěm je bývalý fotbalový obránce Petr Křivánek.\n\nByl oporou basketbalového týmu Zbrojovka Brno a reprezentace Československa, se kterou se zúčastnil Olympijských her 1972 a dále šesti Mistrovství Evropy, na nichž získal jednu stříbrnou a jednu bronzovou medaili. Na Mistrovství světa 1970 byl druhým nejlepším střelcem reprezentace Československa. Za Československo odehrál celkem 267 utkání, z toho v utkáních Olympijských her (včetně kvalifikace), Mistrovství světa a Mistrovství Evropy zaznamenal celkem 748 bodů v 78 zápasech. V roce 1965 byl nominován ke dvěma utkáním do družstva výběru Evropy na FIBA Festivals.\n\nSe Zbrojovkou Brno jako hráč byl v letech 1958 až 1972 sedmkrát mistrem a pětkrát vicemistrem Československa, jako trenér v letech 1974 až 1980 třikrát mistrem a dvakrát vicemistrem Československa. V československé basketbalové lize po roce 1962 (zavedení podrobných statistik zápasů) zaznamenal 9915 bodů. S klubem Zbrojovka Brno byl úspěšný i v Poháru evropských mistrů, když dvakrát prohráli až ve finále s Realem Madrid (1964, 1968) a dvakrát hráli semifinále (1963, 1969). Ve světovém Interkontinentálním poháru klubů v lednu 1969 v semifinále Zbrojovka Brno vyhrála nad Realem Madrid 84:77 a až ve finále podlehla americkému Akron Wingfoots 71:84.\n\nPo ukončení hráčské kariéry se úspěšně věnoval trenérské činnosti v klubech Zbrojovka Brno (muži) a IMOS Brno – Žabovřesky (ženy) a u reprezentačního družstev Československa resp. České republiky (muži, ženy).\n\nV roce 2001 v anketě o nejlepšího českého basketbalistu dvacátého století skončil na 5. místě. V roce 2013 byl uveden do Síně slávy České basketbalové federace.\n\nV komunálních volbách v roce 1994 byl zvolen jako nestraník za ODA do Zastupitelstva Městské části Brno-Žabovřesky. Mandát zastupitele městské části obhájil v komunálních volbách v roce 1998 ještě jako nestraník za ODA, v letech 2002, 2006 a 2010 pak už jako nestraník za ODS.\n\nVe volbách do Senátu PČR v roce 2014 kandidoval jako nestraník za ODS v obvodu č. 60 – Brno-město. Se ziskem 15,77 % hlasů skončil na 3. místě a nepostoupil tak ani do kola druhého.\n\n\nPředolympijská kvalifikace\nOlympijské hry\nMistrovství světa\nMistrovství Evropy\n\nČeskoslovensko – muži\nČeská republika – ženy\nKluby\n\n\n\n"}
{"id": "986452", "url": "https://cs.wikipedia.org/wiki?curid=986452", "title": "Velké chilské zemětřesení", "text": "Velké chilské zemětřesení\n\nVelké chilské zemětřesení () neboli Zemětřesení ve Valdivii 1960 proběhlo 22. května 1960 v 15:11 místního času na jihu Chile. Jde o dosud nejsilnější zaznamenané zemětřesení v dějinách: jeho síla dosahovala 9,5 M. Epicentrum se nacházelo v obci Lumaco v provincii La Araucanía, nedaleko od pobřeží. \n\nSeismická aktivita pokračovala až do 6. června. Zemětřesení zároveň vyvolalo jednak výbuch sopky Puyehue v Andách, jednak tsunami, které poškodilo rozličná místa v Pacifiku, zejména na Havaji a v Japonsku. \n\nPočet obětí je odhadován na 2000, poškozených byly přibližně 2 miliony. Nejvíce postiženo bylo přímořské město Valdivia jižně od epicentra a okolní region (dnes region Los Ríos). I severněji, ve městě Concepción, kde proběhlo o něco slabší zemětřesení již 20. května, se zřítila značná část domů a důležitý most přes řeku Bío Bío.\n\n"}
{"id": "986455", "url": "https://cs.wikipedia.org/wiki?curid=986455", "title": "Vojtech Oravec", "text": "Vojtech Oravec\n\nVojtech Oravec (* 29. listopadu 1942) je bývalý slovenský fotbalista, brankář.\n\nV československé lize hrál za Jednotu Trenčín. Nastoupil ve 105 ligových utkáních.\n\n\n"}
{"id": "986460", "url": "https://cs.wikipedia.org/wiki?curid=986460", "title": "Kostel svatého Josefa (Vlčkovice v Podkrkonoší)", "text": "Kostel svatého Josefa (Vlčkovice v Podkrkonoší)\n\nKostel svatého Josefa je římskokatolický kostel v obci Vlčkovice v Podkrkonoší v okrese Trutnov. Je farním kostelem farnosti Vlčkovice v Podkrkonoší. Je chráněn jako kulturní památka České republiky.\n\nKostel byl postaven v letech 1849–1850 na místě původní barokní kaple Panny Marie z roku 1703. Zásluhu na vybudování kostela měl rychtář Horních Vlčkovic Josef Nimbsche, který na přestavbu původní kaple věnoval 1000 florinů. Před smrtí v roce 1846 odkázal vlastní selskou usedlost č.p. 72 v hodnotě 9000 florinů na postavení kostela. Je postaven ve stylu pozdního klasicismu.\n\nJednoduchá jednolodní orientovaná venkovská sakrální stavba typická pro polovinu 19. století s věží v průčelí na západní straně, s tříbokým presbytářem. K jeho jižní zdi přiléhá pravoúhlá sakristie, na jejíž západní zeď je přimknut segment točitého schodiště oratoře. Loď je obdélná s předsunutou čtyřhrannou věží navazující na západní strant na osu lodě.\nOkna lodi jsou jednořadá, obdélná s půlkruhovým zaklenutím. Ostění je zvýrazněné archivoltou s pilastry. Segment točitého schodiště kůru a věže je přimknut na jižní straně věže. Zdi kostela byly postaveny převážně z bílého pískovce z lomu v Choustníkově Hradišti. Portál je pískovcový, nad portálem je trojúhelná supraporta.\n\nNa hlavním oltáři je obraz patrona kostela sv. Josefa s Ježíškem na ruce z roku 1851 od malíře Lorenze z Kuksu. Postranní oltář, na pravé straně při pohledu od hlavního vchodu, znázorňuje Nejsvětější Trojici, na levé straně sv. Kateřinu Alexandrijskou, oba z roku 1851 od malíře Zieglera. Inventář kostela byl pořízen z církevních fondů.\n\nPravidelné bohoslužby se konají druhou neděli v měsíci od 16.00 h.\n\n"}
{"id": "986474", "url": "https://cs.wikipedia.org/wiki?curid=986474", "title": "HD 189733", "text": "HD 189733\n\nHD 189733 je dvojhvězda, u jejíž primární hvězdy byla potvrzena přítomnost exoplanety. Nachází se v souhvězdí Lištičky ve vzdálenosti přibližně 63 světelných let od Slunce.\n\nTento binární systém sestává ze dvou komponentů, primární hvězdy \"HD 189733 A\", což je oranžový trpaslík spektrální třídy K dosahující přibližně 81 % M☉ a sekundární hvězdy \"HD 189733 B\", což je červený trpaslík spektrální třídy M. Obě hvězdy jsou od sebe vzdáleny přibližně 216 AU.\n\nExoplaneta obíhající \"HD 189733 A\", označená jako HD 189733 b (katalogový název V452 Vulpeculae), patří do kategorie tzv. horkých Jupiterů, což jsou plynní obři obíhající v těsné blízkosti hvězdy. Svou hvězdu oběhne jednou za 2,2 dne ve vzdálenosti pouhých 4,8 milionů kilometrů. Povrchová teplota planety dosahuje až 926,6 °C. Tato exoplaneta byla první,u níž se podařilo určit složení atmosféry a to pomocí spektra získaného ze světla odraženého od planety. Zkoumal ji infračervený spektroskop na palubě Spitzerova vesmírného dalekohledu. Výsledek spektrálních analýz prokázal, že atmosféra této planety obsahuje značné množství vodní páry a taktéž mnoho metanu. Z důvodu velmi vysokých teplot je však nevhodná pro vznik života.\n\n"}
{"id": "986486", "url": "https://cs.wikipedia.org/wiki?curid=986486", "title": "Membrána", "text": "Membrána\n\nMembrána (latinsky \"membrana\", někdy také \"blána\" nebo \"diafragma\") je tenká, planární struktura nebo materiál, která tvoří rozhraní mezi prostředími, která navzájem odděluje. Pro membrány je typická pružnost a obvykle také schopnost selektivní propustnosti pro některé látky z jednoho prostředí skrze membránu do druhého (\"polopropustná membrána\"). Často funguje jako neprostupná bariéra a to nejen vůči proti prostupnosti látek, ale třeba také el. nábojů, tj. el. proudu. \n\nMíra selektivity membrán závisí na velikosti pórů v membráně. Podle velikosti pórů se rozlišuje mikrofiltrace (MF), ultrafiltrace (UF), nanofiltrace (NF) a reverzní osmóza (RO), dále se membrány rozlišují podle složení, tloušťky nebo náboje. Podle původu rozlišuje biologické membrány a syntetické membrány.\n\nJedna z charakteristických vlastností membrán může být umocněna při výrobě a využita. Např. selektivní propustnost membrán u \"filtrů\" a \"osmózy\", anebo pružnost a pevnost membrán u \"reproduktorů\" umožňuje rezonanci. Ze stejného důvodu je membrána hlavním ozvučným prvkem membranofonů - blanozvučných hudebních nástrojů.\n\nMembrána se díky své zploštělosti v jednom rozměru stala vzorem pro pojem teoretického konceptu v teorii superstrun a příbuzných teoriích (M-teorie). Zde se zavádí jako zobecnění membrány pojem \"p\"-brán pro prostoročasové objekty s dimenzí menší než mnohorozměrný časoprostor, ve kterém se \"p\"-brány nacházejí. Ty mají pro některé dimenze speciální názvy, např. 1-brány se nazývají struny. Membrána je pak (z analogie s klasickou membránou) speciální název pro dvourozměrnou 2-bránu.\n\n"}
{"id": "986489", "url": "https://cs.wikipedia.org/wiki?curid=986489", "title": "Władysław Józef Serwatowski", "text": "Władysław Józef Serwatowski\n\nWładysław Józef Serwatowski (4. července 1873 Bucniv – cca 1941 Ukrajina) byl rakouský a polský politik z Haliče, na počátku 20. století poslanec Říšské rady.\n\nJeho otcem byl velkostatkář, důstojník a politik Teodor Alfred Serwatowski. Władysław Józef studoval na jezutiské koleji a na Theresianu ve Vídni. Od roku 1893 studoval právo na Lvovské univerzitě, od roku 1895 na Vídeňské univerzitě. V letech 1896–1897 studoval agronomii na Vysoké škole zemědělské ve Vídni. Ale školu nedokončil. V letech 1894–1895 byl jednoročním vojenským dobrovolníkem a získal hodnost poručíka v záloze. Od roku 1898 žil v rodné Haliči, kde se zabýval správou rodinného statku a byl aktivní ve veřejném a politickém životě. Od roku 1901 působil v Haličské zemědělské společnosti. Od roku 1904 byl členem okresní rady v Bučači. V období let 1913–1914 zasedal jako poslanec Haličského zemského sněmu. Patřil ke konzervativnímu křídlu Polského klubu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Halič 60. Byl členem poslanecké frakce Polský klub. V parlamentu setrval do zániku monarchie. K roku 1911 se profesně uvádí jako majitel statku.\n\nZa světové války sloužil v rakousko-uherské armádě. V samostatném Polsku byl do roku 1922 poslancem Sejmu. Pak se opět věnoval správě svého statku. Po vypuknutí druhé světové války byl okupačními sovětskými jednotkami unesen do Sovětského svazu, kde zemřel okolo roku 1941 v prostoru sovětské Ukrajiny.\n"}
{"id": "986491", "url": "https://cs.wikipedia.org/wiki?curid=986491", "title": "Teodor Alfred Serwatowski", "text": "Teodor Alfred Serwatowski\n\nTeodor Alfred Serwatowski (1836 Oděsa – říjen 1918 Lvov) byl rakouský a polský statkář a politik z Haliče, v závěru 19. století poslanec Říšské rady.\n\nPocházel ze statkářské rodiny. Vystudoval ženijní akademii v Louce u Znojma. V letech 1856–1860 sloužil v armádě jako poručík, později nadporučík. Následně se věnoval správě svého statku v Bucnivu na východní Haliči, kde zřídil moderní vodou poháněný mlýn. Byl aktivní ve veřejném a politickém životě. Od roku 1867 zasedal v okresní radě v Tarnopolu, od roku 1868 v Haličské zemědělské společnosti. Podílel se na organizování zemědělských výstav ve Lvově.\n\nV 80. letech 19. století se zapojil i do celostátní politiky. V doplňovacích volbách roku 1886 získal mandát v Říšské radě (celostátní zákonodárný sbor) za velkostatkářskou kurii. Poslanecký slib složil 29. září 1886, rezignace na mandát oznámena dopisem 24. října 1888.\n\nJeho synem byl statkář a politik Władysław Józef Serwatowski.\n"}
{"id": "986493", "url": "https://cs.wikipedia.org/wiki?curid=986493", "title": "Vincent Valentine Egwuchukwu Ezeonyia", "text": "Vincent Valentine Egwuchukwu Ezeonyia\n\nMons. Vincent Valentine Egwuchukwu Ezeonyia, C.S.Sp. (5. dubna 1941, Uke – 8. února 2015) byl nigerijský katolický biskup a člen Kongregace Svatého Ducha.\n\nNarodil se 5. dubna 1941 v Uke. Na kněze byl vysvěcen 3. srpna 1968. Dne 2. dubna 1990 byl ustanoven prvním biskupem diecéze Aba. Biskupské svěcení přijal 1. července 1990 z rukou arcibiskupa Paula Fouad Naïm Tabeta a spolusvětiteli byli Anthony Gogo Nwedo, C.S.Sp. a Albert Kanene Obiefuna v katedrále Matky Boží (Umuahia). Dne 2. července 1990 byl uveden do úřadu v Katedrále Krista krále (Aba).\n\n\n"}
{"id": "986494", "url": "https://cs.wikipedia.org/wiki?curid=986494", "title": "Michael Nnachi Okoro", "text": "Michael Nnachi Okoro\n\nMons. Michael Nnachi Okoro (1. listopadu 1940, Adiabo) je nigerijský katolický biskup.\nNarodil se 1. listopadu 1940 v Adiabo. Na kněze byl vysvěcen 19. prosince 1965 v Afikpu. Dne 27. června 1977 byl jmenován pomocným biskupem diecéze Abakaliki a titulárním biskupem Catabum castra. Biskupské svěcení přijal dne 27. listopadu 1977 z rukou Girolama Prigiona, spolusvětiteli byli Francis Arinze a Thomas McGettrick, S.P.S. Funkci pomocného biskupa vykonával do 19. února 1983 kdy byl ustanoven biskupem této diecéze. Dne 27. listopadu 1983 byl uveden do úřadu.\n"}
{"id": "986495", "url": "https://cs.wikipedia.org/wiki?curid=986495", "title": "Akustická zpětná vazba", "text": "Akustická zpětná vazba\n\nAkustická zpětná vazba (též zvuková zpětná vazba, nebo jen zpětná vazba, nebo také Larsenův efekt) je zvláštní druh kladné zpětné vazby, ke kterému dochází, pokud existuje zvuková smyčka mezi zvukovým vstupem (například mikrofonem nebo kytarovým snímačem) a zvukovým výstupem (například reproduktorem). V našem příkladě je signál zachycený mikrofonem zesílen a vyzářen reproduktorem. Signál z reproduktoru může být znovu zachycen mikrofonem, dále zesílen, a znovu vyzářen reproduktorem. Frekvence výsledného zvuku je určena rezonančními frekvencemi mikrofonu, zesilovače a reproduktoru, akustickými vlastnostmi prostoru, směrovými snímacími a vyzařovacími charakteristikami mikrofonu a reproduktoru, a vzdáleností mezi nimi. U malých ozvučovacích systémů se tento zvuk projevuje známým hlasitým pískáním nebo hvízdáním.\n\nPrincipy akustické zpětné vazby objevil jako první dánský vědec Søren Absalon Larsen.\n\nPodmínky pro zpětnou vazbu vyplývají z Barkhausenova kritéria stability, které říká, že při dostatečně vysokém zisku může dojít (a obvykle dojde) ke stabilní oscilaci ve zpětnovazební smyčce, jejíž frekvence je taková, že fázové zpoždění je celočíselný násobek 360 stupňů a zisk na této frekvenci je roven 1. Pokud se zisk na nějaké frekvenci zvýší na hodnotu vyšší než 1, pak bude roven jedné na nějaké blízké frekvenci, a systém začne oscilovat na této frekvenci i při minimálním vybuzení na vstupu; jinými slovy, bude produkován zvuk, aniž by někdo hrál. Toto je princip, na kterém fungují elektronické oscilátory, a i když je v jejich případě zpětnovazební smyčka čistě elektronická, princip zůstává stejný. Pokud je zisk vysoký, ale o něco nižší než 1, budou výsledkem vysoké, pomalu doznívající zpětnovazební tóny, ale jen v případě, že je přítomen nějaký zvuk na vstupu.\n\nPrvní vědecké práce o akustické zpětné vazbě prováděl Dr. C. Paul Boner. Boner došel k závěru, že pokud nastane zpětná vazba, děje se tak na jedné konkrétní frekvenci. Také dospěl k závěru, že zpětná vazba může být potlačena vložením velmi úzké pásmové zádrže pro tuto frekvenci do signálového řetězce reproduktoru. Spolu s Giffordem Whitem, zakladatelem společnosti White Instruments, pracoval na ruční výrobě úzkopásmových zádrží pro konkrétní zpětnovazební frekvence konkrétních prostorů. Boner byl zodpovědný za stanovení základních teorií o zvukové zpětné vazbě, projevech pískání a technikách ekvalizace zvukových systémů v uzavřených prostorech.\n\nPro udržení maximálního zisku smyčky pod hodnotou 1 musí být množství zvukové energie dodávané zpět do mikrofonů co nejmenší. Protože akustický tlak klesá s 1/r vzhledem ke vzdálenosti r ve volném prostoru, nebo až ke vzdálenosti označované jako dozvuková vzdálenost v uzavřeném prostoru (a hustota energie klesá s 1/r²), je důležité umístit mikrofony v dostatečně velké vzdálenosti od reproduktorových systémů.\n\nReproduktory a mikrofony by navíc měly mít neuniformní směrovost a měly by být vzájemně umístěny mimo své oblasti maximální citlivosti, nejlépe ve směru potlačení. Reproduktory malých ozvučovacích systémů dosahují často směrovosti v oblasti středů a výšek (a také dobré účinnosti) pomocí systémů s trychtýřovým zvukovodem. Basové reproduktory mívají kardioidní charakteristiku.\n\nProfesionální sestavy předcházejí zpětné vazbě umístěním hlavních reproduktorů ve velké vzdálenosti od kapely nebo umělce. Navíc používají několik menších reproduktorů, označovaných jako \"monitory\", které jsou nasměrovány na jednotlivé členy kapely a hrají opačným směrem, než ze kterého snímají mikrofony. To umožňuje nezávislé nastavení úrovní akustického tlaku pro publikum a pro účinkující.\n\nPokud jsou monitory orientovány v úhlu 180 stupňů k mikrofonům, které jsou jejich zdrojem, měly by mít tyto mikrofony kardioidní snímací charakteristiku. Pokud jsou reproduktory monitorů umístěny za mikrofony pod jiným úhlem, jsou vhodné superkardioidní a hyperkardioidní charakteristiky, které navíc lépe potlačí dozvuky přicházející z jiných směrů. Téměř všechny mikrofony pro ozvučovací systémy jsou směrové.\n\nSkutečná frekvenční charakteristika ozvučovacího systému není téměř nikdy ideálně rovná. To vede k akustické zpětné vazbě na frekvenci s největším ziskem smyčky, který může být mnohem vyšší než průměrný zisk v celém frekvenčním rozsahu (rezonance). Je tedy potřeba použít nějakou formu ekvalizace ke snížení zisku na této frekvenci.\n\nZpětná vazba může být ručně omezena \"vypískáním\" mikrofonu. Zvukový technik může zvyšovat úroveň mikrofonu nebo kytarového snímače, dokud nedojde ke zpětné vazbě. Poté může technik potlačit příslušnou frekvenci na pásmovém ekvalizéru a tím předejít zpětné vazbě na tomto tónu, ale přitom zachovat maximální hlasitost. Profesionální zvukoví technici dokáží \"vypískávat\" mikrofony a snímače podle sluchu, někteří navíc používají k zobrazení pískajících frekvencí i zvukový analyzér se zobrazením v reálném čase, připojený k mikrofonu.\n\nChceme-li předejít zpětné vazbě, je možné použít také automatická zařízení k potlačení zpětné vazby. (Na trhu je lze nalézt pod názvy jako \"feedback destroyer\" nebo \"feedback eliminator\".) Některé z nich využívají malého frekvenčního posuvu, a v důsledku posunutí frekvence zpětné vazby pak vzniká \"cvrlikavý\" zvuk namísto běžného pískání. Jiná zařízení využívají ostré úzkopásmové zádrže k odfiltrování problémových frekvencí. K naladění těchto úzkopásmových zádrží se často používají adaptivní algoritmy.\n"}
{"id": "986496", "url": "https://cs.wikipedia.org/wiki?curid=986496", "title": "Honda VT 600C Shadow", "text": "Honda VT 600C Shadow\n\nHonda VT 600C Shadow je motocykl kategorie chopper, vyvinutý firmou Honda, vyráběný v letech 1988-2008. Technické parametry se v průběhu výroby mírně měnily. Konkurenci představují Yamaha XV 535 Virago a novější Yamaha XVS 650 Dragstar.\n\nPůvodně čtyřstupňová převodovka byla od roku 1996 nahrazena pětistupňovou. Byla vyráběna v letech 1988-2005 i v Brazílii.\n\n\n"}
{"id": "986498", "url": "https://cs.wikipedia.org/wiki?curid=986498", "title": "Aleksander Skarbek", "text": "Aleksander Skarbek\n\nAleksander Skarbek, \"plným jménem\" hrabě Aleksander Wincenty Jan Skarbek z Góry (18. ledna 1874 Jordanowice – 31. května 1922 Lvov), byl rakouský a polský politik z Haliče, na počátku 20. století poslanec Říšské rady.\n\nJeho otcem byl velkostatkář, literát a filantrop Henryk Skarbek. Aleksander se narodil na území tehdejšího Ruského impéria, od roku 1882 žil v Haliči. Navštěvoval gymnázium ve Lvově a Stryji. Maturoval roku 1894. Pak studoval od roku 1895 právo na Innsbrucké univerzitě. Roku 1899 získal titul doktora práv. Působil jako úředník na místodržitelství a v zemské školní radě ve Lvově. V roce 1903 z úředních postů odešel a věnoval se správě statku své ženy v Haliči. V roce 1904 se stal okresním starostou v Rudki. Od roku 1905 patřil mezi hlavní politiky nově založené strany Stronnictwo Narodowo-Demokratyczne, která byla ideologicky napojena na politický směr Endecja. Od roku 1908 zasedal jako poslanec Haličského zemského sněmu. Jako poslanec ze soustřeďoval na zemědělská témata. Patřil mezi odpůrce vyrovnávací politiky místodržícího Michała Bobrzyńského.\n\nNa počátku 20. století se zapojil i do celostátní politiky. V doplňovacích volbách roku 1909 získal mandát v Říšské radě (celostátní zákonodárný sbor) za obvod Halič 26. Nastoupil sem 20. října 1909 poté, co zemřel poslanec Wojciech Dzieduszycki. Byl členem poslanecké frakce Polský klub. Ve volbách do Říšské rady roku 1911 mandát obhájil, nyní za obvod Halič 53. V parlamentu setrval do zániku monarchie. K roku 1911 se profesně uvádí jako zemský poslanec, okresní starosta a statkář. V květnu 1918 Skarbek oznámil, že na Říšské radě bude utvořen samostatný národně demokratický klub. V červenci 1918 se k němu hlásilo sedm poslanců.\n\nZa světové války byl členem organizace Naczelny Komitet Narodowy, která sdružovala polskou politickou reprezentaci v monarchii. V jejím rámci vedl vojenské oddělení, které mělo na starosti organizování polských jednotek na východní frontě (Polské legie). Ocitl se ale v politické rozepři a dočasně se uchýlil do Švýcarska. V roce 1917 se vrátil do monarchie díky ochraně poslaneckou imunitou. V době rozpadu Rakouska-Uherska zasedal v Polské likvidační komisi. Byl do roku 1921 poslancem Sejmu a patřil k předním postavám národně demokratického politického tábora. Angažoval se v polsko-ukrajinském sporu o Lvov.\n"}
{"id": "986505", "url": "https://cs.wikipedia.org/wiki?curid=986505", "title": "Erika Hessová", "text": "Erika Hessová\n\nErika Hess (* 6. března 1962) je někdejší švýcarská závodnice ve sjezdovém lyžování. Jde o jednu z nejlepších lyžařek v historii, na vrcholu své výkonnosti byla v 80. letech.\n\nPřipsala si celkem 31 vítězství ve Světovém poháru (z čehož 22krát vyhrála ve slalomu). Dvakrát si tak odnesla Velký křišťálový glóbus za celkové vítězství (1982, 1984), pětkrát celkově zvítězila ve slalomu (v sezónách 1981–83 a 1985–86). Kromě toho v letech 1982–1987 získala šest zlatých medailí na mistrovství světa a bronzovou medaili ve slalomu na zimní olympiádě v Lake Placid v roce 1980. Bylo jí tehdy pouhých 17 let.\n"}
{"id": "986507", "url": "https://cs.wikipedia.org/wiki?curid=986507", "title": "Franz Fröhlich", "text": "Franz Fröhlich\n\nFranz Xaver Fröhlich (30. listopadu 1823 Vídeň - 15. dubna 1889 tamtéž) byl rakouský architekt.\n\n\n"}
{"id": "986510", "url": "https://cs.wikipedia.org/wiki?curid=986510", "title": "PSK Liberec", "text": "PSK Liberec\n\nPSK Liberec (celým názvem: Policejní sportovní klub Liberec) byl český klub ledního hokeje, který sídlil v Liberci v Libereckém kraji. Založen byl v roce 1995, zanikl v roce 2015. V letech 2010–2015 působil v Liberecké krajské lize, čtvrté české nejvyšší soutěži ledního hokeje. Klubové barvy byly modrá, černá a bílá.\n\nSvé domácí zápasy odehrával ve Svijanské Aréně s kapacitou 6 000 diváků.\n\n\nZdroj: \n\n\n\nZdroj: \n\n"}
{"id": "986514", "url": "https://cs.wikipedia.org/wiki?curid=986514", "title": "Mezinárodní letiště Inčchon", "text": "Mezinárodní letiště Inčchon\n\nMezinárodní letiště Inčchon ( – \"Inčchŏn kukče konghang\", , IATA: ICN, ICAO: RKSI) je největší letiště v Jižní Koreji. Leží na ostrově poblíž třetího největšího jihokorejského města Inčchonu, ale fakticky slouží zejména jako hlavní letiště celé aglomerace hlavního města Soulu a jako přestupní uzlové letiště. Zároveň je jedním z největších a nejrušnějších letišť na světě. Od společnosti Airports Council International bylo v letech 2005-2012 oceněňováno za nejlepší letiště po celém světě. Letiště má vlastní golfové hřiště, lázně, soukromé ložnice, kluziště, kasino, vnitřní zahrady a muzeum korejské kultury. Odbavení po příletu trvá 12 minut a odbavení při odletu trvá 16 minut, což je vysoko nad standardy, které trvají 45-60 minut.\n\nNachází se 48 km západně od Soulu, který je hlavním a největším městem Jižní Koreje. Letiště slouží jako hlavní letiště pro společnosti Korean Air, Asiana Airlines a Polar Air Cargo. Je hlavním letištěm pro mezinárodní civilní leteckou a nákladní dopravu ve východní Asii. Mezinárodní letiště Inčchon je v současnosti osmé nejrušnější letiště v počtu odbavených cestujících v Asii, čtvrté nejrušnější letiště v nákladní dopravě a v roce 2010 bylo osmé nejrušnější letiště na světě.\n\n"}
{"id": "986515", "url": "https://cs.wikipedia.org/wiki?curid=986515", "title": "Mistr Václav", "text": "Mistr Václav\n\nMistr Václav ( \"Maestro Venceslao\" či \"Wenceslao\") byl neznámý malíř z Čech, jenž je pravděpodobným autorem cyklu maleb \"Dvanáct měsíců\" (italsky \"Ciclo dei Mesi\" z let okolo 1390-1400), jenž se dnes nachází v Orlí věži hradu Buonconsiglio v Trentu a také fresky v Mariánské kapli v Riffianu z roku 1415 s vyobrazením Zikmunda Lucemburského a Barbory Celjské.\n\nK přisouzení obrazu v Trentu českému mistrovi došlo po zhodnocení pravděpodobného původu předlohy cyklu fresek jako přesalpské a při hledání jména, jež by mohlo být spojeno se zadáním knížete-biskupa Jiřího z Lichtenštejna-Katelkornu. Tak byla nalezena dokumentace o jistém mistru Václavovi z Čech, jenž tehdy (v roce 1397) působil ve městě.\n\nCyklus fresek je znázorněním dvanácti prostorově spojených scén z pohledu jakoby přes balkónek s kroucenými sloupky. Každý z měsíců je se značným důrazem na detail znázorněn v činnosti panstva a rolníků v období. Předlohou jsou výjevy ze skutečného života, avšak zřejmě z perspektivy \"Tacuina sanitatis\", s plynoucími poklidnými výjevy ze života nobility propletenými s běžným světem poddaných. Poměrně málo jsou zde znázorněny grottesco či morbidity, jež byly charakteristické pro tvorbu v jiných částech apeninského poloostrova i zbytku Evropy v období pozdní gotiky.\n\n\n"}
{"id": "986516", "url": "https://cs.wikipedia.org/wiki?curid=986516", "title": "Chixdiggit", "text": "Chixdiggit\n\nChixdiggit je kanadská punk rocková skupina z Calgary založená v roce 1991.\nChixdiggit vznikli poté, co tři spolužáci ze střední školy K.J. Jansen, Mark O'Flaherty a Mike Eggermont vydělali prodejem triček dosud neexistující kapely dostatek peněz, aby mohli koupit bicí soupravu. Oficiální vznik se tak datuje do roku 1991, první koncerty však odehráli až v roce 1992.\n\nPrvní eponymní album vydali v roce 1996 u vydavatelství Sub Pop Records. U tohoto labelu však příliš dlouho nezůstali, protože cítili, že se do jeho nabídky příliš nehodí. Velmi brzy si je však vyhlédlo vydavatelství Honest Don's Records (dceřiná společnost labelu Fat Wreck Chords). Po vydání třetího alba \"From Scene to Shining Scene\" roce 2000 přerušila kapela na tři roky činnost, aby se v roce 2003 vrátila na pódia, a v roce 2005 vydala čtvrté album \"Pink Razors\". Poslední vydanou nahrávkou je EP \"Safeways Here We Come\" z roku 2011.\n\nBěhem let ve skupině proběhlo několik personálních změn: V roce 2002 odešel z kapely baskytarista Mike Eggermont, kterého nahradili Mike McLeod, Kepi Ghoulie (z Groovie Ghoulies) a současným baskytaristou je James Gamble. Změny nastaly i na postu bubeníka - již v roce 1997 odešel z kapely Jason Hirsch, který se do ní však po šestileté pauze (kdy na bicí hrál Dave Alcock) vrátil a s kapelou hrál až do roku 2007. Poté jej nahradil současný bubeník Tyler Pickering. Poslední změnou je odchod Mark O'Flahertyho, po které zůstal frontman KJ Jansen posledním hrajícím zakládajícím členem.\n\nChixdiggit vystoupili v České republice dvakrát. Poprvé v roce 1999 v pražském klubu 007 a podruhé 24.3.2014 v pražském klubu Cross.\n\n\n\n\n"}
{"id": "986521", "url": "https://cs.wikipedia.org/wiki?curid=986521", "title": "Food marketing", "text": "Food marketing\n\nFood marketing je proces, soubor aktivit napříč celým zpracovatelským procesem výroby a distribuce potravin, tedy od vypěstování na farmě až ke konečnému zákazníkovi. Food marketing využívá řadu jiných podpůrných marketingových nástrojů, například segmentaci , targeting a positioning . Jedná se o velmi komplexní aktivitu. Výše výdajů spotřebitelů za potraviny a jejich sortiment závisí na výši příjmů, společenské třídě, demografických faktorech, na stylu života atd. \n\n\n\n\n\nVelký vliv je přiřazován barvě při výběru a následné konzumaci potravin. Aby potraviny stimulovaly přání jíst a vyvolávaly chutě, nestačí pouze, aby voněly a byly chutné. Musejí být také barevně přitažlivé pro zákazníka. Určité barvy jsou spojeny s představou k jídlu, existují i barvy, které vyvolávají pravý opak. K barvě, která nejvíce potlačuje chuť k jídlu, patří modrá. Důvody jsou dva. Prvním důvodem je, že v přírodě se nevyskytuje mnoho modré barvy a nezapadá do stravovacích zvyků všežravců. Druhý důvod je psychologický, jelikož modrá je studená barva a má tendenci navozovat klid a potlačovat pocit hladu. Nejčastější barvou, se kterou se můžeme setkat v reklamě či obalu produktu je červená. Červená barva představuje akci, radost až agresivitu. Tato barva umístěná v reklamách má za cíl upoutat pozornost v některých případech až provokovat. Červená se proto používá v komunikaci mnoha restaurací, jako jsou KFC či McDonald's . \n\nObal je jedním z klíčových prvků v prodeji výrobku. Barva může být v rámci obalů jedním z nejdůležitějších faktorů, které působí na spotřebitele. Barvy rychle upoutají pozornost a zaujmou ještě před tím, než si zákazník přečte, o jaký výrobek se jedná.. \n\nZelené a světle modré odstíny se nacházejí na obalech čajů, celozrnných výrobků nebo zeleniny. Na druhou stranu obaly produktů jako energetické nápoje a cukroví, které vyvolávají vysokou aktivitu, mohou mít až nepřirozené a neobvyklé barvy.\n\nTvar balení může mít velký vliv na prodej zboží. Balení výrobku neobvyklého tvaru či textury bude pro spotřebitele zajímavější, než obyčejné balení téhož výrobku. Příkladem mohou být štíhlejší plechovky, které podněcují pocit štíhlosti a dojem, že výrobek je zdravější.\n\nVnímání jídla, které jíme, je kromě chuti závislé také na dalších podnětech, které při konzumaci zpracovává mozek. Není důležité, jak jídlo chutná, ale také jak vypadá, voní, jakou má strukturu nebo v neposlední řadě také to, jaké sluchové pocity jsou s konzumací spojeny. Společně s vizuálními, čichovými a chuťovými smysly pak např. určujeme zralost jablka.\n\nZdravý životní styl, zdravá výživa, bio potraviny, výrobky od českých výrobců jsou pojmy velmi často zmiňované v médiích. K orientaci laických spotřebitelů v této oblasti v České republice napomáhají organizace. Ty potraviny vyhodnocují a označují je etiketami, aby se snáze určilo zda výrobky jsou opravdu kvalitní a zdravé.\n\nZnačka Klasa vznikla v roce 2003 pod záštitou ministerstva zemědělství. Cílem je zaručit kvalitu potravin a usnadnit orientaci spotřebitele na českém trhu. Tato značka má širokou podporu státu včetbě finanční. Je udílena na tři roky, během nich dozorové orgány provedou několik kontrol kvality. Tedy výrobek o označení Klasa může i přijít. Za užívání loga firmy nemusí platit, jak tomu někdy dochází u jiných značek na trhu. \n\nZnačka vznikla v roce 2010 a sleduje obsah škodlivých živin, jejichž nadměrná konzumace způsobuje civilizační choroby jako je obezita či diabetes. Udělování se řídí kritérii Světové zdravotnické organizace a Organizace OSN pro výživu a zemědělství. Kritéria každé dva až tři roky procházejí revizí. Certifikaci drží kolem 300 výrobků. Nehledí však na původ potravin, ekologii, technologii výroby apod.\n\nOd roku 2010 funguje označení produktů ekologického zemědělství. Užívání je podmíněno dodržováním přísných pravidel pro zemědělskou výrobu. Nesmí se např. používat většina hnojiv konvenčního zemědělství, přísnější pravidla také platí pro chov zvířat či jejich krmení. Farmáře kontrolují v ČR tři orgány. Logo má dvě verze, českou a EU a je doplněno kódem kontrolních organizací.\n\nObčanské sdružení Zdravá potravina je spolek, který vznikl pro lepší orientaci spotřebitelů v záplavě potravinářských výrobků. K tomuto účelu slouží logo sdružení, charakteristické zelené jablko s heslem ČTEME ETIKETY ZA VÁS.\n\nSpotřebiteli logo na obale pomáhá rychle a snadno rozpoznat ty skutečně kvalitní potraviny, tedy bez zbytečných aditiv, s adresným původem a vysokým obsahem hlavní složky, jde-li tato stanovit a to v souladu s kritérii, která jsou transparentní a sestavená odbornou radou sdružení v čele s Ing. Hanou Stříteckou, Ph.D.\n\nKritéria jsou dostupná na webových stránkách www.zdravapotravina.cz. a jsou zaměřena na faktory, které zajímají samy spotřebitele. Spotřebitelé mají zájem o kvalitní potraviny za rozumnou cenu - bezpečné, nefalšované potraviny bez náhražek a aditiv, s preferencí českého původu, se jménem výrobce na obale.\n\nČlenové a spolupracovníci sdružení tedy čtou etikety výrobků za spotřebitele, a na potraviny vysoké kvality jej prostřednictvím nepřehlédnutelného loga upozorňují. \n\nSpotřebitel tak získává do ruky další efektivní nástroj pro kvalifikovaná nákupní rozhodnutí a zkracuje se jeho cesta k informacím o potravinách.\n\nV oblasti food marketingu je také nutné povšimnout si propagace a uspořádání potravin v supermarketech. I když samotný člověk si to mnohdy neuvědomí, všechno to uspořádání má svůj smysl a není jen tak náhodné. Prodejci používají mnoho triků a způsobů, jak donutit zákazníky nakupovat nejen to, co potřebují, ale mnohem víc dalších potravin, které ve skutečnosti nebyly tím, pro co jsme si původně do supermarketu přišli. Na zákazníkovo nákupní chování mají vliv různé triky v rámci následujících kategorií:\n\nFirma vyrábějící nápoje se rozhodla více investovat do Content marketingu, tedy vytváření zajímavého obsahu, do příběhů a jejich šíření mezi lidi. Doposud byli spotřebitelé zvyklí na tradiční marketingové poselství Coca Coly, které se neměnilo celá desetiletí. Hlavním tahounem byla televizní reklama, která ukazovala šťastné lidi, kteří díky lahvi Coca Coly dokázali svým optimismem nakazit ostatní. Dalším tradičním poselstvím je spojitost Coca Coly s Vánoci. A to s pomocí nejúspěšnější reklamní postavy a komerčního symbolu všech dob, Santa Clause, jeho moderní variaci s červenými rozzářenými trucky.\n\nSpolečnost McDonald's se zaměřil na děti, kdy jejich internetová stránka umožňujeme dětem vytvořit společnou fotografii s maskotem firmy klaunem Ronaldem, pokud nahrají svou fotografe. Objevily se komplikace v oblasti ochrany osobních údajů, kdy zveřejněné fotografie byly přístupné široké veřejnosti.\n\nJako příklad marketingového využití modré barvy lze uvést barevné čokoládové lentilky M&M's, které vyrábí společnost Mars. Řada zákazníků se nepozastavuje nad skladbou barev obsahu sáčku, ale i zde se promyšleně aplikuje strategie barev. Sáčky se plní bonbony podle následujícího poměru: 30 % bonbonů je hnědých, 20 % červených, 20 % zelených a po 10 % oranžových a modrých.\n"}
{"id": "986524", "url": "https://cs.wikipedia.org/wiki?curid=986524", "title": "Světový pohár v biatlonu 2013/2014 – Holmenkollen", "text": "Světový pohár v biatlonu 2013/2014 – Holmenkollen\n\n9. podnik Světového poháru v biatlonu v sezóně 2013/14 byl závěrečnou zastávkou tohoto ročníku světového poháru, který probíhal od 20. do 23. března 2014 v norském lyžařském středisku Holmenkollenu. Na programu byly závody ve sprintech, stíhací závody a závody s hromadným startem.\n"}
{"id": "986525", "url": "https://cs.wikipedia.org/wiki?curid=986525", "title": "Seznam vévodů z Yorku", "text": "Seznam vévodů z Yorku\n\nSeznam vévodů z Yorku poskytuje chronologický přehled všech vévodů z Yorku. Titul vévody z Yorku byl poprvé udělen roku 1385 a naposledy roku 1986, celkem byl v průběhu dějin vytvořen osmkrát, jednou v pretendentství a třikrát ve spojení s titulem vévody z Albany. Současným držitelem je princ Andrew.\n\nPoprvé byl titul vévody z Yorku udělen roku 1385 Edmundovi z Langley, pátému synovi anglického krále Eduarda III. a zakladateli větve plantagenetského rodu Yorků. Po jeho smrti zdědil titul jeho syn Eduard z Norwiche, který ale neměl žádné potomstvo, proto titul přešel na jeho synovce Richarda. Jelikož ale byl Richardův otec odsouzen za spiknutí proti králi Jindřichovi V., Richard dostal svolení jej užívat až v roce 1425. Poslední vévoda z Yorku při prvním vytvoření byl Richardův syn Eduard, který se záhy stal anglickým králem a titul splynul s korunou.\n\nPodruhé titul vévody z Yorku udělil Eduard IV. svému druhorozenému synovi Richardovi krátce po jeho narození. Po Eduardově smrti byli všichni jeho potomci kvůli údajné bigamii a zrušení jeho manželství prohlášeni za nelegitimní a Richard pozbyl svůj vévodský titul.\n\nTřetí vytvoření je spojeno s nástupem Tudorovců na anglický trůn a narozením Jindřicha, druhého syna krále Jindřicha VII. Jelikož Jindřichův starší bratr Artur Tudor předčasně zemřel, usedl na trůn právě on jako Jindřich VIII. a titul byl sloučen s korunou.\n\nRoku 1605 obdržel titul vévody z Yorku druhorozený syn anglického a skotského krále Jakuba Karel. Po smrti svého bratra Jindřicha Frederika se stal následníkem trůnu a roku 1625 anglickým a skotským králem.\n\nTřetirozený syn krále Karla I. Jakub obdržel od svého otce titul vévody z Yorku roku 1644. Roku 1685 zemřel jeho bratr, král Karel II., bezdětný a Jakub se tak stal novým králem.\n\nPo svržení krále Jakuba II. a nástupu Hannoverské dynastie na britský trůn si Jakubovi potomci nárokovali jeho tituly. Jakobitský pretendent a syn Jakuba II. Jakub František Stuart (Jakub III.) jmenoval svého druhorozeného syna Jindřicha Benedikta po jeho narození roku 1725 vévodou z Yorku. Z jakobitského hlediska titul zanikl roku 1788, kdy se po smrti svého bratra Karla Eduarda (Karla III.) stal novým jakobitským pretendentem. Toto jmenování bylo uznáváno pouze jakobity a jejich spojenci. \n\nRoku 1716 došlo poprvé k udělení britského titulu vévody z Yorku a Albany, který spojoval anglický titul vévody z Yorku se skotským titulem vévody z Albany.\n\nPrvním vévodou z Yorku a Albany se stal princ Arnošt August, titul mu udělil jeho starší bratr král Jiří I. krátce po svém nástupu na britský trůn. Arnošt August zemřel bezdětný, titul se tedy vrátil koruně.\n\nDruhým vévodou z Yorku a Albany se stal princ Eduard, který tento titul obdržel po nástupu svého staršího bratra Jiřího III. na trůn. I vévoda Eduard zemřel bezdětný a titul se tak vrátil koruně.\n\nPosledním vévodou z Yorku a Albany se stal roku 1784 princ Fridrich August, druhorozený syn krále Jiřího III. Jelikož nezanechal legitimního potomka, splynul titul znovu s korunou.\n\nSamostatný titul vévody z Yorku byl znovu udělen až britskou královnou Viktorií, která jmenovala svého vnuka prince Jiřího. Jiří se roku 1910 stal králem jako Jiří V.\n\nKrál Jiří V. poté udělil titul svému druhorozenému synovi princi Albertovi. Ten se roku 1936 po abdikaci svého staršího bratra Eduarda VIII. stal britským králem jako Jiří VI.\n\nPoosmé byl titul vytvořen pro druhorozeného syna královny Alžběty II. prince Ondřej. Pokud prince Ondřej zemře bez mužských potomků, které v současnosti nemá, vrátí se titul koruně.\n"}
{"id": "986526", "url": "https://cs.wikipedia.org/wiki?curid=986526", "title": "Online focus groups", "text": "Online focus groups\n\nOnline focus groups jsou internetové skupinové diskuse. Při překladu pojmu se vychází z anglického názvu online focus groups a jedná se o nástroj kvalitativních výzkumů. Je to jedna z rychle se rozvíjejících forem sběru dat a informací v internetovém prostředí. Internetové skupinové diskuse jsou provozovány tak, aby se účastníkem těchto skupin mohl stát kdokoli na celém světě, kdo má možnost přístupu k internetu a zároveň patřičné oprávnění pro vstup. Účastník internetové diskuse má možnost se stát respondentem, moderátorem nebo dané diskuzi pouze pasivně přihlížet. \n\nU tohoto marketingového nástroje je umožněn online chat mezi účastníky dané skupiny, také sdílení obrázků například ve formě reklamních konceptů nebo sdílení videospotů a rovněž lze využívat interaktivní kreativní nástroje jako brainstorming.\n\nSkupinové diskuse na internetu jsou obdobou klasických offline focus groups (skupinových diskusí). Nová modifikace metody focus group vznikla s rozšířením a rozvojem internetové komunikace.\n\n\n\n\n\n\n\n\nRespondent se připojí na www stránky systému a zadá svůj login a heslo, které mu před samotným výzkumem jeho realizátor zaslal. \nPoté vstoupí do místnosti, ve které diskuse probíhá. Doporučená délka trvání diskuse by neměla převýšit 90 minut, protože při delším čase respondenti ztrácejí koncentraci a zájem o výzkum.\n\nFunkce moderátora spočívá v tom, že celou diskusi řídí, dle připraveného scénáře. Kromě běžné komunikace (podobně jako je tomu u chatu) disponuje celou řadou technických možností. Může respondentům:\n\nModerátor má i možnost komunikovat s klientem, jehož obrazovka je rozdělená na dvě části a to na, okno s respondenty a okno s klientem.\n\nKlient má možnost celou diskusi sledovat v reálném čase. Podobně jako ostatní účastníci stačí, aby se připojil v daném čase na www stránky systému. Zároveň má i možnost ovlivňovat celou diskusi tak, že své připomínky nebo doplňující otázky konzultuje s moderátorem. Ovšem přímá komunikace klienta s respondenty není možná.\n\nSpolečnosti, které v České republice tuto službu nabízejí, jsou např. Aspectio a.s. nebo STEM/MARK, a.s.\n\nAspectio je mladou a dynamickou firmou, která byla založena v roce 2009 v Praze. Díky svým zaměstnancům má společnost bohaté zkušenosti s výzkumem trhu. Od svého vzniku spolupracuje s celou řadou specialistů z různých oblastí jako například z oblasti retailu, technologii, medií či marketingu. \n\nTato společnost byla založena 29. listopadu 1994 v Praze. Jedná se o full-servis agenturu, která se \nzaměřuje na marketingové výzkumy a poskytuje kompletní služby pro klienty z nejrůznějších oborů (média, cestovní ruch, finance, farmacie, služby a FMCG (Fast-moving consumer goods) a výzkumy pro veřejnou správu.\n"}
{"id": "986528", "url": "https://cs.wikipedia.org/wiki?curid=986528", "title": "Kaple svatého Ignáce (Všemily)", "text": "Kaple svatého Ignáce (Všemily)\n\nSkalní kaple svatého Ignáce je v pískovcové skále vytesaná kaple ve Všemilech. Je chráněna jako kulturní památka České republiky.\n\nHistorie vzniku skalní kaple souvisí s epidemií neštovic, která ve Všemilech propukla na jaře roku 1810. Na neštovice umíraly hlavně děti. V červnu se situace zhoršila a k neštovicím se přidala i úplavice. V rychlém sledu umíraly další oběti, opět především děti a staří. V matrice obcí Všemily a Srbská Kamenice zaznamenal farář celkem 26 úmrtí s diagnózou úplavice. Srbskokamenický kněz Ignaz Clar se v této nouzi obrátil o pomoc k Bohu. V den svého křestního patrona sv. Ignáce z Loyoly, tj. 31. července, uspořádal prosebné procesí. Poslední obětí byla osmačtyřicetiletá Veronika Füllerová, která zemřela ještě 6. září 1810. Poté již ale epidemie ustoupila. Svátek sv. Ignáce se od té doby stal pro místní dnem díkůvzdání a vděčnost za Ignácovu přímluvu byla také popudem pro vznik skalní kaple jemu zasvěcené.\n\nV soupisu křížů a kaplí z roku 1835 se uvádí, že všemilská kaple ( \"Schemmler Kapelle\") byla vytesána v kameni na selském pozemku a vyzdobena obrazem sv. Ignáce z Loyoly. Je také uvedeno, že nikdo z místních o ni údajně nechce pečovat, neboť kvůli trvale vlhkému prostředí v ní brzy vše hnije. O tvůrci kaple – jehož jméno se ovšem neuvádí – se jen píše, že se odstěhoval do Studeného.\nSvé nezastupitelné místo měla všemilská kaple na den díkůvzdání. Na svátek sv. Ignáce vycházelo ze Všemil slavnostní procesí. Bíle oděné dívky nesly svíce a sochu Bohorodičky, kterou předaly děvčatům z průvodu přicházejícího jim vstříc ze Srbské Kamenice. Spojená procesí pak odešla do kostela ke slavnostní bohoslužbě a požehnání. Odpoledne se sloužily pobožnosti zvlášť v Srbské Kamenici a v kapli sv. Ignáce ve Všemilech. Průvod pak obcházel některé kříže v blízkém okolí. Ve všemilské kapli se časem sloužily pobožnosti nejen o dni díkůvzdání, ale i při jiných příležitostech. Kromě oltáře s obrazem sv. Ignáce, později nahrazeným kopií obrazu Sixtinské madony, zdobila interiér i soška trpícího Krista v okovech, která bývala umístěna ve výklenku vpravo od oltáře.\n\nSkalní kaple ve Všemilech přetrvala do dnešních dnů a starají se o ni chalupáři z okolí. Je oblíbeným místem turistů.\n\nV roce 1896 o skalní kapli sv. Ignáce ve Všemilech napsal katolický kněz, augustinián a vlastivědec Anton Amand Paudler, že „se zvenčí navlas podobá přírodní, takříkajíc panenské pískovcové skále a že jen dvéře a okénko prozrazují lidskou ruku, která tuto pozoruhodnou modlitebnu do rostlé skály vytesala.“\n\n\n"}
{"id": "986529", "url": "https://cs.wikipedia.org/wiki?curid=986529", "title": "Weaver", "text": "Weaver\n\nExistuje více nositelů příjmení Weaver:\n\n"}
{"id": "986531", "url": "https://cs.wikipedia.org/wiki?curid=986531", "title": "Property management", "text": "Property management\n\nProperty management je profesní obor řízení správy nemovitostí, resp. jejích prostor. Zabývá se optimálním využitím spravovaných prostor, ať už ve vlastním, nebo v pronajatém majetku.\n\nProperty managementu zahrnuje řízení procesů, systémovou kontrolu a odborný dohled nad nemovitostí a jejím životním cyklem. \n\nZodpovídá za spolehlivý stav nemovitosti a za její rozvoj z hlediska provozního, prospěšně ekonomického i z pohledu co nejdelší životnosti spravovaného majetku.\n\nProperty management zajišťuje tedy veškeré administrativní, ekonomické a obchodní procesy, které souvisí s vlastnictvím nemovitosti a správou majetku.\nStará se o pronájem bytových a nebytových prostor, o evidenci nájemních smluv, kontrolu dodržování smluvních podmínek, o ekonomické služby a vedení související účetní a administrativní správy. \n\nProperty management poskytuje právní poradenství při vypracování nájemních smluv, při řešeních škodných a pojistných událostí, sleduje legislativní předpisy a termíny a přizpůsobuje se změnám v zákoně. \n\nZastupuje majitele prostor při kontaktu s třetími stranami, vyřizuje jednání a byrokracii s orgány státní správy a dalšími institucemi (pojišťovna apod.), sjednává optimální dodávky energií a telekomunikačních služeb). \n\nPro uživatele spravovaných prostor pořádá školení v požární ochraně a v bezpečnosti a ochraně zdraví při práci.\n\nV neposlední řadě zajišťuje realitní a reklamní činnosti související s optimálním využití prostor.\n\n\n"}
{"id": "986534", "url": "https://cs.wikipedia.org/wiki?curid=986534", "title": "Mezinárodní letiště Kansai", "text": "Mezinárodní letiště Kansai\n\nMezinárodní letiště Kansai (, IATA: KIX, ICAO: RJBB) je nejdelší budova umístěna na umělém ostrově 5 km od pobřeží města Ósaka v Japonsku. Bylo otevřeno 4. září 1994 a ročně odbaví 160 000 letů. Budovu v hodnotě 17 miliard dolarů realizovali v letech 1988 až 1994 vítězové soutěže založené na podkladech od Aéroports de Paris, Renzo Piano Building Workshop (architekt) a Ove Arup & Partners (inženýr). A o realizaci se postarala dvě konsorcia vedená Takinakym a Obajašim.\n\nLetiště je umístěno na umělém ostrově v Ósacké zátoce, vzdálené od zastavěného města. Ostrov je vzdálen od pobřeží 5 kilometrů. Toto řešení prokázaly studie jako nejlepší a jediné možné řešení, protože město Ósaka je již nyní roztaženo až k horám obklopujícím město, a v této 20milionové aglomeraci již tedy nebylo možné najít jiné vhodné místo. Jelikož je toto letiště dostatečně vzdáleno od obydlených čtvrtí, je nyní možný 24hodinový provoz.\n\nUmělý ostrov má rozměry 4 x 2,5 km. Moře je hluboké přibližně 20 metrů a dno tvoří velmi měkké bahno, o kterém se předpokládalo, že poklesne o dalších 11 m při navážení materiálu na vytvoření ostrova. Umísťování velkého množství násypového materiálu zabralo 5 let. Na dosypání materiálu byla použita zemina z nedalekých hor. Navozilo se 178 milionů m³ zeminy. Materiál se podařilo získat doslovným seřazením se zemí tří blízkých hor. Na staveniště byl převážen satelity navigovanými čluny, aby zahájily svůj náklad na předem stanovené místo. Usazování mořského dna však bylo intenzivnější než se předpokládalo, což zpozdilo stavbu o jeden rok. Nasypáním materiálu se problematika pohybování a klesání ostrova neuzavřela. Bylo třeba vybudovat mohutné písty, které ostrov vyvažují.\n\nOstrov je s pevninou spojen dvojúrovňovým mostem, nazývaným \"Nebeská brána\". V jeho spodní části vede železnice, zatímco vrchní patro je určeno pro automobilovou dopravu.\n\nNa budovu terminálu vypsali mezinárodní soutěž v roce 1998 na základě podkladů vypracovaných společností Aéroports de Paris. Soutěž vyhráli architekti Renzo Piano Buildings Worskhop a inženýři Ove Arup & Partners. Navrhli novou formu letiště, které dokáže vyřizovat domácí i mezinárodní lety v jediné budově, s letadly připojujícími se podél prodloužených křídel. Taková dlouhá a úzká stavba je efektivní pokud jde o plochý tvar ostrova určován vzletovou a přistávací dráhou.\n\nLetištní terminál je budova s úplně novým přístupem, v typologii letišť jedinečná a do té doby neexistující. Vznikl společný prostor který je schopen odbavit příchozí i odchozí lety. Délka objektu je 1,7 kilometru a obsahuje 41 příletových a odletových komor které se napojují přímo na letadla. Vnitřní prostor tvoří dlouhá hala - \"kaňon\", který je rozdělen do tří výškových rovin. Tento prostor má speciální systém požární ochrany a proto nebylo třeba ho dělit na požární celky. Prostor osázená květinami a stromy a laděný v tradičních japonských barvách (modrá, okrová) působí spíše dojmem rušné japonské ulice než letištního terminálu. Tento obrovský kolos zaměstnává na ploše 300 000 m² okolo 10 000 lidí.\n\nOd začátku byla jasná orientace prvořadým cílem návrhu. Přicházejícímu cestujícímu by mělo být v kterémkoli okamžiku jasné na které straně jsou přílety a odlety. Aby se získal takový výsledný efekt, vycházelo se ze dvou hlavních řešení - všechna zařízení jako kavárny a obchody duty-free umístili na úrovni mezaninu a na příletové straně situovali úzkou halu \"kaňon\". Účelná forma umožňuje cestujícím přejít na požadované patro budovy pomocí výtahů a eskalátorů umístěných na vnější stěně. Barvy kaňonu (modré a okrové) najdeme v tradiční japonské architektuře.\n\nProstor je osvětlen shora a jsou v něm vysázeny stromy, aby navodil ráz ulice odletuvším cestujícím, kteří projíždějí \"kaňon\" na horním patře. Jako první uvidí odletovou halu a její střechu ve tvaru křivky, která se mezitím stala symbolem tohoto letiště.\n\nInspirace pramení z tvaru a dynamiky křídla. Ocelová konstrukce navržena s ohledem na velkou pravděpodobnost zemětřesení pevně udržuje tvar objektu formovaný dynamickými liniemi vycházejícími z aerodynamiky křídla a jeho obtékání vzduchem. Japonské zákony přikazují, aby stavba odolala i boční zátěži, která je větší, než samotná hmotnost stavby. Tedy autoři říkají, že stavba by si zachovala svůj tvar, i kdyby byla připevněna na kolmé stěně. Nosný systém síťové struktury s asymetrickými liniemi překonává rozpětí 82,8 metru. Ocelové nosníky a vazníky mají kromě statické úlohy i tu funkci, že jsou v nich vedeny rozvody klimatizace a osvětlení, čímž zůstává strop čistý a přehledný. Pro potřeby vizuální kontroly a dostatečného výhledu z kontrolní věže se na konci křídla objektu snížily. Na principu eliptických křivek kroužících kolem středu byl tvar ještě deformovaný. Takovou střešní rovinu obložili 82 000 kusy stejných plátů z ušlechtilé oceli.\n\nStřecha odletové haly se skládá z množství ocelových příhradových nosníků s výraznými liniemi. Naznačují cestujícím směr jejich pohybu nahoru nebo dolů přes budovu, nejprve na celní odbavení a pak do odletové místnosti na dolním patře. Vizuální jasnost však nedosáhli nedosáhli na úkor konstrukční logiky. Střecha kopíruje konstrukci pod ní a tak se minimalizuje množství vzduchu, které je třeba regulovat.\n\nVýrazné šikmé okraje vazníků, které poskytují boční stabilitu, připomínají návštěvníkovi důležitý konstrukční parametr japonských staveb a odolnost vůči zemětřesení.\n\nOdletová hala v délce 1 800 m nemá žádné omezení pohybu a tak ji lze považovat za nejdelší místnost na světě. Je to efektivní z hlediska pohybu cestujících, ale nečekané, neboť obvyklým protipožárním řešením ve velkých budovách v Japonsku, ale i jinde, jsou dělící příčky postavené v pravidelných intervalech. Opomenutí těchto stěn se dosáhlo kombinací inovativního inženýrství a spolupráce japonských úřadů. Navrhovaná strategie byla popsána jako koncepce ostrovů a kabin. Hlavní požární rizikové oblasti - služby jsou sloučeny pod protipožárními postřikovači a výkonnými větracími kryty - kabinami. Méně nebezpečné celky - seskupení sedadel, jsou umístěny dostatečně daleko od sebe a tvoří ostrovy, aby se zabránilo šíření požáru z jednoho místa na druhé.\n\nTradiční řešení požárních celků oddělených protipožárními stěnami tedy v tomto objektu absentuje. Právě toto dovoluje uvolnit celý prostor a nechat ho bez bariér v pohybu všemi směry. Je použito řešení jehož strategie je definována jako koncepce \"ostrovů a kabin\". Pod protipožárními ostřikovači je umístěna skupina služeb, chápána jako rizikové sféry, nad kterou se nacházejí také výkonné větrací kabiny. Tzv. ostrovy jsou skupiny méně rizikových faktorů, které jsou od sebe vzdáleny dostatečně na to, aby se z jedné nepřenesl oheň na druhou.\n\nPřestože má osacká zátoka několik umělých ostrovů, Kansai se nachází nejdále od břehu (5 km) a v hlubší vodě než jeho předchůdci. Po navezení 178 milionů m³ podkladového materiálu se podařilo tuto budovu s celkovou podlahovou plochou 300 000 m² dokončit už za tři roky. K dosažení tohoto cíle uzavřeli separátní smlouvy s dvěma konsorcii, které vedli Takinaka a Obajaši. Každé z nich postavilo přesně polovinu budovy. Samotná budova však cestující neohromí. Prostory mají lidské rozměry a strohým designem kombinovaným se smyslem pro detail se dosáhla elegance a jasnost, která při letištních stavbách nemá obdoby.\n\n\n"}
{"id": "986535", "url": "https://cs.wikipedia.org/wiki?curid=986535", "title": "Zaječí pramen", "text": "Zaječí pramen\n\nZaječí pramen ( ) je studánka s poutní kaplí na východním svahu Kamenské hory (631 m n. m.) na katastrálním území Božejov u Nových Hradů, jež je součástí obce Žár v okrese České Budějovice. Kaplička zasvěcená Panně Marii, u níž pramen vyvěrá, pochází z roku 1845 a byla zbudována ve stylu jihočeského baroka. Podle pověsti zdejší voda léčí oční neduhy.\n\n"}
{"id": "986537", "url": "https://cs.wikipedia.org/wiki?curid=986537", "title": "Mistrovství světa v rychlobruslení juniorů 2014", "text": "Mistrovství světa v rychlobruslení juniorů 2014\n\nMistrovství světa v rychlobruslení juniorů 2014 se konalo ve dnech 7.–9. března 2014 v rychlobruslařské hale Fosenhallen v norském Bjugnu. Celkově se jednalo o 43. světový šampionát pro chlapce a 42. pro dívky.\n\nČeskou výpravu tvořily Eliška Dřímalová, Natálie Kerschbaummayr a Nikola Zdráhalová.\n\nZávodu se zúčastnilo 24 závodníků.\nZávodu se zúčastnilo 36 závodníků.\nZávodu se zúčastnilo 45 závodníků.\nZávodu se zúčastnilo 26 závodníků.\nZávodu se zúčastnilo 14 týmů. První čtyři týmy z kvalifikace postoupily do finále.\n<nowiki>*</nowiki> Roozen startoval v kvalifikaci, ve finále jej nahradil Verbij\n\nZávodu se zúčastnilo 29 závodníků.\nZávodu se zúčastnilo 24 závodnic.\nZávodu se zúčastnilo 44 závodnic.\nZávodu se zúčastnilo 47 závodnic.\nZávodu se zúčastnilo 38 závodnic.\nZávodu se zúčastnilo 14 týmů. První čtyři týmy z kvalifikace postoupily do finále.\nZávodu se zúčastnilo 30 závodnic.\n"}
{"id": "986539", "url": "https://cs.wikipedia.org/wiki?curid=986539", "title": "Tepna Náchod", "text": "Tepna Náchod\n\nTepna Náchod je bývalá textilní továrna, v Náchodě, v Královéhradeckém kraji.\n\nNáchod a jeho okolí byl již v minulosti známou (a významnou) textilní oblastí. Podnik \"Tepna Náchod\" vznikal postupně, slučováním místních tkalcoven, přádelen, a ostatních textilních provozů, které v této oblasti měli historické kořeny. \n\nJiž koncem 19. stol. byla v Náchodě a okolí založena řada textilek (např. Bartoň, Wärnsdofer, Benedikt a Mautner..).\n\nV roce 1864 založil Izák Daniel Pick v Náchodě (u nynější Broumovské ulice) přádelnu lnu, ve které zaměstnával kolem 700 dělníků. Poté, v roce 1870, Felix a Richard Katzau, a Ludvík Weis, přeměnili továrnu na přádelnu bavlny, s 200 dělníky. Od roku 1893 krátce vedl továrnu Heřman Hitschmann, zavedl zde tkalcovnu, ta měla i za krize (během první světové války) 435 dělníků.(Později Tepna 01).\n\nV roce 1878 vznikla firma \"Samuel Goldschmied a spol\". Původně to bylo faktorství, zabývající se sběrem plátna od okolních tkalců. Firma provozovala mechanickou tkalcovnu hnědého a damaškového zboží (prostěradla aj.), které vyvážela (nejen) do Anglie. V roce 1939 získal provozovnu Břetislav Kubeček z Hronova. Budovu rozšířil nástavbou a vybudoval sklad, v roce 1942 přistavěl další. Výroba sestávala z 90 % lněného a 10 % bavlněného textilu, jednalo se především o ložní a stolní tkaniny, sypkoviny a popelíny.(Později internát Tepny).\n\nV roce 1882 byla Isaacem Mautnerem postavena, v Plhově (část Náchoda), mechanická tkalcovna bavlněného zboží. Zároveň byla založena firma \"\"Samuel Wärndorfer, Marcus Benedikt a Isidor Mautner - přádelna bavlny\"\". Tkalcovně se dařilo, majitel v roce 1907 přistavěl přádelnu a postupně firmu rozšiřoval o další provozy, např. o barevnu indigem a bělidlo. Zpracovávala se zde kvalitní bavlna, vlna a hedvábí. Rostl také počet zaměstnanců, až na 500 osob. Továrna se dále rozšiřovala, po roce 1918 byly v jejím okolí postaveny i nové bytové domy pro zaměstnance, podle projektu světového architekta Adolfa Loose, vila pro úředníky (ve Wolkerově ulici) podle návrhu architekta Lva Krči, a také, jako novinka, jesle pro děti pracujících žen (ty tvořily většinu z již cca 2000 zaměstnanců)). K dalšímu růstu došlo během druhé světové války, díky vysoké poptávce po textilu továrna prosperovala. Protože bylo nutné dovážet velké množství materiálu (výrobních surovin a uhlí), byla zřízena železniční vlečka. Společně se synem Isidorem Mautner koupil několik dalších továren v Rakousku a Uhrách, dále v Tanvaldě a Ružomberoku (dnes Slovensko). Spojil se s bankou (Bodenkreditkou), v roce 1905 vytvořil akciovou společnost \"\"Rakouské textilní závody\"\" (RTZ), a stal se tak jedním z předních výrobců textilu v celém Rakousku-Uhersku. Tepna Náchod se stala nástupcem především Mautnerových závodů. (Později Tepna 02).\n\nKolem roku 1890 vybudoval Herman Hitschmann (mezi Náchodem a Bělovsí) \"První novou mechanickou tkalcovnu lněného a bavlněného zboží\", kterou posléze rozšířil o barvírnu, bělidlo a úpravnu. V roce 1896 zaměstnával 136 dělníků. V roce 1930 převzal tkalcovnu Leopold Hitschmann, po jeho smrti se na dvoře továrny krátce upravovaly sportovní vozy. Po válce objekt převzal výrobce žakárových karet z Velkého Poříčí, ale po znárodnění byla výroba zrušena.(Později OSP).\n\nV roce 1918 postavil Josef Morávek (v Kladské ulici) původně dřevěnou boudu, kterou v roce 1927 - 1929 pronajal Josefu Královi z Policka. Ten zde postavil čtyři stavy a pracoval, společně s manželkou, na výrobě textilu. V roce 1930 byla budova přestavěna na zděnou, bylo instalováno šest stavů, na kanafas a sypkovinu. V roce 1938 bylo přistavěno 1. patro, byly zakoupeny nové žakárské stroje, listovky a revolvery, ty poháněla lokomobila, umístěná v přízemí zadní budovy. Sortiment byl rozšířen o damašky a kapesníky.\n\nMajitelé továren (nebo jejich potomci) se (většinou z důvodu židovského původu) před, nebo na počátku 2. svět. války, byli nuceni vystěhovat, někteří do Velké Británie. Některé továrny byly přiděleny pod nucenou Národní správu, jiné převzala tehdejší Živnobanka (spravovala je po dobu války), některé byly, jako židovský majetek, zabrány Němci. Německá firma \"Lufthansa\" zde např. vyráběla a opravovala letecké motory.\n\nV období 1946 - 1948 byla většina náchodských textilek znárodněna, a v roce 1949 došlo ke sdružení stávajících podniků do národního podniku \"Tepna Náchod\". Ten spojil základní závod na Plhově, přádelny v Babí a ve Starém Městě, a také tkalcovny v Náchodě a Bražci. Od roku 1956 byly, jako vrcholný orgán, ustaveny \"Východočeské bavlnářské závody\" (VBZ), a ty se nově spojily s deseti závody bývalého národního podniku \"MAJ Hronov\" (spolu s n.p. \"Jiskra\"). \n\nV této podobě existovala Tepna do 1. dubna 1958. Stavebně již nedošlo, pro nedostatek místa, k podstatnému rozšíření, vyjma stavby moderní vodárny a čističky odpadních vod, a skladu bavlny. Nejstarší budovy sloužily jako zušlechťovna, bylo zde bělidlo, suchá úpravna, adjustace, sklad hotového zboží a barevna. Počet zaměstnanců v průběhu let klesal (z 10 000 na 6 500 osob). Vyráběly se zde bavlněné a směsové tkaniny, košiloviny (ze směsi bavlny a polyesteru), dále šatovky a flanely. Trendy, určující směr a styl výroby, vznikaly celostátně v ÚBOKu (\"Ústav bytové a oděvní kultury\", Praha), zahraniční distribuci (především do zemí RVHP) zajišťoval Centrotex (PZO, se sídlem v Praze). \n\nPo roce 1989 se výrazně zvýšil dovoz textilních výrobků do České republiky (převážně z Asie), probíhaly restituce, následné prodeje a další změny. Noví (zahraniční) majitelé zde mnohdy zaváděli (v domovských zemích přísně regulované) neekologické provozy, aj., málo perspektivní aktivity. V některých budovách byly zřízeny sklady - např. pro \"Velkoobchod potravinářským zbožím\". To vše mělo negativní vliv na celkovou domácí produkci, společnost Tepna Náchod postupně snižovala výrobu, až v roce 2006 vyhlásila bankrot a skončila v konkurzu.\n\nDo léta 2013 obývali jednu část areálu továrny bezdomovci (stala se tzv. brownfieldem), posléze byli vystěhování. V roce 2013 začala demolice objektu a město oznámilo záměr vystavět na místě areálu továrny velké obchodní centrum. Záměr byl v roce 2018 přehodnocen a nahrazen plánem postavit zde novou obytnou čtvrť. Město odkoupilo pozemek o rozloze 25 706 m2 (od společnosti \"JTH Holding\") za necelých 56 milionů korun, dokoupilo i přilehlé pozemky, pro vybudování nové komunikace (propojení ulice Plhovské s Karlovým náměstím). V přípravě je dvoufázová otevřená projektová architektonicko-urbanistická soutěž.\n\nJe otázkou, jak se kulturně vypořádá s průmyslovým dědictvím této lokality. Atraktivní poloha \"Tepny\", se skvělým výhledem a dostupností centra, může napomoci vzniku veřejného prostoru s novými kvalitami, se zvláštním napětím a nábojem. \n\n"}
{"id": "986545", "url": "https://cs.wikipedia.org/wiki?curid=986545", "title": "Josip Gostinčar", "text": "Josip Gostinčar\n\nJosip Gostinčar (17. března 1860 Beričevo – 8. února 1942 Vižmarje) byl rakouský politik slovinské národnosti, na počátku 20. století poslanec Říšské rady.\n\nVychodil živnostenskou školu v Lublani. Vyučil se síťařem. Pracoval v přádelně jako dělník a mistr. Byl úředníkem družstevního svazu. Zpočátku měl blízko k sociálně demokratickému hnutí, ale později se přidal se ke slovinské Katolické národní straně. Pomáhal organizovat křesťansko sociální dělnické spolky. Přispíval do četných slovinských periodik.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Kraňsko 6. Byl členem poslanecké frakce Slovinský klub. Mandát obhájil za týž obvod i ve volbách do Říšské rady roku 1911, byl nyní poslancem za Chorvatsko-slovinský klub. K roku 1911 se profesně uvádí jako úředník organizace \"Zadružna zveza\". Na Říšské radě se profiloval jako obhájce zájmů dělníků a drobných úředníků.\n"}
{"id": "986546", "url": "https://cs.wikipedia.org/wiki?curid=986546", "title": "Dedopliscqaro", "text": "Dedopliscqaro\n\nDedopliscqaro ( ), též psáno formou Dedoplis Cqaro, je administrativním střediskem okresu Dedopliscqaro v kraji Kachetie na východě Gruzie při hranici s Ázerbájdžánem.\n\nDedopliscqaro leží asi 120 km vzdušnou čarou východojihovýchodně od hlavního města Tbilisi a 75 km jihovýchodně od krajského města Telavi, na jihovýchodním konci pohoří Gombori ( , \"Gomboris kedi\") procházejícího Kachetií mezi širokým údolím řeky Alazani na severovýchodě a náhorní plošinou jíž protéká řeka Jori na jihozápadě. Bezprostředně jižně od Dedopliscqaro dosahuje pohoří Gombori vrcholem Nikoras ciche nadmořskou výšku 1001 m, než přejde v jihovýchodním směru pozvolna do stepi Širaki, která se táhne až k řece Alazani tvořící v jejím dolním toku státní hranici s Ázerbájdžánem.\nV severovýchodím směru je Alazani a hranice s Dagestánem vzdálená necelých 20 km.\n\nSídlo bylo poprvé zmíněno ve středověku za vlády krále Davida IV. Budovatele kolem roku 1100 jako vojenská posádka. Název Dedopliscqaro, v gruzínském překladu \"Královnin pramen\" se podle pověsti vztahuje ke královně Tamaře Gruzínské, která vládla kolem roku 1200.\n\nPo připojení Kachetie k Ruskému impériu v roce 1801 zřídila carská ruská armáda roku 1803 u Dedopliscqara opěrný bod, který měl sloužit k obraně proti dagestánským rebelům, a Depliscqaro přejmenovala na ruský název \"Carskie Kolodcy\" ( , \"Carský pramen\").\n\nV roce 1869 nechali němečtí podnikatelé Carl Heinrich von Siemens a Werner von Siemens poblíž vesnice zřídit rafinerii na zpracování nedaleko nalezené ropy, která však byla v provozu jen několik let.\n\nDedopliscqaro zůstalo důležitým vojenským opěrným bodem a i za krátké doby nezávislosti Gruzínské demokratické republiky (1918 - 1921) zde sídlila silná vojenská posádka. Při invazi sovětské Rudé armády pak došlo 18. února 1921 k těžkým bojům.\n\nSovětské úřady přejmenovaly sídlo na \"Citelcqaro\" ( , v překladu \"Rudý pramen\"). Ruská forma názvu byla nejprve \"Krasnye Kolodcy\" ( , v překladu \"Rudý pramen\"), ve 30. letech 20. století se začal používat gruzínské formě přizpůsobený název \"Citeli-Ckaro\" ( ). Sídlo se stalo správním střediskem rajónu a zprvu získalo statut sídlo městského typu. Statut města získalo v roce 1963.\n\nV roce 1991 byl městu vrácen původní název \"Dedopliscqaro\".\n\nNedaleko města se nachází ruiny středověké pevnosti Chornabudži ( ). Ve městě je vlastivědné muzeum. Na území okresu, asi 40 km jihovýchodně, se rozkládá Národní park Vašlovani.\n\nNedaleko od města se teží a zpracovává vápenec. Ve městě jsou výrobny potravinářského a lehkého průmyslu.\n\nMěsto je konečnou stanicí v roce 1951 otevřené železniční tratě, která východně od Kačreti odbočuje z tratě Tbilisi - Telavi. Místní silnice do Dedopliscqara odbočuje v Chalaubani nedaleko Signagi ze státní silnice S 5, která spojuje Tbilisi s Ázezerbájdžánem u Lagodechi a prochází podél jižního hřbetu pohoří Gombori.\n\n"}
{"id": "986548", "url": "https://cs.wikipedia.org/wiki?curid=986548", "title": "Seznam laghmánských guvernérů", "text": "Seznam laghmánských guvernérů\n\nSeznam guvernérů afghánské provincie Laghmán. Guvernéři jsou do svých pozic jmenováni afghánským prezidentem.\n"}
{"id": "986550", "url": "https://cs.wikipedia.org/wiki?curid=986550", "title": "Franc Grafenauer", "text": "Franc Grafenauer\n\nFranc Grafenauer (2. prosince 1860 Brugg bei Egg – 13. prosince 1935 Brugg bei Egg) byl rakouský politik slovinské národnosti, na počátku 20. století poslanec Říšské rady.\n\nProfesí byl zemědělcem a varhanářem. Angažoval se politicky. Patřil mezi nejneústupnější obhájce Slovinců v Korutanech. V roce 1888 byl obviněn z velezrady a dán do vyšetřovací vazby. Na protest proti tomu byl manifestačně ve své domovské obci zvolen do obecní rady. Od roku 1897 byl poslancem Korutanského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Korutany 3. Byl členem poslanecké frakce Slovinský klub. Mandát obhájil za týž obvod i ve volbách do Říšské rady roku 1911, byl nyní poslancem za Chorvatsko-slovinský klub. K roku 1911 se profesně uvádí jako varhanář a zemědělec. Na Říšské radě se profiloval jako obhájce hospodářských a politických zájmů venkovského slovinského obyvatelstva v Korutanech.\n\nV roce 1916 byl odsouzen za velezradu, ale roku 1917 amnestován. V roce 1919 musel opustit domovský region (který zůstal součástí Rakouska) a přesídlil do Lublaně. Byl jako zástupce Korutan zvolen do Skupštiny (parlamentu) Království Srbů, Chorvatů a Slovinců. V roce 1925 mu byl ze zdravotních důvodů umožněn návrat do Korutan.\n"}
{"id": "986551", "url": "https://cs.wikipedia.org/wiki?curid=986551", "title": "Michael Krásný", "text": "Michael Krásný\n\nMichael Krásný (* 1. ledna 1984, Opava) je český basista a hudební skladatel.\n\nV dětství navštěvoval hru na klavír a později i kontrabas na ZUŠ Václava Kalíka v Opavě. Zároveň studoval hru na basovou kytaru na Lidové konzervatoři v Ostravě, kterou úspěšně absolvoval. V roce 2003 maturoval na Mendelově gymnáziu v Opavě. Poté byl přijat na Konzervatoř Jaroslava Ježka v Praze, kde studoval hru na kontrabas a současně na VOŠ Jaroslava Ježka, kde studoval hru na basovou kytaru. Během těchto hudebních studií zároveň studoval na ČVUT - FEL (České vysoké učení technické - fakulta elektrotechnická), kde v roce 2011 úspěšně odpromoval.\n\nZačínal v uskupeních regionálního významu. Po přestěhování do Prahy začal působit v rockových kapelách Krucipüsk a Gaia Mesiah a účastnil se mnoha dalších hudebních projektů. Počátkem roku 2012 byl osloven významným americkým trumpetistou Laco Déczim. Začal aktivně působit v jeho kapele Cellula New York na evropských turné a následně i po celém světě.\n\nV současné době kromě již zmíněného Laco Déczi & Cellula New York působí v projektech \"T.O.P. Dream Company\", Yvetta Blanarovičová a její nadace La Sophia, Michael KRASNY Jam Session in Sherlock`s Pub a mnoha dalších.\n\nJeho vlastním a hlavním projektem je pražské fusion uskupení \"Quattro Formaggi\", které spojuje různé hudební styly – funky, rock, gospel i latinsko-americké rytmy – a snaží se o nové, moderní pojetí jazzu inspirované rytmickými i melodickými prvky world music.\n\nMilan Svoboda Quartet, Dan Bárta, Brian Charette, Chris DePino, Elisabeth Lohninger, Michael V, Prague Big Band Milana Svobody, Big Band Felixe Slováčka, Štěpán Markovič Quartet, Ondřej Ruml & band, Sisa Feher, Lampa Jazz quartet, Jazz Fabrik, František Kop Quartet, Maranatha Gospel Choir, Gospel limited, Petr Zeman Quintet, Šavle Meče, Petra Vlková, Benedikta, Krucipüsk, Gaia Mesiah, Markéta Poulíčková & Rocks Stars, Bead Beat, Betty Lee, Cosmic People, Duende, Underground Blanky Šrůmové, Zuzana Dubnová, Soňa Pavelková, Groove inn, Psychonaut, Tendance, Sly Rabbits, La Papoo, Sonyk Bell, Julia Benson, Červeným Vrchem, Expedice Apalucha a další.\n\nLaco Déczi & Cellula New York, Quattro Formaggi, T.O.P. Dream Company, Michael KRASNY Jam Session in Sherlock`s Pub.\n\n\nV roce 2001 se Michael účastnil soutěže smyčcových nástrojů a v celostátním finále získal ve hře na kontrabas první místo. Zároveň získal speciální ocenění poroty za nevšední interpretační provedení skladby a možnost účastnit se koncertu vítězů.\n\nS kapelou Quattro Formaggi zvítězil v roce 2009 v prestižní mezinárodní soutěži Juniorjazz pořádané Českou jazzovou společností a jeho skladba \"Ben Nevis\" získala ocenění jakožto nejlepší autorská jazzová kompozice.\n\nV roce 2010 se s kapelou Quattro Formaggi účastnil soutěže The Sound of Europe pořádané organizací EuroGlobe, ve které také získali první místo.\n\nV roce 2011 vyhráli soutěž o Cenu Metropolitní univerzity Praha pod hlavičkou organizace Mladí ladí jazz.\n\n"}
{"id": "986552", "url": "https://cs.wikipedia.org/wiki?curid=986552", "title": "Mohammad Iqbál Azízí", "text": "Mohammad Iqbál Azízí\n\nMohammad Iqbál Azízí je afghánský politik, který od března 2010 působí jako guvernér v provincii Laghmán na tomto postu vystřídal Lutfulláha Mashala. \n\nPředtím pracoval jako vedoucí odboru školství v provincii Nangarhár. \n"}
{"id": "986555", "url": "https://cs.wikipedia.org/wiki?curid=986555", "title": "Gustav Gregorin", "text": "Gustav Gregorin\n\nGustav Gregorin (10. dubna 1860 Sežana – 1. července 1942 Lublaň) byl rakouský politik slovinské národnosti, slovinský menšinový aktivista v Terstu, na počátku 20. století poslanec Říšské rady.\n\nVystudoval gymnázium v Terstu (1870–1878) a práva na Vídeňské univerzitě (1878–1882). Roku 1887 získal titul doktora práv na univerzitě ve Štýrském Hradci. Od roku 1882 pracoval jako advokátní koncipient v rodné Sežaně, od roku 1888 v Postojně. Roku 1890 si v Sežaně otevřel vlastní advokátní praxi a od roku 1891 působil jako advokát v Terstu. Angažoval se politicky. Patřil mezi rozhodné obhájce Slovinců v Terstu a prosazoval zavádění slovinštiny do školství a úřadů. Po delší dobu byl starostou místního Sokola. Koncem století pomáhal v Terstu založit slovinskou tiskárnu. Byl předním funkcionářem politické strany Edinost. Zasedal v Terstu v obecní radě a po dvě funkční období byl i poslancem Terstského zemského sněmu. Od roku 1908 zasedal jako poslanec Zemského sněmu Gorice a Gradišky. Roku 1909 mandát složil, ale následujícího roku sem byl opětovně zvolen.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Gorice a Gradiška 3. Byl nezařazeným poslancem (podle jiného zdroje byl členem národního klubu společně s dalšími Slovinci a istrijskými Chorvaty). Ztratil mandát 25. září 1917 na základě dlouhodobé absence. K roku 1911 se profesně uvádí jako advokát.\n\nV roce 1915 odešel na základě dohody chorvatských a slovinských politických sil do emigrace s cílem reprezentovat jihoslovanské zájmy u dohodových mocností. Pobýval v Londýně a Paříži. Podílel se na poválečných mírových jednáních v Paříži. V roce 1920 se vrátil do Lublaně. Přispíval do slovinských periodik.\n"}
{"id": "986558", "url": "https://cs.wikipedia.org/wiki?curid=986558", "title": "Varva", "text": "Varva\n\nVarva je roční vrstva sedimentu nebo sedimentární horniny.\n\nSlovo 'varva' je odvozeno ze švédského slova \"varve\" a znamená 'kruhová vrstva'. Poprvé bylo toto slovo použito Švédskou geologickou službou v roce 1862 jako 'Hvarfig lera' při popisu pravidelně ukládaných vrstev jílů v proglaciálním prostředí na jedné z prvních geologických map Švédska. Původně byl výraz varva používán pro jednotlivé prvky roční vrstvy s sedimentech ledovcových jezer, na Geologického kongresu v roce 1910 však švédský geolog Gerard De Geer (1858-1943) navrhl novou formální definici, ve které je varvou nazvána celá vrstva usazeniny, která vznikala během jednoho roku.\n\nZ mnoha periodických geologických jevů patří varvy k nejdůležitějším a nejilustrativnějším prostředkům k výzkumu klimatických změn. Ve stratigrafii lze ve varvách pozorovat záznamy s nejjemnějším časovým měřítkem.\n\nRoční vrstva může být dobře viditelná, protože částice ukládané na jaře, kdy je výrazně vyšší přítok, jsou výrazně hrubější, než částice ukládané během zbytku roku. Tím vzniká každoročně dvojice vrstev - jedna hrubší a jedna jemnější. Varvy vznikají pouze ve sladké a brakické vodě, protože v normální mořské vodě dochází, díky vysokému obsahu soli, ke srážení jílu do hrubých zrn. Protože k tomuto srážení dochází celoročně, je prakticky nemožné rozeznat jednotlivé vrstvy v mořských usazeninách.\n\nVýzkum jezerních sedimentů trvá již více, než 150 let. Přibližně ve stejnou dobu, kdy poprvé zkoumali jílovité vrstvy švédští geologové, detekovali pravidelné střídání světlých a tmavých vrstev v jezerních usazeninách A. Heim ve Švýcarsku a E. Hitchcock v Severní Americe. Trvalo však 50 let, než byl tento koncept přeměněn na užitečný nástroj pro zkoumání historických událostí, úplně odlišný od běžných stratigrafických metod. Bylo to opět ve Švédsku, kde geolog Gerard De Geer aplikoval chronologické informace uložené v varvách jílů, které byly uloženy v blízkosti okraje ustupujících skandinávských ledovců k určení doby, která uplynula od ukončení pleistocénu. De Geer vytvořil síť míst kolem švédského baltského pobřeží a propojil je na základě odlišností v síle varev. Kromě toho, že prosadil, že termín varva začal být používán pro vrstvu usazenin za celý jeden kalendářní rok, zavedl také termín geochronologie a poprvé použil v geologie rozlišení na jednotlivé roky. Varvy byly považovány za typické usazeniny, vzniklé působením přítoku vody z tajících ledovců do proglaciálních jezer. De Geer byl přesvědčený, že síla jednotlivých varev je dána působením slunečního záření na tání ledu. Proto začal, spolu s jeho následovníky srovnávat profily varev ze Švédska s profily z Finska (M. Sauramo), Severní Ameriky (E. Antevs) a Patagonie, aby potvrdil myšlenku globální podobnosti profilů. Ukázalo se však, že tyto podobnosti na větší vzdálenost se nepotvrdily, což způsobilo, že na dlouhou dobu byl výzkum varev označen za nespolehlivá metoda datování. Nedůvěra vzrostla ještě více po objevení radiokarbonové metody datování v roce 1949.\n\nZájem o varvy se obnovil až v roce 1970, kdy začaly diskuse o lidském vlivu na životní prostředí (eutrofizace, acidifikace, znečištění, půdní eroze, změna klimatu). V rámci těchto diskusí se ukázala potřeba dat s vysokým časovým rozlišením k extrapolaci krátkodobých přímých pozorování a k určení pozaďových informací. V kombinaci s novými technikami výzkumu jader a sofistikovanějšími analytickými nástroji nabyl výzkum varev důležitost v paleoenvironmentálním výzkumu. Poprvé také došlo k výzkumu neledovcových jezer a výraz \"varva\" byl tak rozšířen na všechny sedimenty s ročními nárůsty vrstev na souši i v oceánech.\n\nNavíc se od 80. let 20. století ukázalo, že radiokarbonová metoda datování neposkytuje chronologické záznamy odpovídající jednotlivým kalendářním rokům a je třeba je kalibrovat. Pro kalibraci radiokarbonových záznamů z holocénu lze používat dendrochronologické záznamy, ale pro pozdní dobu ledovou a dřívější období je stromů málo, nebo vůbec chybí a v tom případě hrají varvy nezastupitelnou roli. Varvy z jezerních sedimentů jsou také ideální nástroj, v kombinaci s archeologickými výzkumy, ke sledování změn využití krajiny. Díky varvám je také možno přesně datovat různé přírodní katastrofy, ohrožující společnost, jako jsou zemětřesení, erupce vulkánů, tsunami. K upřesnění procesů tvorby varvových jezerních sedimentů byly použity nové metody v kombinaci s novými technikami analýzy snímků s vysokým rozlišením. Ještě ve studii z roku 2008 jsou varvy označovány jako nespolehlivé v dlouhodobém měřítku, ovšem dalšími výzkumy v oblasti jezera Suigetsu v Japonsku se povedlo rekonstruovat záznamy až do minulosti staré 52 800 let..\n\nVarvy dělíme na následující typy\nKlastické varvy vznikají ve vodách, ve kterých dominuje usazování materiálu přineseného z povodí na dno. To se děje především u proglaciálních a vysokohorských jezer. Tam dochází v létě, kdy ledovce a ledy v okolí tají, k sedimentaci hrubých materiálů (pískové, většinou světlé), zatímco v zimě, kdy jsou většinou jezera zamrzlá, usazuje se jemný materiál, který byl rozpuštěný ve vodě.\nEvaporické varvy mohou vznikat ve vodách v polopoušťních oblastech. Tam, dochází každoročně k tomu, že díky vypařování dochází k zvyšování koncentrace minerálů rozpuštěných ve vodě (uhličitanů, síranů, chloridů) až vzniká nasycený roztok a minerály se ukládají na dně jezera. I zde lze pozorovat pravidelný každoroční rytmus. Takovéto varvy lze pozorovat v Mrtvém moři či na solných pláních v severní Africe.\n\nOrganogenní nebo biogeochemické varvy vznikají v jezerech ve vyšších zeměpisných šířkách, kde vavry představují profil životního cyklu v jezeře. Na jaře dochází k promíchání hlubokých a povrchových vod a do povrchových vod se dostane mnoho živin, na základě kterých dochází k přemnožení fytoplanktonu rozsivek na hladině. Část uhynulých řas se usazuje na dně jezera. V létě se na dně usazuje pouze minimum materiálu s ohledem to, že díky stabilním teplotám se nemíchají povrchové a hlubinné vody. Výjimkou jsou krystaly vápníku z letních řas. V zimě pak dochází k usazování jílů, které vznikají usazování z naplavenin ze spádových oblastí a tak i zde vznikají dobře identifikovatelné každoroční vrstvy. Příkladem nalezišť těchto varev je jsou maary v oblasti Eifel, nebo Belauerské jezero ve Šlesvicku-Holštýnsku.\n\nZastánci kreacionismu tvrdí, že vavrové vrstvy nemohly vzniknout každoročním usazováním sedimentů. Jako důkaz uvádějí milióny zkamenělých ryb pohřbených ve varvách, výborně zachovaných na rozsáhlém území. Tyto ryby jsou celé s očima, šupinami i jinými jemnými podrobnostmi, nemohly tedy údajně vzniknout postupnými úhyny těchto ryb.\n\n"}
{"id": "986576", "url": "https://cs.wikipedia.org/wiki?curid=986576", "title": "Víno roku", "text": "Víno roku\n\nVíno roku je komediální drama z 2008, napsané podle vinařské soutěže z roku 1976, která vstoupila do dějin vinařství pod pojmenováním \"Judgement of Paris\", kdy kalifornská vína porazila vína francouzská v degustaci na slepo. V hlavních rolích se ve filmu objevili Alan Rickman, Chris Pine, Rachael Taylor, a Bill Pullman; film režíroval Randall Miller, který také ve spolupráci s Jody Savinovou a Rossem Schwartzem napsal k filmu scénář. \"Víno roku\" bylo poprvé divákům představeno na filmovém festivalu v Sundance v roce 2008.\n\nSommelier a majitel obchodu s vínem Stephen Spurrier (Alan Rickman), britský expat žijící v Paříži, se při konverzacích s Mauricem (Dennis Farina), milovníkem vína z Milwaukee a často jediným Spurrierovým zákazníkem. Spurrier nakonec naplánuje ochutnávku vína na slepo, aby Pařížanům představil kvalitu vín z dalších koutů světa.\n\nSpurrier se vydal do tehdy zatím neznámého Napa Valley, aby našel odpovídající soupeře francouzským vínům na jeho ochutnávku v Paříži. Náhodou se setká s tápajícím vinařem Jimem Barrettem (Bill Pullman) z Chateau Montelena. Barrett nechce o soutěži slyšet, protože je přesvědčený, že je soutěž dohodnutá s Francouzi, aby zesměšnili výrobce vín z Nového světa. Barettův syn, Bo Barrett (Chris Pine), ale tajně Spurrierovi pošle několik lahví Chardonnay z jejich vinice.\n\nProtože se jejich vína vyrábí redukční technikou (bez přístupu kyslíku), má jejich Chardonnay v lahvích hnědou barvu. Barrett starší tedy rozhodne, že celá várka vína má být odvezena na skládku. Bo si ale všimne, že hnědá barva je pouze dočasná a lahve díky místní majitelce baru Joe (Eliza Dushku), která vína cestou na skládku odchytila, zachrání.\n\nBo je potom Spurrierem požádán, aby s ním jel do Paříže reprezentovat vinaře z Napa Valley. Po součtu hlasů od osmi pařížských porotců šokovaný Spurrier zjistí, že Chardonnay z Monteleny vyhrála svou kategorii.\n\nVýsledek soutěže byl otištěn v magazínu Time a lidé se začali dožadovat vína Chateau Montelena Chardonnay 1973 v restauracích a obchodech s vínem, ale jen aby byli informováni, že prodejci a restauratéři toto víno nemají. Shoda náhod tak zapříčinila, že se vinařská oblast v Napa Valley proslavila ve světě, a že francouzská vína nejsou bezkonkurenčně nejlepší volbou.\n\nNa konci filmu jsou prostřihy z budoucnosti hlavních postav: Jim Barrett pokračuje v produkci vín i ve svých 80 letech, ačkoliv se o jejich vinici už stará převážně Bo. Lahev vína Chardonnay Montelena 1973 a ještě k tomu lahev červeného vína Stag's Leap Wine Cellars cabernet sauvignon 1973, také kalifornské víno, které vyhrálo tu samou soutěž, dostaly vlastní výstavní místo v Smithsonian Institution. V roce 2006, více než třicet let po původní soutěžní degustaci vín, Steven Spurrier pořádal novou soutěž, tentokrát přesvědčen, že francouzská vína vyhrají. Kalifornská vína ale znovu vyhrála.\n\n\n"}
{"id": "986583", "url": "https://cs.wikipedia.org/wiki?curid=986583", "title": "Iulius Paulus", "text": "Iulius Paulus\n\nIulius Paulus (Ἰούλιος Παῦλος, žijící na přelomu 2. a 3. století n. l.) byl římský právník v období klasické jurisprudence, původem Řek.\n\nBěhem panování císařů Septimia Severa a Caracally se živil jako právník, za císaře Heliogabala byl vyhnán do exilu, ale jeho nástupce císař Alexander Severus jej povolal zpět, aby se stal jedním z jeho právních rádců. Mezi roky 228–235 byl také velitelem pretoriánské gardy. Císař Gordianus III. mu za jeho služby udělil čestný titul \"Prudentissimus\".\n\nPaulovo dílo mělo velký respekt, přestože psal úsporně a někdy nejasně. Zanechal po sobě celkem 319 prací v 86 spisech a úryvky z nich byly zahrnuty do kodifikace římského práva byzantského císaře Justiniána I. Jedna šestina \"Digest\" je tvořena jeho dílem. Paulus byl také jedním z pěti klasických právníků, jejichž názory byly citačním zákonem z roku 426 prohlášeny za závazné.\n"}
{"id": "986584", "url": "https://cs.wikipedia.org/wiki?curid=986584", "title": "Tacuinum sanitatis", "text": "Tacuinum sanitatis\n\nTacuinum sanitatis (někdy \"taccuinum\" či \"tacuina\") je středověká kniha-příručka pro zdravý život, založená na \"Taqvim al‑sihha\" (\"Zachování zdraví\"), lékařském pojednání arabského lékaře Ibn Butlana z Bagdádu z 11. století. Je zaměřeno na vzdělané laické publikum a existuje v několika různých latinských verzích, jejichž rukopisy jsou obvykle hojně ilustrované. Jistý student \"taccuinum\" nazval \"obrázkovou knížkou třináctého století\". Nicméně detailní popisy zdraví prospěšných a škodlivých vlastností jídla a rostlin, dalece přesahují pouhý herbář: obsah je totiž řazen spíše organicky než abecedně. Spis předkládá šest základních prvků vyváženého života: \n\n"}
{"id": "986587", "url": "https://cs.wikipedia.org/wiki?curid=986587", "title": "Vilemína Nerudová", "text": "Vilemína Nerudová\n\nWilhelmine Maria Franziska Neruda (používala jméno \"Wilma\", 21. března 1838, Brno – 15. dubna 1911, Berlín) byla významná moravská houslistka z hudebnické rodiny.\n\nNarodila se v Brně do hudebnické rodiny. Její otec Josef byl varhaníkem v brněnské katedrále a také další předkové měli pověst mimořádných muzikantů. \n\nVilemína hru na housle studovala nejprve u svého otce, následně u Leopolda Jansy ve Vídni a poté u Eduarda Hanslicka. Již od svých pěti let koncertovala po Evropě. Hrávala se svými sourozenci – houslistkou Marií a violoncellistou Viktorem (toho po jeho smrti zastupoval další z bratrů, František). \n\nVilemína koncertovala například i ve Švédsku, kde se jí dostalo uznání od tamního krále. Patřila k interpretkám houslových sonát Edvarda Griega v Anglii. Tou dobou ale působila ve Švédsku. Na konci sedmdesátých let 19. století však tuto zemi opustila a odstěhovala se na Britské ostrovy. I zde patřila k významným houslistkám a koncertovala po celé Evropě. Mezi její příznivce patřeil také princ z Walesu, pozdější anglický král Eduard VII., jenží jí věnoval zámek v Asolu u Benátek.\n\nZávěr života strávila pedagogickým působením v Berlíně, kde v roce 1911 zemřela.\n\nV letech 1864 až 1869 byla provdána za švédského dirigenta a skladatele Ludviga Normana, s nímž měla dvě děti. Později, v letech 1888-1895 byla vdaná za Charlese Hallého.\n\n"}
{"id": "986594", "url": "https://cs.wikipedia.org/wiki?curid=986594", "title": "M-Wave", "text": "M-Wave\n\nM-Wave je rychlobruslařská hala v japonském městě Nagano. Otevřena byla v roce 1996, postavena byla pro konání rychlobruslařských soutěží na Zimních olympijských hrách 1998. Nachází se v nadmořské výšce 346 m, disponuje standardním ledovým oválem o délce 400 m se dvěma drahami a jedním hokejovým hřištěm uprostřed. Jedná se o víceúčelovou halu, jejíž interiér může být využit i pro jiné sporty nebo jako koncertní či výstavní prostor. Maximální kapacita při sportovních akcích činí 6500 diváků, během ZOH 1998 byla navýšena na 18 000 osob.\n\nPrvními akcemi, které se zde konaly, byly na přelomu let 1996 a 1997 japonské rychlobruslařské šampionáty a v únoru 1997 Mistrovství světa ve víceboji. Po zimní olympiádě je pravidelně využívána jako místo konání japonských mistrovství a střídají se zde také mítinky Světového poháru a světové šampionáty.\n\n\nStav k 19. březnu 2014.\n\n"}
{"id": "986603", "url": "https://cs.wikipedia.org/wiki?curid=986603", "title": "Andrij Parubij", "text": "Andrij Parubij\n\nAndrij Volodymyrovyč Parubij (: , * 31. ledna 1971, Červonohrad) je ukrajinský politik. Po svržení režimu prezidenta Viktora Janukovyče byl jmenován tajemníkem Rady národní bezpečnosti a obrany Ukrajiny.\n\nPřed osamostatněním se Ukrajiny ze svazku Sovětského svazu v roce 1991 byl Parubij nezávislým aktivistou. V roce 1988 byl zatčen a vězněn za pořádání nepovoleného shromáždění. V roce 1991 založil společně s Olehem Ťahnybokem Sociálně-národní stranu Ukrajiny, která kombinovala radikální nacionalismus s neonacistickými prvky (např. názvem nebo znakem připomínajícím symbol \"wolfsangel\"). V letech 1998 až 2004 vedl Parubij polovojenskou složku strany zvanou Vlastenci Ukrajiny.\n\nV roce 2004 byl Parubij jedním z čelných představitelů tzv. oranžové revoluce. V roce 2007 byl zvolen na kandidátce Naší Ukrajiny – Lidové sebeobrany do parlamentu. Později se v Naší Ukrajině stal členem politické rady. V únoru 2010 požádal Evropský parlament, aby europoslanci přehodnotili svou negativní reakci na vyznamenání Stepana Bandery titulem Hrdina Ukrajiny.\n\nV únoru 2012 Parubij odešel z Naší Ukrajiny kvůli rozchodu v názorech. Později byl znovu zvolen do parlamentu, tentokrát za Baťkivščynu.\n\nOd prosince 2013 do února 2014 byl jedním z \"komandantů\" tzv. Euromajdanu, koordinoval dobrovolnické jednotky obrany účastníků protestů. Po vítězství Euromajdanu a svržení prezidenta Viktora Janukovyče byl jmenován tajemníkem Rady národní bezpečnosti a obrany Ukrajiny.\n"}
{"id": "986604", "url": "https://cs.wikipedia.org/wiki?curid=986604", "title": "Vikingskipet", "text": "Vikingskipet\n\nVikingskipet (česky \"Vikingská loď\"; oficiálně Hamar olympiahall) je víceúčelová hala v norském městě Hamar. Postavena byla v letech 1990–1992 pro konání rychlobruslařských soutěží na Zimních olympijských hrách 1994. Pod názvem Vikingskipet je známá díky svému vzhledu převráceného trupu lodě. Nachází se na okraji Hamaru v nadmořské výšce 125 m, na břehu jezera Mjøsa. Kapacita haly během sportovních akcí činí 10 600 diváků, kromě standardního ledového oválu o délce 400 m se dvěma drahami disponuje uprostřed také plochou pro bandy. Interiér však může být upraven a přizpůsoben pro jiné sporty, jako jsou fotbal, cyklistika, atletika, curling a další, koncerty a jiné akce.\n\nPrvní rychlobruslařskou akcí, která se zde konala, bylo v únoru 1993 Mistrovství světa ve víceboji mužů. Po zimní olympiádě je hala pravidelně využívána jako místo konání norských, evropských i světových šampionátů a mítinků Světového poháru. Byly zde pořádány i další světové akce v jiných sportech (Mistrovství světa v bandy 1993, Mistrovství světa v dráhové cyklistice 1993)\n\nRychlobruslení:\n\nStav k 19. březnu 2014.\n\n"}
{"id": "986610", "url": "https://cs.wikipedia.org/wiki?curid=986610", "title": "Janina Karolčiková", "text": "Janina Karolčiková\n\nJanina Karolčiková ( ) (* 26. prosincea 1976 Grodno) je bývalá běloruská atletka, olympijská vítězka a mistryně světa ve vrhu koulí.\n\nPrvní mezinárodní úspěch pro ni znamenala stříbrná medaile ve vrhu koulí na mistrovství Evropy juniorek v roce 1995. V roce 1998, už mezi dospělými, vybojovala bronzovou medaili na evropském šampionátu v Budapešti. Na olympiádě v Sydney v roce 2000 zvítězila ve finále koulařek, o rok později získala v Edmontonu titul mistryně světa v osobním rekordu 20,61 metru. V roce 2003 byla za doping diskvalifikována na dvouleté období. Po vypršení trestu už na vrcholných mezinárodních soutěžích medaili nezískala.\n\n"}
{"id": "986617", "url": "https://cs.wikipedia.org/wiki?curid=986617", "title": "Škrkavka", "text": "Škrkavka\n\nŠkrkavka je české rodové jméno pro několik živočichů z kmene hlístic (řád škrkavice), kteří jsou však někdy dle systému z různých živočišných rodů.\n"}
{"id": "986618", "url": "https://cs.wikipedia.org/wiki?curid=986618", "title": "Jiří Růžička (basketbalista)", "text": "Jiří Růžička (basketbalista)\n\nJiří Růžička (*4. června 1941) je bývalý československý basketbalista a trenér. Je zařazen na čestné listině zasloužilých mistrů sportu.\n\nByl hráčem družstva Slavia VŠ Praha (1962–1975), s nímž byl šestkrát mistrem a pětkrát vicemistrem Československa. V sezónách 1964/65 až 1971/72 byl šestkrát vybrán do \"All stars\" – nejlepší pětky sezóny. V československé basketbalové lize po roce 1962 (zavedení podrobných statistik zápasů) zaznamenal 4352 bodů.\n\nS týmem startoval v Poháru evropských mistrů a třikrát se probojovali do semifinále. V roce 1968 hráli ve finále soutěže FIBA – Pohár vítězů národních pohárů a v roce 1969 tento pohár ým vyhrál po výhře ve Vídni nad Dynamo Tbilisi (Gruzie) 80:74. \n\nZa československou basketbalovou reprezentací hrál na pěti Mistrovství Evropy a získal na nich stříbrnou medaili v roce 1967 a bronzovou medaili v roce 1969. Byl účastníkem Olympijských her 1972 v Mnichově (8. místo) a Mistrovství světa 1970 v Lublani (6. místo). Za reprezentační družstvo Československa v letech 1963–1972 odehrál celkem 257 zápasů. Byl nominován do družstva výběru Evropy ke dvěma utkáním v roce 1967.\n\nPo skončení hráčské kariéry byl trenérem družstev české basketbalové ligy, s nimiž získal medailová umístění: se Spartou Praha v letech 1990 a 1991 dvakrát titul vicemistra, s týmem Mlékárna Kunín v roce 1998 titul vicemistra a v roce 1999 titul mistra republiky, s BK Nymburk v roce 2003 titul vicemistra republiky. V letech 2003 až 2006 byl trenérem reprezentačního družstva žen do 20 let, s nímž na Mistrovství Evropy žen do 20 let v roce 2004 se umístil na 3. místě.\n\nV roce 2001 se umístil na 13. místě v anketě České basketbalové federace o nejlepšího českého basketbalistu dvacátého století.\n\n\n\n\n\n\n"}
{"id": "986619", "url": "https://cs.wikipedia.org/wiki?curid=986619", "title": "Bienerthův vrch", "text": "Bienerthův vrch\n\nBienerthův vrch (též \"Bienertův vrch\", \"Bienertův kopec\", \"Pelíkovický kopec\", německy \"Bienertberg\") je 614 m n. m. vysoký vrch v okrese Jablonec nad Nisou Libereckého kraje. Leží asi 2,5 km zjz. od města Rychnov u Jablonce nad Nisou, na katastrálním území vsi Pelíkovice, necelých 0,5 km severozápadně od osady Rydvaltice.\n\nJe to suk tvaru asymetrické kupy tektonicky vyzdvižený na antiklinální hřbet při lužickém zlomu. Leží na levém břehu průlomového údolí říčky Mohelky. Je tvořený starohorními a prvohorními metamorfovanými horninami (fylit + svor s vložkou metadiabasu či zelené břidlice), jižní svahy jsou tvořené bazaltandezitem a východní kvarcitem.\n\nNa jižním svahu, již v sousedním geomorfologickém podokrsku Prosečsko-frýdštejnské hřbety leží několik nižších, avšak ostřejších suků. Na svazích Bienerthova vrchu pramení množství potoků. Vrch je částečně zalesněný převážně jehličnatými porosty, na vrcholu jsou pole a louky.\n\nOdlesněná vrcholová partie umožňuje takřka kruhový výhled.\n\nVrch náleží do celku Ještědsko-kozákovský hřbet, podcelku Ještědský hřbet, okrsku Kopaninský hřbet a podokrsku Javornický hřbet.\n\nAutomobilem lze nejblíže přijet do osady Rydvaltice jihovýchodně od vrchu. Po příjezdové silnici vede Naučná stezka manželů Scheybalových. Nedaleko Pelíkovic prochází modrá turistická značka.\n\n"}
{"id": "986624", "url": "https://cs.wikipedia.org/wiki?curid=986624", "title": "Fran Jaklič", "text": "Fran Jaklič\n\nFran Jaklič (6. prosince 1868 Podgorica – 31. prosince 1937 Lublaň) byl spisovatel a rakouský politik slovinské národnosti, na počátku 20. století poslanec Říšské rady.\n\nPůvodní profesí byl učitelem. V letech 1881–1885 absolvoval tři třídy gymnázia v Lublani. Pak nastoupil na učitelský ústav, který ovšem opustil po třech letech v roce 1888. Roku 1889 nastoupil jako pomocný učitel. Později si doplnil učitelské zkoušky. Byl činný literárně. Publikoval prózy, ve kterých se zaměřoval na realistický popis slovinského a jihoslovanského venkova. Angažoval se v politice. Od roku 1900 do roku 1918 byl poslancem Kraňského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Kraňsko 10. Byl poslancem Slovinského klubu. Mandát obhájil za týž obvod i ve volbách do Říšské rady roku 1911. Usedl do Chorvatsko-slovinského klubu. V parlamentu setrval do zániku monarchie. K roku 1911 se profesně uvádí jako nadučitel.\n"}
{"id": "986627", "url": "https://cs.wikipedia.org/wiki?curid=986627", "title": "Need for Speed (film)", "text": "Need for Speed (film)\n\nNeed for Speed je akční film z roku 2014, který režíroval Scott Waugh podle předlohy od George a Johna Gatinsových. Jedná se o první filmovou adaptaci populární videoherní série Need for Speed od Electronic Arts.\n\nHlavní postavou je Tobey Marshall (Aaron Paul), který závodí aby pomstil smrt svého přítele. Film Need for Speed měl premiéru 14. března 2014 a je k dispozici i ve 3D.\n\nDěj filmu začíná v tuningové garáži v Mount Kisco (stát New York) bývalého závodníka Tobeyho Marshalla, který zde zaměstnává několik přátel. Dílna však má po smrti jeho otce finanční problémy, tak si přátelé přivydělávají účastí v ilegálních automobilových závodech v ulicích města, kde aby se předešlo zbytečným nehodám a problémům s policií, Maverick přezdívaný Prášil (což nemá rád) monitoruje z malého práškovacího letadla dopravní situaci a vysílačkou informuje jezdce.\n\nJednoho dne před Tobeyho dílnou zastavil Mercedes-Benz SLR McLaren, z něhož vystoupil jeho dávný rival Dino Brewster. Přijel za ním s obchodní nabídkou: vytunit vzácný vůz slavného designéra Carrolla Shelbyho, Shelby Mustang, Tobey si ponechá 25 % částky, za kterou se auto prodá (ze zhruba 2 milionů USD). Tobey i přes námitky jeho přátel souhlasí s ohledem na špatnou finanční situaci. Po dokončení prací je Shelby Mustang představen na autosalonu, kde se Tobey s malým Petem, bratrem jeho bývalé a nyní Dinovy přítelkyně Anity (a při posledním závodu ve městě předpovídal Tobeymu, že vyhraje De Leon v krásné červené Ageře pod bílým majákem), dá do řeči se svéráznou dealerkou aut Julií Maddonovou, jež nevěří, že se auto prodá za 3 miliony USD pro maximální rychlost 370 km/h. Tobey další den sám auto na okruhu vyzkouší a tento limit dokonce ještě překoná. Shelby Mustang je tedy prodán klientovi Julie za 2,7 milionů USD.\n\nDino, jenž byl zprvu naštván, protože mu zakázal v Mustangu jet, pozve Tobeyho a malého Peta na výlet. Oba je vyhecuje k závodu k mostu přes mezistátní dálnici 684 ve třech ilegálně importovaných supersporťácích Koenigsegg Agera jeho strýce a pokud vyhrají, získají z prodeje Shelby Mustanga 75 %, a v případě prohry oni ztrácejí svých 25 %. Začala zuřivá jízda, kdy několikrát málem způsobili vážnou dopravní nehodu. Na konci závodu vedl Tobey a těsně za ním byl malý Pete a poslední byl Dino. Ten ve vysoké rychlosti narazil z úhlu do zádě Petovy Agery, jež vyletěla do vzduchu a po dopadu se převrátila ze silnice pod most, kde se vznítila. Zatímco Tobey ihned zastavil a zoufal si z Peteho smrti, Dino z místa okamžitě ujel. Tobey byl po vyšetření nehody uvězněn za neúmyslné zabití, protože neměl důkaz, že smrt Peteho způsobil Dino, jenž si mezitím sehnal svědky, kteří tvrdili, že na inkriminovaném místě tehdy vůbec nebyl.\n\nO dva roky později byl Tobey podmínečně propuštěn z výkonu trestu a myslel na jediné: pomstít Petovu smrt. Kvůli tomu zavolal klientovi Julie s žádostí, aby mu půjčil svého Shelbyho Mustanga na tajný závod De Leon s tím, že mu věnuje polovinu výhry. S Prášilem ohlédl svou zpustlou dílnu, kde čekal na odpověď. Julie přijela v Shelbyho Mustangu a trvala na tom, že pojede také, protože její klient nesvěří své auto někomu, kdo je v podmínce a nemá na závod ani pozvánku. Museli se dostat do Kalifornie za 45 hodin, kde se měl De Leon konat, přičemž se Tobey snažil protivné blondýny neúspěšně zbavit zběsilou jízdou, na kterou je naváděl z letadélka Prášil. Už s předstihem vyjel doprovodný vůz v džípu, řízený Zvířetem, dalším kamarádem Tobeyho. Když Julie v autě v noci spala, zaslechla telefonát Tobeyho se Zvířetem, kdy ho ujišťoval, že nezapomene, proč to všechno dělá. Tehdy probuzené Julii, jež začínala chápat jeho motivy, prozradil, co se tehdy na té dálnici u mostu stalo.\n\nDruhý den dopoledne v Detroitu vyzvedávali posledního člena party přátel, mechanika Finna, jenž byl zabraný do nové kancelářské práce ve skleněném mrakodrapu. Zde kvůli němu Tobey túrováním motoru upozornil tamní strážce zákona. Zvíře vyzval Finna, aby sledoval z okna jízdu Mustanga, který měl zřejmě nějaký defekt. Policisté se vydali Tobeyho pronásledovat, když jim odmítnul přeparkovat za roh, aby se podrobil silniční kontrole. Městem je navigoval Prášil, jenž si \"vypůjčil\" televizní helikoptéru. Když vypadala situace zle, rozhodl se Tobey k Juliiny zděšení pro koníka: katapultovat se travnatým náspem přes dálnici a za silnicí zmizel policii z dohledu. Tímto si Julii získal, hlavně když ji řekl, že policejní honičku vyprovokoval proto, aby si získal přízeň Krále (neboli starého DJe Monarcha, jenž je mnoha vlastníkům supersportů znám jako bývalý závodník, miliardář, pořadatel tajných závodů a fanatický obdivovatel supersportů a závodníků). Jak Tobey, tak Prášil z \"vypůjčené\" helikoptéry mu poslali na stránky jím vedené komunity závodníků nahrávku honičky s policií a koníka, což Král označil v přímém přenosu z jeho úřadovny v bílém majáku za \"takovej nátěr,\" jaký už dlouho neviděl a usoudil, že toho Shelbyho Mustanga musí řídit jedině Tobey Marshall. Král odposlouchával policejní komunikaci, takže věděl, že s ním jede i jedna neznámá blondýna. Král v přenosu připomněl tu nehodu, při níž zemřel Pete, a kontaktoval Dina, jehož oslovoval Dino Bambino. Ten Králi řekl, že jen nechce, aby Tobey jel De Leon, a pak mu to položil s tím, že na něj čeká zákazník. Královi se to líbilo čím dál víc, načež se s ním spojila Julie, která mu rádiem vysvětlila, že věří, že je Tobey nevinný a řekla, ať si každý řekne, proč by porušoval svou podmínku a chtěl tak závodit, kdyby nechtěl dokázat svou nevinu. DJ Monarch byl jejím projevem ohromen a oficiálně Tobeyho pozval na De Leon, a poslal mu instrukce, kde bude zápis.\n\nMají však zpoždění. Dino dostal strach a nabídl své Lamborghini Sesto Elemento tomu, kdo Tobeyho odstraní. DJ Monarch je ohromený ještě více a oznamuje do éteru všem závodníkem, že toto je závod před závodem, kdy po Tobeyovi půjdou nejen policisté, ale i Dinovi hrdlořezové. K dalšímu konfliktu s policií došlo na benzínové stanici, kde na sebe zbytečně upozornila Julie, jež napadla policistu a utekla skokem z okna druhého patra. Povedlo se jim ho setřást. Julie se poté s Tobeyem vystřídala za jízdy za volantem, aby se on mohl vyspat. Na druhý den ráno už byli v Utahu, kde museli poprvé čelit Dinovým hrdlořezům, kteří je zezadu obklíčili džípy, které je měly natlačit do protijedoucích náklaďáků. Julie však na radu Tobeyho strhla řízení na polní cestu. Útočníci po Shelby Mustangu dokonce i stříleli, když tu se na scéně objevil Maverick alias Prášil. Nyní měl \"vypůjčenou\" helikoptéru Národní gardy a pomocí lan zachytil Shelby Mustanga, aby ho dostal i s oběma pasažéry do bezpečí na daleké Solné pláně Bonneville, kde čekali Finn se Zvířetem. Maverick, jemuž nyní uvěřili, že umí řídit helikoptéru Apache, byl však ihned poté dostižen stíhačkami letectva a donucen přistát, aby byl zatčen vojenskou policií za krádež helikoptéry.\n\nTobey s Julií nakonec dorazili do San Francisca se zhruba půlhodinovým zpožděním, přesto byl do závodu zapsán. Ihned poté však jejich auto zdemoloval před hotelem prudce vyjetý kamion jednoho z Dinových hrdlořezů. Tobey vyvázl jen s pár řeznými ranami od skla, ale Julii musel za pomocí přátel odvézt do nemocnice. Mezitím se Anita, přítelkyně Dina a sestra zesnulého malého Peta dověděla, co má její snoubenec za lubem a také co provedl, když poslouchala kanál Krále, když zval Tobeyho na závod. Prohledala Dinovi počítač a našla zajímavé skutečnosti. V noci se tajně setkala s Tobeyem. Předala mu kartu s číslem k zámku jedné garáže a také snubní prsten od Dina, že s ním končí.\n\nTobey v Dinově garáži našel to, co dlouho hledal, a to červenou Ageru, v níž Dino způsobil Petovi smrt. Stále byla od nárazu poškozená, tedy získal důkaz své neviny. Protože však byl Shelby Mustang totálně zničen (v angl. terminologii série Need for Speed: \"totaled\"), rozhodl se závodit v této Ageře, a pak navštívil Julii v nemocnici. Druhý den ráno dorazil přesně na devátou, skoro pozdě, aby svého nepřítele Dina jaksepatří pozdravil dotazem, jak se mu líbí jeho auto, které se určitě bude líbit i policii, a také mu oknem hodil Anitin snubní prsten. Do závodu startovali ještě čtyři další závodníci v autech GTA Spano, Bugatti Veyron, McLaren P1, Saleen S7. Postupně byli eliminováni vlastními chybami po srážkách a nehodách, jež mnohdy způsobila příliš horlivá policie, snažící se dopadnout závodníky. Závod ze svého sídla zuřivě komentoval nadšený Král (DJ Monarch), který ocenil, když se najednou ze závodu stal zápas jednoho na jednoho.\n\nZápas sledovali přes internet i Tobeyovi přátelé, Julie s poraněným ramenem z nemocnice i Maverick z vězení, kterému se podařilo přemluvit dozorkyni, aby ho nechala přes mříže sledovat závod na jejím tabletu. Těsně před koncem se Dino pokusil vytlačit Tobeyho ze silnice, ale ten schválně zpomalil a nechal se předjet a snad uvažoval, že Dina za smrt Peta sám zabije. Nakonec si to rozmyslel a začal Dina předjíždět zpět. Dinovi se nepovedl v zatáčce jeden manévr, narazil do stromku, jenž ho katapultoval ze silnice k okraji skály, kde se přetočil na střechu a auto se vznítilo. Tobey zastavil, vrátil se pro něj a vysvodobil ho z auta, které krátce na to vybuchlo. Dinovi dal pořádnou ránu pěstí za smrt Peta a posadil ho na zem, aby pak sám dokončil závod dříve, než na místo dorazí policisté. V cíli pod bílým majákem se Tobey nechal dobrovolně zatknout, stejně tak skončil v poutech i Dino, jehož dle komentáře Krále čekal dlouhý pobyt ve vězení za vraždu Peta, protože policie zajistila hlavní důkaz: červenou Ageru. Král též gratuloval Tobeymu k vítězství a ptal se, zda mu vůbec stál zisk důkazu jeho neviny za další pobyt ve vězení za účast v ilegálním závodě.\n\nPo půl roce byl Tobey z vězení propuštěn. Přijela pro něj uzdravená Julie v novém červeném Fordu Mustang (šesté generace) a spolu odjeli pryč. Zamířili na radu svých přátel do Utahu, aby vyzvedli Mavericka, kterého toho dne též propustili z vězení za dobré chování, protože vedl pro své spoluvězně fitness kroužek.\n\n"}
{"id": "986635", "url": "https://cs.wikipedia.org/wiki?curid=986635", "title": "Sabir", "text": "Sabir\n\nSabir neboli středomořská lingua franca je pidžin, který se používal v oblastech okolo Středozemního moře od 11. století až do 19. století.\nJedná se o italštinu, smíšenou s ostatními románskými jazyky, řečtinou a arabštinou.\nVýraz „franca“ pocházel z toho, že Arabové označovali ve středověku všechny Evropany jako Franky.\n\nUkázka sabiru v Molièrově komedii \"Měšťák šlechticem\". Na začátku „Turecké ceremonie“ (4. dějství) přichází za ústřední postavou hry, panem Jourdainem, muftí (převlečený Kléont) s Turky a zpívá: \n\n"}
{"id": "986636", "url": "https://cs.wikipedia.org/wiki?curid=986636", "title": "Pop Ivan (Maramureš)", "text": "Pop Ivan (Maramureš)\n\nPop Ivan (, , 1936 m n. m.) je hora v pohoří Maramureš (část Rachivské hory) na rumunsko-ukrajinské státní hranici. Ukrajinská část se nachází na území okresu Rachov v Zakarpatské oblasti, rumunská na území župy Maramureš. Hora leží v pohraničním hřebeni mezi vrcholy Šerban (1793 m) na jihozápadě a Capul Groșilor (1601 m) na jihovýchodě. Severním směrem vybíhá z hory rozsocha směřující k vrcholu Berlebaška (1733 m). Severovýchodní svahy spadají do údolí potoka Kvasnyj, severozápadní do údolí potoka Bilyj a jižní do údolí potoka Frumușeana.\n\n\n"}
{"id": "986637", "url": "https://cs.wikipedia.org/wiki?curid=986637", "title": "Dopis pro krále", "text": "Dopis pro krále\n\nDopis pro krále (1962, De brief voor de koning) je dobrodružný fantasy román pro mládež z rytířských dob, který napsala nizozemská spisovatela Tonke Dragtová. Román získal roku 1963 ocenění Kinderboek van het jaar (Dětská kniha roku), které bylo předchůdcem ceny Gouden Griffel (Zlaté pisátko), a roku 2004 cenu Griffel der Griffels (Pisátko z pisátka) jako nejlepší nizozemská dětská kniha posledních padesáti let. Roku 1965 spisovatelka napsala pokračování s názvem \"Tajemství Divokého lesa\" (Geheimen van het Wilde Woud).\n\nRomán se odehrává v dávných rytířských dobách ve dvou fiktivních královstvích: v Zemi krále Dagonauta na východ od Velkých hor a v Zemi krále Ynauvena na západ od Velkých hor. Začíná o svatojánské noci v Dagonautově městě. V kapli nad městem bdí pět mladíků, kteří mají být ráno pasováni na rytíře. Celou noc nesmí s nikým mluvit a musí přemýšlet o svém novém postavení. \n\nNejmladší z chlapců se jmenuje Tjuri a je mu teprve šestnáct let. Z jeho meditací jej náhle vytrhne hlas zvenčí, který jej ve jménu božím žádá o pomoc. Tjuri nakonec kapli opustí, i když ví, že tím ohrožuje své pasování. Neznámý starý muž jej žádá, aby donesl Černému rytíři s bílým štítem do lesní krčmy důležitý dopis, který on sám nemůže doručit, protože je pronásledován.\n\nTjuri rytíře najde, ale ten je smrtelně raněn. Byl vylákán do léčky Černým rytířem s rudým štítem, jehož rudí jezdci jej s velkou přesilou ze zálohy přepadli. Rytíř Tjuriho požádá, aby dopis doručil králi Ynauvenovi. O svém úkolu nesmí nikomu říct, protože dopis obsahuje velmi závažné zprávy. Dám mu také prsten pro poustevníka Menaurese, který podle něho pozná, že Tjuriho posílá on, a pomůže dostat se přes Veliké hory.\n\nTjuri je na své cestě pronásledován rudými jezdci, kteří se jej snaží zabít a tak mu ve splnění úkolu zabránit. Zároveň jej stíhají jacísi šedí rytíři. Těm se ho na hradě Mistrinaut podaří zajmout a chtějí jej popravit, protože jsou přesvědčeni, že právě on zavraždil jejich přítele Černého rytíře s bílým štítem. Tjurimu se snaží pomoci dcera hradního pána Lavinie, které není Tjuri lhostejný. Nakonec se podaří rytíře přesvědčit o Tjuriho nevině a ten se od nich dozví, že jsou rytíři krále Ynauvena, že Černý rytíř s bílým štítem se jmenoval Edvin a že přijížděl z Evílanu. \n\nEvílan je další země, která sousedí se Zemi krále Dagonauta a krále Ynauvena. Vlády v Evílanu se před časem zmocnil mladší syn krále Ynauvena, který velmi těžce nesl, že není následníkem trůnu, a vyvolával neustále konflikty se sousedními zeměmi. Nyní však požádal o svého otce o mír a ten vyslal do Evílanu poselstvo, které o něm mělo jednat. Jeho členem byl i rytíř Edvin. \n\nTjuri je nyní ještě více přesvědčen, že dopis obsahuje velmi důležitou zprávu a rychle se vydá na další cestu. Najde poustevníka Menaurese, o kterém se později dozví, že je bratrem krále Ynauvena, který se dobrovolně vzdal světského života. Menaures s ním přes hory pošle mladíka Piaka, aby mu ukázal cestu. Z obou se stanou dobří přátelé a dále pokračují v cestě spolu. Zažijí mnohá dobrodružství, při kterých jim jde i o život. Dokonce musí dopis zničit, aby se nedostal do nepovolaných rukou. Před tím se však naučí jeho obsah, napsaný zvláštní starobylou a nesrozumitelnou řeči nazpaměť.\n\nNakonec se jim podaří dostat se do Ynauvenova města a předat obsah dopisu králi. Ten se tak dozví, že žádost jeho mladšího syna o mír byla pouze lest, jejímž cílem bylo zavraždit staršího bratra a stát se tak následníkem trůnu.\n\nZa splněný úkol dostanou oba mladíci od krále Ynauvena vzácné meče, prsten a dopis pro krále Dagonauta. Mohou se nyní oba vrátit v bezpečí domů. Na cestě opět navštíví hrad Mistrinaut a Tjuri získá od Lavinie rukavičku, aby jí mohl nosit na přilbě při turnajích. \n\nTjuri má ale velké obavy, že ho král Dagonaut po návratu na rytíře již nepasuje, protože nesplnil svou povinnost bdít celou noc v kapli. Král Dagonaut si přečte dopis od krále Ynauvena a Tjuriho statečnost ocení tím. že ho na rytíře pasuje. Piak se stane Tjuriho panošem. Král Tjurimu při pasování řekne: „\"Nebyl jsi sice na rytíře pasován, ale prokázal jsi, že rytířem jsi. Sám jsi ze sebe udělal rytíře svým jednáním, Tjuri, a třebaže ti teď poklepu mečem na rameno, nestaneš se rytířem více, než už jsi teď!\"\". \n\n"}
{"id": "986638", "url": "https://cs.wikipedia.org/wiki?curid=986638", "title": "Oleksandr Kolessa", "text": "Oleksandr Kolessa\n\nOleksandr Mychajlovyč Kolessa, ukrajinsky Олекса́ндр Миха́йлович Коле́сса (24. dubna 1867 Sopot – 9. května 1945 Praha), byl ukrajinský vysokoškolský pedagog a literární historik působící v meziválečném období v Praze, před rokem 1918 rakouský politik, na počátku 20. století poslanec Říšské rady.\n\nNarodil se v Sopotě na východní Haliči. Jeho dcerou byla hudebnice Lubka Kolessa, bratrem byl skladatel a muzikolog Filaret Mychajlovyč Kolessa. Oleksandr Mychajlovyč studoval od roku 1888 na Lvovské univerzitě, Černovické univerzitě, Mnichovské univerzitě a Freiburské univerzitě ve Švýcarsku obor klasická a slovanská filologie. Vysokoškolská studia završil roku 1894 na Vídeňské univerzitě, kde byl jeho učitelem chorvatský filolog Vatroslav Jagić, ziskem titulu doktora filozofie. V roce 1895 se na Černovické univerzitě habilitoval v oboru ukrajinská řeč a literatura. Od roku 1898 působil jako mimořádný profesor ukrajinistiky na Lvovské univerzitě, o dva roky později se stal řádným profesorem. V období let 1903–1905 byl děkanem a proděkanem filozofické fakulty Lvovské univerzity. Od roku 1902 byl členem \"Rakouské ústřední komise pro péči o památky\" se sídlem ve Vídni. Roku 1906 díky jeho iniciativě vznikla Ukrajinská lidová univerzita - Společnost Petra Mohyly ve Lvově. Byl jejím předsedou od roku 1906 po následujících dvanáct let. V roce 1907 se stal členem společnosti nauk v Kyjevě. Během své profesní dráhy se profiloval jako odborník na dějiny ukrajinské literatury. Publikoval četné odborné studie. Zaměřoval se i na otázky ukrajinsko-polských a ukrajinsko-českých literárních kontaktů. Sám byl také činný jako básník.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Halič 69. Byl poslancem Rusínského klub. Mandát obhájil za týž obvod i ve volbách do Říšské rady roku 1911. Usedl do poslaneckého klubu Ukrajinské parlamentní zastoupení. V parlamentu setrval do zániku monarchie. K roku 1911 se profesně uvádí jako univerzitní profesor.\n\nV roce 1921 přesídlil do Vídně, kde se podílel na vzniku Ukrajinské svobodné univerzity. Pak se společně s touto exilovou univerzitou přestěhoval do Prahy, kde působil jako její rektor. Roku 1923 také spoluzakládal Ukrajinskou historicko-filologickou společnost sídlící v Praze a byl jejím místopředsedou. V roce 1929 se stal členem Slovanského ústavu v Praze. Roku 1935 byl jmenován řádným profesorem ukrajinistiky na Univerzitě Karlově. Působil rovněž ve funkci předsedy Ukrajinského akademického komitétu při Komisi pro mezinárodní spolupráci duševní Společnosti národů.\n\nZemřel v nemocnici v Praze na Bulovce v květnu 1945.\n"}
{"id": "986641", "url": "https://cs.wikipedia.org/wiki?curid=986641", "title": "Aprimira", "text": "Aprimira\n\nAprimira (\"Prunus\"×'Aprimira') je ovocný strom, kříženec druhů meruňka a mirabelka z čeledi růžovitých. Je tolerantní k šarce.\n\nByla vypěstována v Německu v Forshungsanstalt Gesenheim v roce 1994 zkřížením odrůd mirabelky ‘Mirabelle von Herrenhausen‘ a meruňky ‘Orangered' ('Bhart').\n\nRůst střední až slabý, koruna je kompaktní. Plodnost odrůdy bývá raná, plodí brzy po výsadbě, úroda bývá vysoká. Odrůda je však cizosprašná. Kvete na jednoletém a víceletém obrostu. Zralost nastává v polovině srpna.\n\nSpíše kulatý, souměrný, středně velký, 30–40 mm. Slupka žlutá. Dužnina oranžová, má intenzívní meruňkovou sladkou chuť. Jde dobře od pecky.\n\nTolerantní k šarce, není náchylná k monilióze ani k rzivosti.\n"}
{"id": "986642", "url": "https://cs.wikipedia.org/wiki?curid=986642", "title": "Karel II. Parmský", "text": "Karel II. Parmský\n\nKarel II. Ludvík Bourbonsko-Parmský (22. prosinec 1799 – 16. duben 1883) byl parmský vévoda v letech 1847 až 1849, vévoda z Luccy 1824 až 1847 a etrurský král v letech 1803 až 1807.\n\nByl synem Ludvíka Parmského (1773–1803) a jeho manželky Marie Luisy Španělské (1782–1824). V roce 1820 si vzal za manželku Marii Terezu Savojskou (1803–1879), která byla dcerou Viktora Emanuela I. (1759–1824) a jeho manželky Marie Terezie Rakouské-Este (1773–1832). Jeho manželka Marie Tereza byla z matčiny strany z Habsbursko-Lotrínské dynastie a jejími praprarodiči byli císař František I. Štěpán Lotrinský (1708–1765) a cisařovna Marie Terezie (1717–1780).\n"}
{"id": "986643", "url": "https://cs.wikipedia.org/wiki?curid=986643", "title": "Amers", "text": "Amers\n\nAmers (\"Prunus domestica\" 'Amers') je ovocný strom, kultivar druhu slivoň z čeledi růžovitých. Plody s fialovou slupkou, ojíněné, aromatické, vhodné pro konzum i na zpracování. Zraje v září.\n\nByla vypěstována v USA, zkřížením odrůd 'Standard' a 'Stanley'. \n\nRůst střední. Plodí po dvou letech od výsadby, plodí pravidelně, cizosprašná odrůda (podle jiného zdroje částečně samosprašná), vhodný opylovač je např. Stanley, Bluefre, Čačanská lepotica, Čačanska najbolja, Dobrovická, Empress. Odrůda kvete středně raně. Amers je poměrně odolná odrůda vůči mrazu. Sklizeň nastává druhý týden v září.\n\nPlod podlouhlý, velký až 60g. Slupka fialová, ojíněná. Dužnina výborná, jde od pecky.\n\nTolerantní k šarce, středně odolná k monilióze a je téměř rezistentní na ostatní choroby.\n"}
{"id": "986646", "url": "https://cs.wikipedia.org/wiki?curid=986646", "title": "Karel III. Parmský", "text": "Karel III. Parmský\n\nKarel III. Ferdinand Bourbonsko-Parmský (it. \"Carlo III\", 14. ledna 1823 – 23. března 1854) byl parmský vévoda v letech 1849 až 1854. Pocházel z parmské větve rodu Bourbonů. Byl jediným synem předchozího vévody Karla II. a jeho ženy Marie Terezy Savojské.\n\nFerdinand Karel jak byl do nástupu na trůn znám, byl od svého narození nejdříve dědičným princem z Luccy a poté na od roku 1847 krátký čas dědičným princem parmským v době, když zemřela Marie Luisa a bourbonská vláda se v osobě jeho otce Karla II. vrátila do Parmy. Jeho otec ovšem nevládl dlouho, jelikož krátce po jeho nástupu vypukla v roce 1848 revoluce a rodina v čele s Karlem II. z vévodství uprchla. Ferdinand Karel byl nejdříve zadržen v Cremoně a později v Miláně než byl po žádosti britské vlády propuštěn. Poté cestoval přes Maltu do Neapole, kde se opětovně setkal se svojí ženou, která zde porodila následníka trůnu Roberta. Poté pobývala rodina v Anglii a Skotsku.\n\nV srpnu 1848 obsadila Parmu rakouská vojska a Ferdinandův otec Karel II. byl dosazen zpět na trůn. Karel II. ale nevládl dlouho, již následujícího roku v březnu 1849 akdikoval ve prospěch Ferdinanda Karla, který se stal parmským a piacenzským vévodou jako Karel III. Bohužel i jeho vláda netrvalo dlouho. Téměř přesně po pěti letech vlády byl v březnu 1854 na Karla III. spáchán atentát anarchistou Antoniem Carrou, kterému Karlem III. následujícího dne podlehl.\n\nNa vévodský trůn po něm nastoupil jeho nejstarší syn Robert, za něhož vládla jako regentka jeho matka.\n\n10. listopadu 1845 se oženil s Luisou Marii Terezou (1819–1864), vnučkou francouzského krále Karla X. Společně měli čtyři děti:\n"}
{"id": "986647", "url": "https://cs.wikipedia.org/wiki?curid=986647", "title": "Olympic Oval", "text": "Olympic Oval\n\nOlympic Oval je rychlobruslařská hala ve městě Calgary v kanadské provincii Alberta. Postavena byla v letech 1985–1987 pro konání rychlobruslařských soutěží na Zimních olympijských hrách 1988. Jedná se o jednu z prvních krytých rychlobruslařských hal na světě a první, ve které se konaly olympijské závody. Nachází se v nadmořské výšce 1105 m, což z ní činí také jednu z nejrychlejších drah na světě, během ZOH 1988 zde bylo překonáno sedm tehdejších světových rekordů a ve zbylých třech závodech byly ustanoveny nové olympijské rekordy. Hala má kapacitu 2000 diváků, kterou lze při velkých akcích dočasně zdvojnásobit. Disponuje standardním ledovým oválem o délce 400 m se dvěma drahami, uprostřed kterého se nachází dvě ledové plochy mezinárodních rozměrů pro short track nebo lední hokej.\n\nPrvní akcí, která se zde konala, byl v prosinci 1987 mítink Světového poháru. Po ZOH je hala pravidelně využívána jako místo konání kanadských mistrovství, probíhají zde také mítinky Světového poháru a světové šampionáty.\n\n\nStav k 19. březnu 2014.\n\nV tréninkovém závodě na 3000 m dne 2. listopadu 2013 zajel Denis Juskov v hale Olympic Oval nejrychlejší čas historie 3:34,37. Ten však nebyl uznán jako světový rekord, protože se jednalo o závod ve čtveřicích, namísto standardních dvojic.\n\n"}
{"id": "986651", "url": "https://cs.wikipedia.org/wiki?curid=986651", "title": "Matko Laginja", "text": "Matko Laginja\n\nMatko Laginja (10. srpna 1852 Klana – 18. března 1930 Záhřeb) byl rakouský, později jugoslávský politik chorvatské národnosti, na konci 19. a počátku 20. století poslanec Říšské rady, hlavní postava chorvatského národního hnutí na Istrii, v roce 1920 chorvatský bán.\n\nV letech 1871–1873 studoval na právní akademii v Záhřebu a v letech 1873–1875 práva na univerzitě ve Štýrském Hradci, kde roku 1875 získal titul doktora práv. V letech 1876–1877 ještě navštěvoval obchodní a průmyslovou akademii ve Štýrském Hradci a v období let 1877–1879 obchodní akademii v Terstu. Nastoupil jako koncipient na magistrát města Záhřebu a pak jako obecní tajemník ve městě Kastav na Istrii. V letech 1881–1888 působil coby advokátní koncipient v obci Volosko. Následně v období let 1890–1915 byl advokátem v Pule.\n\nAngažoval se veřejně a politicky. Patřil mezi hlávní obhájce zájmů Chorvatů na Istrii. Od roku 1883 až do roku 1914 byl poslancem Istrijského zemského sněmu. Bývá označován za \"otce Istrie\" (myšleno Chorvatů na Istrii). Jeho dlouhodobým cílem bylo etablování chorvatského národního povědomí na tomto poloostrově (v té době jazykově a kulturně dominovaném Italy) a rozšiřování práv istrijských Chorvatů. Už v roce 1883 se jako první poslanec zemského sněmu pokusil přednést řeč v chorvatštině. V Pule spoluvlastnil tiskárnu a byl publicisticky aktivní. Díky jeho iniciativě byla roku 1885 otevřena v Kastavu první škola s chorvatským vyučovacím jazykem na Istrii a roku 1906 tamtéž i učitelský ústav. V roce 1885 se v Kastavu podílel na založení hospodářského družstva, v roce 1891 na založení první chorvatské záložny v Pule. Jeho zásluhou je také zřízení \"Istrijské vinařské společnosti\" roku 1893 a \"Hospodářského svazu pro Istrii\" roku 1903. Zajímal se o etnografický výzkum, sbíral lidové písně. Napsal komediální hru Šilo na ognjilo (1882), v níž se poprvé v dramatické tvorbě objevilo čakavské nářečí.\n\nNa konci 19. století se zapojil i do celostátní politiky. V doplňovacích volbách roku 1891 získal mandát v Říšské radě (celostátní zákonodárný sbor) za kurii venkovských obcí, obvod Poreč, Pula atd. Nastoupil 13. listopadu 1891 místo Tommase Vergottiniho. Mandát obhájil za týž obvod i v řádných volbách do Říšské rady roku 1897. Po několikaleté přestávce se pak do vídeňského parlamentu vrátil ve volbách do Říšské rady roku 1907, konaných poprvé podle všeobecného a rovného volebního práva, kdy uspěl za obvod Istrie 5. Byl členem poslanecké frakce Svaz Jihoslovanů. Za tento obvod byl zvolen i ve volbách do Říšské rady roku 1911. Byl nyní poslancem za Chorvatsko-slovinský klub. K roku 1911 se profesně uvádí jako náměstek zemského hejtmana a advokát.\n\nByl členem Strany práva (takzvaní \"pravaši\"), později po rozkolu přešel do odštěpené formace Starčevićeva stranka prava a v letech 1918–1919 byl jejím předsedou. V době rozpadu monarchie byl zmocněncem Národní rady v Záhřebu pro otázky Istrie a byl poslancem provizorní a ústavodárné Skupštiny (parlamentu) Království Srbů, Chorvatů a Slovinců v Bělehradu. V období od 22. února 1920 do 11. prosince 1920 působil jako chorvatský bán.\n"}
{"id": "986653", "url": "https://cs.wikipedia.org/wiki?curid=986653", "title": "Anna Späth", "text": "Anna Späth\n\nAnna Späth (\"Prunus domestica\" 'Anna Späth') je ovocný strom, kultivar druhu slivoň z čeledi růžovitých. Je řazena mezi pološvestky. Odrůda je samosprašná, je určená spíše pro teplejší polohy.\n\nByla vypěstována v Německu, kde vznikla jako semenáč z volného opylení.\n\nRůst strom má vzrůstnost středně bujnou. Sklizeň ovoce je pravidelná a vysoká. Samosprašná odrůda, je dobrým opylovačem. Dozrává v polovině září. je doporučována pro teplejší polohy ale dobře snáší i chráněná stanoviště v středně teplých oblastech.\n\nPlod je malý až středně velký. Slupka plodu je fialová, ojíněná, dužnina jde špatně od pecky. Dužnina je žlutavě zelená, při plném vyzrání až velmi sladká, aromatická, velmi dobrá. \n\nAlthanova renklóda, Kateřinská, Washington, Vejčitá. \n\nOdrůda je tolerantní k šarce.\n"}
{"id": "986664", "url": "https://cs.wikipedia.org/wiki?curid=986664", "title": "Michael Novak", "text": "Michael Novak\n\nMichael Novak (9. září 1933, Johnstown, Pensylvánie, USA – 17. února 2017, Washington, D.C., USA) byl americký katolický filozof slovenského původu, novinář, spisovatel a diplomat. Byl autorem více než 25 knih, v nichž se zabýval filozofickými a teologickými, ale i ekonomickými tématy. Jeho nejznámějším dílem je kniha Duch demokratického kapitalismu (\"The Spirit of Democratic Capitalism\") z roku 1982.\n\nV letech 1981–1982 Novak pracoval jako americký diplomatický zástupce v Radě pro lidská práva OSN. Čtyři roky poté pak vedl americkou delegaci při jednání KBSE. V roce 1994 obdržel Templetonovu cenu. Byl ženatý, měl tři děti a čtyři vnoučata.\n\nJeho rodina měla zajímavý původ – ze strany otce byl potomkem slovenských přistěhovalců a matka byla již z „klasické“ slovensko-americké rodiny z oblasti východního pobřeží. Již ve velmi útlém věku jeho směřování bylo jasně přimočaré – vstoupil do Kongregace sv. Kříže a podstoupil kněžskou formaci nejdříve se studiem filosofie ve Stonehill College a následně pak v Římě, kde vystudoval teologii na Papežské gregoriánské univerzitě. Několik měsíců po jeho kněžském svěcení v roce 1960 u něj ale došlo k zásadnímu zlomu, kněžskou službu opustil, a o několik let později byl i laicizován.\n\nPo opuštění kněžského stavu vystudoval obor dějiny a filosofie náboženství na Harvardské univerzitě a od počátku šedesátých let se živil jako žurnalista. Stal se dopisovatelem časopisů \"Commonweal\" a \"National Catholic Reporter\" a pak následně pracoval jako zahraniční dopisovatel magazínu Time informující z Říma o průběhu jednání druhého vatikánského koncilu. Později pak pracoval převážně jako editor pro periodika \"Commonweal\" a \"Christian Century,\" dále pak jako náboženský editor v \"National Review\" a jako redaktor časopisu \"First Things\" a pak mnohem později i jako šéfredaktor \"Crisis Magazine\".\n\nOd druhé poloviny šedesátých let se začal aktivně zapojovat také do politického života. V roce 1968 pomáhal v kampaních Eugenovi McCarthymu a Robertu F. Kennedymu. Psal řeči demokratickému kandidátovi na viceprezidenta S. Shriverovi během neúspěšné kandidatury senátora George McGoverna na prezidenta Spojených států amerických. Byl zásadním odpůrcem války ve Vietnamu a to již od počátku americké intervence. Postupem času se tak odvrátil od levicové politiky demokratické strany a přešel ke smýšlení republikánů, které se zakládalo na myšlenkách neokonzervativní školy. Během Reganovy vlády zastával post velvyslance USA při Komisi pro lidská práva OSN a pracoval v představenstvu pro Mezinárodní vysílání, které mělo dohled nad vysíláním Rádia Svobodná Evropa a Radia Free Liberty. V roce 2003 – nedlouho před americkou invazi do Iráku – navíc dorazil do Vatikánu, kde jako diplomat obhajoval před vysoce postavenými vatikánskými kritiky (mezi nimi i tehdejší papež Jan Pavel II.) nutnost války v této zemi z důvodu sebeobrany demokracie před iráckým režimem Saddáma Husajna.\n\nVedle veškerých svých aktivit se však i nadále věnoval i akademické práci. Přednášel na Harvardu, Stanfordu, Notre Dame a Ave Maria University. Na počátku sedmdesátých let se podílel na vytváření nového humanitního studijního programu v Rockeffelerově nadaci v New Yorku. Od roku 1978 po mnoho let byl členem think-tanku \"American Enterprise Institute.\" Zde také ve spolupráci s Williamem Barrodym vznikla jeho nejvýznamnější práce Duch demokratického kapitalismu (\"The Spirit of Democratic Capitalism\"), která byla nedlouho poté přeložena do mnoha světových jazyků a která naprosto ojedinělým způsobem nahlédla interdisciplinárně do oblasti teologie ve spojení s ekonomií. Mezi jeho velké přínosy patřil Seminář třetího milénia, kde zapojil do diskuze o katolickém sociálním učení jak studenty ze severní Ameriky, tak i východní Evropy.\n\nDuch demokratického kapitalismu (\"The Spirit of Democratic Capitalism\") (1982). ISBN 0-8191-7823-3.\n\nZa pokrok ve studiu náboženství se stal roku 1984 laureátem Templetonovy ceny.\n\nKRÁL, M.: Novakov demokratický kapitalizmus s ľudskou tvárou, Levoča: MTM Levoča, 2019. ISBN 978-80-89736-95-9\n"}
{"id": "986667", "url": "https://cs.wikipedia.org/wiki?curid=986667", "title": "Mystery, Aljaška", "text": "Mystery, Aljaška\n\nMystery, Aljaška (v originále \"Mystery, Alaska\") je americký sportovní film z roku 1999, natočený režisérem Jayem Roachem. V hlavních rolích si zahráli Russell Crowe a Burt Reynolds. Film se původně měl jmenovat \"Face Off\".\n\nDěj filmu se odehrává v malém americkém městečku na Aljašce jménem Mystery. Většina lidí zde žije své poklidné života a jediné, na čem jim tu opravdu záleží, je jejich místní hokejové mužstvo. Každou sobotu se zde pořádá slavný sobotní zápas. Hlavním kapitánem klubu je místní policejní šerif (Russell Crowe), kterého zde všichni respektují. Trenérem klubu je místní soudce (Burt Reynolds). Jako každé městečko má svůj obyčejný život, ale to se má změnit. Jeden místní rodák, který se stal hlavním komentátorem v jedné velké sportovní televizi, se rozhodne, že uspořádá hokejový zápas místního klubu proti slavnému klubu z NHL New York Rangers, měla by to vysílat dokonce televize. V Mystery nastane veliké pozdvižení. Někteří se těší a druzí se zase bojí veliké ostudy a debaklu. Nakonec se ale vše dohodne u soudu, kam přijde sám kapitán Mystery a prosí porotu, že jde jen o sport a že jeho spoluhráči hokejem žijí. Navzdory všem potížím to dobře dopadne a tým Mystery začíná trénovat. Postaví se nový stadion s tribunami, které předtím nebyly, protože se hrálo skoro na rybníku. Hráči Mystery se velmi těší, ale poté zhlédnou hokejovou bitku Tie Domiho a Darrena Landgona v televizi a říkají si, že proti těmhle nemají šanci. Když nastane den západu, přiletí Rangers soukromým tryskáčem a mají z toho srandu. Plný stadion napjatě očekává jak to dopadne. Zápas komentují moderátoři NHL a je zde i bývalá hokejová legenda Bostonu Bruins Phil Esposito. Zápas je velmi vyrovnaný a nikdo si nic nedaruje. Nakonec skončí prohrou Mystery 5:4. Někteří hráči Mystery dokonce odlétají s týmem New York Rangers.\n\n"}
{"id": "986669", "url": "https://cs.wikipedia.org/wiki?curid=986669", "title": "Sony Open Tennis 2014", "text": "Sony Open Tennis 2014\n\nSony Open Tennis 2014, také známý pod názvem Miami Masters 2014, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Tennis Center at Crandon Park na otevřených dvorcích s tvrdým povrchem. Konal se mezi 17. až 30. březnem 2014 ve floridském Key Biscayne jako 30. ročník turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a její dotace činila 5 649 105 amerických dolarů. Ženská část s rozpočtem 5 427 105 dolarů patřila také do druhé nejvyšší úrovně okruhu WTA Premier Mandatory. Miamská událost tradičně navázala na Indian Wells Masters.\n\nMužská dvouhra Miami Masters 2014 se stala prvním turnajem jakékoli kategorie otevřené éry tenisu, kdy nebyl odehrán ani jeden semifinálový zápas a oba finalisté postoupili bez boje. Tomáš Berdych odstoupil pro žaludeční potíže v den zápasu, které vedly ke zvracení. Kei Nišikori vzdal pro poranění třísla.\n\nŠvýcarská 33letá tenistka a bývalá světová jednička Martina Hingisová se poprvé od deblového návratu do profesionálního tenisu v létě 2013 probojovala do finále turnaje WTA Tour, když spolu s Němkou Sabine Lisickou postoupila do boje o titul ve čtyřhře. Na pěti předchozích turnajích zaznamenala pouze tři vítězné zápasy. Po prohře v úvodním kole ženské čtyhřy US Open 2013, kde nastoupila s Danielou Hantuchovou, na okruhu poté nehrála půl roku až do březnového Indian Wells Masters 2014. O deblový titul se utká poprvé od sezóny 2007, kdy vyhrála s Marií Kirilenkovou turnaj Qatar Ladies Open. Na floridském Miami Masters v minulosti vybojovala již po dvou triumfech z dvouhry i čtyřhry. Po finálové výhře získala Hingisová 38. kariérní titul ze čtyřhry.\n\nDesátá nasazená Dominika Cibulková v ženské dvouhře si čtvrtfinálovou výhrou nad světovou trojkou Agnieszkou Radwańskou zajistila premiérový kariérní průnik do první desítky žebříčku WTA, v následném pondělním vydání z 31. března 2014. Po prohraném úvodním setu odvrátila ve druhém dějství tři mečboly Polky, když dokázala otočit negativní vývoj tiebreaku z poměru míčů 2:5. Po Daniele Hantuchové (5. místo) a Karině Cílekové-Habšudové (10. místo) se tak stala třetí slovenskou tenistkou v historii, která pronikla do elitní desítky singlové klasifikace WTA. Vzhledem k semifinálové prohře s Li Na, ji náleželo 10. místo. Pokud by podlehla až ve finále Sereně Williamsové, patřila by jí 9. pozice, a jestliže by turnaj vyhrála, mohla se posunout dokonce na 6. příčku světové klasifikace.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n\n\n\n"}
{"id": "986670", "url": "https://cs.wikipedia.org/wiki?curid=986670", "title": "Matko Mandić", "text": "Matko Mandić\n\nMatko Mandić (22. září 1849 Mihotići – 13. března 1915 Terst) byl římskokatolický kněz a rakouský politik chorvatské národnosti z Istrie, na počátku 20. století poslanec Říšské rady.\n\nByl katolickým duchovním. Na kněze byl vysvěcen roku 1874. Pak studoval na Univerzitě Karlově v Praze přírodní vědy a působil jako učitel na gymnáziu v Záhřebu. Brzy se zapojil do veřejného a politického života. V Terstu působil jako šéfredaktor listu \"Naša sloga\", potom jako prezident dělnického podpůrného spolku. Byl členem politické strany Edinost, která zastupovala terstské Slovince a Chorvaty. Od roku 1889 byl poslancem Istrijského zemského sněmu. Byl stoupencem Strany práva (takzvaní \"pravaši\").\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Istrie 4. Byl členem poslanecké frakce Svaz Jihoslovanů. Za tento obvod byl zvolen i ve volbách do Říšské rady roku 1911. Byl nyní poslancem za Chorvatsko-slovinský klub. K roku 1911 se profesně uvádí jako zemský poslanec, duchovní, redaktor, profesor.\n"}
{"id": "986673", "url": "https://cs.wikipedia.org/wiki?curid=986673", "title": "Václav František Rudolf", "text": "Václav František Rudolf\n\nVáclav František Rudolf (17. října 1851, Mladá Boleslav – 4. ledna 1937, tamtéž) byl český spisovatel, malíř, fotograf a divadelník, jedna z nejvýznamnějších osobností kulturního života konce 19. a začátku 20. století na Mladoboleslavsku. Je autorem několikrát vydané vzpomínkové knihy \"Staré obrázky boleslavské\", kterou i sám ilustroval.\n\nNarodil se v rodině výpravčího dostavníků v Mladé Boleslavi. Studoval na zdejším gymnáziu, poté pracoval jako advokátní koncipient a v letech 1876 - 1911 působil jako úředník a posléze ředitel městského magistrátu. Byl rovněž dlouholetým ředitelem zdejšího pěveckého sboru \"Boleslav\" a divadelního spolku \"Kolár\", zasloužil se mj. o založení Městského divadla, kde také hrál a za svého života vytvořil 368 divadelních rolí.\n\nV. F. Rudolf byl všeumělem, kromě řezbářství a výzkumu v oblasti elektřiny se zabýval především kresbou a olejomalbou a patřil k průkopníkům české fotografie. Dodnes se dochoval stovky jeho unikátních kreseb a snímků, zachycujících dávno zaniklou podobu města od začátku poslední čtvrtiny 19. století. Celý život pilně přispíval fejetony, články a reportážemi do různých regionálních novin a časopisů.\n\nJeho stěžejním, dodnes živým dílem, je kniha \"Staré obrázky boleslavské\", vydaná s Rudolfovými vlastními ilustracemi poprvé v roce 1907 (posledního vydání se dočkala v roce 2013). Líčí v ní poutavou a zábavnou formou nejrůznější podoby života ve městě z dob svého dětství a mládí, z 50. a 60. let 19. století.\n\n\n"}
{"id": "986674", "url": "https://cs.wikipedia.org/wiki?curid=986674", "title": "Agenská", "text": "Agenská\n\nAgenská (\"Prunus domestica\" 'Agenská', čti: \"Ažanská\") je ovocný strom, kultivar druhu slivoň z čeledi růžovitých. Nese plody s fialovou slupkou, ojíněné, aromatické, vhodné pro konzum i na zpracování. Dužnina jde hůř od pecky. Plody zrají v polovině září. Bývá řazena mezi pološvestky.\n\n\nByla vypěstována ve Francii,v okolí města Agen. Podle jiného zdroje ji do Francie přivezli benediktýni, kteří ji získali na křížových výpravách.\n\nRůst bujný později střední. Je velmi plodná, plodí až třetím rokem od výsadby docela pravidelně. Odrůda je nejistě samosprašná, vhodný opylovač je např. Althanova renklóda, Anna Späth, Viktorie, Zelená renklóda. Agenská je poměrně odolná odrůda vůči mrazu, ale je vhodná spíše do teplých poloh a živných propustných půd. Sklizeň nastává druhý týden v září.\n\nPlod podlouhlý, velký. Slupka fialová, ojíněná. Dužnina velmi sladká.\n\nZa vlhkého počasí praská.\n\n"}
{"id": "986675", "url": "https://cs.wikipedia.org/wiki?curid=986675", "title": "Signály.cz", "text": "Signály.cz\n\nSignály.cz (neformálně signály) je ekumenický komunitní web určený především pro křesťanskou mládež. Jedním z jeho hlavních cílů je přinést Krista blíž pomocí internetu. Na portálu je možné diskutovat, vytvářet blogy, sdílet fotografie a videa, informovat o akcích, sdružovat se do společenství a využívat další služby. Web signály.cz vznikl v roce 2001 jako nástěnka akcí Sekce pro mládež České biskupské konference. Projekt procházel různými transformacemi až do dnešní podoby. Zásadní změna se uskutečnila v roce 2007, kdy vznikl komunitní web. Ten byl slavnostně představen během Celostátního setkání mládeže v Táboře.. \n\nPrvním šéfredaktorem serveru byl Jan Jakouš. Se signály.cz je často spojován Jan Šedo, známý spíše pod přezdívkou HejTi, který se na jejich vývoji podílel 9 let. V současné době vede signály.cz Václav Vacek. Provozovatelem je signály.cz, z. s. za podpory Sekce pro mládež ČBK a Asociace křesťanských spolků mládeže, z.s.\n\nJako reakce na poptávku po místě, kde by byl přehled akcí pro mladé konaných jednotlivými organizacemi v církvi, na konferenci o mládeži vznikl web www.signaly.cz.\n\nK nástěnce akcí se přidala rubrika články, ve které se publikovaly články z diecézních časopisů. S projektem signály.cz vyhrál Jan Šedo soutěž Junior Internet.\n\nArcibiskupství olomoucké vytvořilo pracovní místo pro redaktora signály.cz, který se tak mohl naplno věnovat rozvoji projektu do plnohodnotného magazínu s vlastní redakcí. Druhý rok se rozhodla tento úvazek přebrat ČBK.\n\nSami mladí (konkrétně Jiří Král) přišli s nápadem přetvoření magazínu signály.cz na komunitní systém. Po široké diskusi na zasedání Sekce pro mládež ČBK začala příprava na zkoušku a na CSM Tábor 2007 byl spuštěn. Mladými lidmi byl velice vděčně přijat.\n\n14. září byla nasazena nová verze komunitního systému. Byly seskupeny redakční aktivity pod tzv. „s.magazín“ v rámci kterého vychází každý den Slovo na den, Událost dne, týdně shrnutí nejdůležitějších zpráv v rubrice Týden, monitoring křesťanských médií, e-neděle a občasně s.trucne. Po funkční stránce se inspirovaly moderními komunitními systémy, zejména možností všechno komentovat, tlačítkem \"Líbí se mi\" a streamu aktivit přátel pojmenovaném \"Co se děje\". Technicky je stavěná na PHP 5.3, Nette Framework, MySQL 5.1. Změna byla provázena negativními a zdrženlivými reakcemi zejména kvůli množství nefunkčních věcí při spuštění. Vývoji nové verze se věnovaly bakalářské práce Jana Šedo a Ondřeje Války.\n\nV roce 2014 signály.cz registrovaly na svoji finanční podporu dárcovskou sms (DMS SIGNALY) a založily tzv. Klub přátel. Nově přibyla služba chat s osobností, bylo zahájeno vydávání video katechezí Youcat s českými titulky a natáčení seriálu Bůh, sex a manželství.\n\nV roce 2015 bylo provedeno velké množství drobných úprav jak pro redakci, tak samotného systému. Byl nasazen nový systém náhledů fotografií, který měnil nejen způsob generování těchto náhledů, ale také samotný vizuál fotek a jejich alb. Nově byla přidána možnost procházet oštítkované fotky podobně jako fotoalbum. Na podzim byl po čtvrt roku příprav spuštěn nový vzhled pojmenovaný sirup, který přinesl zejména nový layout úvodní stránky a grafický návrat ke kořenům signály.cz – zelené barvě. \n\nV roce 2016 byla vydána kniha „Boží doteky“, ve které jsou sesbírány kvalitní blogové články od uživatelů Signálů. Redakce začala umožňovat autorizaci uživatelů online přes webovou kameru a redakční blogy dostaly nový jednotný vzhled. Kromě pravidelné údržby a aktualizace serveru a PHP byly naprogramovány některé nové funkce. Byl spuštěn nový redakční nástroj pro správu reklamy, bylo umožněno pozvat na akci celé společenství, nebo rovnou vybrat všechny přátele. Byla vylepšena stránka se štítky, dále byla autorizátorům přidána možnost měnit email uživatele. Uživatelům byly přidány ankety na nástěnky. Vývojáři signály.cz také naprogramovali přihlašovací systém a web pro Celostátní setkání mládeže v Olomouci. Díky dotaci z Renovabis byl započat kurz pro mladé programátory.\n\nV roce 2017 se podařilo spustit na webu novou sekci Diskuze a Přímluvy. Také byl otevřen online prostor pro dotazy představitelům církve s názvem Fórum církve. V roce 2017 se uskutečnilo Celostátní setkání mládeže v Olomouci. K této akci signály.cz naprogramovali i vlastní aplikaci pro mobilní telefony. Letos bylo zahájeno natáčení vlastního pořadu Církev za oponou, který byl podpořen z Renovabis a CREDO CZ – nadační fond. Tento rok byl otevřen grantový program Dobrý skutek, který má za cíl finančně podporovat aktivity mladých křesťanů ve svých farnostech.\n\nPro podporu blogování nově vyhlašujeme soutěž Blog roku signály.cz. Na webu signály.cz nově nabízí několik duchovních osob i možnost osobního duchovního doprovázení.\n\nsignály.cz byly původně společným projektem Sekce pro mládež ČBK a Asociace křesťanských sdružení mládeže, o.s. Z důvodu velkého rozšíření projektu v roce 2007 bylo pro jeho správu založeno vlastní občanské sdružení. Na MK ČR bylo sdružení zaregistrováno dne 13. 10. 2008.\n\nV čele občanského sdružení je předseda, který sestavuje Realizační tým, kterého je sám členem. Realizační tým je výkonným orgánem sdružení a pravidelně se schází na zasedáních, kde řeší aktuální i koncepční záležitosti. Bývá zvykem, že předseda spolku je zároveň na pozici koordinátora projektu a ostatní členové Realizačního týmu jsou zodpovědní za jednotlivé sekce.\n\nSídlo sdružení je na Kozí 8, Brno. Kancelář sdružení nazývaná signály.cz room je propojena s prostory Studentského centra VKH Brno.\n\nAutorizovaný uživatel je ten, který prokázal, že údaje a vložená fotografie, které zadal při registraci na signály.cz, jsou jeho a jsou pravdivé. Tento uživatel je proto důvěryhodný a má na signály.cz více práv. Na jeho profilu se zobrazuje symbol autorizovaného uživatele. Autorizaci provádějí určení autorizátoři, se kterými je nutné se osobně setkat nebo se spojit online přes webkameru a předložit průkaz totožnosti k ověření údajů.\n\nV roce 2008 založil Jan Šedo na Absolonově 35a a 35b, Brno společenství vysokoškoláků (hovorově „lajfáků“), kteří se podílejí na správě signály.cz a snaží se žít komunitním životem. Například se společně ráno a večer modlí nebo pořádají tzv. „čtvrtky“, kdy si někdo z obyvatel či příznivců připraví tematický večer který je přístupný komukoli. Společně pak vytváří blog, který převážně informuje o dění ve společenství.\n\nPro signály.cz je s.life i místem pro vícedenní setkání některého z týmů. Nejčastěji se zde setkávají programátoři na programovací víkendy.\n\nV akademickém roce 2008/2009 byl počet obyvatel 9 a následně se rozšířil na 14.\n\nOd roku 2010 spravuje toto společenství Libor Talaš. V roce 2015 bylo formálně zrušeno spojení signály.cz life se signály.cz. \n\nPro akademický rok 2018/2019 již přebírá správu Vojtěch Krejzar. Kapacita čítá 11+2 osob a k bydlení už je využíván pouze dům 35b. Aktuální info a kontakty je možné najít na stránce https://www.facebook.com/signalylife \n\n\n"}
{"id": "986678", "url": "https://cs.wikipedia.org/wiki?curid=986678", "title": "Doru Tureanu", "text": "Doru Tureanu\n\nDoru Tureanu (11. ledna 1954, Bukurešť, Rumunsko – 11. března 2014, Bukurešť, Rumunsko) byl rumunský lední hokejista. Byl jmenován členem Síně slávy Mezinárodní hokejové federace. Je považován za nejlepšího rumunského útočníka v historii.\n\nCelou svou klubovou kariéru odehrál v týmu CS Dinamo Bukurešť v rumunské lize. Působil tam v letech 1969 až 1987. S týmem získal celkem šest ligových titulů (v letech 1971, 1972, 1973, 1976, 1979 a 1981). V klubu i reprezentaci hrával v útoku s Marianem Costeou a Dumitru Axintem. Ve svém vrcholném období jej lákali dokonce skauti Montreal Canadiens do National Hockey League, tehdy dal i vzhledem k politické situaci přednost rodině a setrvání v Rumunsku.\n\nV letech 1971 až 1987 také hrál za rumunskou reprezentaci, většinou na mistrovství světa nižší výkonnostní kategorie. V elitní skupině si zahrál na mistrovství světa 1977, kde Rumuni vypadli, dokázali však ve skupině o udržení porazit reprezentaci USA 5:4, na čemž se podílel dvěma góly. Zahrál si také na dvou olympijských turnajích. V letech 1976 a 1980. Na svých prvních hrách dokázal v šesti utkáních skórovat šesti góly a přidal šest asistencí. Na druhých hrách zaznamenal sedm bodů v pěti utkáních a přispěl mimo jiné k porážce reprezentace Spolkové republiky Německo, která obhajovala bronzové medaile z Innsbrucku. \n\n"}
{"id": "986682", "url": "https://cs.wikipedia.org/wiki?curid=986682", "title": "Moáb", "text": "Moáb\n\nMoáb je jméno starověkého království a území mezi Mrtvým mořem a Syrskou pouští v dnešním Jordánsku. Moáb vešel jinak ve známost díky biblickým textům, ve kterých figuruje.\n\nNa západě byl Moáb ohraničen Mrtvým mořem, na severu ho od Ammónu oddělovala řeka Arnon (dnešní vádí Mudžíb). Je to planina, která se od pustých břehů Mrtvého moře (-420 m n. m.) prudce zdvíhá až do výšky 1000 m n. m. Podnebí je polopouštní, částečně využitelné pro zemědělství, ale ve starověku bylo vlhčí.\n\nMěsta:\n\n\nPodle Bible byli původní obyvatelé země Midjánští, kteří však byli v polovině 2. tisíciletí př. n. l. vytlačeni Moabity, kteří byli blízce spříznění s Izraelity. Moabština byla velmi podobná hebrejštině, jak dokládá Méšova stéla. Uctívali boha Kemoše a vedle něho na hoře Peoru i Baala-peora. Moáb je zmiňován na nápisu v egyptském Luxoru ze 13. století př. n. l., kde je zmiňován jako jedna ze zemí dobytých Ramessem II. Král David si podrobil Moáb, po rozpadu království Moáb připadl severnímu království. Za krále Omriho se marně pokoušel moabský král Kemošmelek o samostatnost, ale když byl král Achab před Ramou poražen a zabit, povstal moabský král Moša a vybojoval své zemi nezávislost. Ke konci 8. století př. n. l. byli Moabité vazaly Asyřanů a po pádu Ninive i Babyloňanů, s nimiž se spojili, když Nabukadnezar podnikl výpravu proti Judsku. Od dob Perské říše Moáb jako samostatný stát zaniká.\n\nV Moábu se pěstovalo obilí. Vyvážel se vápenec, vonné oleje a soli od Mrtvého moře. Důležitým zdrojem příjmů byly karavanní stezky, které Moábem procházely dvě: tzv. Králova cesta z Egypta do Mezopotámie a obchodní cesta do západní Arábie (shodná s pozdější poutnickou cestou do Mekky).\n\n"}
{"id": "986688", "url": "https://cs.wikipedia.org/wiki?curid=986688", "title": "Ananasová česká", "text": "Ananasová česká\n\nAnanasová česká (\"Prunus domestica\" 'Ananasová česká') je ovocný strom, kultivar druhu slivoň z čeledi růžovitých. Nese plody s fialovou slupkou, ojíněné, aromatické, vhodné pro konzum i na zpracování. Dužnina jde dobře od pecky. Plody zrají v červenci až v polovině srpna. Bývá řazena mezi švestky.\n\nByla vypěstována ve Smržově na Jaroměřsku, v roce 1931. Byla vypěstována z pecky jako pravděpodobně kříženec Bryská × Esslingenská.První sklizeň přinesla 1936.\n\nRůst střední, koruna menší. Je velmi plodná, plodí brzy po výsadbě, pravidelně. Někdy jsou sklizně nadměrné a v důsledku toho menší plody. Odrůda je samosprašná. Ananasová česká je poměrně odolná odrůda vůči mrazu, ale je vhodná spíše do teplých poloh a živných propustných půd. Plody zrají v červenci až v polovině srpna. Ovoce špatně drží na stromě a opadává předčasně.\n\nPlod podlouhlý, středně velký. Slupka černomodrá, ojíněná. Dužnina žlutozelená, jemná, poněkud nakyslá. Plody dobře snáší přepravu.\n"}
{"id": "986691", "url": "https://cs.wikipedia.org/wiki?curid=986691", "title": "Milan Hudec", "text": "Milan Hudec\n\nMilan Hudec (* 9. června 1947) je bývalý československý fotbalista, útočník.\n\nV československé lize hrál za Duklu Praha. Nastoupil v 91 ligových utkáních a dal 37 gólů. V Poháru vítězů pohárů nastoupil ve 2 utkáních. Finalista Československého poháru 1967/68.\n\n\n"}
{"id": "986692", "url": "https://cs.wikipedia.org/wiki?curid=986692", "title": "Brněnská", "text": "Brněnská\n\nBrněnská (\"Prunus domestica\" 'Brněnská') je ovocný strom, kultivar druhu slivoň z čeledi růžovitých. Nese plody s fialovou slupkou, ojíněné, aromatické, vhodné pro konzum i na zpracování. Dužnina jde dobře od pecky. Plody zrají v polovině července, nejranější odrůda v ČR. Bývá řazena mezi švestky. Stará odrůda vhodná do zahrad.\n\n\nStará odrůda neznámého původu, byla pěstována již v 16. století.\n\nRůst bujný později slabý. Je velmi plodná, plodí až třetím rokem od výsadby docela pravidelně. Odrůda je samosprašná. Brněnská je velmi odolná odrůda vůči mrazu, ale je vhodná spíše do teplých poloh. Plody zrají v polovině července.\n\nPlod malý, podlouhlý, na koncích skosený. Slupka tmavomodrá, ojíněná. Dužnina jemná, zelenožlutá, šťavnatá.\n"}
{"id": "986709", "url": "https://cs.wikipedia.org/wiki?curid=986709", "title": "Masakr v Sharpeville", "text": "Masakr v Sharpeville\n\nMasakr v Sharpeville se odehrál 21. března 1960 před policejní stanicí v jihoafrické obci Sharpeville v Transvaalu (dnešním Gautengu). V průběhu jednodenní demonstrace proti rasové diskriminaci se dav pěti až sedmi tisíc lidí vydal k policejní stanici. Jihoafrická policie odpověděla střelbou do davu, při čemž usmrtila 69 lidí. Zdroje se rozcházejí ohledně chování davu: někteří tvrdí, že dav se choval mírumilovně, jiní uvádějí, že dav vrhal na policii kameny a policie zahájila palbu, když se dav snažil strhnout plot obklopující policejní stanici. \n\nBezprostřední reakcí na masakr bylo vytvoření Umkhonto we Sizwe ozbrojeného křídla Afrického národního kongresu. \n\nV současné Jihoafrické republice je 21. březen národním svátkem připomínajícím boj za lidská práva a oběti masakru v Sharpeville. UNESCO vyhlásilo 21. březen Mezinárodním dnem za odstranění rasové diskriminace. \n"}
{"id": "986723", "url": "https://cs.wikipedia.org/wiki?curid=986723", "title": "Dvouhmotový setrvačník", "text": "Dvouhmotový setrvačník\n\nDvouhmotový setrvačník (DMF) je konstrukční prvek motorových vozidel, který je na rozdíl od jednohmotového rozdělen na 2 samostatné části oddělené pružným lemem, čímž lépe rozděluje svou kinetickou energii a zabraňuje tak vysoké míře kmitání. Původním záměrem výroby setrvačníku jako takového bylo snížení třecí síly, obzvláště se zvyšujícími se výkony nových modelů vozidel. Tak umožňuje i v nízkých otáčkách velmi efektivní a příjemnou jízdu.\n\nZačal se vyrábět v roce 1985 a první automobilkou, která prvek použila ve svých vozech, byla BMW.\n\nSetrvačník váží kolem 20 kg, záleží na druhu a jeho užití v určitém typu vozidla. Při nerovnoměrném otáčení klikové hřídele vznikne kmitání, které se line do převodovky a vytváří tak nepřiměřený hluk, který způsobují o sebe narážející ozubená kola. To vytváří sílu a vibrace s hlučností až 80 dB. Pružný lem mezi oběma částmi setrvačníku je tvořen soustavou několika pružin, popřípadě gumovými částmi apod. Tak lze snížit intenzitu kmitání a hluk na pouhých 15 dB.\n\nTento element by se měl ideálně dožít stejného provozního věku, jako samotný automobil, to se ovšem, jako jiné části vozidla, může lišit s ohledem na výrobce a značku daného vozu. Prakticky lze spíše počítat s jeho výměnou minimálně 1x za provozní životnost vozidla. Pokud se tak stane a setrvačník se porouchá, je dosti často na vině nekvalitní motor či zapracování elementárních částí do něj. Nesporným faktorem životnosti je také styl řízení (špatné rozjezdy, zastavení se zařazenou rychlostí apod.)\n\nZvuk vycházející z motoru připomínající vrtulník – utržené části setrvačníku, které vlétly do motoru. Oprava je zdlouhavá, většinou 1 až 2 dny, cena v desítkách tisíc – v závislosti na značce vozu. Za rozbití setrvačníku mohou i jiné faktory – špatně vstřikování, rozdílné komprese na válcích apod. \n\n"}
{"id": "986724", "url": "https://cs.wikipedia.org/wiki?curid=986724", "title": "Jasper James", "text": "Jasper James\n\nJasper James je britský televizní producent, režisér a scenárista. Je známý především jako hlavní tvůrce fiktivně-dokumentárních sérií \"Putování s dinosaury\" a \"Prehistorický park\".\n\nZačal pracovat roku 1993 v oddělení BBC Science jakožto režisér snímku s názvem \"Tomorrow's World\", na němž se podílel také producent Tim Haines. Následovaly týdenní show a další pořady, mj. i \"Tomorrow's World in Hong Kong\". Roku 1996 se stal producentem seriálu \"Future Fantastic\". V roce 1999 měl premiéru jeho dokumentární cyklus, Putování s dinosaury pod taktovkou BBC, jež vytvořil společně s Hainesem. Roku 2002 společně s Hainesem založil společnost Impossible Pictures. V roce 2013 založil také svou vlastní televizní společnost Screen Glue.\n\nPozn. Originální názvy jsou v závorce\n\n"}
{"id": "986726", "url": "https://cs.wikipedia.org/wiki?curid=986726", "title": "Liposculpturing", "text": "Liposculpturing\n\nLiposculpturing je technika tvarování těla, založená na chirurgickém využití ultrazvuku, který se začal pro liposukci používat v devadesátých letech dvacátého století. Umožňuje selektivní odstranění nadbytečné tukové tkáně, odstranění tekutin z tukové tkáně a vyhlazení kůže v místech zákroku.\nPodstatou liposculpturingu je odebrání přebytečného tuku z vybraných partií. Tento odebraný vlastní tuk se následně využije k vytvarování a případnému zvětšení jiných částí těla. Při této metodě nejsou využívány žádné umělé implantáty. Pouze odebraný vlastní tuk. Nejčastěji je liposculpturing využíván u mužů na tvarování břišních a prsních svalů, u žen na partie hýždí.\n\nLiposculpturing se provádí pomocí přístroje VASER Lipo. Výhodou použití této ultrazvukové technologie oproti klasické liposukci je zejména rychlejší rekonvalescence po zákroku a zpevněná kůže v operované oblasti. V ČR liposculpturing začalo jako první provádět klinické centrum ISCARE.\n\nUltrazvuková technologie VASER Lipo® proměňuje tukové buňky v olejovitou tekutinu, díky čemuž může speciálně vyškolený chirurg následně cíleně odstranit nežádoucí tukové buňky.\n\nOdstraňuje hluboké i povrchové tuky.\n\nSnadná modelace tvaru svalů (zejména břišní svaly, prsa apod.)\n\nEfektivní odstranění odolných tukových zásob z problémových partií\n\nRychlejší rekonvalescence oproti běžné liposukci\n\nZlepšená elasticita kůže v operované oblasti\n\nMenší bolestivost, nižší riziko otoků a modřin\n\nDílčí riziko vzniku jizev\n\nBěžná rizika spojená s jakoukoliv jinou operací\n\nObecně se nevyužívá k odstraňování velkého objemu tuku\n\n"}
{"id": "986729", "url": "https://cs.wikipedia.org/wiki?curid=986729", "title": "Yamaha XV 535 Virago", "text": "Yamaha XV 535 Virago\n\nYamaha XV 535 Virago je motocykl kategorie chopper, vyvinutý firmou Yamaha, vyráběný v letech 1987-2003. Technické parametry se v průběhu výroby mírně měnily. Konkurenci představují Honda VT 600C Shadow a částečně Kawasaki EN 500 s řadovým dvouválcem a jednoválec Suzuki LS 650 Savage. Nástupcem je model Yamaha XVS 650 Dragstar.\n\nŘadu chopperů Virago tvoří modely s obsahem 125, 250, 535, 750 a Yamaha XV 1100 Virago ccm. Pro některé trhy se vyrábělo Virago i s modifikovanými obsahy 400, 500 (pouze pro Rakousko), 700 nebo 1000 cm³.\n\n\n"}
{"id": "986734", "url": "https://cs.wikipedia.org/wiki?curid=986734", "title": "Kyle", "text": "Kyle\n\nKyle může znamenat:\n\n"}
{"id": "986735", "url": "https://cs.wikipedia.org/wiki?curid=986735", "title": "Als (ostrov)", "text": "Als (ostrov)\n\nAls je ostrov v Dánsku. Má rozlohu 321 km² (sedmý největší ostrov Dánska) a více než padesát tisíc obyvatel. Leží jihovýchodně od pobřeží Jutského poloostrova, mezi Flensburským zálivem a průlivem Malý Belt. Je součástí administrativního regionu Syddanmark. Největším městem je Sønderborg.\n\nO dávném osídlení ostrova svědčí dřevěná Hjortspringská loď ze 4. století před naším letopočtem, objevená v roce 1921 a umístěná v Národním muzeu v Kodani.\n\nV červnu 1864 se odehrála bitva u Alsu, která byla součástí Dánsko-německé války. Po ní se stal ostrov součástí Pruska, Dánsku byl navrácen po referendu v roce 1920.\n\nOstrov je s pevninou spojen 331 metrů dlouhým Mostem Kristiána X., který byl otevřen v roce 1930.\n\nRovinatý ostrov s úrodnou půdou má rozvinutou živočišnou i rostlinnou výrobu. Díky klidnému prostředí s hlubokými lesy a písečnými plážemi i množstvím památek láká také množství turistů. Ve městě Nordborg sídlí firma Danfoss, významný výrobce tepelné techniky.\n\nRodákem z ostrova Als byl spisovatel Herman Bang.\n\n"}
{"id": "986736", "url": "https://cs.wikipedia.org/wiki?curid=986736", "title": "Mutirikwe (přehradní nádrž)", "text": "Mutirikwe (přehradní nádrž)\n\nMutirikwe dříve zvaná Kyle je přehradní nádrž, která se nachází v jihovýchodní části Zimbabwe na řece Mutirikwe jihovýchodně od města Masvingo. Původní název byl odvozen od okresu Kyle ve Skotsku, odkud pocházel skotský průkopník v osídlování této části Afriky Tom Murray MacDougall . Byla naplněna v roce 1960 po vybudování hráze Kyle na řece Mutirikwe. Vodní hladina nádrže má plochu 91,05 km².\n\nKromě protékající Mutirikwe se do jezera vlévají také řeky Mbebvi, Matare, Pokoteke, Umpopinyani, Makurumidzi, Shagashe.\n\nV 80. letech 20. století hladina dramaticky klesla, ale v 90. letech se opět vrátila k původní hodnotě. Výška hladiny závisí na zavlažovacích požadavcích a na sezónních srážkách.\n\nHráz byla postavena především jako zásobárna vody pro zavlažování farmářských pozemků, které se nacházejí jihozápadně od ní okolo města Triangle a kde je hlavní plodinou cukrová třtina.\n\nNa severním břehu se rozkládá přírodní rezervace Lake Kyle Recreational Park a také na jižní břehu je malá přírodní rezervace. Nedaleko se nacházejí zříceniny města Velké Zimbabwe.\n"}
{"id": "986737", "url": "https://cs.wikipedia.org/wiki?curid=986737", "title": "Peter Weiss", "text": "Peter Weiss\n\nJméno a příjmení Peter Weiss nosí tyto osobnosti:\n\n"}
{"id": "986739", "url": "https://cs.wikipedia.org/wiki?curid=986739", "title": "Mezinárodní letiště Hongkong", "text": "Mezinárodní letiště Hongkong\n\nMezinárodní letiště Hong Kong – Ček Lap Kok (IATA: HKG, ICAO: VHHH) je hlavní letiště čínského města Hongkong nacházející se na ostrově Ček Lap Kok.\n\nLetiště bylo otevřeno v roce 1998 a jeho úkolem bylo převzít část osobní dopravy z letiště Kai Tak. Jde o jeden z hlavních leteckých uzlů pro Čínu a další destinace v Asii. Slouží jako uzel pro letecké společnosti jako Cathay Pacific, Air India, Virgin Atlantic, United Airlines a Hongkong Airlines.\n\nTerminál pro cestující je největší letištní stavba na světě. Letiště je celkově 10. největší na světě a největší letiště světa v nákladní dopravě. Je důležité pro ekonomiku, protože zaměstnává 60 000 lidí a využívá ho 90 leteckých společností, provozující lety do 150 měst po celém světě. V roce 2011 letiště odbavilo 53 milionů pasažérů.\n\n"}
{"id": "986742", "url": "https://cs.wikipedia.org/wiki?curid=986742", "title": "Bryská", "text": "Bryská\n\nBryská (\"Prunus domestica\" 'Bryská') je ovocný strom, kultivar druhu slivoň z čeledi růžovitých. Nese plody s rudě modrou slupkou, ojíněné, aromatické, vhodné pro konzum i na zpracování. Dužnina jde dobře od pecky. Plody zrají koncem července. Nenáročná raná odrůda, vhodná zejména do vlhčích stanovišť i do vyšších poloh. Plody jsou chutné, ale malé, nesplňuje současné nároky trhu. Plody lze použít pro přímý konzum i na zpracování. Bývá řazena mezi slívy.\n\nPochází z Francie, z Bry. Jde o náhodný semenáč slívy. Podle dalšího zdroje je velmi rozšířená v obci Bry, a byla nalezena v údolí řeky Marny, nedaleko Bry-sur-Marne, ve Francii asi v roce 1820. Odsud se začala rozšiřovat v roce 1870 a je známa pod názvem Bonne de Bry.\n\nRůst střední, koruna kulovitá až široce kulovitá. Stromy kvetou středně raně a jsou cizosprašné. \n\nMezi vhodné opylovače patří Ahlbachova, Lützelsachsenská, Čačanská raná, Carská, Viktorie, Anna Späth\na Katinka\n\nRoste středně bujně. Plodnost je dobrá,podle dalšího zdroje ale velmi vysoká). Strom plodí několik let po výsadbě, pravidelně. Bryská je poměrně odolná odrůda vůči mrazu, a je vhodná i do vyšších poloh. Plody zrají koncem července.\n\nPlod je kulovitý, malý (průměrně 12 - 22 g). Plody jsou hodnoceny jako chutné, ale malé, nesplňující současné nároky trhu. Dužnina jde špatně od pecky. Slupka červenomodrá, ojíněná. Dužnina žlutozelená, jemná, šťavnatá. Plody dobře snáší přepravu.\n\nOdolnost proti moniliové hnilobě plodů je střední. Plody v době silných dešťů praskají. Rezistence k šarce střední až nízká. \n\n"}
{"id": "986744", "url": "https://cs.wikipedia.org/wiki?curid=986744", "title": "Marcel (papež)", "text": "Marcel (papež)\n\nJméno Marcel nosili dva papežové římskokatolické církve. Jedná se o mužské křestní jméno latinského původu. Je odvozeno od jména \"Marcellus\", které je zdrobnělinou jména \"Marcus\". Obě jména jsou odvozena od jména římského boha války Marta. Význam jména Marcel lze přeložit jako „malý bojovník“.\n\n\n"}
{"id": "986746", "url": "https://cs.wikipedia.org/wiki?curid=986746", "title": "Bluefre", "text": "Bluefre\n\nBluefre (\"Prunus domestica\" 'Bluefre') je ovocný strom, kultivar druhu slivoň z čeledi růžovitých. Plody velké, s fialovou slupkou, ojíněné, aromatické, vhodné pro konzum i na zpracování. Zraje koncem srpna.\n\nByla vypěstována v USA, zkřížením odrůd 'President' a 'Stanley'. \n\nRůst bujný. Plodnost vysoká. cizosprašná odrůda. Opylovač - Stanley, Valor, Vision. Zraje koncem srpna. Vyžaduje teplé osluněné polohy, propustné živné půdy s dostatkem vlhkosti. Řez nutný.\n\nPlod podlouhlý, velký. Slupka modrá, ojíněná. Dužnina je zelenožlutá, chutná, obvykle jde dobře od pecky. \n\nTolerantnost k šarce není uváděna, podle pěstitelů je odrůda poškozována.\n"}
{"id": "986749", "url": "https://cs.wikipedia.org/wiki?curid=986749", "title": "Stanislav Navrátil", "text": "Stanislav Navrátil\n\nStanislav Navrátil (* 15. srpna 1930) je bývalý československý fotbalista, obránce.\n\nV československé lize hrál za Křídla vlasti Olomouc a RH Brno. Nastoupil ve 115 ligových utkáních a dal 1 gól. V Poháru vítězů pohárů nastoupil ve 4 utkáních. Vítěz Spartakiádního poháru 1959/60.\n\n\n"}
{"id": "986752", "url": "https://cs.wikipedia.org/wiki?curid=986752", "title": "Robert Šlachta", "text": "Robert Šlachta\n\nRobert Šlachta (* 22. červenec 1971 Boskovice) je bývalý český celník, od ledna 2008 do června 2016 ředitel Útvaru pro odhalování organizovaného zločinu (ÚOOZ), od srpna 2016 do listopadu 2019 náměstek pátracího odboru Celní správy ČR.\n\nNarodil se v Boskovicích, kde vystudoval střední zemědělskou školu. Později ještě postupně absolvoval bakalářský a navazující magisterský obor sociální pedagogika na Pedagogické fakultě Masarykovy univerzity (promoval v roce 2001 a získal tak titul Mgr.).\n\nRobert Šlachta je svobodný.\n\nPo střední škole se živil nejdříve jako traktorista, inspirován bratrem později nastoupil k policii, u níž sloužil dva roky do roku 1992 jako řadový policista na služebně v jihomoravských Pohořelicích. V roce 1992 pak přešel k Zásahové jednotce Policie ČR Správy Jihomoravského kraje. O tři roky později začal působit jako řadový policista v jednotce brněnské expozitury ÚOOZ. V roce 1998 povýšil na vedoucího oddělení zpracovávajícího drogovou trestnou činnost a v roce 2002 se stal vedoucím brněnské expozitury Národní protidrogové centrály.\n\nDalší povýšení následovalo v roce 2004, kdy odešel do Prahy jako zástupce ředitele pro výkon a trestní řízení Národní protidrogové centrály. Později se přesunul na místo zástupce ředitele Úřadu kriminální policie a vyšetřování. V roce 2007 se stal velitelem roku Policie ČR.\n\nOd ledna 2008 nahradil Jana Kubiceho na postu ředitele ÚOOZ. V této pozici čelil několika pokusům o odvolání. V roce 2009 se ho snažil neúspěšně sesadit úřednický ministr vnitra Martin Pecina. V roce 2011 zase čelil podezření, že varoval známého před zatčením. Šlachta obvinění jednoznačně odmítl a celou věc označil za snahu o diskreditaci jeho osoby i ÚOOZ.\n\nPatrně nejkontroverznější akcí, kterou ÚOOZ pod jeho velením uskutečnil, byl v červnu 2013 zásah na Úřadu vlády ČR a na mnoha dalších místech, při kterém byli zatčeni mimo jiné i šéfka Nečasova kabinetu Jana Nagyová a tři exposlanci ODS Petr Tluchoř, Marek Šnajdr a Ivan Fuksa. Tzv. kauza Nagyová vedla i k pádu vlády Petra Nečase. V březnu 2014 pak Petr Nečas prohlásil, že Šlachta byl v době zásahu těsně před odvoláním, protože selhal v boji s černým obchodem s alkoholem, důsledkem čehož měla být metanolová aféra. Šlachta jeho slova odmítl s tím, že vláda neodvolává ředitele ÚOOZ a že boj s černým obchodem s alkoholem vůbec není věcná příslušnost ÚOOZ.\n\nV souvislosti s plány na reorganizaci policejních útvarů, při které došlo ke sloučení Útvaru pro odhalování organizovaného zločinu s Útvarem odhalování korupce a finanční kriminality do jednotné Národní centrály boje proti organizovanému zločinu, požádal 10. června 2016 o uvolnění ze služby a odchod do civilu k 30. červnu 2016. Útvar po Šlachtovi dočasně vedl Milan Komárek, pak ÚOOZ jako samostatný orgán zanikl. V srpnu 2016 přijal nabídku na post náměstka generálního ředitele Celní správy ČR. Od 22. srpna byl zařazen na místo zástupce celního úřadu pro Pardubický kraj a od 1. září byl pověřen funkcí náměstka pro pátrání. V září 2019 však oznámil, že si ke konci listopadu téhož roku podal žádost o uvolnění ze služebního poměru. Důvody slíbil sdělit, až nebude ve služebním poměru. Zatím jen naznačil, že se nejednalo o nic společného s jeho působením u Celní správy ČR. Byla to prý směs toho, co se mu \"„pracovně i osobně dělo“\". Na konci listopadu 2019 skutečně odešel do civilu. V následném rozhovoru uvedl, že k rozhodnutí ho vedla situace kolem zrušení ÚOOZ i následné dění kolem NCOZ.\n\n"}
{"id": "986754", "url": "https://cs.wikipedia.org/wiki?curid=986754", "title": "Anita Wachterová", "text": "Anita Wachterová\n\nAnita Wachterová, nepřechýleně Wachter, (* 12. února 1967 Bartholomäberg, Rakousko) je bývalá rakouská reprezentantka ve sjezdovém lyžování, specialistka na obří slalom.\n\nV roce 1988 v Calgary se Anita Wachter stala olympijskou vítězkou v kombinaci, o čtyři roky později si odvezla z Albertville dvě stříbrné olympijské medaile, jednu získala v obřím slalomu, druhou opět z kombinace.\n\nV roce 1993 získala celkové prvenství ve Světovém poháru, v letech 1990 a 1994 v něm byla první v obřím slalomu. Mezi lety 1991 až 1999 také získala dvě stříbrné a tři bronzové medaile v závodech světového šampionátu.\n\nŽije s Rainerem Salzgeberem, který dříve rovněž závodil ve sjezdovém lyžování. Mají spolu dvě dcery.\n"}
{"id": "986756", "url": "https://cs.wikipedia.org/wiki?curid=986756", "title": "Katarská hokejová reprezentace", "text": "Katarská hokejová reprezentace\n\nKatarská hokejová reprezentace je národní hokejové mužstvo Kataru. Hokejový výbor sdružuje 110 registrovaných hráčů (z toho 11 seniorů), majících k dispozici 3 haly s umělou ledovou plochou. Katar je členem Mezinárodní federace ledního hokeje od 18. května 2012.\n\n28.02.2014 Omán 2:1 Katar \n\n\"Hrálo se 3 x 13 minut.\"\n\n28.02.2014 Katar 3:0 Bahrajn \n\n\"Hrálo se 3 x 13 minut.\"\n\n06.06.2014 Spojené arabské emiráty 7:1 Katar \n\n07.06.2014 Kuvajt 10:5 Katar \n\n09.06.2014 Omán 9:3 Katar \n\n10.06.2014 Spojené arabské emiráty 6:2 Katar \n\n12.06.2014 Katar 7:2 Omán \n\n07.03.2015 Katar 3:0 Bahrajn \n\n20.09.2015 Katar 2:1 Macao \n\n20.09.2015 Macao 2:1 Katar \n\n28.01.2016 Spojené arabské emiráty 10:0 Katar \n\n29.01.2016 Kuvajt 7:4 Katar \n\n30.01.2016 Katar 5:3 Omán \n\n01.02.2016 Katar 5:3 Kuvajt \n\n02.02.2016 Spojené arabské emiráty 5:0 Katar \n\n12.03.2016 Katar 4:0 Bahrajn \n\n09.04.2016 Malajsie 3:1 Katar \n\n10.04.2016 Kyrgyzstán 9:0 Katar \n\n11.04.2016 Macao 4:1 Katar \n\n13.04.2016 Katar 5:2 Indie \n\n"}
{"id": "986757", "url": "https://cs.wikipedia.org/wiki?curid=986757", "title": "Luis Arconada", "text": "Luis Arconada\n\nLuis Miguel Arconada (* 26. června 1954, San Sebastián) je bývalý fotbalový brankář baskického původu, který chytal za Real Sociedad a byl dlouholetým kapitánem španělské fotbalové reprezentace.\n\nS Realem Sociedad získal španělský titul v letech 1981 a 1982 a třikrát získal Cenu Ricarda Zamory pro brankáře, který ve španělské lize pustil za sezónu nejméně branek. Postoupil s klubem do semifinále PMEZ 1982/83. Reprezentoval Španělsko na OH 1976, MS 1978, ME 1980, domácím MS 1982 a ME 1984, kde tým postoupil do finále.\n\n"}
{"id": "986759", "url": "https://cs.wikipedia.org/wiki?curid=986759", "title": "Štěpení", "text": "Štěpení\n\nŠtěpení může být:\n\n"}
{"id": "986760", "url": "https://cs.wikipedia.org/wiki?curid=986760", "title": "Rozdělení", "text": "Rozdělení\n\nRozdělení může být:\n\n\n\n"}
{"id": "986763", "url": "https://cs.wikipedia.org/wiki?curid=986763", "title": "Lagodechi", "text": "Lagodechi\n\nLagodechi ( ), je administrativním střediskem okresu Lagodechi v kraji Kachetie na severovýchodě Gruzie při hranici s Dagestánem (Rusko) a Ázerbájdžánem.\n\nLagodechi leží asi 125 km vzdušnou čarou východně od hlavního města Tbilisi a 70 km východně od krajského města Telavi.\n\nHlavní kavkazský hřeben ve Velkém Kavkazu se zvedá na severovýchodní straně těsně nad Lagodechi z údolí řeky Alazani. Alazani je levým přítokem Kury. Trojmezí Gruzie s Ruskem a Ázerbájdžánem je vzdáleno jen 15 km severovýchodně od Lagodechi. Blízká hora Čodoridag, která je již na území Dagestánu, dosahuje nadmořské výšky 3 569 m.\n\nSídlo byl zmíněno poprvé v 8. století, když patřilo k provincii Heretie. Od 11. století, když oblast Lagodechi patřila království Kachetie, zde stojí gruzínský pravoslavný klášter, dodnes sídlo eparchy.\n\nZa sovětské éry bylo město správním střediskem stejnojmenného rajónu, nejprve získalo statut sídla městského typu a v roce 1962 statut města.\nVětšinu obyvatelstva tvoří etničtí Gruzíni. Jelikož okres Lagodechi sousedí na severovýchodně s Ázerbájdžánem, žije v okrese poměrně vysoký počet (22,3 %) Azerů.\n\nNa severovýchodní straně města, kde se začínají zvedat hory Velkého Kavkazu při hranici s Ruskem se rozprostírá přísná přírodní rezervace Lagodechi.\nVe městě jsou výrobny potravin a poživatin (tabák, víno, ovocné konzervy, éterické oleje). Město je obklopeno zemědělsky obhospodařovaným okolím.\n\nMěstem prochází silnice S 5 z Tbilisi k ázerbájdžánské hranici. Hraniční přechod je 5 km východně od města. Na ázerbájdžánské straně se na ni napojuje silnice M 5; na které leží téměř 10 km vzdálené město Balaken. Nejbližší železniční stanice v Gruzii je vzdálená 40 km, a to ve městě Znori, kde končí odbočka z hlavní tratě Tbilisi – Telavi.\n\nPřísná přírodní rezervace Lagodechi\n"}
{"id": "986764", "url": "https://cs.wikipedia.org/wiki?curid=986764", "title": "Responsum", "text": "Responsum\n\nResponsum bylo dobrozdání, odborné vyjádření, které udílel římský právník k vyřešení nějaké právní otázky. Původně mohl takové dobrozdání udílet kdokoli, později k tomu byla potřeba autorizace ze strany císaře a při souhlasném vyjádření více právníků byl jejich názorem soudce vázán, \"responsa prudentium\" tedy byla jedním z pramenů římského práva. \n\nV dobách římské republiky praktická činnost právníků spočívala v „\"agere, cavere et respondere\"“ (žalovat, předcházet právním sporům a dávat právní rady). Odbornou právní radu, neboli právní dobrozdání dávali zpravidla zdarma, veřejně a neformálně. Bylo možné ji poskytnout i během procházky na foru. Dobrozdání bylo také zcela nezávazné, ačkoli jen málokdy se soudce, často právní laik, odhodlal rozhodnout proti názoru renomovaného právníka, zvláště jestliže se tak vyjádřilo více osobností. Nástupem císařství se situace změnila, Octavianus Augustus zavedl \"ius respondendi\" jako zvláštní privilegium pro nejvýznačnější právníky doby. Pouze ti, kteří byli takto autorizováni ze strany státní moci, mohli poskytovat responsa, která navíc musela být písemná a opatřena pečetí svého autora. Změnila se také jejich závaznost, měla sílu zákona a soudce tak mohl rozhodnout podle své úvahy jen tehdy, jestliže se několik dobrozdání v náhledu na zkoumanou právní otázku lišilo. Právníci ale nevydávali právní rady jménem císaře, činili tak stále svým jménem, byť s jeho výslovným svolením (\"respondere ex auctoritate principis\"). \n\nVývoj závaznosti názorů římské jurisprudence pak byl završen citačním zákonem z roku 426, který stanovil plnou závaznost názorů pěti nejvýznamnějších právníků klasického období (Papiniana, Ulpiana, Paula, Gaia a Modestina).\n"}
{"id": "986768", "url": "https://cs.wikipedia.org/wiki?curid=986768", "title": "Kolumbijská hokejová reprezentace", "text": "Kolumbijská hokejová reprezentace\n\nKolumbijská hokejová reprezentace je národní hokejové mužstvo Kolumbie. Kolumbie dosud není členem Mezinárodní federace ledního hokeje a nemůže se proto účastnit mistrovství světa ani zimních olympijských her.\n\n02.03.2014 Kolumbie 11:1 Argentina \n\n07.03.2014 Mexiko 11:2 Kolumbie \n\n08.03.2014 Kolumbie 14:0 Brazílie \n\n09.03.2014 Kolumbie 9:1 Argentina \n\n03.06.2015 Kolumbie 8:0 Argentina \n\n05.06.2015 Kolumbie 3:0 Brazílie \n\n06.06.2015 Kolumbie 6:5 Mexiko \n\n"}
{"id": "986771", "url": "https://cs.wikipedia.org/wiki?curid=986771", "title": "Thialf", "text": "Thialf\n\nThialf je sportovní komplex v nizozemském městě Heerenveen, který zahrnuje krytou rychlobruslařskou dráhu a zimní stadion. Otevřená umělá dráha zde byla postavena v letech 1966–1967 (třetí umělá dráha v Nizozemsku), v roce 1986 byla nahrazena rychlobruslařskou halou. Současná hala byla postavena v letech 2015–2016. Nachází se v nadmořské výšce 10 m, disponuje kapacitou 12 500 diváků, standardním ledovým oválem o délce 400 m se dvěma drahami, uprostřed kterého se nacházejí další ledové plochy pro hokej, short track nebo curling. Malá boční hala s kapacitou 2500 diváků je využívána jako domácí aréna hokejového klubu UNIS Flyers.\n\nPrvní akcí, která se v kryté hale konala, byl v listopadu 1986 mítink Světového poháru. Od té doby je pravidelně využívána jako místo konání závodů Světového poháru, nizozemských, evropských i světových šampionátů.\n\n\nStav k 7. lednu 2017.\n\n"}
{"id": "986782", "url": "https://cs.wikipedia.org/wiki?curid=986782", "title": "Ladislav Kaboš", "text": "Ladislav Kaboš\n\nLadislav Kaboš (* 16. června 1953 Prešov) je slovenský režisér, věnuje se zejména dokumentárnímu filmu se sociální tematikou. Vystudoval kameru na pražské FAMU.\n\n"}
{"id": "986803", "url": "https://cs.wikipedia.org/wiki?curid=986803", "title": "Čačanská lepotica", "text": "Čačanská lepotica\n\nČačanská lepotica (\"Prunus domestica\" 'Čačanská lepotica') je ovocný strom, kultivar druhu slivoň z čeledi růžovitých. Je řazena mezi pološvestky. Plody jsou velké, ale mimo nejteplejší polohy málo sladké a aromatické. Je vhodná pro přímou konzumaci a na zpracování. Zraje v první polovině července.\n\nByla vypěstována v Čačaku (Srbsko), zkřížením odrůd 'Wangenheimova' a 'Požegača' (Domácí švestka). \n\nRůst bujný, později střední. Plodnost velmi raná, pravidelná a často velmi vysoká. Samosprašná odrůda, je dobrý opylovač. Zraje v první polovině srpna. Vyžaduje teplé osluněné polohy, propustné živné půdy s dostatkem vlhkosti. Řez nutný.\n\nPlod podlouhlý, velký až 43 g. Slupka modrá, ojíněná. Dužnina je zelenožlutá, jde dobře od pecky. Chuť v teplých polohách velmi dobrá. Plody mají malý obsah cukru a aromatických látek.\n\nTolerantní k šarce, proti moniliové hnilobě odolnost mírně vyšší než průměrná.\n\n"}
{"id": "986806", "url": "https://cs.wikipedia.org/wiki?curid=986806", "title": "Lettonistika", "text": "Lettonistika\n\nLettonistika je filologicky orientovaný obor zabývající se jak jazykem, tak dějinami a kulturou Lotyšska. Tento baltský jazyk, lotyštinu, lze v hlavním studijním oboru studovat v České republice pouze na Filozofické fakultě Univerzity Karlovy v Praze, jejíž katedru lettonistiky vede Pavel Štoll. Vyučována je také na Filozofické fakultě Masarykovy univerzity v Brně, a to na Ústavu jazykovědy a baltistiky. \n\nVýuka baltských jazyků na FF UK má již předválečnou tradici: jejich lektorát založil nejvýznamnější představitel české jazykovědné lettonistiky prof. Josef Zubatý už v roce 1923.\n\nDo dějin české lettonistiky přispěl velmi významným dílem rusista Prof. PhDr. Radegast Parolek, DrSc., zahraniční člen Lotyšské akademie věd, čestný doktor Lotyšské univerzity a nositel nejvyššího lotyšského státního vyznamenání Řádu tří hvězd, jenž od poloviny 60. let budoval českou literárněvědnou baltistiku. Jeho zásluhou bylo studium lotyštiny v roce 1990 obnoveno. 3. října 2007 byl na FF UK otevřen lektorát lotyšského jazyka a literatury ﬁnancovaný lotyšskou Agenturou pro státní jazyk (Valsts valodas aģentūra). Univerzita Karlova byla první zahraniční univerzitou, na níž Lotyšsko zřídilo lektorát tohoto druhu, zároveň to byl první lektorát na české vysoké škole financovaný jiným státem.\n\n"}
{"id": "986809", "url": "https://cs.wikipedia.org/wiki?curid=986809", "title": "Čačanska najbolja", "text": "Čačanska najbolja\n\nČačanská najbolja (\"Prunus domestica\" 'Čačanská najbolja') je ovocný strom, kultivar druhu slivoň z čeledi růžovitých. Je řazena mezi pološvestky. Plody jsou velké, ale málo chutné. Je vhodná pro přímou konzumaci a na zpracování. Sklizňové zralosti odrůda dosahuje koncem srpna.\n\nByla vypěstována v Čačaku (Srbsko), zkřížením odrůd 'Wangenheimova' a 'Požegača' (Domácí švestka). \n\nRůst bujný, později střední. Plodnost raná, pravidelná a často velmi vysoká. Částečně samosprašná odrůda, mezi opylovače patří Čačanská lepotica a Stanley. Zraje v první polovině srpna. Vyžaduje teplé osluněné polohy, propustné živné půdy s dostatkem vlhkosti. Řez nutný.\n\nPlod podlouhlý, velký. Slupka modrá, ojíněná. Dužnina je zelenožlutá, jde dobře od pecky. Chuť jen průměrná.\n\nTolerantní k šarce, netrpí moniliózou. \n\n"}
{"id": "986810", "url": "https://cs.wikipedia.org/wiki?curid=986810", "title": "Anzu (dinosaurus)", "text": "Anzu (dinosaurus)\n\nAnzu (podle mezopotámského opeřeného démona Anzu) byl rod teropodního oviraptorosaurního dinosaura, žijícího na území Severní Ameriky (Jižní Dakota) v období svrchní křídy (souvrství Hell Creek, asi před 66 miliony let). Charakteristikou tohoto rodu byla bezzubá lebka, výrazný lebeční hřeben, mohutné drápy a relativně dlouhé přední končetiny. \"Anzu\" byl zřejmě rychle se pohybující všežravec nebo býložravec, živící se rozmanitou živočišnou a rostlinnou potravou či vejci. Žil zřejmě podobně jako dnešní nelétaví ptáci ze skupiny běžců, například kasuár. Žil ve stejných ekosystémech jako slavní dinosauři rodu \"Tyrannosaurus\" nebo \"Triceratops\".\n\n\"Anzu\" patří k velkým zástupcům své skupiny, dosahoval délky kolem 3,75 metru a hmotnosti asi 250 kilogramů. Jeho hřbet končil zhruba 1,5 metru nad zemí. Větším oviraptorosaurem už tak byl zřejmě jen obří asijský rod \"Gigantoraptor\".\n\n\"Anzu\" se objevuje například v textu knihy \"Poslední dny dinosaurů\", kde je popisován jako opeřený, kasuárovi podobný teropod, sedící na svém hnízdě s vejci.\n\n\n"}
{"id": "986815", "url": "https://cs.wikipedia.org/wiki?curid=986815", "title": "Samsung Galaxy S5", "text": "Samsung Galaxy S5\n\nSamsung Galaxy S5 je smartphone společnosti Samsung Electronics a vlajková loď této firmy. Navazuje na model Samsung Galaxy S4 z předchozího roku. Mobilní telefon byl představen 24. února 2014 na Mobile World Congress v Barceloně ve Španělsku. Největšími novinkami jsou čtečka otisků prstů, certifikace IP67 (stupeň ochrany) s voděodolností a prachuvzdorností, měřič tepu, nahrávání 4K videa a další.\n\nKonstrukce modelu Galaxy S5 vychází z S4. Samsung Galaxy S5 má odnímatelný zadní kryt. Na rozdíl od minulých modelů používá zadní kryt modelu S5 měkký plast. S5 je certifikován podle IP67 odolnosti proti prachu a vodě. Jako takový může být telefon ponořen do vody až do vzdálenosti 1 metru po dobu až 30 minut. S5 je k dostání v černé, modré, zlaté a bílé barvě. Obrazovka má velikost 5,1 palce (130 mm)\n\nModel S5 byl vydán s Androidem 4.4.2 KitKat, ale dostal aktualizace, nejnovější verze je 6.0.1 Marshmallow. Některé změny byly ovlivněny patentovou licenční smlouvou se společností Google, která vyžaduje, aby se rozhraní TouchWiz společnosti Samsung podrobněji zabývalo designem Androidu.\n\nSamsung vydal dvě robustní verze Galaxy S5 jsou to S5 Active a S5 Sport. Oba modely jsou vybaveny desingnem S5 se sadou fyzických navigačních tlačítek. Ani jeden model není vybaven snímačem otisků prstů, ale jsou jinak shodné se standardními modely modelu S5. Obě zařízení obsahují také aplikaci \"Activity Zone\", která obsahuje barometr, kompas a stopky. Galaxy S5 Active obsahuje \"Aktivní klávesu\" na boční straně zařízení, která může být nakonfigurována tak, aby spouštěla určité aplikace při krátkém a dlouhém stisknutí; ve výchozím nastavení spustí tlačítko aplikaci Activity Zone. Galaxy S5 Sport má dodatečný software \"Sprint Fit Live\", který slouží jako centrum pro zdravotně orientovaný obsah a Samsung Health, společně se službou MapMyFitness, která je pod vlastností Under Armour a službou Spotify pro streamování hudby. Zařízení je prodáváno s bezplatnými předplatnými obou služeb. Oba modely jsou dodávány v různých barevných provedeních (šedá, kamuflážová zelená a červená pro S5 Active a modrá a červená pro S5 Sport). Galaxy S5 Sport je o něco lehčí než S5 Active. Verze Sport váží 158g a Active váží 171g.\n\nV červnu 2014 společnost Samsung také vydala verzi pro 2 SIM karty, nazvanou Samsung Galaxy S5 Duos, která nese modelové označení SM-G900FD.\n\nRevize hardwaru nazvaná Galaxy S5 Neo byla vydána v srpnu roku 2015. Model S5 Neo je levnější variantou originálního modelu S5. Mezi změny patří odstranění snímače otisků prstů a další. Samsung také vydal Android 7.0 Nougat s nadstavbou Samsung Experience, který původní S5 neměl. S5 Neo byl původně k dispozici v Evropě (model SM-G903F) a v Kanadě (model SM-G903W).\n"}
{"id": "986818", "url": "https://cs.wikipedia.org/wiki?curid=986818", "title": "Ödön Tömösváry", "text": "Ödön Tömösváry\n\nÖdön Tömösváry (12. října 1852 Magyaró – 15. srpna 1884 Déva) byl maďarský přírodovědec, entomolog a odborník na stonožkovce. V roce 1883 popsal zvláštní smyslový orgán stonožkovců, který je dnes znám jako Tömösváryho orgán.\n\nÖdön Tömösváry se narodil v chudé rodině v Magyaró – dnes Aluniş v Rumunsku. Střední školu navštěvoval v Kolozsváru a univerzitu v Selmecbánya. Tömösváry dokončil své univerzitní vzdělávání na univerzitě v Budapešti v roce 1881, ve své doktorské práci se zaměřil na anatomickou strukturu dýchacích orgánů strašníka dalmatského. Během své vědecké dráhy sepsal na 57 pojednání. Po příjezdu do dolního Podunají, kde chtěl zkoumat muchničkovité (Simuliidae), onemocněl tuberkulózou. Postupující nemoc mu dále nedovolovala věnovat se plně zoologii, poslední rok života učil v Kasse. Zemřel 15. srpna 1884 v Dévě.\n\nTömösváry popsal 32 nových stonožkovců: 10 mnohonožek, 19 stonožek, 2 drobnušek a 1 stonoženku. Zavedl dva nové rody: \"Edentistoma\" Tömösváry, 1882 = \"Anodontastoma\" Tömösváry, 1882 a \"Trachypauropus\" Tömösváry, 1882. \n\n"}
{"id": "986821", "url": "https://cs.wikipedia.org/wiki?curid=986821", "title": "Čačanská raná", "text": "Čačanská raná\n\nČačanská raná (\"Prunus domestica\" 'Čačanská raná') je ovocný strom, kultivar druhu slivoň z čeledi růžovitých. Je řazena mezi pološvestky. Plody jsou velké a chutné. Je vhodná pro přímou konzumaci a na zpracování. Zraje rychle, dužnina brzy moučnatí, plody se snadno otlačují.\n\nByla vypěstována v Čačaku (Srbsko), zkřížením odrůd 'Wangenheimova' a 'Požegača' (Domácí švestka). \n\nRůst bujný, později střední. Plodnost raná, pravidelná a často velmi vysoká. Částečně samosprašná odrůda, mezi opylovače patří Bryská, Ruth Gerstetter a Katinka. Zraje v druhé polovině července. Vyžaduje teplé osluněné polohy, propustné živné půdy s dostatkem vlhkosti. Řez nutný.\n\nPlod podlouhlý, velký. Slupka fialově červená, ojíněná. Dužnina je zelenožlutá, jde dobře od pecky, brzy moučnatí. Chuť jen průměrná.\n\nStředně tolerantní k šarce. \n\n"}
{"id": "986822", "url": "https://cs.wikipedia.org/wiki?curid=986822", "title": "Epifytie", "text": "Epifytie\n\nEpifytie je označení pro hromadné nákazy zemědělských plodin a lesních kultur. Jsou závislé na vývoji klimatických podmínek v období vegetace. Epifytie v dnešní době svým dopadem neovlivní potravinový řetězec, proto se posuzují jako mimořádné události bez nárůstu do krizové situace. Dopady této mimořádné události jsou většinou jen místní a ekonomické. Doba trvání je závislá na rychlosti provedení rostlinolékařských opatření, či případné likvidace kultur.\n"}
{"id": "986824", "url": "https://cs.wikipedia.org/wiki?curid=986824", "title": "Tařice", "text": "Tařice\n\nTařice (\"Aurinia\") je rod rostlin z čeledi brukvovité. Jsou to byliny i keře se střídavými jednoduchými listy a čtyřčetnými květy. Rod zahrnuje asi 10 druhů, které byly v minulosti součástí rodu \"Alyssum\". Je rozšířen v Evropě, Asii a druhotně i v Severní Americe. V České republice se vyskytuje tařice skalní.\n\nRod \"Aurinia\" byl v minulosti po podrobných studiích evolučních vztahů vyčleněn ze široce pojatého rodu \"Alyssum\". V souvislosti s nejznámějším druhem, tařicí skalní, bylo pro rod \"Aurinia\" ponechán název tařice a pro rod \"Alyssum\" bylo zvoleno nové české jména, tařinka.\n\nRod \"Aurinia\" zahrnuje asi 10 druhů které se vyskytují ve střední a jihovýchodní Evropě a v jihozápadní Asii, některé byly zavlečeny do Severní Ameriky. Největší četnost druhů je v oblasti Středomoří. Na území České republiky roste jediný a tím je tařice skalní.\n\nRostliny tohoto rodu mohou být jednoleté, dvouleté nebo vytrvalé a bývají to byliny, polokeře i keře, obvykle jsou hustě porostlé nežláznatými hvězdicovitými chloupky na krátkých stopkách. Vyrůstají z vícehlavého kořene a mají početné přízemní listové růžice a přímé nebo vystoupavé, jednoduché nebo větvené květné lodyhy. Obvykle vzpřímené listy v růžici mají dlouhé řapíky a čepele obvejčité až obkopinaté, celistvé nebo oddáleně zoubkované a dorůstají do délky až 15 cm. Přisedlé, střídavě vyrůstající lodyžní listy bývají kopinaté až čárkovité, celokrajné a o hodně menší než přízemní.\n\nČtyřčetné, oboupohlavné květy na stopkách jsou uspořádány do hustých hroznů tvořících chocholík, spodní větvičky soukvětí jsou někdy do široka oddálené. Volné, vzpřímeně vyrůstající kališní plátky brzy opadávají. Žluté, bílé nebo růžové obvejčité korunní plátky jsou výrazně delší než kališní. Šest čtyřmocných tyčinek s volnými nitkami roste ve dvou kruzích částečně mimo kalich. Dvoudílný semeník obsahuje tři až dvacet vajíček. Chromozomové číslo rodu x = 8.\n\nPlodem je vzpřímeně vyrůstající, podélně zploštělá, snadno pukající šešulka v obryse okrouhlá, elipsovitá až obvejčitá. Je složena ze dvou pouzder ve kterých je po jednom až více plochých, ve vlhku slizujících semen. Rostliny se v přírodě rozšiřují semeny a přirůstáním kořenů.\n\nJsou to obvykle planě rostoucí rostliny z nichž některé se pěstují pro své květy v zahradách jako okrasné rostliny, jednou z nich je tařice skalní. Vyšlechtěné variety používané k ozdobným účelům se pro uchování získaných vlastností rozmnožují řízkováním.\n\n\n \n"}
{"id": "986826", "url": "https://cs.wikipedia.org/wiki?curid=986826", "title": "Tařinka", "text": "Tařinka\n\nTařinka (\"Alyssum\"), v minulosti též tařice, je rod rostlin z čeledi brukvovité. Jsou to byliny a polokeře se střídavými jednoduchými listy a čtyřčetnými žlutými, bílými nebo narůžovělými květy.\n\nRod \"Alyssum\" se v minulosti nazýval tařice. Později z něj byly vyňaty některé druhy do samostatného rodu \"Aurinia\", mezi nimi i v ČR rostoucí tařice skalní (\"Aurinia saxatilis\"). Pro rod \"Alyssum\" se poté objevilo jméno tařinka, které je uváděno v díle Květena České republiky i ve starší Dostálově Nové květeně ČSSR.\n\nUdává se, že počet druhů rodu \"Alyssum\" převyšuje číslo 150. Nejvíce se jich vyskytuje v jihozápadní Asii a jihovýchodní Evropě, některé druhy se dostaly na sever Afriky, do Severní Ameriky i Austrálie. V České republice se vyskytuje pět druhů uvedených v taxoboxu.\n\nObvykle byliny nebo polokeře které mohou být jednoleté, dvouleté nebo vytrvalé. Jsou většinou hustě porostlé přisedlými, hvězdicovitými, nežláznatými chlupy bez stopek. Květné lodyhy bývají poléhavé, vystoupavé nebo vzpřímené a většinou rozvětvené. Sterilní lodyhy a listové růžice u některých druhů chybějí. Bazální listy jsou celistvé a mívají řapíky nebo jsou přisedlé, obkopinaté, obvejčité či čárkovité. Střídavě a ve spirále vyrůstající lodyžní listy, 5 až 15 mm dlouhé, jsou přisedlé nebo zúžené do stopky, čárkovité nebo obkopinaté a většinou celokrajné.\n\nKvěty na stopkách a bez listenů vyrůstají v jednoduchých hroznovitých květenstvích nebo hrozny tvoří chocholík. Oboupohlavné čtyřčetné květy mají opadavý nebo jen zřídkakdy vytrvalý kalich jehož vzpřímené, podlouhle eliptické lístky, 1,5 až 2 mm velké, jsou po obvodě bíle lemované. Žlutá, světle žlutá, narůžovělá nebo bílá koruna je tvořena obvejčitými lístky delšími než jsou kališní, na vrcholu vykrojenými nebo okrouhlými a na bázi zúženými do nehtíku, vně jsou někdy řídce chlupaté. Nitky vnějších tetradynamických tyčinek mají z jedné neb obou stran křidélka nebo zoubky, prašníky jsou vejčité nebo podlouhlé a žlázky s nektarem bývají po obou stranách vnějších tyčinek. Gyneceum je složeno ze dvou plodolistů, pestík má dvoudílný semeník s dlouhou čnělkou a hlavičkovitou bliznou. Chromozomové číslo rodu x = 8.\n\nPlodem je velmi plochá, okrouhlá, dvoupouzdrá, podélně pukající šešulka. Mívá v pouzdře po dvou až deseti zploštělých, obvejčitých, bezkřídlých neb křídlatých, 1 až 1,5 mm velkých semenech bez masíčka s hladkým nebo mřížkovaným oplodím. Rostliny se v přírodě rozmnožují hlavně semeny která nejčastěji do okolí roznáší vítr.\n\n\n \n"}
{"id": "986832", "url": "https://cs.wikipedia.org/wiki?curid=986832", "title": "Čačanská rodna", "text": "Čačanská rodna\n\nČačanská rodna (\"Prunus domestica\" 'Čačanská rodna') je ovocný strom, kultivar druhu slivoň z čeledi růžovitých. Je řazena mezi pološvestky. Plody jsou velké, chutné, sladké. Je vhodná pro přímou konzumaci a na zpracování.\n\nByla vypěstována v Čačaku (Srbsko), zkřížením odrůd 'Wangenheimova' a 'Stanley'. \n\nRůst středně bujný. Plodnost raná, pravidelná a často velmi vysoká. Částečně samosprašná odrůda, mezi opylovače patří Čačanská lepotica a Stanley. Zraje v první polovině srpna. Plodnost je brzká, velká a pravidelná. Vyžaduje teplé osluněné polohy, propustné živné půdy s dostatkem vlhkosti. Řez nutný.\n\nPlod podlouhlý, velký. Slupka modrá, ojíněná. Dužnina je zelenožlutá, jde dobře od pecky. Chuť sladce navinulá, slabě aromatická, výborná. Plody jsou vysoce cukernaté.\n\nTolerantní k šarce, netrpí moniliózou. \n\n"}
{"id": "986835", "url": "https://cs.wikipedia.org/wiki?curid=986835", "title": "Widmer", "text": "Widmer\n\nPříjmení Widmer nosí více různých osobností :\n\n"}
{"id": "986836", "url": "https://cs.wikipedia.org/wiki?curid=986836", "title": "Sony Open Tennis 2014 – mužská dvouhra", "text": "Sony Open Tennis 2014 – mužská dvouhra\n\nDo soutěže mužské dvouhry na tenisovém turnaji Sony Open Tennis 2014 nastoupilo devadesát šest hráčů. Z kvalifikace postoupilo čtrnáct tenistů, dvanáct po výhrách ve dvou kvalifikačních kolech a dva jako šťastní poražení, když osmý nasazený Juan Martín del Potro odstoupil pro poranění zápěstí. Následně se odhlásil také Tommy Haas kvůli zraněnému rameni.\n\nObhájcem titulu byl skotský šestý hráč světa Andy Murray, který před turnajem ukončil dvouletou spolupráci s trenérem Ivanem Lendlem. ve čtvrtfinále jej vyřadil srbský tenista Novak Djoković.\n\nKei Nišikori zdolal ve čtvrtfinále dvojnásobného vítěze turnaje Rogera Federera a podruhé v kariéře se probojoval do semifinále události kategorie ATP World Tour Masters 1000, když pvní odehrál v říjnu 2011 na čínském Shanghai Rolex Masters.\n\nMužská dvouhra Miami Masters 2014 se stala prvním turnajem jakékoli kategorie otevřené éry tenisu, kdy nebyl odehrán ani jeden semifinálový zápas a oba finalisté postoupili bez boje. Tomáš Berdych odstoupil pro žaludeční potíže v den zápasu, které vedly ke zvracení. Kei Nišikori vzdal pro poranění třísla.\n\nPrvní dva hráči světa, Rafael Nadal a Novak Djoković, nastoupili do finále k rekordnímu 40. vzájemnému utkání na okruhu. Oba tenisté proti sobě svedli větší počet střetnutí, než jakákoli jiná dvojice v otevřené éře tenisu. Djoković vyhrál po dvousetovém průběhu. Španěla tak porazil ve třetím finálovém duelu za sebou, když naposledy podlehl v zářijovém boji o titul US Open 2013. Šesté vítězné finále bez přerušení znamenalo 43. kariérní titul ve dvouhry.\nVšech třicet dva nasazených mělo volný los do druhého kola.\n\n\n\n\n"}
{"id": "986840", "url": "https://cs.wikipedia.org/wiki?curid=986840", "title": "Muzeum v podstávkovém domě Raspenava", "text": "Muzeum v podstávkovém domě Raspenava\n\nMuzeum v podstávkovém domě Raspenava je expozice tradičního venkovského života spolu s ukázkou zdejších řemesel a zemědělství, které provozuje občanské sdružení Kolovrat. Muzeum sídlí v Raspenavě, městě na severu České republiky ve Frýdlantském výběžku, jenž je součástí Libereckého kraje. Výstavní prostory jsou umístěny v tamním podstávkovém domě ze druhé poloviny 18. století. Návštěvníci mohou zhlédnout například sbírku starých rádií, dřevěných praček, starý ručně poháněný gramofon na kličku, dále mohou nahlédnout do zařízené ševcovské dílny, ale uvidí též již nepoužívané zemědělské nástroje, sáňky, lyže či hračky. Je možné se podívat také do školní třídy z přelomu 19. a 20. století vybavené tehdejšími lavicemi, na nichž leží břidlicové tabulky.\n\n"}
{"id": "986841", "url": "https://cs.wikipedia.org/wiki?curid=986841", "title": "Seznam proboštů vyšehradské kapituly", "text": "Seznam proboštů vyšehradské kapituly\n\nToto je seznam proboštů vyšehradské kapituly:\n\n"}
{"id": "986842", "url": "https://cs.wikipedia.org/wiki?curid=986842", "title": "Carpatin", "text": "Carpatin\n\nCarpatin (\"Prunus domestica\" 'Carpatin') je ovocný strom, kultivar druhu slivoň z čeledi růžovitých. Plody velké, s fialovou slupkou, ojíněné, aromatické, vhodné pro konzum i na zpracování. Zraje začátkem září.\n\nByla vypěstována v Rumunsku, v roce 2004, zkřížením odrůd ' Tuleu Gras' a 'Rivers Timpuriu'. \n\nRůst bujný, větve charakteru spurtypů. Plodnost vysoká a pravidelná. Cizosprašná odrůda, opylovači nejsou uvedeni. Zraje začátkem září. Vyžaduje teplé osluněné polohy, propustné živné půdy s dostatkem vlhkosti. Řez nutný.\n\nPlod podlouhlý, velký. Slupka modrá, ojíněná. Dužnina je zelenožlutá, chutná, obvykle jde dobře od pecky. \n\nTolerantnost k šarce není uváděna, trpí silně moniliózou.\n"}
{"id": "986843", "url": "https://cs.wikipedia.org/wiki?curid=986843", "title": "Cozia", "text": "Cozia\n\nCozia je pohoří v jižních rumunských Karpatech tyčící se v podobě narudlých skal na východním břehu řeky Olt na dolním konci Oltské soutěsky. V centru pohoří, na rozloze zhruba 10x10 km, se na nejvyšším vrcholu Cozia (1664 m) sbíhají tři skalnaté hřebeny - jihozápadní hřeben Rotunda (1605 m), jihovýchodní skalnatý hřeben Bulzu (1660 m) a jižní skalní rozsocha Colți Foarfecii.. Převážná část pohoří je chráněna stejnojmenným národním parkem Cozia.\n\nPohoří se nachází v rumunském Valašsku v župě Vâlcea. Západně, na druhém břehu řeky Olt, se nacházejí pohoří Căpățâni a [Lotru]], které jsou v těchto místech na nevelké rozloze také chráněny národním parkem Cozia. Severo-východně pohoří Cozia navazuje, v rámci jižních Karpat, pohoří Fagaraš. Nejbližšími obcemi pro návštěvu hor jsou městečka Brezoi a Călimănești do kterých se lze dostat např. po rychlostní komunikaci DN7 z Râmnicu Vâlcea.\n\nPohoří je dobře turisticky značeno a protíná jej několik turistických tras. Na úpatí nejvyššího vrcholu Cozia se nachází jediná chata v tomto pohoří kde je možné se ubytovat - Cabana Cozia (1573 m n. m.). Zajímavé na návštěvu mohou být též místní pravoslavné kláštery Cozia, Turnu nebo Stânisoara.\n\n\n"}
{"id": "986846", "url": "https://cs.wikipedia.org/wiki?curid=986846", "title": "Sony Open Tennis 2014 – ženská dvouhra", "text": "Sony Open Tennis 2014 – ženská dvouhra\n\nDo soutěže ženské dvouhry na tenisovém turnaji Sony Open Tennis 2014 nastoupilo devadesát šest hráček. Z kvalifikace postoupilo třináct tenistek, z toho dvanáct po výhrách ve dvou kvalifikačních kolech a Slovenka Jana Čepelová jako šťastná poražená poté, co se odhlásila zraněná světová pětka Simona Halepová.\n\nObhájkyní titulu byla vítězka šesti turnajových ročníků a americká světová jednička Serena Williamsová, která získala rekordní sedmou trofej. Ve finále zdolala čínskou světovou dvojku Li Na po dvousetovém průběhu 7–5 a 6–1.. Připsala si tak druhý turnajový triumf probíhající sezóny a celkově 59. singlový titul kariéry.\n\nDesátá nasazená Dominika Cibulková si čtvrtfinálovou výhrou nad světovou trojkou Agnieszkou Radwańskou zajistila premiérový kariérní průnik do první desítky žebříčku WTA, v následném pondělním vydání z 31. března 2014. Po prohraném úvodním setu odvrátila ve druhém dějství tři mečboly Polky, když dokázala otočit negativní vývoj tiebreaku z poměru míčů 2:5. Po Daniele Hantuchové (5. místo) a Karině Cílekové-Habšudové (10. místo) se tak stala třetí slovenskou tenistkou v historii, která pronikla do elitní desítky singlové klasifikace WTA. Vzhledem k semifinálové prohře s Li Na, ji náleželo 10. místo. Pokud by podlehla až ve finále Sereně Williamsové, patřila by jí 9. pozice, a jestliže by turnaj vyhrála, mohla se posunout dokonce na 6. příčku světové klasifikace.\n\nVšech třicet dva nasazených mělo volný los do druhého kola.\n\n\n\n\n"}
{"id": "986849", "url": "https://cs.wikipedia.org/wiki?curid=986849", "title": "Seznam rychlobruslařských hal", "text": "Seznam rychlobruslařských hal\n\nSeznam rychlobruslařských hal uvádí přehled všech drah pro rychlobruslení, které jsou umístěny v krytých halách. Tyto dráhy mají většinou standardní délku 400 m, na kratších tratích o délce 333 m se velké závody nepořádají, takže i v celkovém počtu 34 postavených hal jsou výjimkou. Nejstarší rychlobruslařskou halou byla aréna v tehdejším sovětském Leningradu z roku 1981 (uzavřená v roce 1992), která však disponovala kratším typem oválu. První hala se 400metrovým oválem byla otevřena v roce 1985 v tehdejším východoněmeckém Berlíně. Na Zimních olympijských hrách 1988 v Calgary se rychlobruslařské soutěže konaly poprvé v hale, pravidelně se olympijské závody na krytých oválech pořádají od ZOH 1994.\n\nKanadský Olympic Oval v Calgary a americký Utah Olympic Oval v Kearns jsou díky svému umístění v nadmořských výškách přes 1000 m nejrychlejšími rychlobruslařskými drahami na světě, kde jsou závodníky pokořovány světové rekordy.\n\nV seznamu nejsou uvedeny otevřené rychlobruslařské ovály pod širým nebem, ať už s přírodním nebo umělým ledem, a také polokryté dráhy, které jsou rozšířené zejména v Nizozemsku a u kterých je střechou kryta dráha s ochozy pro diváky, ale střední část uprostřed oválu již nikoliv.\n\n"}
{"id": "986850", "url": "https://cs.wikipedia.org/wiki?curid=986850", "title": "Aleš Jaluška", "text": "Aleš Jaluška\n\nAleš Jaluška (* 6. září 1947 Praha) je kněz Církve československé husitské, dlouholetý kaplan věznice ve Valdicích a překladatel z hebrejštiny.\n\nJaluškův otec byl komunista, voják z povolání. Jaluška se vyučil elektrikářem, v 18 letech nastoupil na vojenskou školu. Později se rozhodoval mezi medicínou a teologií. Nakonec si vybral teologii, ačkoli v té době nebyl věřícím člověkem.\n\nPo studiu byl poslán do vesnice Držkov u Tanvaldu, kde zůstal 15 let. V té době se oženil, jeho manželka je farářka Jednoty bratrské. Později se stal farářem v Lomnici nad Popelkou.\n\nPřed Vánoci v roce 1989, když se na faře asi 20 lidí živě bavilo o politické situaci, zaslechl při této hladině hluku v rádiu větu, že ve Valdicích je vzpoura vězňů. \"„Věděl jsem, že je ta věta určená pro mě,\"\" popisuje tehdejší okamžik. Napoprvé ho ale od bran věznice vyhodili, což jej však utvrdilo ve snaze dostat se dovnitř. Na \"„pátý nebo šestý“\" pokus se mu to také podařilo.\n\nVe Valdicích působil po 24 let, svou práci zde ukončil v závěru roku 2013. Plánuje, že se bude věnovat českému překladu některého z traktátů talmudu.\n\nVe volbách do Evropského parlamentu v květnu 2019 kandidoval jako nestraník na 16. místě kandidátky hnutí ESO, ale nebyl zvolen.\n\nJaluškovou celoživotní zálibou je horolezectví. Slezl obávanou severní stěnu Eigeru, má za sebou čtyři himálajské expedice. Každý rok na Štědrý den slouží bohoslužbu na hřbitově horolezců na Hrubé Skále.\n\n\n"}
{"id": "986851", "url": "https://cs.wikipedia.org/wiki?curid=986851", "title": "Cozia (rozcestník)", "text": "Cozia (rozcestník)\n\nCozia může odkazovat na následující stránky:\n\n"}
{"id": "986852", "url": "https://cs.wikipedia.org/wiki?curid=986852", "title": "Kearns (Utah)", "text": "Kearns (Utah)\n\nKearns je město v okrese Salt Lake County v americkém státě Utah. Založeno bylo v roce 1942, pojmenováno bylo podle podnikatele a senátora Thomase Kearnse. V roce 2010 žilo ve městě, které je součástí aglomerace Salt Lake City, přibližně 36 000 obyvatel, rozloha katastrálního území činí 12,5 km².\n\nPro konání rychlobruslařských soutěží na Zimních olympijských hrách 2002 byla v Kearns postavena rychlobruslařská hala Utah Olympic Oval.\n\n"}
{"id": "986854", "url": "https://cs.wikipedia.org/wiki?curid=986854", "title": "Kearns", "text": "Kearns\n\nKearns může být:\n\nKearns je také příjmení osob:\n"}
{"id": "986859", "url": "https://cs.wikipedia.org/wiki?curid=986859", "title": "Emil Velenský", "text": "Emil Velenský\n\nJako hráč týmu Sokol Pražský získal bronzovou medaili na mistrovství Československa 1949. Hrál za reprezentační družstvo Československa a v roce 1946 na evropském šampionátu v Ženevě získal zlatou medaili, když ve finálovém zápase s Itálií (34:32) byl s 10 body druhým nejlepším střelcem týmu (více dal jen Slovák Josef Křepela - 13 bodů). O rok později na šampionátu v Praze skončil s týmem Československa na druhém místě. Byl s 83 body druhým nejlepším střelcem týmu.\n\nV letech 1955 až 1962 a v sezóně 1971/1972 byl trenérem ligového družstva Slavia VŠ Praha, se kterým v roce 1972 získal titul mistra Československa a hrál s ním Pohár evropských mistrů, v němž se probojovali do čtvrtfinálové skupiny.\n\nJeho synem je PaedDr. Michael Velenský, Ph.D. (nar. 13.02.1951) vedoucí odd. basketbalu katedry sportovních her Fakulty tělesné výchovy a sportu, vnukem Mgr. Jakub Velenský nar. (30.11.1979), oba basketbalisté.\n\nV roce 2004 byl uveden do Síně slávy českého basketbalu.\n\n\n\n\n\n\n\n"}
{"id": "986863", "url": "https://cs.wikipedia.org/wiki?curid=986863", "title": "Juraj Janoščin", "text": "Juraj Janoščin\n\nJuraj Janoščin (19. dubna 1941, Giraltovce – 27. června 1998, Brno) byl československý fotbalista, obránce. Jeho vnuk Jiří Janoščin je hráčem Zbrojovky, jeho syn Jiří Janoščin st. je bývalým předsedou fotbalového klubu FC Dosta Bystrc-Kníničky a dorosteneckým mistrem Československa se Zbrojovkou Brno v ročníku 1982/83.\n\nV československé lize hrál za Tatran Prešov, TJ Spartak Brno ZJŠ a TJ Baník Ostrava. Nastoupil v 141 ligových utkáních a dal 1 gól. Ve Veletržním poháru nastoupil v 9 utkáních. Za juniorskou reprezentaci nastoupil ve 4 utkáních. Finalista Československého poháru 1967/68.\n\n"}
{"id": "986864", "url": "https://cs.wikipedia.org/wiki?curid=986864", "title": "Stanley (slivoň)", "text": "Stanley (slivoň)\n\nStanley (\"Prunus domestica\" 'Stanley') je ovocný strom, kultivar druhu slivoň z čeledi růžovitých. Je řazena mezi pološvestky. Plody jsou velké a chutné. Dužnina sladká, nakyslá, rychle měkne. Je vhodná pro přímou konzumaci a na zpracování. \n\nByla vypěstována v USA na počátku 20. století. Vznikla zkřížením odrůd 'Agenská' a 'Grand Duke'. \n\nRůst střední, později slabší. Plodnost raná, plodí brzy po výsadbě, pravidelná a často velmi vysoká. Samosprašná odrůda, patří mezi dobré opylovače. Zraje v druhé polovině srpna a v září. Vyžaduje teplé osluněné polohy, propustné živné půdy s dostatkem vlhkosti. \n\nPlod podlouhlý, velký (30-40 g). Slupka modrá, ojíněná. Dužnina je zelenožlutá, jde dobře od pecky, sladká, nakyslá. V teplých polohách chutná.\n\nStředně tolerantní k šarce. Mohou trpět moniliózou.\n\n"}
{"id": "986865", "url": "https://cs.wikipedia.org/wiki?curid=986865", "title": "Slubice (potok)", "text": "Slubice (potok)\n\nSlubice je levostranný přítok řeky Chrudimky v okresech Havlíčkův Brod a Chrudim. Délka toku činí 6,3 km. Plocha povodí měří 29,8 km².\n\nPotok pramení zhruba kilometr severně od Krucemburku v nadmořské výšce okolo 605 m. Po celé své délce teče převážně severním směrem. Na horním toku protéká vsí Chlum, kde napájí rybník \"Mlynář\". Níže po proudu na 3,0 říčním kilometru přijímá zprava \"Černý potok\", který je v místě ústí delší než samotná Slubice. Po dalších dvou a půl kilometrech toku posiluje potok levostranný a celkově největší přítok \"Barchanecký potok\", který přitéká od osady Jasné Pole. Pod tímto soutokem, který se nachází na jejím 0,6 říčním kilometru, proudí Slubice regulovaným korytem při železniční trati č. 238 až ke svému ústí do Chrudimky na jejím 82,7 říčním kilometru v nadmořské výšce okolo 540 m.\n\n\nPrůměrný průtok Slubice u ústí činí 0,32 m³/s.\n\n"}
{"id": "986867", "url": "https://cs.wikipedia.org/wiki?curid=986867", "title": "Vlaška (slivoň)", "text": "Vlaška (slivoň)\n\nVlaška (\"Prunus domestica\" 'Vlaška') je ovocný strom, kultivar druhu slivoň z čeledi růžovitých. Plody velké, s fialovou slupkou, ojíněné, aromatické, vhodné pro konzum i na zpracování. Zraje koncem srpna.\n\nV jiných zemích jsou používány různé názvy, například ve Velké Británii Prune d'Italie, ve Německu Fellemberg, Italienische Zwetsche. \n\nStará odrůdu švestky neznámého původu. \n\nRůst bujný později střední. Plodnost není vysoká, spíše průměrná, plodí brzy po výsadbě, pravidelně. Je uváděno, že je samosprašná, podle nových zdrojů ale částečně cizosprašná odrůda. Opylovač - Domácí švestka a Wangenheimova. a také Agenská, Kirkeho, Mirabelka nancyská, Zelená renklóda. Zraje koncem srpna. Odrůda je mimořádně náročná na podmínky. Vyžaduje teplé osluněné polohy, propustné živné půdy s dostatkem vlhkosti. Zraje postupně, není vhodná na velkovýrobu.\n\nPlod podlouhlý, středně velký. Slupka modrá, ojíněná. Dužnina je zelenožlutá, chutná, obvykle jde dobře od pecky. \n\nCitlivé k šarce, více odolné k monilióze.\n"}
{"id": "986875", "url": "https://cs.wikipedia.org/wiki?curid=986875", "title": "Teofil Okuněvskij", "text": "Teofil Okuněvskij\n\nTeofil Okuněvskij, ukrajinsky \"Теофіл Окуневський\" (7. prosince 1858 Rădăuți – 22. července 1937 Horodenka), byl rakouský politik ukrajinské národnosti z Haliče, na konci 19. a počátku 20. století poslanec Říšské rady.\n\nJeho bratrem byl lékař a politik Jaroslav Okuněvskij. Teofil vystudoval práva na Vídeňské univerzitě. Roku 1884 získal titul doktora práv. V letech 1885–1890 působil jako kandidát advokacie ve Stanislavově, od roku 1890 coby samostatný advokát ve městě Horodenka. Roku 1890 spoluzakládal Ukrajinskou radikální stranu. Od roku 1899 byl členem Ukrajinské národně demokratické strany. V letech 1889–1900 a 1913–1914 zasedal jako poslanec Haličského zemského sněmu.\n\nBojoval za práva Ukrajinců v Haliči, podporoval zřízení ukrajinského dívčího gymnázia v Kolomyji a dvoujazyčného učitelského semináře v témže městě. Prosadil ustavení ukrajinské sekce zemské školní rady v Haliči. Požadoval zrušení rezortu ministra pro haličské záležitosti v předlitavských vládách. Zasadil se o provedení volební reformy v Haliči. Odmítal rusofilskou agitaci. Byl spolupracovníkem redakce listu \"Chliborob\".\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za kurii venkovských obcí, obvod Kolomyja, Sňatyn atd. Do vídeňského parlamentu se vrátil po několikaleté přestávce ve volbách do Říšské rady roku 1907, konaných poprvé podle všeobecného a rovného volebního práva, kdy by zvolen za obvod Halič 58. Byl poslancem Rusínského klubu. Mandát obhájil za týž obvod i ve volbách do Říšské rady roku 1911. Usedl do poslaneckého klubu Ukrajinské parlamentní zastoupení. V parlamentu setrval do zániku monarchie. K roku 1911 se profesně uvádí jako advokát.\n\nV letech 1914–1917 byl internován v Rusku.\n"}
{"id": "986876", "url": "https://cs.wikipedia.org/wiki?curid=986876", "title": "Madžlis al-Džinn", "text": "Madžlis al-Džinn\n\nMadžlis al-Džin (arabsky مجلس الجن) je jeskyně nacházející se na východě Ománu, poblíž pobřeží Arabského moře. Jeskyně měří 310 na 220 m, je hluboká 120 m, ale její strop tvoří pouhých 40 m vápence. Jeskyně je přístupná třemi komíny. Tyto vstupy se jmenují Hvězdička (\"Khoshilat Beya Al Hiyool\", hloubka 139,6 m), První sestup (\"Khoshilat Maqandeli\", hloubka 118 m) a Cherylin sestup (\"Khoshilat Minqod\", hloubka 158,2 m). Nejhlubší místo je 178 m hluboko od vrcholu nejvyššího vstupu. Objem je asi 4 mil. m a plocha podlahy 58 000 m. Majlis al Jinn byla objevena v červnu 1983 americkým hydrologem W. Don Davisonem a jeho ženou Cheryl S. Jones, kteří se do jeskyně spustili a dna dosáhli 22. dubna 1985. Paní Jonesová pak tuto jeskyni pojmenovala jako \"Místo setkání s Džinem\", avšak místní ji nazývají \"Khoshilat Maqandeli\".\n\nTeplota v jeskyni se pohybuje mezi 17–18 °C, zatímco na povrchu bývá věčně 40 °C.\n"}
{"id": "986878", "url": "https://cs.wikipedia.org/wiki?curid=986878", "title": "Jevhen Olesnickij", "text": "Jevhen Olesnickij\n\nJevhen Olesnickij, ukrajinsky \"Євген Олесницький\" (5. března 1860 Velikij Hoviliv – 26. října 1917 Vídeň), byl rakouský politik ukrajinské národnosti z Haliče, na počátku 20. století poslanec Říšské rady.\n\nByl synem řecko-katolického duchovního. V letech 1878–1882 vystudoval práva na Lvovské univerzitě. Získal titul doktora práv. Do roku 1890 působil jako advokátní koncipient ve Lvově, od roku 1891 coby samostatný advokát ve městě Stryj. Byl členem Ukrajinské národní strany (narodovci), později členem Ukrajinské národně demokratické strany. Byl členem organizace \"Ruskaja Besida\" a pracoval pro ukrajinský spolek \"Prosvita\". Spolupracoval s redakcí listu \"Dilo\". Od roku 1884 vydával list \"Rusko-ukrajinska biblioteka\". Od roku 1888 byl redaktorem novin \"Pravda\" a \"Zerkalo\". Od roku 1889 vydával odborný právnický list \"Pravnyča Časopis\". Ve Stryji založil ukrajinský Národní dům a v tomto městě vydával od roku 1895 čtrnáctideník \"Stryjkij Holos\". Podílel se na zakládání regionálních ukrajinských hospodářských spolků jako \"Silsky hospodar\" a \"Krajevy moločarsky sojuz\". V letech 1900–1910 zasedal jako poslanec Haličského zemského sněmu, kde byl předsedou poslaneckého klubu ukrajinských poslanců. Podporoval rozvoj ukrajinského školství.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Halič 57. Byl poslancem Rusínského klubu. Mandát obhájil za týž obvod i ve volbách do Říšské rady roku 1911. Usedl do poslaneckého klubu Ukrajinské parlamentní zastoupení. V parlamentu setrval do své smrti roku 1917. K roku 1911 se profesně uvádí jako advokát.\n\nZa světové války se roku 1915 stal členem Hlavní ukrajinské rady ve Vídni. Od roku 1917 prosazoval vznik samostatného ukrajinského státu.\n"}
{"id": "986881", "url": "https://cs.wikipedia.org/wiki?curid=986881", "title": "William Stokoe", "text": "William Stokoe\n\nWilliam C. Stokoe (21. června 1919, New Hampshire – 4. dubna 2000, Maryland) byl americký vědec, vyučoval na Gallaudetově Univerzitě a zkoumal americký znakový jazyk. V roce 1960 vydal studii s názvem Sign Language Structure, která byla úplně první lingvistickou analýzou znakového jazyka - v tomto případě amerického znakového jazyka (ASL).\n\nNa americkém znakovém jazyce dokázal, že znakový jazyk má stejné rysy jako mluvené jazyky, tj. arbitrárnost a dvojí členění. Poprvé použil pojem cherologie a cherémy (název odvozen z řeckého chéri - ruka), které jsou ve znakovém jazyce obdobou výrazů pro fonologii a fonémy. Avšak sám od používání těchto termínů později upustil. Pravděpodobně k tomu vedla snaha zdůraznit podobu mezi mluvenými a znakovými jazyky.\n\nV roce 1972 založil časopis Sign Language Studies pro publikaci vědeckých článků o znakových jazycích.\n\nDefinoval tři základní parametry (komponenty/aspekty) znaku znakového jazyka a to: tvar ruky, místo artikulace a pohyb. Později byly definovány i další parametry. Později byly definovány i další parametry, tj. orientace dlaně a prstů a kontakt. Tyto komponenty existují simultánně, tzn. že se vrší na sebe a jsou prováděny všechny najednou. Na rozdíl od toho v mluvených jazycích řadíme komponenty za sebe. \"\"Např. slovo \"muž\" se skládá ze tří lineárně řazených fonémů M - U - Ž. Naproti tomu u znaku MUŽ vnímáme (nebo produkujeme) v jednom okamžiku všechny komponenty znaku: Pravá ruka s nataženou dlaní směřující dolů a prsty orientovanými doleva se hřbetem dotýká brady a vykonává krátké pohyby ze strany na stranu.\"\"\n\nPro americký znakový jazyk vymezil 19 tvarů ruky, 12 míst artikulace znaku a 24 pohybů.\nProtože jsou komponenty znaků produkovány najednou a nelze je oddělit, vytvořil Stokoe pro jejich zápis vlastní notační systém (Stokoe's Notation System - SNS). Tento systém se stal základem pro další notace, které byly modifikovány podle výzkumů různých národních znakových jazyků.\n\nZ modifikace pro britský znakový jazyk vytvořila roku 1996 Alena Macurová notaci pro český znakový jazyk.\n\n"}
{"id": "986884", "url": "https://cs.wikipedia.org/wiki?curid=986884", "title": "Josip Pogačnik (politik)", "text": "Josip Pogačnik (politik)\n\nJosip Pogačnik (19. října 1866 Podnart – 19. srpna 1932 Lublaň) byl rakouský politik slovinské národnosti, na konci 19. a počátku 20. století poslanec Říšské rady.\n\nPocházel se selské rodiny. Studoval na gymnáziu v Lublani, pak v Pazinu, kde maturoval roku 1885. V letech 1885–1887 studoval práva na univerzitě ve Štýrském Hradci. Byl zde členem studentského spolku Triglav, ale školu musel opustit, protože převzal správu rodinného statku. Od roku 1901 do roku 1918 byl poslancem Kraňského zemského sněmu za Katolickou národní stranu. Na sněmu se zasazoval o rozvoj železniční sítě v regionu. V roce 1912 byl povýšen do rytířského stavu.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za kurii venkovských obcí, obvod Kranj, Kamnik atd. Za týž obvod uspěl i ve volbách do Říšské rady roku 1901. Mandát obhájil i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Kraňsko 3. Byl poslancem Slovinského klubu. Mandát obhájil za týž obvod i ve volbách do Říšské rady roku 1911. Usedl do Chorvatsko-slovinského klubu. V parlamentu setrval do zániku monarchie. K roku 1911 se profesně uvádí jako místopředseda Poslanecké sněmovny a zemský poslanec. V letech 1908–1918 zastával (s krátkou přestávkou v roce 1909) funkci místopředsedy Poslanecké sněmovny Říšské rady.\n\nV říjnu 1918 se stal předsedou slovinské vlády (od ledna 1919 slovinské zemské vlády) v rámci vznikajícího Státu Slovinců, Chorvatů a Srbů. Od března 1919 do listopadu téhož roku působil jako velvyslanec Království Srbů, Chorvatů a Slovinců ve Vídni. Později opustil politiku a věnoval se hospodářským otázkám. Zasedal ve správních orgánech velkých firem.\n"}
{"id": "986887", "url": "https://cs.wikipedia.org/wiki?curid=986887", "title": "Vaser", "text": "Vaser\n\nVaser (zkr. \"Vibration Amplification of Sound Energy at Resonance)\" je Ultrazvukový liposukční nástroj třetí generace, který skrze speciálně designovanou sondu dodává energii v pulsech. Pulsující energie a speciálně vyvinutá sonda napomáhá zabránit přílišnému vystavování ultrazvukovým vlnám a tedy i následným vedlejším účinkům. Dr. William W. Cimino začal vyvíjet systémy Vaser v roce 1998 jako zakladatel Sound Surgical Technologies, LLC. Vaser high-definition lisposculpturing zahrnuje liposukci s použitím ultrazvuku okolo svalových skupin, jako jsou břišní svaly, boky, ramena, vršek zad, hrudník, ruce, a další. Přístroje Vaser použité v průběhu operace rozpouštějí tuk a dovolují chirurgovi zacílit na specifickou vrstvu tuku, což napomáhá vytvořit vytvarovanou podobu svalů.\n\nV ČR jako první začalo přístroj VASER k provádění tzv. liposculpturingu používat klinické centrum ISCARE.\n\nDr. William W. Cimino začal vyvíjet systémy Vaser v roce 1998 jako zakladatel Sound Surgical Technologies, LLC. Vaser high-definition lisposculpturing zahrnuje liposukci s použitím ultrazvuku okolo svalových skupin, jako jsou břišní svaly, boky, ramena, vršek zad, hrudník, ruce, a další. Přístroje Vaser použité v průběhu operace rozpouštějí tuk a dovolují chirurgovi zacílit na specifickou vrstvu tuku, což napomáhá vytvořit cílenou podobu svalů.\n\nKanyla SmartLipo Triplex je v průměru ještě užší - pouhý 1 mm. S využitím laserové lypózy je tuk také rozpuštěn a následně vysát z těla. Laserové vlnění přinutí krev koagulovat v okolních cévách a tím redukuje vznik otoků, modřin a nadměrného krvácení v průběhu procedury.\n\nPři břišním high-definition Liposculpturingu využívá plastický chirurg rectus abdominus, linea alba, linea semilunaris, a příčných šlachových vedení jako vizuálních vodítek. Tyto oblasti jsou pak zvýrazněny s využitím povrchové liposukce pro vytvoření hlubších drážek v podpovrchových strukturách a tím pro zvýraznění muskulatury. Přidáním tukových buněk lze následně vytvořit dodatečný objem tam, kde je třeba. Plastický chirurg tak může formovat postavu do atletického vzezření svalstva.\n\nStejná technika se používá i pro ostatní svalové skupiny v těle. Po ukončení procedury jsou řezy uzavřeny a pacient je přesunut na rekonvalescenci, kde je po krátkou dobou pozorován, než je propuštěn domů. Celá procedura může trvat až 6 hodin.\n\nPacient se obvykle navrací ke své běžné rutině po 7-10 dnech po proceduře. Během dvou týdnů může začít s opatrným cvičením. Větší fyzická zátěž se doporučuje až po cca 1 měsíci po proceduře. Pacienti mohou po proceduře cítit bolest a nepříjemné pocity v operované oblasti. Na tlumení bolesti se obvykle předepisují medikamenty. Běžně se po léčbě také používají kompresní pomůcky.\n\nKandidáti pro high-definition liposculpturing by měli být v dobrém celkovém zdravotním stavu. Zároveň se tato procedura doporučuje spíše lidem s váhou blízkou svému ideálu a s dobrým svalovým základem.\n\nDosud bylo provedeno více než 70.000 operací Vaser bez závažných kompllikací. Přesto se stále jedná o chirurgický zákrok zahrnující rizika jako například: krvácení, vznik modřin, otoků, jizev, infekcí a negativních reakcí na Anestetika. \n\n"}
{"id": "986891", "url": "https://cs.wikipedia.org/wiki?curid=986891", "title": "Pontassieve", "text": "Pontassieve\n\nPontassieve je italská obec v provincii Firenze v oblasti Toskánsko.\n\nV roce 2012 zde žilo 20 473 obyvatel.\n\nBagno a Ripoli, Borgo San Lorenzo, Dicomano, Fiesole, Pelago, Rignano sull'Arno, Rufina, Vicchio\n\nZdroj: \n\n"}
{"id": "986892", "url": "https://cs.wikipedia.org/wiki?curid=986892", "title": "Nové náměstí", "text": "Nové náměstí\n\nNové náměstí je náměstí v Praze, v obvodu a městské části Praha 22 a ve čtvrti Uhříněves. Na náměstí jsou nové budovy, ve kterých jsou v dolní části obchody a v horní obytné byty. Na náměstí se také nachází budovy městské policie a radnice. Je zde též parkoviště, v němž je vydlážděný ostrůvek osázený stromky.\n"}
{"id": "986897", "url": "https://cs.wikipedia.org/wiki?curid=986897", "title": "Jan Kutáč", "text": "Jan Kutáč\n\nJan Kutáč (28. ledna 1942 Lubina u Kopřivnice – 14. července 2012) byl český římskokatolický kněz, v letech 1987 až 1993 spirituál Kněžského semináře v Litoměřicích a v letech 1993 až 1995 sekretář olomouckého arcibiskupa Jana Graubnera.\n\nVystudoval Cyrilometodějskou bohosloveckou fakultu v Litoměřicích a 5. července 1971 přijal v Brně kněžské svěcení. Jako kněz působil ve Svitavách, Městečku Trnávce, Holešově, Zdounkách, Hvozdné a Želechovicích nad Dřevnicí. Poté byl v letech 1987 až 1993 spirituálem Kněžského semináře v Litoměřicích a následně až do roku 1995 sekretářem olomouckého arcibiskupa Mons. Jana Graubnera. V letech 1995 až 2000 farářem ve Valašských Kloboukách; v letech 2000 až 2006 v Praze-Vinoři. Od roku 2006 až do svého úmrtí působil ve Vizovicích. Dne 8. května 2010 jej papež Benedikt XVI. jmenoval kaplanem Jeho Svatosti.\n\n\n"}
{"id": "986905", "url": "https://cs.wikipedia.org/wiki?curid=986905", "title": "Krumlovská madona", "text": "Krumlovská madona\n\nKrumlovská madona je polychromovaná vápencová (opuková) socha Panny Marie s dítětem mírně podživotní výšky, vytvořená kolem roku 1393 neznámým pražským sochařem, označovaným jako Mistr Krumlovské madony. \nSocha vznikla v Praze a je pojmenovaná podle místa svého nalezení v Českém Krumlově. Byla pořízena pravděpodobně nejvyšším pražským purkrabím Jindřichem z Rožmberka pro kapli na jeho hradě v Českém Krumlově pravděpodobněji než pro farní kostel sv. Víta nebo pro klášter minoritů. V odpustkové listině pražského arcibiskupa Konráda z Vechty, vydané 18. března roku 1400, se krásná socha madony z hradní kaple uvádí. \nSocha byla znovuobjevena na počátku 20. století a odkoupena roku 1913 pro Österreichische Staatsgalerie ve Vídni, odkud byla roku 1922 dlouhodobě zapůjčena do Uměleckohistorického muzea ve Vídni, kde je dosud vystavena v oddělení Kunstkomory s inventárním číslem 10.156.\nSocha o výšce 112 cm je vytesána z kvalitní jemnozrnné bělohorské opuky, opracována je také na zadní straně (byla tedy určena pro takový oltář, na kterém ji věřící viděli i zezadu). Jde o esovitě prohnutou sochu stojící Panny Marie držící dítě v obou rukou, stojící v kontrapostu. Marie nabízí Ježíška pozorovateli k adoraci či k pochování (tzv. \"ostentatio\"). Několik částí postavy dítěte, pláště Marie a její koruny bylo v průběhu staletí poškozeno, Ježíškovi chybí celá levá paže. Na Mariiných prsou chybí kovová spona a na hlavě koruna, pro kterou byla stávající dřevěná obroučka uzpůsobena. Původní polychromie je zachována pouze zčásti.\nSocha je názorným příkladem české dvorské tvorby z gotického období poslední třetiny 14. století, zvaného krásný sloh, v němž zásadní místo náleží tématice tzv. krásných madon. Prvotně jsou inspirovány vzory francouzské gotiky, které byly uzpůsobeny v českém prostředí \"bohemizovanou tváří\" s jasnějším výrazem mandlovitých očí, úsměvem. Fyziognomie je idealizovaná. Postava má pečlivě tvarované řasení drapérie, se dvěma kaskádami trubkovitých záhybů spadajících po stranách těla, mezi nimiž se tvoří pravidelné široké záhyby do siluety písmene ypsilon, někdy plynulé, jindy přerušované, s efektem výrazné hry světla a stínu (chiaroscuro). Tvář madony a postava Dítěte mají jasnou a elegantní fyziognomii, světlou a hladkou pleť, vytvořenou křídovým podkladem inkarnátu, zlaté vlasy a bílou roušku, jež mají zdůrazňovat nadpozemskou - duchovní podstatu obou osob.\nKrumlovská madona je archetypem, vzorem pražské devoční sochy, z něhož sochaři na přelomu 14. a 15. století odvozovali další příklady „krásných madon“ a \"krásných světic\" pro kostely i pro osobní zbožnost v duchu reformního duchovního hnutí Devotio moderna. Patří k nim o něco schematičtější, dřevěná Madona z Krużlowé (kolem 1410), uchovávaná v krakovském národním muzeu, dále také madona ze Salzburgu. \n\n (jen částečně)\n\n"}
{"id": "986907", "url": "https://cs.wikipedia.org/wiki?curid=986907", "title": "František Vítů", "text": "František Vítů\n\nFrantišek Vítů (9. července 1944, Kamenice nad Lipou - 25. dubna 2019, Jihlava) byl český fotbalista, obránce. Ligovým fotbalistou byl i jeho bratr Miroslav Vítů.\n\nV československé lize hrál za TJ Sklo Union Teplice. Nastoupil ve 170 ligových utkáních a dal 3 góly. Finalista Českého poháru 1972/73.\n\n\n"}
{"id": "986911", "url": "https://cs.wikipedia.org/wiki?curid=986911", "title": "Jehla mořská", "text": "Jehla mořská\n\nJehla mořská (\"Syngnathus typhle\") je ryba příbuzná mořským koníkům, která žije v mělkých vodách u pobřeží Evropy. Má velmi protáhlé tělo s šestihranným profilem, dorůstá délky 15 až 25 cm. Ústa jsou trubicovitě protáhlá a na konci rozšířená, ryba jimi nasává plankton. Tělo není kryto šupinami, ale drobnými kostěnými destičkami. Má zelenou barvu, která na břiše přechází do žluté. Jehla mořská často plave ve vertikální poloze, takže není mezi řasami vidět.\n\nStejně jako u mořských koníků také u mořských jehel odchovává potomstvo samec, který je nosí ve speciálním vaku na břiše.\n\n"}
{"id": "986915", "url": "https://cs.wikipedia.org/wiki?curid=986915", "title": "Lagodechi (okres)", "text": "Lagodechi (okres)\n\nOkres Lagodechi ( , \"Lagodechis municipaliteti\") je okres (gruz: municipaliteti) v Gruzii, v kraji Kachetie.\n\nNa východě okres sousedí s Ázerbájdžánem, na severu s Ruskem (Autonomní republika Dagestán). Na západě sousedí s okresem Kvareli a na jihu s okresy Signagi a Gurdžáni.\n\n\n"}
{"id": "986917", "url": "https://cs.wikipedia.org/wiki?curid=986917", "title": "Mutirikwe (řeka)", "text": "Mutirikwe (řeka)\n\nMutirikwe dříve Mtilikwe ( ) je řeka v jihovýchodním Zimbabwe.\n\nÚstí do řeky Runde. Jejím největším přítokem je Pokoteke.\n\nNa řece jsou dvě významné přehradní nádrže. Je to Mutirikwe, která je známá také jako významný mokřad a Bangala nedaleko Renca.\n"}
{"id": "986918", "url": "https://cs.wikipedia.org/wiki?curid=986918", "title": "TJ Božetice", "text": "TJ Božetice\n\nTJ Božetice (celým názvem: Tělovýchovná jednota Božetice) je český klub ledního hokeje, který sídlí v obci Božetice v Jihočeském kraji. Založen byl v roce 1970. Od sezóny 2014/15 působí ve Středočeské krajské soutěži, páté české nejvyšší soutěži ledního hokeje. Klubové barvy jsou žlutá a černá.\n\nSvé domácí zápasy odehrává v Milevsku na tamějším zimním stadionu s kapacitou 3 500 diváků.\n\n\nZdroj: \n\n\n\nZdroj: \n\n"}
{"id": "986919", "url": "https://cs.wikipedia.org/wiki?curid=986919", "title": "HC Slavoj Český Krumlov", "text": "HC Slavoj Český Krumlov\n\nHC Slavoj Český Krumlov (celým názvem: Hockey Club Slavoj Český Krumlov) je český klub ledního hokeje, který sídlí ve městě Český Krumlov v Jihočeském kraji. Založen byl v roce 1935 pod názvem TJ Sokol Český Krumlov. Od sezóny 2009/10 působí v Jihočeské krajské lize, čtvrté české nejvyšší soutěži ledního hokeje. Klubové barvy jsou zelená a bílá.\n\nSvé domácí zápasy odehrává na zimním stadionu Český Krumlov.\n\nZdroj: \n\n\n\nZdroj: \n\n\n\nZdroj: \n\n"}
{"id": "986923", "url": "https://cs.wikipedia.org/wiki?curid=986923", "title": "Mutirikwe", "text": "Mutirikwe\n\nMutirikwe může znamenat:\n\n"}
{"id": "986924", "url": "https://cs.wikipedia.org/wiki?curid=986924", "title": "Spinning mule", "text": "Spinning mule\n\nSpinning mule je historický dopřádací stroj, který vynalezl Angličan Samuel Crompton v letech 1775-1779.\n\nStroj (viz \"model na snímku\" vpravo) má\n\n\nPřást se zjemňuje ve válečkovém průtahovém ústrojí (vynález \"Paul\"a a \"Wyaetta\" z roku 1738) a materiál je veden k rotujícímu vřetenu. Během oddalování vřetenové lavice dochází k vlastnímu předení – stužka vláken se dále zjemňuje (asi o 10 %) a zakrucuje. Po dobu zpětného chodu lavice s vřeteny se zastaví běh průtahového ústrojí a příze se navíjí na cívku. \n\nNa původních strojích stavěných (z velké části ze dřeva) až se 48 vřeteny s otáčkami do 1700 za minutu se daly vyrábět velmi jemné (asi do 2,7 tex), stejnoměrné příze. Obsluha mule (česky mezek) byla však velmi náročná na tělesnou zdatnost (přadlák musel mimo jiné vlastní silou pohybovat vůz s vřetenovou lavicí) a profesionální zkušenost. \nStroj se používal v původní formě i pro domácké předení a později, s větším počtem vřeten poháněných vodním kolem, asi do poloviny 19. století k tovární výrobě. (Např. v roce 1812 mělo být v provozu 4-5 milionů vřeten ). Potom byl postupně nahrazen plně zmechanizovanou variantou „self-actor“ = selfaktor konstruktéra \"Robertse\".\n\n"}
{"id": "986925", "url": "https://cs.wikipedia.org/wiki?curid=986925", "title": "Krásná madona", "text": "Krásná madona\n\nKrásná madona (italsky \"Bella Madonna\", německy \"Schöne Madonna\") je pojem, který zavedl Wilhelm Pinder roku 1923. Předtím se v Německu od roku 1907 užívalo označení Weicher Stil. Označují se tak sochařská díla provedená v opuce nebo jemnozrnném pískovci z konce 14. a první poloviny 15. století. Centrem Krásného slohu byla Praha, odkud se díla exportovala také do Slezska, Německa a Rakouska.\n\n„Krásné madony“ znázorňovaly postavu stojící Panny Marie chovající v náručí malého Ježíše. Jde o polychromované kamenné sochy, jejichž vznik je spojen se svatovítskou kamenickou hutí, Jindřichem IV. Parléřem (Jindřichem z Gmündu) a syny Petra Parléře Václavem a Janem. Nejvýznamnějšími anonymními tvůrci byli Mistr Krumlovské madony a Mistr Toruňské madony.\n\nTento druh tvorby se později rozšířil rovněž v oblasti východních Alp, od jižního Německa přes Rakousko po severní Itálii. Slavným vzorem madon je \"Krumlovská madona\", uložená v Kunsthistorisches Museum ve Vídni a Toruňská Madona, která byla zničena či zcizena koncem II. světové války.\n\n"}
{"id": "986926", "url": "https://cs.wikipedia.org/wiki?curid=986926", "title": "Antonio Meucci", "text": "Antonio Meucci\n\nAntonio Santi Giuseppe Meucci (13. dubna 1808, Florencie – 18. října 1889, New York) byl italský vynálezce.\n\nProslul sestrojením zvukového přístroje, který je někdy považován za první telefon, přestože tento primát je většinou připisován Grahamu Bellovi. Meucci svůj přístroj sestrojil roku 1849 během svého pobytu v Havaně na Kubě. Umožňoval mu mluvit ze suterénu se svou invalidní ženou ve třetím patře domu. Přístroj částečně patentoval (tzv. \"patent caveat\") roku 1871, ovšem v jeho dokumentu se nehovoří o elektromagnetickém přenosu zvuku, přestože jeho přístroj na elektromagnetickém principu pracoval (zvuk rozkmital membránu s permanentním magnetem v cívce, která převedla pohyb na elektrický proud. Ten pak byl přenesen dráty do stejného zařízení, které jej přeměnilo zpět na zvuk). Bell svůj přístroj patentoval až roku 1876, ale byl obchodně zdatnější a dovedl vynález až ke komerčnímu využití. Za vynálezce telefonu byl Meucci dlouho označován jen v Itálii a Italoameričany, 11. června 2002 ho však za vynálezce telefonu prohlásila rezoluce amerického kongresu č. 269.\n\n"}
{"id": "986930", "url": "https://cs.wikipedia.org/wiki?curid=986930", "title": "TJ Jiskra Humpolec", "text": "TJ Jiskra Humpolec\n\nTJ Jiskra Humpolec (celým názvem: Tělovýchovná jednota Jiskra Humpolec) je český klub ledního hokeje, který sídlí v Humpolci v Kraji Vysočina. Od sezóny 2009/10 působí v Jihočeské krajské lize, čtvrté české nejvyšší soutěži ledního hokeje. Klubové barvy jsou modrá, bílá a žlutá.\n\nSvé domácí zápasy odehrává na zimním stadionu Humpolec s kapacitou 1 000 diváků.\n\n\nZdroj: \n\n\n\nZdroj: \n\n"}
{"id": "986933", "url": "https://cs.wikipedia.org/wiki?curid=986933", "title": "Jojo (slivoň)", "text": "Jojo (slivoň)\n\nJojo (\"Prunus domestica\" 'Jojo') je ovocný strom, kultivar druhu slivoň z čeledi růžovitých. Plody velké, s tmavěmodrou slupkou, ojíněné, aromatické, vhodné pro konzum i na zpracování. Chuť je průměrná až dobrá. Zraje v září. Podle některých zdrojů plody této odrůdy nejsou vhodné k destilaci (pro malý obsah cukrů). Podle prodejců ovocných dřevin lze přezrálé plody použít k výrobě alkoholu.\n\nPrvní k šarce rezistentní odrůda. Byla vypěstována na Univerzitě v Hohenheimu, zkřížením odrůd 'Ortenauer' a 'Stanley' v roce 1981. Komerčně byla uvolněna v roce 1999. \n\nRůst slabý ale uváděn i středně silný. Plodí velmi brzy po výsadbě, pravidelně hodně. Samosprašná odrůda. Zraje v září. Je náročná, vyžaduje teplé osluněné polohy, propustné živné půdy s dostatkem vlhkosti.\n\nPlodnost vysoká, odrůda plodí záhy po výsadbě, mnoho, pravidelně.\n\nPlod podlouhlý, poměrně velký. Slupka modrá, ojíněná. Dužnina je zelenožlutá až oranžově žlutá, šťavnatá, dobře oddělitelná od pecky.\n\nZcela odolná k šarce. Rezistence Jojo je důsledkem přecitlivělosti odrůdy na virus šarky. Napadená tkáň odumírá, což způsobuje, že se další pronikání viru zastaví. Může být infikována pouze napadenou tkání, obvykle rouby nebo očky.\n\n\n"}
{"id": "986935", "url": "https://cs.wikipedia.org/wiki?curid=986935", "title": "OLH Spartak Soběslav", "text": "OLH Spartak Soběslav\n\nOLH Spartak Soběslav (celým názvem: Oddíl ledního hokeje Spartak Soběslav) je český klub ledního hokeje, který sídlí ve městě Soběslav v Jihočeském kraji. Založen byl v roce 1929. Od sezóny 2009/10 působí v Jihočeské krajské lize, čtvrté české nejvyšší soutěži ledního hokeje. Klubové barvy jsou černá, modrá, bílá.\n\nSvé domácí zápasy odehrává na zimním stadionu Soběslav.\n\n\nZdroj: \n\n\n\nZdroj: \n\n"}
{"id": "986939", "url": "https://cs.wikipedia.org/wiki?curid=986939", "title": "TJ Lokomotiva Veselí nad Lužnicí", "text": "TJ Lokomotiva Veselí nad Lužnicí\n\nTJ Lokomotiva Veselí nad Lužnicí (celým názvem: Tělovýchovná jednota Lokomotiva Veselí nad Lužnicí) je český klub ledního hokeje, který sídlí ve městě Veselí nad Lužnicí v Jihočeském kraji. Založen byl v roce 1948 pod názvem Sokol Lužničan Veselí nad Lužnicí. Svůj současný název nese od roku 1953. Od sezóny 2009/10 působí v Jihočeské krajské lize, čtvrté české nejvyšší soutěži ledního hokeje. Klubové barvy jsou modrá a žlutá.\n\nSvé domácí zápasy odehrává na zimním stadionu Veselí nad Lužnicí.\n\nZdroj: \n\n\n\nZdroj: \n\n\n\nZdroj: \n\n"}
{"id": "986943", "url": "https://cs.wikipedia.org/wiki?curid=986943", "title": "Rychlobruslařský ovál ve Svratce", "text": "Rychlobruslařský ovál ve Svratce\n\nRychlobruslařský ovál ve Svratce byl otevřen v roce 1954, jednalo se o první rychlobruslařskou dráhu v Československu. Ve Svratce byla pořádána mistrovství republiky i mezinárodní závody a přes obtíže spojené s ledováním přírodním ledem zůstala tato 400 metrů dlouhá škvárová dráha pod širým nebem v provozu do roku 1991, kdy ji vystřídal nedaleký ovál o délce 333 metrů. Ten fungoval do roku 2004, kdy zde proběhly poslední závody. Město Svratka plánuje jeho obnovu spojenou s vybudováním asfaltového oválu.\n\nRychlobruslařská dráha byla ve Svratce postavena v letech 1953–1954, když dosavadní podmínky bruslení na zamrzlých rybnících nebo řekách již nevyhovovaly. Sportovní oddíl TJ Spartak (později Mars) Svratka tehdy stavěl novou atletickou dráhu a k tomuto projektu se připojili také rychlobruslaři. Škvárový, 400 metrů dlouhý ovál () byl realizován brigádnicky členy oddílu a obyvateli Svratky, kteří přemístili 5100 m³ zeminy, zpracovali 580 m³ kamene, 12 vagónů písku a 28 vagónů škváry. Rychlobruslařská dráha byla otevřena na začátku roku 1954, když byla i s pomocí hasičů, kteří poskytli dostatečná čerpadla pro vodu z řeky, zaledována 25 cm tlustou vrstvou ledu. Již od 11. do 13. února toho roku se zde konaly první mezinárodní závody, kterých se zúčastnili také východoněmečtí, maďarští a polští sportovci. Jednalo se o první stálou dráhu v Československu, díky tomu zde bylo již během první sezóny pokořeno 102 československých rychlobruslařských rekordů. Vybavení stadionu se postupně zlepšovalo, bylo vybudováno osvětlení, tribuna pro diváky, pořízena silnější vodní čerpadla a dva traktory pro údržbu dráhy. Byla zde pořádána mistrovství Československa, protože ale byla dráha ledována přírodním ledem, v některých letech se stávalo, že rychlobruslařský ovál nemohl být kvůli vysokým teplotám v zimě vytvořen nebo po zaledování vydržel pouze krátkou dobu. Od počátku se o dráhu v zimě staral Jiří Schöppe, rychlobruslař a později trenér; Petr Novák uvedl, že „kdyby nebylo Šepáka, jak mu všichni říkali, jeho nadšeného sportovního srdce, hlavy a pracovitých rukou, rychlobruslení by u nás nepřežilo, nemělo by šanci“. V roce 1991 byl škvárový stadion s fotbalovým hřištěm zatravněn, čímž byla ukončena existence původního 400metrového oválu za základní školou.\n\nV sousedství původní dráhy byl v roce 1991 vybudován kratší, 333 metrů dlouhý rychlobruslařský ovál (), který nadále sloužil potřebám závodníků. Z roku 1997 pochází plány na asfaltovou dráhu, která by pomohla při ledování, vzhledem k nedostatku financí ale realizována nebyla. O ovál se nadále staral Jiří Schöppe, poslední závody se zde konaly v únoru 2004, od té doby není využíván ani zaledňován, zatravněná plocha uprostřed bývalého oválu funguje jako tréninkové fotbalové hřiště. Město Svratka však plánuje obnovu dráhy a vybudování asfaltového in-line oválu, který lze v zimě jednodušeji zalednit.\n\nSvratecký rychlobruslařský oddíl se v 50. letech 20. století stal díky své dráze jedním z center československého rychlobruslení. K jeho odchovancům patří Jarmila Šťastná a Jiří Schöppe, jež byli několikrát mistry republiky, Šťastná také startovala na Zimních olympijských hrách 1964. Schöppeho žákem byl rychlobruslař a pozdější trenér Petr Novák, jehož svěřenec ze Svratky Jiří Kyncl bruslil na ZOH 1988 a 1992. Na dráze ve Svratce začínala také olympijská vítězka Martina Sáblíková.\n\nPřehled nejlepší časů dosažených na obou svrateckých drahách:\n\nPřed vybudováním dráhy ve Svratce v první polovině 50. let 20. století se české závody v rychlobruslení pořádaly na zamrzlých rybnících nebo řekách.\n\nPo ukončení provozu druhé svratecké dráhy 2004 se v Česku konají závody pouze příležitostně. Nepravidelně je podle přízně počasí a časových možností zainteresovaných osob pořádáno Mistrovství České republiky, jehož poslední dva ročníky 2008 a 2009 se konaly na přírodním ledě zamrzlých vodních ploch na Českomoravské vrchovině. Vedle zimního stadionu ve Žďáru nad Sázavou se nachází asfaltový in-line ovál o délce 333 m, který je při vhodném počasí v zimě občas ledován.\n\n"}
{"id": "986944", "url": "https://cs.wikipedia.org/wiki?curid=986944", "title": "Bogliasco", "text": "Bogliasco\n\nBogliasco je menší obec v provincii Genova v italském regionu Ligurie. Leží v severozápadní části Itálie, v Janovském zálivu, na pobřeží Ligurského moře. Je součástí Italské riviéry, respektive její východní části Riviery di Levante. Nachází se 11 km východně od centra Janova.\n\nMá rozlohu 4,4 km² a žije zde okolo 4500 obyvatel.\n\nPodle archeologických nálezů byla oblast osídlena již v paleolitu a mezolitu. V době Římského císařství zde Římané postavili most, současná dochovaná stavba je z 13. st. Po pádu Římského císařství byla oblast pod správou Franků a Lombarďanů. V roce 1182 se Bogliasco stalo součástí Janovské republiky. V roce 1432 byla obec zničena Benátčany. V 16. st. se stala terčem několika útoků saracénů. V roce 1814 se Bogliasco stalo součástí Sardinského království a od roku 1861 Italského království.\n\n\nV tomto článku byly použity informace z článku Bogliasco na anglické Wikipedii \n"}
{"id": "986946", "url": "https://cs.wikipedia.org/wiki?curid=986946", "title": "Starohorské vrchy", "text": "Starohorské vrchy\n\nStarohorské vrchy jsou jádrové pohoří na středním Slovensku. Z geomorfologického hlediska je to geomorfologický celek v provincii Západní Karpaty, subprovincii Vnitřní Západní Karpaty a Fatransko-tatranské oblasti. Nejvyšším vrcholem je Kozí chrbát (1330 m).\n\nJde o plošně málo rozsáhlé pohoří. Na severu hraničí s Velkou Fatrou, na západě s Kremnickými vrchy, na jihu se Zvolenskou kotlinou a na východě s Nízkými Tatrami. Hranice prochází údolím Starohorského potoka, odtud přes hřeben Japeně do doliny Cenova, pak na východní svahy Kremnických vrchů na západním okraji obcí Kordíky a Králiky. Odtud hranice ze severu obchází převážnou většinu intravilánu města Banská Bystrica, odkud směřuje k obcím Podkonice a Moštenica, následně údolím Vážné do Hiadeľského sedla (1099 m). Ze sedla prochází územím jižně od osady Korytnica-kúpele do údolí potoka Žarnovka a do obce Donovaly, kde schází do údolí Starohorského potoka. Geomorfologický celek se vnitřně člení na jedinou podsestavu, Kordíckou brázdu v jihozápadní části v povodí Tajovského potoka.\n\nMezi nejvýznamnější vrcholy patří:\n\nZe sedel jsou to:\n\nNa jižní straně pohoří:\n\nNa severní straně pohoří:\n\nMenší jižní část pohoří je součástí pásma veporika, rozsáhlejší severní část součástí pásma jaderných pohoří. Na západě sem okrajově zasahují neovulkanity (Kordícka brázda). Z hlediska geologické stavby je pás na jižním okraji, jakož i severovýchodní výběžek pohoří, tvořený převážně vápenci a slínovci z období křídy. Východní část pohoří je formována vápenci a dolomity z období triasu a jury, podobně je formována i nejzápadnější část (na západ od Banské Bystrice). Území severně od Banské Bystrice je tvořeno břidlicemi a pískovci z období prvohor.\n\nZ klimatického hlediska patří jižní svahy, nejzápadnější část a také údolí potoků Bystrica a Starohorských potok do mírně teplé, vlhké oblasti. Severní svahy, jakož i část pohoří na severozápad od Bánské Bystrice, jsou řazeny do mírně chladné oblasti.\n\nPřevážná většina Starohorských vrchů patří do povodí Hronu, jen malá severovýchodní část do povodí Váhu. Nejvýznamnějšími vodními toky jsou Bystrica s přítokem Starohorský potok, které odvodňují severní svahy a zčásti západní část povodí, Tajovský potok odvodňuje západní část, zatímco potoky Vážna, Moštenický potok, Ľupčica a Selčianský potok odvodňují jižní svahy pohoří. Malá část na severovýchodě je odvodňována Korytnica.\n\nV Starohorských vrších vyvěrá několik minerálních pramenů, nejznámější jsou Moštenická Kyslá a Hiadeľská Kyslá. V pohoří je také pojmenovaných řada jiných pramenů: Jegorovův pramen, Laskomer, Podkalište, Malé Cenovo, Velké Cenovo.\n\nVodní plochy reprezentuje údolní vodní nádrž Motyčky a malé vodní nádrže na Jelenském potoce (u osady Dolný Jelenec) a Banském potoku (pod obcí Špania Dolina).\n\nNásledující vodní toky pramení a / nebo tečou ve Starohorských vrších:\n\nPřírodní zdroje jsou na většině území dobře zachovány. Nejvíce narušené jsou oblasti v okolí střediska cestovního ruchu Donovaly na severním okraji pohoří a zásahy do původního prostředí jsou patrné v prostoru mezi obcemi Staré Hory a Špania Dolina (opuštěné důlní štoly, šachty, tunely a haldy). Území Starohorských vrchů je převážně zalesněné, převládající dřevinou je smrk, zatímco v povodí Bystrice je to zejména buk lesní. Okolí Banské Bystrice je značně odlesněné.\n\nV pohoří bylo objeveno několik menších jeskyní: dvě leží na západních svazích vrchu Hrádok (839 m) severně od Sásové (Netopieria jaskyňa (Starohorské vrchy), druhá nepojmenovaná). Ve spodní části Môcovské doliny je Môcovská jeskyně, dlouhá 300 m, ve vyšších částech střední části doliny je Bludiččina jeskyně, Jeskyně pod Tisom, Jeskyně vretenica a Jeskyně Pukwitz.\n\nMalá severovýchodní část pohoří je součástí NAPANTu. Celá východní část pohoří (po linii údolí potoků Bystrica a Starohorský potok) je součástí Ochranného pásma NAPANTu, zatímco malé území severně od Banské Bystrice (mezi Bystricí a Starohorských potokem) náleží do ochranného pásma Národního parku Velká Fatra. Na území Starohorských vrchů leží tato maloplošná chráněná území:\n\nV hranicích geomorfologického celku leží intravilán těchto obcí:\nČástečně i další obce:\n\nNa území Starohorských vrchů byla ještě v období středověku vykonávána intenzivní hornická činnost, což je dodnes zřetelné zejména v okolí obcí Špania Dolina a Staré Hory. V období 2. světové války zde probíhaly intenzivní boje mezi fašisty a partyzány, čehož obrazem jsou více objektů, zejména pomníky.\n\nK nejvýznamnějším kulturním pozoruhodnostem patří stará hornická obec Špania Dolina, která byla prohlášena za památkovou rezervaci lidové architektury, k významným objektům patří gotický kostel, důlní klepačka a bývalý báňský tunel mezi obcí a osadou Piesky.\n\nPozoruhodné je i okolí obce Staré Hory, jejíž východní část zasahuje do geomorfologického celku, z objektů jsou to místní kostel, pozůstatky hornické činnosti v osadách Richtárová a Piesky, jakož i partyzánský bunkr Mor ho!.\n\nV minulosti zde existovala důlní železnice, jejíž pozůstatky se částečně zachovaly mezi Uľankou a osadou Piesky, jakož i mezi osadou Richtárová a lokalitou Katrenka.\n\nDalší kulturně-historicky pozoruhodnou obcí jsou Baláže, v obci stojí Pamětní síň SNP a severovýchodně od obce leží osada Kalište, v minulosti samostatná obec, vypálená za 2. světové války fašistickými vojsky. V současnosti je národní kulturní památkou. V obci Tajov stojí památný dům J. G. Tajovského s expozicí věnovanou jeho životu a literární tvorbě. Několik zajímavých objektů stojí i na území obce Donovaly, v osadách Bully, Polianka a Mistríky.\n\nPři osadě Písky a nad obcí Baláže (kóta 848 m) bylo odkryto menší archeologické naleziště.\n\nNejvýznamnějším střediskem cestovního ruchu jsou bezpochyby Donovaly, avšak jen menší jižní část zasahuje do Starohorských vrchů. V této části leží autokemp při osadě Mistríky, lyžařské vleky na severních svazích Baníku (1056 m) a několik rekreačních objektů v osadách Bully a Polianka. Také zde stojí hotel Zvolen a chata Encián.\n\nK menším střediskům cestovního ruchu patří Šachtičky (horský hotel a pět lyžařských vleků na Panském dielu), Čachovo nad obcí Selce (chaty, lyžařský vlek), rekreační středisko nad obcí Podkonice (chata na Plešiach, lyžařský vlek na Vysokou), malé rekreační středisko Moštenická Kyselá, dvě rekreační střediska v katastrálním území obce Tajov (u cesty na Kordíky je zde autokemp, koupaliště, lyžařský vlek a chaty, zatímco výše na východních svazích vrchu Vyhnatová se nachází Chata nad Tajovom, horský hotel Lesák a lyžařský vlek). Dalším střediskem jsou Králiky s lyžařským areálem (lyžařský běžecký areál, lyžařský vlek, Chata nad Králíky a chata Horec). Lyžařský vlek je i v obci Kordíky.\n\n\n"}
{"id": "986953", "url": "https://cs.wikipedia.org/wiki?curid=986953", "title": "Ivanka Christovová", "text": "Ivanka Christovová\n\nIvanka Christovová (* 19. listopadu 1941) je bývalá bulharská atletka, olympijská vítězka ve vrhu koulí.\nV letech 1967 a 1969 získala stříbrnou medaili na Evropských halových hrách. V olympijské soutěži koulařek v Mexiku skončila šestá, o čtyři roky v Mnichově vybojovala bronzovou olympijskou medaili. Na halovém mistrovství Evropy v roce 1975 získala také bronzovou medaili. O rok později se nejdříve stala halovou mistryní Evropy ve vrhu koulí a v létě 1976 zvítězila v soutěži koulařek na olympiádě v Montrealu.\n\nTěsně před olympiádou, ve dnech 3. a 4. července 1976, zlepšila světový rekord ve vrhu koulí nejdříve na 21,87 m a poté na 21,89 metrů. Posledně uvedený výkon je také jejím osobním rekordem a stále platným rekordem Bulharska.\n"}
{"id": "986955", "url": "https://cs.wikipedia.org/wiki?curid=986955", "title": "Vůz ABmz RJ", "text": "Vůz ABmz RJ\n\nVozy ABmz 61 81 30-90 jsou řadou osobních vozů vyrobených původně pro Rakouské spolkové dráhy (ÖBB) v letech 1978–1979 jako klimatizované oddílové vozy 1. a 2. třídy pro mezinárodní dopravu. V letech 2001-2009 byly všechny vozy u ÖBB modernizovány, část z nich zůstala v původním uspořádání jako oddílové vozy 1. a 2. třídy, část vozů byla přestavěna na vozy 1. třídy s Business oddíly řady Ampz. Společnost RegioJet v letech 2011-2014 postupně odkoupila od ÖBB 17 vozů řady ABmz a 11 vozů řady Ampz (18-95).\n\nZačátkem 70. let 20. století západoevropské železniční společnosti připravily společný nákup větší série komfortních vozů pro mezinárodní dopravu. Financování bylo zastřešeno organizací Eurofima, proto bývají tyto vozy souhrnně označovány jako \"Eurofima vozy\". Společná série 500 vozů byla vyrobena v letech 1976-1977, další série vozů si již objednávaly jednotlivé železniční společnosti samostatně. ÖBB si takto objednalo (kromě jiných řad) sérii 45 kombinovaných vozů 1. a 2. třídy u rakouského výrobce SGP-Simmering. Vozy byly vyrobeny v letech 1978-1979, po dodání byly označeny jako řada ABomz 61 81 30-70 000 ... 045.\n\nJedná se o oddílové vozy se 4 oddíly 1. třídy a 6 oddíly 2. třídy typu UIC-Z o délce 26 400 mm. Jsou vybaveny podvozky SGP VS-RIC 75, původně pro maximální rychlost 160 km/h, po modernizaci u ÖBB byla rychlost zvýšena na 200 km/h (a číselné označení změněno na 61 81 30-90).\n\nPrvní skupinu 15 vozů zakoupil RegioJet v roce 2011 a byly zařazeny do provozu již od počátku provozu vlaků Regiojet v září 2011. Před nasazením bylo provedno několik úprav, zejména úprava dvou oddílů 2. třídy jako zázemí pro přípravu občerstvení (instalace chladniček, kávovarů a dalšího vybavení), čímž se obsaditelnost snížila o 12 míst k sezení. Vozy jsou lakovány do firemního žluto-černého nátěru. Vozům zůstalo původní rakouské označení, jsou stále registrovány v Rakousku, pouze vlastnická zkratka byla změněna na A-RJ. Další 2 vozy bylo zakoupeny na přelomu let 2013/2014.\nOd počátku provozu nebyla ve vlacích Regiojet rozlišována vozová třída, tudíž oddíly 1. i 2. třídy podléhaly stejnému tarifu. Od 2.9.2013 byly zavedeny tři třídy (standard, relax a business), nicméně obě bývalé třídy v těchto vozech i nadále nejsou rozlišovány a spadají pod základní třídu \"standard\".\n\nU těchto vozů došlo k výměně klimatizačních agregátů za nové od české společnosti Janka Engineering s.r.o. Jedná se o podvěšenou kondenzační jednotku (typ: SCU-10T-CZ), která chladivem zásobuje výparníkové části ve vzduchotechnických potrubích ve vagónech. Konstrukce je provedena ve vysoké kvalitě odpovídající současným drážním standardům a požadavkům na extrémně dlouhou životnost, chladicí výkon činí 36,4 kW.\n\n"}
{"id": "986957", "url": "https://cs.wikipedia.org/wiki?curid=986957", "title": "Ferdinand Heidler (rozcestník)", "text": "Ferdinand Heidler (rozcestník)\n\nJméno a příjmení Ferdinand Heidler se může vztahovat k následujícím osobnostem:\n\n\n"}
{"id": "986959", "url": "https://cs.wikipedia.org/wiki?curid=986959", "title": "Starohorský potok (přítok Bystrice)", "text": "Starohorský potok (přítok Bystrice)\n\nStarohorský potok je potok v severní části okresu Banská Bystrica, je to levostranný přítok Bystrice, měří 17,4 km a je tokem IV. řádu. Vytváří Starohorskou dolinu. Je vodohospodářsky významným tokem, u obce Motyčky byla vybudována údolní vodní nádrž s elektrárnou. Nad obcí Staré Hory je také vodní elektrárna.\n\nPramení na okraji Velké Fatry na jižním úpatí vrchu Zvolen (1402,5 m nm), na území obce Donovaly, v nadmořské výšce kolem 1060 m n. m.\n\nOd pramene po osadu Jergaly na teče jihozápad, odtud k obci Staré Hory více na západojihozápad, nakonec na jih.\n\nNa horním toku vytváří hranici mezi Velkou Fatrou na severu (podsestavy Zvolen a Hôľna Fatra) a Starohorskými vrchy na jihu, na dolním toku teče ve Starohorských vrších\n\n\nDo Bystrice v severní části katastrálního území města Banská Bystrica (u městské části Uľanka) v nadmořské výšce kolem 410 m n. m.\n"}
{"id": "986961", "url": "https://cs.wikipedia.org/wiki?curid=986961", "title": "Bystrica (přítok Hronu)", "text": "Bystrica (přítok Hronu)\n\nBystrica je říčka na středním Slovensku, v okrese Banská Bystrica. Je pravostranným přítokem Hronu, má délku 22,9 km a je tokem III. řádu.\n\nPramení ve Velké Fatře, v podcelku Hôľna Fatra, pod Kráľovou studnou (1384 m n. m.) v nadmořské výšce kolem 1260 m.\n\nV Dole, pod horským hotelem, přibírá první přítok (1042 m n. m.) a teče dlouhou Bystrickou dolinou na jih. Přibírá z obou stran pouze kratší přítoky a tok se esovitě stáčí. V závěru doliny vytváří soutěsku a prořezává se do Harmanecké doliny, zprava přibírá Harmanec a protéká územím obce Dolný Harmanec dále na jihovýchod. Z pravé strany pak přibírá Cenovo a teče obcí Harmanec. Na konci Harmanecké doliny přibírá zprava Košiarský potok, vzápětí zleva vodný Starohorský potok a vstupuje do Starohorských vrchů. Protéká Uľankou, zleva přibírá Banský potok a přes Jakub vtéká na území Banské Bystrice (a zároveň do Zvolenské kotliny), zde zprava přibírá ještě Laskomer a v nadmořské výšce kolem 349 m ústí do Hronu.\n"}
{"id": "986962", "url": "https://cs.wikipedia.org/wiki?curid=986962", "title": "Harmanecká dolina", "text": "Harmanecká dolina\n\nHarmanecká dolina je údolí, které odděluje Velkou Fatru od Kremnických vrchů. V horní části jí protéká potok Harmanec a v dolní říčka Bystrica. Leží v ní obce Dolný Harmanec a Harmanec a osada Horný Harmanec.\n\nÚdolí se nachází v ochranném pásmu Národního parku Velká Fatra. V její horní části se nachází národní přírodní rezervace Harmanecká tisina s největším porostem tisu ve střední Evropě. Na jižním úbočí údolí se nachází zpřístupněná Harmanecká jeskyně s bohatou krápníkovou výzdobou. \n\nProchází jí železniční trať Horná Štubňa - Banská Bystrica, na které se nachází nejdelší tunel na Slovensku (4 697 m), a silnice I/14. \n"}
{"id": "986968", "url": "https://cs.wikipedia.org/wiki?curid=986968", "title": "Harmanecká tisina", "text": "Harmanecká tisina\n\nHarmanecká tisina je národní přírodní rezervace ve Velké Fatře na Slovensku. \n\nNachází se v horní části Harmanecké doliny, která patří do Národního parku Velká Fatra. Vyhlášena byla v roce 1949 a novelizovaná úpravou MK SSR č. 1554/1983-32 z 31. března 1983. Výměra památky s 5. stupněm ochrany je 20,04 ha.\n\nPředmětem přísné ochrany se stal zachovalý karpatský les v různých vývojových stádiích s výskytem terciérních reliktů – tisu červeného, jakož i krasové formy georeliéfu.\n\nÚzemí rezervace tvoří silně akcentovaný reliéf se sklonem terénu 50-100%. Při severovýchodním okraji těsně nad Harmaneckým potokem se zdvihají kolmé stěny bradla do výšky 30-60 m. Menší bradla se nachází na celém území rezervace. Nejnižší místo je v jihovýchodním cípu (660 m. n. m.), nejvyšší místo je na západním okraji u státní silnice č.14 (Banská Bystrica - Martin (845 m n. m.).\n\nÚzemí je tvořeno uhličitanovými horninami, dolomity a vápenci, které tektonicky patří k sérii štureckého příkrovu. Dolomity jsou šedé barvy, hruběhlavicované a s charakteristickým ostrohranným rozpadem. Vápence jsou tmavě šedé s častým, výrazným žilkováním. Rozdílnost hornin ovlivnila i charakter území, kdy horní části území rezervace tvořené převážně dolomity mají jen menší odkryvy. Polohy vápenců podmínily vznik skalních stěn a žeber.\n\nPrůměrné roční srážky se pohybují od 900 do 1050 mm a charakterizují toto území jako prehumidní. Z původních typů jsou tu vivinuté rendzinové lesní půdy těchto typů: sutinová rendzina, protorendzina, typická rendzina a vylouhovaná rendzina. Z lesních společenstev jsou tu vyvinuté lesní typy 4. až 6. vegetačního stupně, extrémní vápencové bučiny, vápenco-jedlové bučiny a bukové javořiny.\n\nZ rostlin jsou tu dominantní zastoupené druhy bukového stupně kyčelnice cibulkonosná (\"Dentaria bulbifera\"), šťavel kyselý (\"Oxalis acetosella\"), bažanka vytrvalá(\"Mercurialis perennis\"), měsíčnice vytrvalá (\"Lunaria rediviva\"). Území rezervace tvoří biotop velmi chráněných druhů hmyzu, ptáků a je součástí biotopu velkých šelem medvědamedvěda a rysa.\n\nÚzemí rezervace tvoří zachovalé porosty karpatského smíšeného lesa s věkovým rozpětím 30-120 let. Některé exempláře jedle a buku přesahují věk 250 let. Důvodem ochrany je tis červený (\"Taxus baccata\") jako třetihorní relikt. Tis najvíc poškozuje jelení zvěř okusem kůry a spásáním přirozeného zmlazení.\n\nPo zelené turistické značené trase č. 54354 nebo po žluté turistické značené trase č. 8436 z parkoviště v Horném Harmanci, nebo státní silnicí č.14.\n\n"}
{"id": "986972", "url": "https://cs.wikipedia.org/wiki?curid=986972", "title": "Bystrická dolina", "text": "Bystrická dolina\n\nBystrická dolina může být:\n\n"}
{"id": "986975", "url": "https://cs.wikipedia.org/wiki?curid=986975", "title": "Bystrická dolina (Velká Fatra)", "text": "Bystrická dolina (Velká Fatra)\n\nBystrická dolina je dlouhá dolina nalézající se v jižní části Velké Fatry. Protéká jí potok Bystrica. Celou dolinou prochází asfaltová silnice a s ní i žlutě značená turistická cesta z Dolného Harmance na Kráľovu studni.\n"}
{"id": "986981", "url": "https://cs.wikipedia.org/wiki?curid=986981", "title": "Vážna", "text": "Vážna\n\nVážna je potok na horním Pohroní, ve východní části okresu Banská Bystrica. Je to pravostranný přítok Hronu a měří 9,7 km. Vytváří Hiadeľskou dolinu, v její střední části napájí malou vodní nádrž.\n\n\"Pramen:\" v Nízkých Tatrách přímo pod Hiadeľským sedlem (1 099,0 m n. m.) v nadmořské výšce kolem 1 080 m n. m.\n\n\"Směr toku:\" převážně severojižní, na dolním toku více na jihojihovýchod\n\n\"Geomorfologické celky:\" 1.Nízké Tatry, podsestava Ďumbierské Tatry, 2.Zvolenská kotlina, podsestava Bystrické podolie\n\n\"Přítoky:\" zprava od kóty 747,4 m, zleva z jižního úpatí Prašivé (1 651,8 m n. m.)\n\n\"Ústí:\" do Hronu východně od obce Lučatín v nadmořské výšce kolem 391 m n. m.\n\n\"Obce:\" Hiadeľ\n"}
{"id": "986983", "url": "https://cs.wikipedia.org/wiki?curid=986983", "title": "Panský diel", "text": "Panský diel\n\nPanský diel (1100 m) je výrazný holnatý vrchol, nacházející se ve Starohorských vrších nad Španí Dolinou. Z dálky viditelný vrch je známý lyžařskými vleky ale i lokálními vysílači rozhlasových stanic pro Banskou Bystrici. Z vrcholu je nádherný výhled na Zvolenskou kotlinu, Horehroní a Banskou Bystrici.\n\nNa severním úpatí je sportcentrum \"Šachtičky\", které nabízí například jízdu na koni, dětské hřiště, restauraci a vyhlídkovou věž. Ve středisku se nachází \"Hotel Šachtička\". V zimním období je provozováno lyžařské středisko Šachtičky. Stávající lyžařské vleky by mohly být v příštích letech doplněny lankovkami.\n\nNa vrchu se nachází soukromý vysílač rozhlasu a GSM signálu, který je určen pro pokrytí Banské Bystrice, Zvolenské kotliny a části Horehroní.\n\nVysílač šíří signál dvou soukromých rádií:\n\n"}
{"id": "986985", "url": "https://cs.wikipedia.org/wiki?curid=986985", "title": "Ľupčica", "text": "Ľupčica\n\nĽupčica je potok na Horním Pohroní, na území okresu Banská Bystrica. Je to pravostranný přítok Hronu, měří 11,9 km a je tokem III. řádu.\n\n\"Pramen:\" v Starohorských vrších na jižním svahu Krčahova (1 128,8 m n. m.) v nadmořské výšce kolem 930 m n. m.\n\n\"Směr toku:\" převážně na jihovýchod\n\n\"Geomorfologické celky:\" 1.Starohorské vrchy, 2.Zvolenská kotlina, podsestava Bystrické podolí\n\n\"Přítoky:\" zprava Banský potok, přítok ze samoty Brvnište, zleva Marková, přítok zpod sedla Príslop (789,8 m n. m.) a potok z obce Podkonice\n\n\"Ústí:\" do Hronu jižně od obce Slovenská Ľupča v nadmořské výšce 368,5 m n. m.\n\n\"Obce:\" Baláže a Slovenská Ľupča\n"}
{"id": "986986", "url": "https://cs.wikipedia.org/wiki?curid=986986", "title": "Selčiansky potok (přítok Hronu)", "text": "Selčiansky potok (přítok Hronu)\n\nSelčiansky potok je potok na horním Pohroní, protéká územím okresu Banská Bystrica a zároveň východní částí území města Banská Bystrica. Je to pravostranný přítok Hronu a měří 10,5 km. Na horním toku protéká Selčianskou dolinou.\n\n\"Pramen:\" v Starohorských vrších na jižním svahu Jelenské skály (1 153,3 m n. m.) v nadmořské výšce kolem 950 m n. m.\n\n\"Směr toku:\" na horním toku na jihojihovýchod, na dolním toku převážně na jih, mezi obcemi Selce a Kynceľová na jihojihozápad\n\n\"Geomorfologické celky:\" 1.Starohorské vrchy, 2.Zvolenská kotlina, podsestava Bystrické podolie\n\n\"Přítoky:\" zprava přítok zpod Malého diela (934,9 m nm), Nemčiansky potok, zleva přítok z jižního úpatí Rovní (856,2 m n. m.) a zpod Úkladů (572,6 m nm )\n\n\"Ústí:\" do Hronu u města Banská Bystrica (u městské části Majer) v nadmořské výšce kolem 349 m n. m.\n\n\"Obce:\" Selce, odděluje obec Kynceľová na pravém břehu od městské části Senica na levém břehu\n"}
{"id": "986989", "url": "https://cs.wikipedia.org/wiki?curid=986989", "title": "Domácí švestka", "text": "Domácí švestka\n\nDomácí švestka (\"Prunus domestica\" 'Domácí švestka') je ovocný strom, kultivar druhu slivoň z čeledi růžovitých. Plody středně velké až větší, s tmavomodře fialovou slupkou, ojíněné, aromatické, vhodné pro konzum i na zpracování. Je samosprašná. Zraje v druhé dekádě až druhé polovině září. Nejkvalitnější slivoňová odrůda, je poškozována šarkou. Vzhledem k promoření ČR šarkou byla nahrazena v sortimentu rezistentními odrůdami. Je na okraji zájmu zahrádkářů, pro tržní výrobu se v ČR nepoužívá. Přesto se stále jedná o nejrozšířenější švestku pěstovanou v ČR. \n\nNázvem Domácí švestka je označována skupina typů slivoní které však lze dále členit na odrůdy nazvané Domácí švestka muškátová, Dolanka, Dolanka malotická, Dolanka turská, Čachtická švestka, Broskvoňová modrá, Domácí švestka Jiráskova, Domácí švestka kostelecká, Domácí švestka kouřimská, Domácí švestka Pacholíkova, Domácí švestka patřínská, Domácí švestka pozdní, Domácí švestka předmostecká, Domácí švestka Srbova raná, Domácí švestka Srbova velká, Domácí švestka šlapanická, Domácí švestka toušická, Domácí švestka vinická, Gemerská, Hamanova švestka.\n\nPro tuto skupinu odrůd nazývanou Domácí švestka jsou běžně používány následující označení\nV jiných zemích jsou používány různé názvy, například ve Velké Británii German Prune, ve Německu Hauszwetschke. \n\nStará odrůda švestky, původem z Malé Asie, introdukovaná do Evropy slovanskými kmeny. Odrůda byla zařazena mezi registrované odrůdy v roce 1954.\n\nPlodnost vysoká, pravidelná, plodí brzy po výsadbě. Je uváděno, že je samosprašná Zraje v druhé dekádě až druhé polovině září. Odrůda je mimořádně náročná na podmínky. Vyžaduje teplé osluněné polohy, propustné živné půdy s dostatkem vlhkosti.\n\nPlod podlouhlý, středně velký, s tmavomodře fialovou slupkou, ojíněné, aromatické, vhodné pro konzum i na zpracování. Dužnina je zelenožlutá až žlutooranžová, chutná, obvykle jde dobře od pecky.\n\nVelmi citlivá k šarce.\n"}
{"id": "986991", "url": "https://cs.wikipedia.org/wiki?curid=986991", "title": "Linie následnictví mexického trůnu", "text": "Linie následnictví mexického trůnu\n\nNáslednictví mexického trůnu probíhalo v době existence monarchie podle mužské (kognatické) primogenitury, tj. trůn dědí nejstarší syn císaře (dědice trůnu), popř. vnuk, poté mladší synové či vnuci a poté nejstarší dcera a poté mladší dcery. Jde o podobný systém následnictví trůnu jako používají např. v Monaku, Španělsku, Thajsku a dříve v Portugalsku nebo Řecku. Od zrušení monarchie se tento následnický systém používá k určení pretendenta trůnu a hlavy císařské rodiny, kterou je aktuálně Maxmilián Götzen-Iturbide.\n\nLinie následnictví mexického trůnu je následující:\n"}
{"id": "986994", "url": "https://cs.wikipedia.org/wiki?curid=986994", "title": "Vladimir Fjodorovič Odojevskij", "text": "Vladimir Fjodorovič Odojevskij\n\nVladimir Fjodorovič Odojevskij (rusky \"Владимир Фёдорович Одоевский\", nebo 1803, Moskva — . tamtéž) byl ruský romantický spisovatel, filosof, muzikolog, redaktor a hudební kritik.\n\nPocházel ze po otci ze starého knížecího rodu, který odvozoval svůj původ od Rurikovců. Jeho otec byl bratrem ruského generála z Napoleonských válek Ivana Sergejeviče Odojevského Jeho matka podle jedněch pramenů pocházela z nevolnické rodiny, podle jiných z rodiny vojáka, v každém případě však němal urozený původ.\n\nPo smrti otce byl od čtyř let vychováván u svých příbuzných v Moskvě. Roku 1822 dokončil vzdělání na Šlechtické internátní škole při Moskevské univerzitě. Jiz jako student publikoval své první práce ve studentském časopisse. Přátelství s bratrancem Alexandrem Ivanovičem Odojevským, pozdějším účastníkem děkabristikého povstání, velmi ovlivnilo jeho náory na společnost. Od roku 1823 se u něho scházel Spolek moudrosti (Общество любомудрия), který se snažil uvádět do Ruska myšlenky Friedricha Schellinga a který byl po děkabristickém povstání rozpuštěn. V těch samých letech vydával společně s Vilgelmem Karlovičem Kjuchelbekerem literární almanach \"Mnemozina\" (\"Мнемозина\").\n\nV letech 1826-1862 žil v Petrohradě, kde se roku 1826 oženil. Věnoval se muzikologii, s manželkou vedl literární salon, zajímal se o mystická učení, zednářství a magii. V té době psal povídky, novely, pohádky, publicistické články a filosofické eseje, redigoval Puškinův časopis \"Sovremennik\" (\"Современник\"), přispíval do několika dalších časopsisů a byl spoluvydavatelem peridoika \"Selskoe čtenie\" (\"Сельское чтение\"). Pod vlivem E. T. A. Hoffmanna propojoval ve svých dílech fanstatično a realitu, rovněž se v nich ale objevuje důvěra v sílu přírodních věd, kdy se tajmeným přírodním jevům dostává racionálního vysvětlení. Řada jeho děl si také klade didaktické a naučně polemické cíle a zabývá se závažnými psychologicko-socálními problémy. Roku 1844 vydal třísvazkový soubor svých spisů pod názvem \"Díla knížete V. F. Odojevského\" (Сочинения князя В.Ф. Одоевского), v jehož prvním svazku vyšlo jeho nejvýznamnější dílo, filosofický román \"Ruské noci\" (Русские ночи).\n\nŽivě se zúčastnil společenského života, angažoval se v boji za zrušení nevolnictví, zabýval se dobročinnou prací, usiloval o zpřístupnění vzdělání venkovskému obyvatelstvu, o omezení cenzury a humánnější poměry ve věznicích. Roku 1845 se stal zakládajícím členem Ruské zeměpisné společnosti (\"Русское географическое общество\"). V roce 1846 byl jmenován náměstkem ředitele Císařské veřejné knihovny a ředitelem Rumjancevova muzea. Jeho mesianistická víra v Rusko jej stavěla do blízkosti slavjanofilů. \n\nPatří k zakladatelům ruské muzikologie, hudební kritiky a hudební lexikografie. Za nejbližší hudbě považoval matematiku. Aktivně se zabýbal organologií a hudební akustikou. Intenzivně sbíral lidové hudební produkce. Nepoužitelnost rovnoměnné temperované chromatické škály pro zachycení ruské lidové hudby ho vedla k vynálezu vlastního tzv. enharmonického spinetu (энгармонический клавесин).\n\nRoku 1861 se navrátil do Moskvy, stal se senátorem ve Vládním senátu (Правительствующий сенaт) který vykonával funkci dozoru nad činností státních institucí. Zemřel roku 1869 bez potomků, a protože ani jeho bratranec Alexandr Ivanovič Odojevskij neměl děti, rod Odojevských jeho smrtí vymřel.\n\n\n\n"}
{"id": "986995", "url": "https://cs.wikipedia.org/wiki?curid=986995", "title": "David O. Russell", "text": "David O. Russell\n\nDavid Russell, celým jménem David Owen Russell, (* 20. srpna 1958 New York City, New York) je americký režisér a scenárista. Jeho debutem byl film \"Spanking the Monkey\" (1994).\nMezi jeho další filmy patří \"Tři králové\" (1999) nebo \"Mám rád Huckabees\" (2004).\nRussellovy tři poslední filmy, \"The Fighter\" (2010), \"Terapie láskou\" (2012), and \"Špinavý trik\" (2013), byly úspěšně přijaty kritikou a byly úspěšné i komerčně. Tyto filmy zajistily Rusellovi pět nominací na Oscara.\n\n\nDavid O. Russell byl pětkrát nominován na Oscara, čtyřikrát na Zlatý glóbus a dvakrát vyhrál Cenu BAFTA.\n\n"}
{"id": "986996", "url": "https://cs.wikipedia.org/wiki?curid=986996", "title": "Petr Koblovský", "text": "Petr Koblovský\n\nPetr Koblovský (* 17. dubna 1975) je český advokát, ekonom a vysokoškolský pedagog. Jako counsel spolupracuje s mezinárodní advokátní kanceláří DLA Piper, nicméně je činný také jako předseda správní rady Liberálního institutu, a předseda správní rady Centra pro behaviorální a ekonomické experimenty.\n\nVystudoval práva na Masarykově univerzitě a dále právnické fakultě univerzity Yale. Doktorát získal na právnické fakultě Karlovy univerzity Karlovy univerzity a titul z ekonomie a financí na Vysoké škole ekonomické v Praze. Je také absolventem manažerského studijního programu CEMS MIM a na finanční právo zaměřeného programu LL.M. Finance vyučovaného na Institutu pro Právo a Finance na Goethe University. V letech 2006 až 2007 hostoval jako výzkumný pracovník na Harvardské právnické fakultě.\n\nV letech 2002 a 2013 působil na Vysoké škole ekonomické, kde byl vyučujícím a garantem několika kurzů a posléze garantem magisterské specializace ekonomie a psychologie. Po odchodu z VŠE se v roce 2014 stal ředitelem Liberálního institutu, liberálního think-tanku, a v roce 2017 na tuto pozici rezignoval a stal se v Liberálním institutu předsedou správní rady.\n\nVedle výuky na CEVRO Institutu a několika dalších institucích působí také jako předseda správní rady Centra pro behaviorální experimenty, Institutu pro behaviorální a ekonomická studia a je členem ediční rady časopisu New Perspectives on Political Economy vydávaného českým institutem CEVRO a časopisu Law and Policy Review.\nJako advokát se specializuje na M&A transakce včetně jejich financování.\n\n"}
{"id": "986997", "url": "https://cs.wikipedia.org/wiki?curid=986997", "title": "Osman III.", "text": "Osman III.\n\nOsman III. (2. či 3. ledna 1699 – 30. října 1757) – byl sultánem Osmanské říše v letech 1754 –1757.\n\nVětšinu svého života prožil v domácím vězení v paláci Topkapi, což asi zapříčinilo jeho podivínské chování během jeho krátké doby vládnutí. Údajně nenáviděl hudbu a zakázal ji v paláci Topkapi. Rovněž se jako sultán vyznačoval netolerancí vůči neislámským obyvatelům (křesťanům a židům), nutil je nosit zvláštní znaky na oblečení, aby se odlišovali od islámské většiny.\n"}
{"id": "986998", "url": "https://cs.wikipedia.org/wiki?curid=986998", "title": "Mahmud I.", "text": "Mahmud I.\n\nMahmud I. (2. srpna 1696 – 13. prosince 1754) byl sultánem Osmanské říše v letech 1730 – 1754.\nByl synem sultána Mustafy II. Sultánem se stal během povstání konzervativních janičářů proti jeho strýci Ahmedovi III. Toto povstání posléze potlačil a hlavní vůdce nechal popravit, čímž mohl dále pokračovat v reformách armády, zaváděných jeho strýcem, s cílem větší modernizace.\n\nPoté vedl válku s Persií s nejednoznačným výsledkem, nakonec tuto válku ukončil mír v roce 1736, který potvrdil stejný stav jako před počátkem války.\n\nV jihovýchodní Evropě musel dále čelit koalici rakouských a ruských vojsk. Zde dosáhl úspěšného vojenského obratu, když se mu povedlo znovu ovládnout Bělehrad v roce 1739.\n\nBěhem panování Mahmuda I. byl zaveden systém posílání Fanariotů jako správců knížectví Moldavska a Valašska.\n\nZemřel v roce 1754 na srdeční selhání po návratu z mešity z pravidelné páteční modlitby.\n\nJeho smrtí Osmanská říše začala opět pomalu upadat.\n"}
{"id": "986999", "url": "https://cs.wikipedia.org/wiki?curid=986999", "title": "Turkul", "text": "Turkul\n\nTurkul ( , 1933 m n. m.) je hora v pohoří Čornohora v jihozápadní části Ukrajiny na hranici mezi Zakarpatskou a Ivanofrankivskou oblastí. Nachází se v hlavním hřebeni mezi vrcholy Danciž (1855 m) na severu a Rebra (2001 m) na jihovýchodě. Západní svahy hory klesají do údolí potoka Ozirnyj, jižní do údolí potoka Butynec a severovýchodní do ledovcového kotle, na jehož dně leží jezero Nesamovyte. Jihozápadním směrem vybíhá z hory krátká rozsocha, na níž se rozkládá \"Polonina Turkulska\".\n\n\n"}
{"id": "987000", "url": "https://cs.wikipedia.org/wiki?curid=987000", "title": "Breskul", "text": "Breskul\n\nBreskul ( , 1911 m n. m.) je hora v pohoří Čornohora v jihozápadní části Ukrajiny na hranici mezi Zakarpatskou a Ivanofrankivskou oblastí. Nachází se v hlavním hřebeni mezi vrcholy Hoverla (2061 m) na severozápadě a Požyževska (1822 m) na jihovýchodě. Severovýchodní svahy hory klesají do údolí řeky Prut, jihozápadní do údolí potoka Hoverla.\n\n"}
{"id": "987005", "url": "https://cs.wikipedia.org/wiki?curid=987005", "title": "Stephan Eberharter", "text": "Stephan Eberharter\n\nStephan Eberharter (* 24. března 1969, Brixlegg, Rakousko) je bývalý rakouský lyžař. Specializoval se na klouzavé disciplíny, sjezd a super-G.\n\nZvítězil v obřím slalomu na olympiádě v Salt Lake City v roce 2002, v super-G tehdy získal stříbro a ve sjezdu bronz. Stříbrnou olympijskou medaili má také z Nagana, kde ji v roce 1998 získal v obřím slalomu.\n\nTřikrát se stal mistrem světa, z toho dvakrát v super-G (1991, 2003) a jednou v kombinaci (1991). Celkově startoval v 230 závodech Světového poháru, z nichž 29 vyhrál a 75krát skončil na stupních vítězů.\n\n"}
{"id": "987008", "url": "https://cs.wikipedia.org/wiki?curid=987008", "title": "Twin Twin", "text": "Twin Twin\n\nTwin Twin je francouzská trojčlenná hudební skupina, ve které vystupují Lorent Idir, François Djemel a Patrick Biyik a byla založena v roce 2009.\n\nDo dnešního dne skupina vydala jedno studiové album nazvané \"By My Side\", z roku 2011 a jedno EP nazvané \"Vive la vie\", z roku 2013.\n\nV květnu reprezentovali Francii na Eurovision Song Contest 2014 v dánské Kodani. S písní \"\"Moustache\"\" se Francie jako člen \"Velké šestky\" neučástní semifinále, ale postupuje rovnou do finále, které se konalo 10. května 2014, kde obsadili poslední 26. místo s celkovým počtem 2 body, z toho po jednom bodu (10. místo) z Finska a Švédska.\n"}
{"id": "987010", "url": "https://cs.wikipedia.org/wiki?curid=987010", "title": "Světový pohár v rychlobruslení juniorů 2013/2014", "text": "Světový pohár v rychlobruslení juniorů 2013/2014\n\nSvětový pohár v rychlobruslení juniorů 2013/2014 byl v pořadí 6. juniorským rychlobruslařským světovým pohárem. Konal se v období od 14. prosince 2013 do 2. března 2014. Soutěž byla organizována Mezinárodní bruslařskou unií (ISU).\n\nNově byl na program Světového poháru zařazen týmový sprint, který je hodnocen dohromady se stíhacím závodem družstev. První mítink byl rozdělen na tři regionální závody, přičemž plánovaný severoamerický se neuskutečnil.\n\n<nowiki>*</nowiki> Roozen je nizozemský závodník, který doplnil rakouské družstvo.\n\n"}
{"id": "987012", "url": "https://cs.wikipedia.org/wiki?curid=987012", "title": "Ted Demme", "text": "Ted Demme\n\nEdward K. „Ted“ Demme (26. října 1963 New York – 13. ledna 2002 Santa Monica, Kalifornie) byl americký filmový režisér, producent a herec..\n\nNarodil se roku 1963 v New Yorku, kde vyrostl v longislandské části Rockville Centre. Navštěvoval místní střední školu South Side High School. Vysokou školu State University of New York at Cortland absolvoval roku 1985. Jeho strýcem byl filmový producent a režisér Jonathan Demme.\n\nNa počátku práce v médiích působil v pořadu univerzitní rozhlasové stanice WSUC-FM (SUNY-Cortland), jenž obsahoval mluvené slovo, zábavu i písně. Na hudební stanici MTV začal na pozici asistenta produkce. Později se stal producentem oddělení reklamního vysílání. Pro kabelové vysílání vytvořil úspěšnou hip hopovou show \"Yo! MTV Raps\". V daném období začal režírovat různé projekty.\n\nBěhem kariéry preferoval skupinu herců, s nimiž opakovaně spolupracoval. Nejčastěji obsazovaným umělcem se stal Denis Leary, který hrál v titulních rolích snímků \"No Cure for Cancer\", \"Nezvaný host\", \"Denis Leary: Lock 'n Load\" a \"Gang\". Leary se jako producent podílel také na kriminálním dramatu \"Kokain\" (2001) s Johnnym Deppem v postavě George Junga. Mezi další opakovaně obsazované herce patřili:\n\n\nOd roku 1994 až do režisérovy smrti byla manželkou Amanda Scheerová, s níž měl dvě děti. Scheerová později otevřela několik losangeleských barů.\n\nDne 13. ledna 2002 zkolaboval během sportování při basketbalu. Pitevní zpráva uvedla, že se na infarktu myokardu mohl podílet kokain, jehož stopy byly nalezeny v krevním řečišti.\n\nNa 59. ročníku udílení Zlatých glóbů, konaném týden po režisérově úmrtí, měl herec Kevin Spacey na saku vyobrazeného Demmeho. V témže obleku se objevil také na 74. ročníku udílení Oscarů.\n\nStrýc Jonathan Demme natočil v roce 2002 remake filmu \"Šaráda\" nazvaný \"Pravda o Charliem\" v hlavní roli s Markem Wahlbergem, který věnoval památce synovce. Album \"Blackberry Belle\" kapely The Twilight Singers napsal frotnman Greg Dulli, jakožto poctu Demmemu, jehož byl blízkým přítelem. Film \"Punch-Drunk Love\" (2002) scenáristy a režiséra Paula Thomase Andersona je také dedikován režiséru.\n\n\n\n\n"}
{"id": "987013", "url": "https://cs.wikipedia.org/wiki?curid=987013", "title": "Vilija Matačiūnaitė", "text": "Vilija Matačiūnaitė\n\nVilija Matačiūnaitė (* 24. června 1986 Vilnius, Litevská SSR, SSSR, dnes Litva, rodičům Antanasovi a Rimě Matačiūnovým) je litevská zpěvačka, herečka a skladatelka. V květnu bude reprezentovat Litvu na Eurovision Song Contest 2014 v dánské Kodani se svou autorskou písní \"\"Attention\"\".\n\nOd dětství měla spoustu zálib, mezi které patřila i hudba. Navštěvovala jazzovou školu, zpívala v dětském sboru a již v šestnácti letech založila svoji první skupinu. Zpívala také ve skupinách „Cordage” ir „Kampas”. Širší veřejnosti se poprvé představuje v roce 2002 během soutěže \"Fizz Superstar\". V roce 2003 se poprvé zúčastnila národního kola do Eurovision Song Contest se skupinou „Sugarfree” spolu se zpěvákem Arasem Vėberisem.\nV roce 2005 se zúčastnila národního kola do Eurovision Song Contest, kde se dostala až do finále a s písní \"\"Oh my God\"\" se umístila na 7. místě. V témže roce maturovala na gymnáziu Vilniaus Užupio gimnazija. Vzápětí byla asistentkou režiséra Igna Miškinise při natáčení filmu Diringas.\n\nNásledně si v roce 2005 získala velké uznání, když se zúčastnila prvního ročníku úspěšné hudební soutěže televize LNK \"Kelias į žvaigždes\" (\"Cesta ke hvězdám\"), kde se umístila druhá a s LNK podepsala kontrakt do roku 2008. V roce 2010 se umístila druhá v taneční show \"Kviečiu Šokti\" a byla třetí v mezinárodní soutěži \"Sea songs\" na Ukrajině. V roce 2011 byla druhá na mezinárodní pěvecké soutěži \"Zlaté hlasy\" v Moldavsku. V roce 2012, zvítězila v britské hudební soutěži \"Melange Factor\".\n\nV roce 2013 vyhrála místní hudební soutěž televize LRT pro profesionální pěvecké hlasy \"Auksinis balsas\". Také hostila hudební televizní show \"Romeo ir Džiuljeta\". V roce 2014 vyhrála litevský národní výběr do Eurovision Song Contest 2014 se svou autorskou písní \"\"Attention\"\".\n\n"}
{"id": "987014", "url": "https://cs.wikipedia.org/wiki?curid=987014", "title": "Památník Karla Čapka", "text": "Památník Karla Čapka\n\nPamátník Karla Čapka je muzeum věnované životu a dílu spisovatele Karla Čapka a jeho ženy, herečky Olgy Scheinpflugové. Tato příspěvková organizace Středočeského kraje sídlí v bývalém letním sídle Karla Čapka ve Staré Huti na Příbramsku. Podle blízkého rybníka je areál nazýván také Strž, případně hovorově Čapkárna.\n\nNachází se v historickém areálu, kde byla v 19. století zpracovávána železná ruda. Po první světové válce získal nemovitost od Colloredo-Mannsfeldů správce jejich panství Václav Palivec, který dal v roce 1935 empírový dům jako svatební dar do doživotního užívání Karlu Čapkovi (1890–1938) a Olze Scheinpflugové (1902–1968).\n\nSpisovatel se v následujících třech letech při svém pobytu věnoval úpravám domu a zahrady. Na Strži, jak své letní sídlo pojmenoval, vznikala i literární díla (například Válka s mloky, Cesta na sever, Bílá nemoc, První parta, Život a dílo skladatele Foltýna). Zde také přijímal řadu osobností české kultury a politiky, zejména v létě 1938.\n\nNová expozice, otevřená v roce 1997, přibližuje osobnost a dílo Karla Čapka a jeho manželky, české herečky a spisovatelky Olgy Scheinpflugové. Samostatnou expozici má v podkroví domu také novinář a spisovatel Ferdinand Peroutka (1895–1978). V památníku se také každoročně konají výstavy, koncerty, divadelní představení, je zde i možnost svatebního obřadu.\n\nNaučná stezka vede okolím Památníku Karla Čapka, které si spisovatel oblíbil a často jím procházel. Trasa stezky vede historicky i přírodně zajímavým územím. Celá oblast byla v minulosti průmyslově a zemědělsky využívána (pozůstatky hamrů, mlýnů a dalších objektů, rybníky, louky). Z přírodního hlediska je zajímavé meandrující koryto říčky Kocáby s nivními loukami a unikátní flórou a faunou. Z oblasti pochází i drobné archeologické nálezy od doby kamenné po středověk i novověk. Ze stezky vedou značené odbočky na další naučné stezky, například na NS Kozí Hory – Libčice, která vede územím historické těžby zlata.\n\nNaučná stezka Karla Čapka má vyznačeny tři okruhy – 2km, 7km a 10km. Na deseti oboustrannýcb informačních panelech jsou zpracována témata z oblasti historie území, přírodních fenoménů, turistických cílů a zajímavostí. Vytvářel je tým odborníků i dobrovolníků z partnerského Gymnázia Karla Čapka v Dobříši. Součástí projektu bylo i vybavení prostor památníku audiovizuální technikou, venkovním jevištěm a informačním audiototemem.\n\nV areálu zahrady je umístěna socha \"Matka s dítětem\" od sochaře Karla Kučery. Socha vznikala ve Strži postupně v rozsahu let 1965 až 1968. Inspirací pro ni byl pravděpodobně obdobný motiv z obrazů Josefa Čapka. \n\nV areálu zahrady Památníku Karla Čapka se nachází také pomníček věnovaný Čapkově Dášeňce. Jedná se o sochu \"Pomník Dášeňky\", která vznikla podle autorského návrhu sochaře Michaela Stránského a byla slavnostně odhalena v roce 2013 u příležitosti osmdesátého výročí prvního vydání Čapkovy knihy \"Dášeňka čili Život štěněte\" (1933). \n\n"}
{"id": "987015", "url": "https://cs.wikipedia.org/wiki?curid=987015", "title": "Werther", "text": "Werther\n\nWerther je opera Julia Masseneta z roku 1892.\n\nLibretto na motivy románu \"Utrpení mladého Werthera\" od Johanna Wolfganga Goetha napsali Édouard Blau, Paul Milliet a Georges Hartmann. Massenet operu složil v letech 1885-1887 a nabídl ji k uvedení v pařížské l'Opéra-Comique. Opera byla ale odmítnuta pro svůj příliš závažný námět. Massenet ji tedy odložil a pracoval na jiných dílech. Po úspěchu jeho opery \"Manon\" ve Vídni byl požádán o další dílo pro vídeňskou operu. Opera byla přepracována do němčiny a poprvé uvedena ve Vídeňské státní opeře 16. února 1892.\n\nVe francouzštině byla opera poprvé hrána v Ženevě 27. prosince 1892. Ve Francii byla uvedena v l'Opéra-Comique dne 16. ledna 1893.\n\nPremiéru v českých zemích připravilo Městské divadlo v Brně (v německém překladu) dne 28. prosince 1900; přijetí bylo spíše chladné. Podobně se \"Wertherovi\" vedlo při prvním uvedení v Olomouci a kritička \"Mährisches Tagblatt\" Angela Drechslerová připisovala jeho neúspěch u německého publika zejména pojetí hlavní postavy, jež se rozcházelo s Goethovým vzorem: „A co ten Massenet z Werthera udělal! Massenetův Werther je sentimentální mladý Francouz a nezůstal ani stín toho jiného, německého Werthera, který žije v našich srdcích.“ Německé divadlo v Praze tuto operu neuvedlo nikdy.\n\nMnohem příznivějšího přijetí se \"Werther\" dočkal u českých divadel. V Národním divadle v Praze byla opera poprvé uvedena 13. ledna 1901 pod taktovkou Karla Kovařovice. Čeština byla po němčině, francouzštině a italštině čtvrtým jazykem, v němž opera zazněla. Národní divadlo ji pak hrálo téměř v každé sezoně až do roku 1939, kdy musely francouzské kusy z repertoáru zmizet, a \"Werther\" zde za tu dobu dosáhl celkem 121 představení.\n\nPo pražském Národním divadle uvedlo tuto operu plzeňské divadlo, poprvé v roce 1907 a hrálo ji do 1. světové války, další plzeňské nastudování je až z roku 1946 a poslední z roku 2003. V brněnském českém divadle se \"Werther\" hrál poprvé 2. ledna 1909 a v následujících dvaceti letech poměrně často, další inscenace následovala až s dlouhým odstupem v roce 1988. Popularitu \"Werthera\" mezi českým publikem v první polovině 20. století lze ilustrovat faktem, že po vzniku Československa uvedla všechna nově založená českojazyčná divadla \"Werthera\" již v první sezóně své existence: nejprve (22. září 1919, jako svou třetí operní inscenaci po \"Prodané nevěstě\" a \"Hubičce\") Národní divadlo moravskoslezské v Ostravě, v roce 1920 pak městské divadlo v Olomouci a Slovenské národní divadlo v Bratislavě (premiéra 6. března 1920).\n\nPřestože v době po druhé světové válce se již \"Werther\" neobjevoval na českých jevištích tak často a na nejprestižnějším z nich, v pražském Národním divadle, již uveden nebyl, nikdy z repertoáru na dlouho nezmizel. Vedle zmíněných plzeňských (1946, 2003) a brněnské (1988) inscenací jej uvedla divadla v Opavě (1947) Liberci (1982, 2001), brněnská Komorní opera při JAMU (1969) a opět divadlo v Ostravě (1946), odkud pochází i dosud poslední česká inscenace této opery, jež měla premiéru 18. ledna 2010.\n\nNa CD je dostupná rozhlasová nahrávka opery v českém jazyce z roku 1957 s Beno Blachutem v titulní roli.\n\n\nDěj se odehrává ve Wetzlaru od července do prosince 1772.\n\nV červencovém večeru městský správce secvičuje se svými dětmi vánoční píseň. To s údivem pozorují jeho přátelé Johann a Schmidt. Ptají se po nejstarší správcově dceři - dvacetileté Charlottě. Ta se zatím chystá na ples. Charlotta je zasnoubena s Albertem, který je na cestách. Okolo správcova domu prochází básník Werther. Vidí, jak Charlotta dává svým mladším sourozencům večeři a je dojat touto scénou. Správce pozve Werthera do domu a požádá jej, aby doprovodil Charlottu na ples. Mladší Charlotina sestra Sofie posílá otce za přáteli do hostince. V noci se neočekávaně vrací Charlottin snoubenec Albert a rozpráví se Sofií. Je potěšen, že jeho snoubenka na něj stále myslí a těší se, jak ji ráno překvapí. V noci se vrací Charlotta z plesu v doprovodu Wertherově. Charlotta přiznává, že slíbila matce na smrtelném loži, že si vezme Alberta. Werther je touto zprávou zdrcen.\n\no tři měsíce později. - Charlotta a Albert jsou již manželé. Před nedělní slavností se setkávají Werther a Albert. Albert Wertherovi sděluje, že ví o jeho vztahu k manželce a že mu odpouští. Sofie, zamilovaná do Werthera, jej žádá o tanec při nadcházející slavnosti, ten ale odmítá. Charlotta dává Wertherovi lhůtu do Vánoc. Albert začíná tušit, že mezi jeho ženou a básníkem je asi hlubší vztah. Sofie si zoufá, že Werther její lásku neopětuje.\n\nJsou Vánoce. Charlotta je sama doma, neboť Albert je na cestách. Probírá je Wertherovými milostnými dopisy a je znepokojena jeho sebevražednými narážkami. Přichází Sofie a zve sestru na Vánoce do otcovského domu. Mimoděk zmíní Wertherovo jméno. Ze sestřiny reakce pozná, že sestra Werthera miluje. Po Sofiině odchodu přichází Werther. Předčítá Charlottě Ossianovy básně, ve kterých předpovídá vlastní smrt. Charlotta krátce podléhá svému citu, ale nakonec se vzchopí a posílá jej pryč. Vrací se Albert a je znepokojen manželčiným rozrušením. Přichází poslíček se žádostí, aby Albert zapůjčil Wertherovi pistole na dalekou cestu. Albert v předtuše přinutí Charlottu, aby sama předala tyto pistole poslíčkovi.\n\nCharlotta spěchá vánočním večerem k Wertherovi, aby mu zabránila v zoufalém skutku. Nachází jej ale již smrtelně zraněného. Oba milenci se navzájem prosí o odpuštění. Werther umírá v Charlottině náručí, zatímco pod okny zpívají děti vánoční píseň.\n\n\n"}
{"id": "987016", "url": "https://cs.wikipedia.org/wiki?curid=987016", "title": "Disturbance", "text": "Disturbance\n\nDisturbance (narušení) je z biologického hlediska dočasná změna obvyklých podmínek způsobující podstatnou změnu v ekosystému. Může se jednat o změnu náhlou nebo postupnou, vždy však vede ke stejnému výsledku, k odstranění velkého množství biomasy i živočichů. Narušuje ekosystém, jeho složení, strukturu a funkci.\n\nJe to událost která jedny organismy potlačuje a současně vytváří prostor pro opětovnou kolonizaci jedinci stejných nebo jiných druhů. Toto narušení prostředí přináší jak nepříznivé, tak i příznivé vlivy které se mohou projevovat i evolučně.\n\nPříčiny vedoucí ke vzniku disturbancí lze rozdělit na:\n\n\n\nObvykle se uvádějí tři varianty které mohou, pokud nedošlo k totální devastaci krajiny, po odeznění příčin samovolně nastat:\n\n\n\nRozsah a závažnost disturbance záleží i na mozaikovitosti prostředí. Skládá-li se krajina z menších nestejnorodých ploch je pravděpodobnější, že disturbance v daném případě zasáhne jen některou a tudíž nenabude katastrofálních rozměrů.\n\n"}
{"id": "987017", "url": "https://cs.wikipedia.org/wiki?curid=987017", "title": "Světový pohár v rychlobruslení juniorů", "text": "Světový pohár v rychlobruslení juniorů\n\nSvětový pohár v rychlobruslení juniorů je série mezinárodních rychlobruslařských závodů organizovaných Mezinárodní bruslařskou unií (ISU) každoročně od sezóny 2008/2009 pro mladé závodníky (do dosažení 19 let věku). Každou zimu se na vybraných oválech pořádají závody na jednotlivých tratích a podle umístění jsou závodníkům přidělovány body. Jejich součet na konci sezóny pak rozhoduje o vítězích poháru na jednotlivých tratích. Juniorský pohár je obdobou Světového poháru dospělých sportovců, který je pořádán od sezóny 1985/1986.\n\nZpočátku se udělovalo deset titulů vítězů Světového poháru, pět pro chlapce (500 m, 1000 m, 1500 m, společný pro 3000 m/5000 m a stíhací závod družstev) a pět pro dívky (500 m, 1000 m, 1500 m, 3000 m a stíhací závod družstev). V sezóně 2011/2012 byly do programu poprvé zařazeny pro obě pohlaví závody s hromadným startem a v sezóně 2013/2014 se poprvé závodilo také v týmovém sprintu, jehož hodnocení však bylo zkombinováno společně se stíhacími závody družstev.\n\nV sezónách 2008/2009, 2010/2011 a 2011/2012 byl součástí Světového poháru také závody na Mistrovství světa juniorů. Odlišností od SP dospělých jsou také některé mítinky, které jsou rozděleny na regionální závody, jež probíhají v Evropě, Asii a Severní Americe a účastní se jich pouze tamní závodníci.\n\nZávody z Mistrovství světa juniorů 2009 byly bodovány jako finále SP, závody z MSJ 2011 a 2012 byly bodovány jako běžné závody SP.\n"}
{"id": "987019", "url": "https://cs.wikipedia.org/wiki?curid=987019", "title": "Mistrovství světa v rychlobruslení ve víceboji 2014", "text": "Mistrovství světa v rychlobruslení ve víceboji 2014\n\nMistrovství světa v rychlobruslení ve víceboji 2014 se konalo ve dnech 22. a 23. března 2014 v rychlobruslařské hale Thialf v nizozemském Heerenveenu. Jednalo se o 108. šampionát pro muže a 72. pro ženy. Z předchozího mistrovství světa obhajovala zlatou medaili pouze Nizozemka Ireen Wüstová, její krajan Sven Kramer na šampionátu nestartoval. V Heerenveenu získali tituly mistrů světa Nizozemec Koen Verweij (první vícebojařský titul) a jeho reprezentační kolegyně Ireen Wüstová (celkově pátý titul ve víceboji a čtvrtý řadě za sebou).\n\nČeští závodníci na mistrovství nestartovali, Martina Sáblíková, která vybojovala v kvalifikaci jedno účastnické místo, šampionát kvůli únavě v náročné olympijské sezóně vynechala.\n\nMužského mistrovství světa ve víceboji se zúčastnilo celkem 24 závodníků, 18 z Evropy: Nizozemsko (4), Norsko (3), Polsko (3), Itálie (2), Rusko (2), Belgie (1), Lotyšsko (1), Rakousko (1), Švédsko (1); 3 ze Severní Ameriky: USA (2), Kanada (1); a 3 z Asie: Čína (2), Kazachstán (1).\n\nPolsko si v kvalifikaci na Mistrovství Evropy zajistilo 4 účastnická místa. Po nasazení pouze tří závodníků a nezájmu následujícího Ruska o vlastní třetí pozici tak místo připadlo Rakousku.\n\nŽenského mistrovství světa ve víceboji se zúčastnilo celkem 22 závodnic, 14 z Evropy: Nizozemsko (4), Rusko (4), Polsko (3), Norsko (2), Belgie (1); 3 ze Severní Ameriky: Kanada (3); a 5 z Asie: Čína (3), Japonsko (2).\n\nV kvalifikaci na Mistrovství Evropy si účastnická místa vybojovaly taky Češka Martina Sáblíková a Němka Claudia Pechsteinová, které v Heerenveenu nestartovaly, jejich uvolněné pozice připadly Belgii a Norsku. Světového šampionátu se nezúčastnily ani dvě kvalifikované Američanky, takže standardní počet 24 závodnic byl snížen 22.\n\n"}
{"id": "987020", "url": "https://cs.wikipedia.org/wiki?curid=987020", "title": "Miroslav Kemel (karikaturista)", "text": "Miroslav Kemel (karikaturista)\n\nMiroslav Kemel (* 11. listopadu 1963 Praha) je český karikaturista a písničkář. \n\nJe synem volejbalisty a hydrologa Miroslava Kemela. Vystudoval Stavební fakultu ČVUT. Živí se tvorbou kreslených vtipů. První vtip mu otiskli v deníku \"Práce\" v roce 1987, v roce 1989 publikoval v \"Dikobrazu\". Po roce 1991, od kdy se karikaturami živí, pracoval pro \"Lidové noviny\", \"Hospodářské noviny\", v letech 2004–2014 kreslil pro \"Mladou frontu Dnes\", od 1. července 2014 se stal kmenovým kreslířem \"Práva\".\n\nMiroslav Kemel také od druhé poloviny 80. let tvoří své autorské písničky. Vystupuje jako písničkář, v současné době se doprovází na akordeon.\n\nBýval druholigovým basketbalistou Tesly Žižkov.\n\nJe ženatý, má dva syny a žije v Praze. \n\n\n\n"}
{"id": "987022", "url": "https://cs.wikipedia.org/wiki?curid=987022", "title": "Volný pád (film, 2013)", "text": "Volný pád (film, 2013)\n\nVolný pád (\"Freier Fall\") je německý hraný film z roku 2013, který režíroval Stephan Lacant podle vlastního scénáře. Film popisuje milostný vztah dvou policistů. Snímek měl světovou premiéru na Mezinárodním filmovém festivalu Berlinale 6. února 2013. V ČR byl uveden v roce 2014 jako zahajovací film na festivalu Febiofest. Film se natáčel v okolí Ludwigsburgu.\n\nMarc Borgmann je 36letý policista, příslušník speciální zásahové jednotky, který žije se svou těhotnou přítelkyní Bettinou. Právě se nastěhovali do domu jeho rodičů. Na školení se seznámí s policistou Kayem Engelem, který se mu snaží citově přiblížit. Marc jej nejprve odmítá a pokouší se svou nově zjištěnou homosexualitu ignorovat a vrátit se ke svému dosavadnímu životu. Kay se ale nechá přeložit do Marcovy skupiny a začne jejich vztah. Pro Marca je to doba neustálého lavírování mezi jeho starým životem a novým vztahem. Bettina tuší, že něco není v pořádku. Když se Marcovi narodí syn, Kayovi se straní. U policejní jednotky vyjde najevo, že Kay je gay, což pro něho znamená skryté i otevřené útoky kolegů. Rovněž Marcova matka zjistí, že její syn má poměr s kolegou od policie. Jejich vztah tak i přes veškeré utajování vyjde najevo. Bettina Marca nejprve opouští, posléze se zase vrátí, ale ani jeden z nich neví, jak se se situací vyrovnat. Protože se Marc nemůže a nechce odhodlat k definitivnímu oddělení od svého dosavadního života, Kay ho opustí a odchází z jednotky pryč. Marc tak ztrácí poslední oporu. Teprve teď si uvědomuje, jak je pro něj Kay důležitý.\n\n\n"}
{"id": "987023", "url": "https://cs.wikipedia.org/wiki?curid=987023", "title": "Pod sluncem tma", "text": "Pod sluncem tma\n\nPod sluncem tma (anglický název Solar Eclipse) je dokumentární film režiséra Martina Marečka zachycující úskalí rozvojové pomoci Africe na příběhu dvou českých expertů v zambijské osadě Masuku, kterou elektrifikovali solárními panely.\n\nSnímek se stal nejúspěšnějším českým dokumentárním filmem roku 2011 – vyhrál tři ceny na MFDF v Jihlavě, obdržel Cenu české filmové kritiky, Českého lva, Trilobit FITES i Cenu Asociace českých filmových klubů.\n\nDva čeští technici Tomáš Tožička a Milan Smrž se vracejí po čtyřech letech do venkovské zambijské osady Masuku, kde instalovali systém solárních panelů a rozvodů zajišťujících elektřinu pro místní školu a nemocnici. Po příjezdu postupně zjišťují stav zařízení, které je po neodborných zásazích a špatné údržbě do značné míry nefunkční. Během několika dní se jim povede systém opravit a zprovoznit, současně se pokouší zajistit jeho další údržbu po jejich odjezdu. Během pobytu se také snaží pochopit přístup místních k nabízené pomoci.\n\nJako první český celovečerní film uvedený v kinech byl natočen na digitální zrcadlovku Canon EOS 5D Mark II.\n\nFilm byl uveden na řadě mezinárodních festivalů a získal několik cen. \n\nVýběr: \n\n\n\n"}
{"id": "987024", "url": "https://cs.wikipedia.org/wiki?curid=987024", "title": "Zdeněk Bobrovský", "text": "Zdeněk Bobrovský\n\nZdeněk Bobrovský (1. prosince 1933 – 21. listopadu 2014) byl československý basketbalista a trenér. Je zařazen na čestné listině zasloužilých mistrů sportu.\n\nByl oporou basketbalového týmu Zbrojovka Brno a reprezentace Československa, se kterou se zúčastnil dvakrát Olympijských her 1952 a 1960 a dále pěti Mistrovství Evropy, na nichž získal dvakrát stříbrnou a jednu bronzovou medaili. Za reprezentaci Československa v letech 1951 až 1961 hrál celkem 109 zápasů, z toho na oficiálních soutěžích FIBA 54 zápasů, v nichž zaznamenal 398 bodů.\n\nS týmy Brna jako hráč byl v letech 1951 až 1968 devětkrát mistrem a šestkrát vicemistrem Československa, jako trenér v letech 1974 až 1977 s týmem žen KPS Brno byl třikrát vicemistrem Československa a v letech 1986 až 1988 třikrát mistrem Československa s týmem mužů Zbrojovka Brno. V československé basketbalové lize po roce 1962 (zavedení podrobných statistik zápasů) zaznamenal 1368 bodů. S klubem Zbrojovka Brno byl úspěšný i v Poháru evropských mistrů, když dvakrát prohráli až ve finále s Realem Madrid (1964, 1968) a semifinále hráli v roce 1963. Ve světovém Interkontinentálním poháru klubů v lednu 1969 v semifinále Zbrojovka Brno vyhrála nad Realem Madrid 84:77 a až ve finále podlehla americkému Akron Wingfoots 71:84. Jako trenér hrál se Zbrojovkou Brno tři ročníky Evropských klubových pohárů a s KPS Brno v Ronchetti poháru 1977/78.\n\nV roce 2001 v anketě o nejlepšího českého basketbalistu dvacátého století skončil na 14. místě. V roce 2006 byl uveden do Síně slávy České basketbalové federace.\n\n\nPředolympijská kvalifikace\nOlympijské hry\nMistrovství Evropy\n\n\n\n"}
{"id": "987025", "url": "https://cs.wikipedia.org/wiki?curid=987025", "title": "Jak získávat přátele a působit na lidi", "text": "Jak získávat přátele a působit na lidi\n\nJak získávat přátele a působit na lidi je světový bestseller od Dalea Carnegieho. Bylo ho po celém světě prodáno přes 15 miliónů výtisků přesto, že původně bylo zamyšleno, že vyjde pouze pár výtisků. Kniha byla napsána ve 30. letech 20. století, ale s popularizací knihy, která postupně rostla, byla kniha přepsána do současné moderní podoby. Na začátku knihy Carnegie ukazuje, co dělali všichni světoví velikáni, než se stali úspěšnými a jak se vlastně chovali. Díky tomu, že zjistili a pochopili tajemství interpersonální komunikace, začalo se jim dařit. Ať už se jedná o bývalého prezidenta USA Lincolna, kterému je v knize věnováno hodně prostoru, až po známé herce a zpěváky. V každé kapitole Carnegie ukazuje, jak manipulovat s lidmi, aniž by to poznali. Musíme jim dát najevo, co pro nás znamenají a jak si jejich názoru vážíme. Kniha má 262 stran. Tento bestseller byl přeložen do mnoha jazyků včetně češtiny. Na základě této knihy probíhá i v Praze spousta seminářů, která se řídí tímto tématem.\n"}
{"id": "987026", "url": "https://cs.wikipedia.org/wiki?curid=987026", "title": "Kamenný (Ještědsko-kozákovský hřbet)", "text": "Kamenný (Ještědsko-kozákovský hřbet)\n\nKamenný (615 m n. m.) je vrch v okrese Liberec Libereckého kraje. Leží asi 0,5 km severně od obce Proseč pod Ještědem, na jejím katastrálním území a území místní části Javorník. Vrch je součástí přírodního parku Ještěd.\n\nVrch náleží do celku Ještědsko-kozákovský hřbet, podcelku Ještědský hřbet, okrsku Kopaninský hřbet, podokrsku Prosečsko-frýdštejnské hřbety a Prosečské části.\n\nAutomobilem lze nejblíže dorazit do severní části Proseče pod Ještědem na východním svahu Kamenného. Na vrchol patrně nevede žádná cesta.\n"}
{"id": "987027", "url": "https://cs.wikipedia.org/wiki?curid=987027", "title": "Portofino", "text": "Portofino\n\nPortofino je obec v provincii Genova, v italském regionu Ligurie. Leží v severozápadní části Itálie, v Janovském zálivu, na pobřeží Ligurského moře. Je součástí Italské riviéry, respektive její východní části Riviery di Levante. Nachází se přibližně 30 km jihovýchodně od Janova, na východní straně stejnojmenného poloostrova Portofino (který je přírodní rezervací). Je to turisticky oblíbená destinace.\n\nPlinius starší zmiňuje založení obce, původně s názvem \"Portus Delphini\", v období Římského císařství. Důvodem názvu (\"delfínní přístav\") bylo patrně velké množství delfínů v místním \"Zálivu Tigullio\". Další zmínka o Portofinu je z roku 986, v souvislosti s opatstvím San Fruttuoso (leží 3 km západně od Portofina). V roce 1171 se Portofino dostává společně s vedlejším městem Santa Margherita Ligure pod správu města Rapallo. Po roce 1229 se stává součástí Janovské republiky. V roce 1409 byla obec prodána Florentské republice, ale později byla vrácena. V 15. st. bylo Portofino ve správě rodin Fieschi, Doria a dalších. V roce 1815 se stalo součástí Sardinského království a v roce 1861 Italského království. Na konci 19. st. se Portofino stalo oblíbeným místem pro britskou aristokracii. Od roku 1950 je hlavním zdrojem obživy místních obyvatel turistický ruch, který nahradil rybolov.\n\nNad městem se tyčí hrad \"Castello Brown\", který byl Janovany postaven v druhé pol. 16. st. na obranu zálivu. Západně od hradu je kostel \"San Giorgio\" založený roku 1154, později barokně upravený. Dole, v chráněném přístavu, je nejvýznamnější stavbou románský \"kostel San Martino\" z 12. st., dokončený v roce 1548. V domech podél pobřeží lze najít řadu luxusních obchodů.\n\nVýhled do okolí je z výběžku \"Punta del Capo\". Nejvyšším bodem poloostrova je vrchol Monte Portofino s nadmořskou výškou 610 m. 3 km severozápadně od Portofina leží opatství \"San Fruttuoso\".\n\nV tomto článku byly použity informace z článku Portofino na anglické Wikipedii \n"}
{"id": "987028", "url": "https://cs.wikipedia.org/wiki?curid=987028", "title": "Natalja Poklonská", "text": "Natalja Poklonská\n\nNatalja Vladimirovna Poklonská (rusky \"Наталья Владимировна Поклонская,\" ukrajinsky \"Наталія Володимирівна Поклонська,\" * 18. března 1980, Mychajlivka) je právnička a politička, poslankyně Státní Dumy, bývalá vrchní státní zástupkyně republiky Krym, jedna z osobností krymské krize a od roku 2015 ruský Státní rada 3. třídy. Ve věku 35 let byla nejmladší ženou s generálskou hodností v ruské historii. Magazín Forbes ji zařadil na šestnácté místo v seznamu nejnadějnějších politiků.\n\nPoklonská vystudovala univerzitu v Jaltě, po dokončení školy nastoupila na státní zastupitelství v Simferopolu. Následně začala pracovat pro státní zastupitelství v ukrajinském hlavním městě, Kyjevě. Během ruské intervence byla 11. března 2014 jmenována státní zástupkyní Autonomní republiky Krym a její působnost pokračovala i po separaci Krymu od Ukrajiny, před ní čtyři lidé tuto funkci odmítli. Poklonská výrazně vystupovala proti protestujícím a vždy se řadila spíše k prorusky smýšlejícímu obyvatelstvu země. Od 26. března 2014 je na Ukrajině trestně stíhána. V březnu 2015 byla zvolena hlavou Společnosti Japonsko-Ruského přátelství.\n11. června 2015 jí prezident Ruské federace Vladimir Putin udělil hodnost Skutečného státního rady třetí třídy, která je na úrovni Generálmajora.\n27. září 2016 rezignovala na pozici vrchní státní zástupkyně díky úspěchu v parlamentních volbách a oficiálně se stala poslankyní dolní komory Federálního shromáždění Ruské federace.\n\nJe podruhé vdaná, z prvního manželství má dceru Anastázii. Oba rodiče jsou v důchodu, tři ze čtyř prarodičů zemřeli během druhé světové války. V roce 2009 byla obětí napadení, po kterém má paralyzovanou levou tvář.\n\nJe jednou z nejvyhledávanějších osob ve východní Evropě, v roce 2014 se v Rusku umístila na 7. místě a na Ukrajině na místě 8. Podle serveru Yandex je po bývalé premiérce Tymošenkové druhou nejpopulárnější ženou Ukrajiny, dále čtvrtou nejpopulárnější ženou v Rusku.\n\nAmerický týdeník New York Observer a německý deník Die Welt popisují Poklonskou jako sexsymbol.\n\nIhned po svém jmenování do funkce v březnu 2014, svolala Poklonská konferenci, jejíž záznam se dostal na internet a do měsíce ho zhlédlo 1,7 miliónu diváků. Video s názvem „\"\"“ (tj. „Nová generální prokurátorka Krymu je krásná“) se rozšířilo po východní Asii, především Číně a Japonsku. Do května 2014 ho vidělo přes 650 000 lidí. Následovala veliká odezva, například se na internetu vyrojila spousta fan-artů ve stylu anime a mangy (zřejmě se tvůrci pokusili poukázat na podobnost prokurátorky na některé anime postavičky), lidé se začali zajímat o soukromí Poklonské a z prokurátorky se stal prakticky internetový fenomén. Ona sama se této pozici brání, na poznámky o své popularitě v Číně a Japonsku reagovala slovy „Jsem právník, ne Pokémon.“\n\n"}
{"id": "987033", "url": "https://cs.wikipedia.org/wiki?curid=987033", "title": "Gwyn Ashton", "text": "Gwyn Ashton\n\nGwyn Ashton (* 1961) je bluesrockový kytarista a zpěvák. Narodil se ve Walesu, ale v dětství se přestěhoval do Adelaide v Austrálii. Na kytaru začal hrát ve dvanácti a v šestnácti už se začal věnovat hrají po barech a festivalech. Roku 1983 se usadil v Sydney, kde založil své vlastní trio a poté, co se v roce 1991 přestěhoval do Melbourne, začal nahrávat alba; prvním z nich bylo \"Feel The Heat\" z roku 1993 a po třech letech vyšlo druhé \"Beg, Borrow & Steel\". Později se vrátil do Evropy a v roce 1999 vydal nové album \"Fang It!\", na kterém jej doprovázeli hudebníci ze skupiny Roryho Gallaghera, baskytarista Gerry McAvoy a bubeník Brendan O'Neill. Další album přišlo až roku 2003; neslo název \"Prohibition\" a vedle jiných se na něm podíleli Ted McKenna a Don Airey. Další album \"Two-Man Blues Army\" vydal o tři roky později a za další tři roky pak \"Radiogram\"; na albu se opět podílel Don Airey a dále například Kim Wilson, Robbie Blunt či Mark Stanway.\n\n\n"}
{"id": "987034", "url": "https://cs.wikipedia.org/wiki?curid=987034", "title": "Hank Ballard", "text": "Hank Ballard\n\nHank Ballard, rodným jménem John Henry Kendricks (18. listopadu 1927 Detroit, Michigan − 2. března 2003 Los Angeles, Kalifornie) byl americký zpěvák. V roce 1953 se stal členem doo-wopové skupiny The Royals a později vystupoval se skupinou The Midnighters. Po rozpadu Midnighters se ve druhé polovině šedesátých let vydal na sólovou dráhu. Spolupracoval například s Jamesem Brownem, který byl producentem Ballardova alba \"You Can't Keep a Good Man Down\" (Ballard se podílel na Brownově albu \"Get on the Good Foot\" z roku 1972). V roce 1990 byl uveden do Rock and Roll Hall of Fame. Jeho sestřenice Florence Ballard byla zpěvačkou skupiny The Supremes.\n\n"}
{"id": "987035", "url": "https://cs.wikipedia.org/wiki?curid=987035", "title": "The Horrors", "text": "The Horrors\n\nThe Horrors je anglická rocková skupina, založená v roce 2005 v Southend-on-Sea. Tvoří ji zpěvák Faris Badwan, kytarista Joshua Hayward, klávesista Tom Cowan, baskytarista Rhys Webb a bubeník Joe Spurgeon. Své první album nazvané \"Strange House\" skupina vydala v roce 2007 u vydavatelství Loog Records; druhé \"Primary Colours\" vyšlo dva roky poté na značce XL Recordings. U stejného vydavatelství vyšla i dvě následující alba \"Skying\" (2011) a \"Luminous\" (2014). Poslední deska \"Luminous \"vyšla 5. května a už první singly z ní (I See You, So Now You Know) sklidily kladné ohlasy.\n\n\n"}
{"id": "987036", "url": "https://cs.wikipedia.org/wiki?curid=987036", "title": "The Heartbreaks", "text": "The Heartbreaks\n\nThe Heartbreaks je anglická rocková skupina, založená v roce 2009 v Morecambe. Tvoří ji zpěvák Matthew Whitehouse, kytarista Ryan Wallace, baskytarista Christopher Deakin a bubeník Joseph Kondras. Své první album nazvané \"Funtimes\" skupina vydala v roce 2012. Druhé album, které se jmenuje \"We May Yet Stand a Chance\", následovalo v roce 2014 a jeho producentem byl Dave Eringa, spolupracovník skupiny Manic Street Preachers.\n\n\n"}
{"id": "987038", "url": "https://cs.wikipedia.org/wiki?curid=987038", "title": "L'Wren Scott", "text": "L'Wren Scott\n\nL'Wren Scott, rodným jménem Luann Bambrough (28. dubna 1964 – 17. března 2014) byla americká módní návrhářka. Svou kariéru zahájila v osmdesátých letech v Paříži jako modelka. Později se začala věnovat navrhování oblečení; navrhovala například pro herečky, jako jsou Angelina Jolie a Sarah Jessica Parker. V březnu 2014 se ve svém bytě v newyorském Manhattanu oběsila. Od roku 2001 až do své smrti žila se zpěvákem Mickem Jaggerem, frontmanem britské skupiny The Rolling Stones.\n"}
{"id": "987039", "url": "https://cs.wikipedia.org/wiki?curid=987039", "title": "Joe Lala", "text": "Joe Lala\n\nJoe Lala (3. listopadu 1947 − 18. března 2014) byl americký hudebník a herec. V šedesátých letech byl členem skupiny Blues Image, se kterou nahrál například také její největší hit „Ride Captain Ride“. Během své kariéry spolupracoval s mnoha dalšími hudebníky, mezi které patří například Neil Young, Rick Danko, Bill Wyman, David Crosby, Neil Diamond, Rick Derringer, Chris Hillman, Stephen Stills nebo skupina Bee Gees a mnoho dalších. Zemřel na rakovinu plic ve svých šestašedesáti letech.\n\n"}
{"id": "987040", "url": "https://cs.wikipedia.org/wiki?curid=987040", "title": "О̆", "text": "О̆\n\nО̆ (minuskule о̆) je písmeno cyrilice. Písmeno je variantou písmena О doplněná o oblouček, opticky je shodné s písmenem Ŏ v latince, jak v majuskulní tak v minuskulní variantě. Písmeno se používá v itelmenštině, jazyce Itelmenů, původních obyvatel Kamčatky, kde zachycuje hlásku []. Mezi roky 1924 a 1927 bylo používané také v mokšanštině. Písmeno se nenachází v Unicode, je nutné ho psát jako posloupnost písmena О a kombinujícího diakritického znaménka.\n\n"}
{"id": "987041", "url": "https://cs.wikipedia.org/wiki?curid=987041", "title": "Pete Cooke", "text": "Pete Cooke\n\nPete Cooke (*1956) je programátor především pro počítače Sinclair ZX Spectrum. Je známý především díky hrám Tau Ceti a Academy. Všechny hry, které naprogramoval, vycházely z jeho vlastních nápadů. Než se začal věnovat programování, byl učitelem matematiky.\n\nZačal programovat na počítači ZX81, na kterém se naučil Basic. Jeho první program neustále vypisoval na obrazovku text \"Hello\". Na ZX Spectru už začal používat assembler, jako editor assembleru používal program Gens. Na počítačích Amstrad používal editor assembleru Maxam. Pracoval jako nezávislý programátor, ve společnosti jiných programátorů by se nedokázal koncentrovat. Assembler procesoru Z80 se naučil z učebnice Rodneyho Zaka \"Programming the Z80\". Po té, co koupil ZX Spectrum, vedl malý počítačový klub pro mládež ve věku okolo 15 let.\n\nVydavatelem prvních her Petea Cookea byla společnost Richard Shepherd Software. Když za hru Up a Gum Tree dostal zaplaceno pouze 500 liber, přemýšlel, že si najde zaměstnání, ale začal místo toho začal programovat hru Ski Star 2000. Po vydání této hry se společnost Richard Shepherd Software, která dosud distribuovala jeho hry, stáhla z trhu, takže Cooke začal spolupracovat se společností CLR. První hra, kterou mu společnost CLR vydala, byla hra Juggernaut.\n\nMyšlenka naprogramovat hru Tau Ceti se u Petea Cookea objevila poté, co uviděl hru Gyron, nad kterou dlouho přemýšlel, jak mohla být naprogramovaná. Přestože hru Academy naprogramoval později než hru Tau Ceti, dějově hra Academy hru Tau Ceti předchází. Protože při programování hry Tau Ceti získal Pete Cooke nové zkušenosti, mohl hru Academy naprogramovat tak, aby byla rychlejší a obsahovala lepší stínování, díky čemuž může být na objektech ve hře zobrazeno více detailů. Hráč si může na palubu skimmeru vzít více vybavení. Jeho záměrem bylo také pro hru Academy naprogramovat editor misí nebo alespoň vydat dodatečné mise. V období mezi hrami Tau Ceti a Academy Pete Cooke napsal hru Room 10. I přesto, že díky programování her Tau Ceti a Academy měl k dispozici už hotové optimalizované vykreslovací rutiny, rozhodl se následující hru, hru Micronaut One, napsat úplně od začátku. Jedním z důvodů k tomuto kroku bylo to, že z CLR odešel Ian Ellery do vydavatelství Nexus a Pete Cooke se rozhodl přejít k tomuto vydavatelství také. Protože vydavatelství Nexus chtělo vydat hru Micronaut One i pro počítače Atari ST, musel se Pete Cooke naučit assembler procesoru Motorola 68000.\n\nDůvody, proč si oblíbil které počítače:\n\nJeho koníčkem byla hra na piáno s jazzovými skupinami. Obtížně se učil jazyky. Jeho oblíbenou hrou byla hra Revs.\n\n"}
{"id": "987044", "url": "https://cs.wikipedia.org/wiki?curid=987044", "title": "HC Vimperk", "text": "HC Vimperk\n\nHC Vimperk (celým názvem: Hockey Club Vimperk) je český klub ledního hokeje, který sídlí ve městě Vimperk v Jihočeském kraji. Založen byl v roce 1950 pod názvem Slavoj OPK Vimperk. Svůj současný název nese od roku 1992. V sezóně 1989/90 se klub zúčastnil prolínací soutěže o postup do 1. ligy. Od sezóny 2009/10 působí v Jihočeské krajské lize, čtvrté české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává na zimním stadionu Vimperk.\n\nZdroj: \n\n\n\nZdroj: \n\n\n\nZdroj: \n\n"}
{"id": "987045", "url": "https://cs.wikipedia.org/wiki?curid=987045", "title": "Edmund z Langley", "text": "Edmund z Langley\n\nEdmund z Langley, 1. vévoda z Yorku, 1. hrabě z Cambridge (5. června 1341 – 1. srpna 1402) byl syn anglického krále Eduarda III. a jeho ženy Filipy z Hainaultu, čtvrtý z pěti synů, kteří se dožili dospělosti. Byl zakladatelem rodu Yorků, vedlejší větve dynastie Plantagenetů, která později nastoupila na anglický trůn. Svůj přídomek z Langley získal podle místa svého narození, paláce Langley v Hertfordshiru.\n\nPo smrti svého kmotra, hraběte ze Surrey, získal Edmund jeho země na sever od Trentu, hlavně v Yorkshiru. V roce 1359 doprovázel svého otce krále Eduarda III. na neúspěšné vojenské výpravě do Francie. Roku 1361 se stal rytířem Podvazkového řádu a o rok později (13. listopadu) získal titul hraběte z Cambridge. V roce 1369 se připojil se svými 400 pěšáky a 400 lučištníky k Johnu Hastingsovi při jeho kampani v Bretani a Angoulême. Následujícího roku, znovu s Hastingsem, podstoupil výpravu na osvobození pevnosti Belle Perche a poté doprovázel prince Eduarda (tzv. Černého prince) na tažení, které vyvrcholilo obležením a následným vypleněním města Limoges. Roku 1375 se spolu s Edmundem Mortimerem, vypravil osvobodit Brest, ale po úvodních úspěších bylo podepsáno příměří. Dne 12. června 1376 se stal konstáblem hradu Dover a správcem pěti přístavů, kteréžto posty držel až do roku 1381. Roku 1381 vedl neúspěšnou expedici, která se připojila k Portugalcům v útoku na Kastilii. Po měsících nerozhodnosti byl vyhlášen mír mezi Španělskem a Portugalskem a Edmund musel odvést své nespokojené oddíly domů. Dne 6. srpna 1385 obdržel titul vévody z Yorku.\n\nNa přelomu let 1394 a 1395, když král Richard II. vytáhl do Irska, působil jako správce království a roku 1395 předsedal parlamentu. V roce 1396 opět spravoval království během královy krátké návštěvy Francie, kde vyzvedával svou nastávající manželku Izabelu z Valois. Třetí období jako zástupce krále nastalo roku 1399, kdy se král Richard opět vydal válčit do Irska. Na konci června 1399 se v Bridlingtonu v Yorkshire vylodil exulant Henry Bolingbroke. Edmund shromáždil armádu, aby se mu postavil, ale poté se k němu připojil, za což byl bohatě odměněn. Bolingbroke svrhl Richarda II. a stal se Jindřichem IV. Vévoda z Yorku poté zůstal věrný novému lancasterskému režimu. V roce 1399 byl krátce jmenován správcem Západní marky na hranicích se Skotskem. Edmund z Langley zemřel 1. srpna 1402 v paláci Langley a byl pohřben v místním kostele. Jeho vévodský titul přešel na jeho nejstaršího syna Eduarda z Norwiche.\n\nEdmundova první žena Isabela byla dcerou kastilského krále Petra I. a Marie z Padilly. Měli spolu dva syny a dceru:\n\n\nPo Isabelině smrti roku 1392 se Edmund oženil se svou příbuznou Janou Hollandovou. Jejich manželství zůstalo bezdětné.\n"}
{"id": "987046", "url": "https://cs.wikipedia.org/wiki?curid=987046", "title": "HC Slavoj Žirovnice", "text": "HC Slavoj Žirovnice\n\nHC Slavoj Žirovnice (celým názvem: Hockey Club Slavoj Žirovnice) byl český klub ledního hokeje, který sídlil v Žirovnicích v Kraji Vysočina. Zanikl v roce 2017 po přechodu většiny hráčů do nově se rodícího jindřichohradeckého Vajgaru. Ve své poslední sezóně působil v Jihočeské krajské lize, čtvrté české nejvyšší soutěži ledního hokeje. Klubové barvy byly černá, bílá a žlutá.\n\nSvé domácí zápasy odehrával v Jindřichově Hradci na tamějším zimním stadionu s kapacitou 3 200 diváků.\n\n\nZdroj: \n\n\n\nZdroj: \n\n"}
{"id": "987048", "url": "https://cs.wikipedia.org/wiki?curid=987048", "title": "Titulární diecéze", "text": "Titulární diecéze\n\nTitulární diecéze je zaniklá diecéze, kterou dostávají jako titul biskupové nebo arcibiskupové ke své funkci například apoštolského nuncia nebo pomocného biskupa. To znamená, že titulární (arci)biskupové se nemohou starat o území zaniklé diecéze. Titulární diecéze se dělí na: titulární metropolitní sídlo, titulární arcibiskupské sídlo a titulární biskupské sídlo. Po nějakém čase může být titulární sídlo potlačeno nebo i zrušeno.\n\nV České republice je pouze jedno titulární biskupství – biskupství litomyšlské.\n\n\n"}
{"id": "987049", "url": "https://cs.wikipedia.org/wiki?curid=987049", "title": "Schrödingerův institut", "text": "Schrödingerův institut\n\nSchrödingerův institut je organizace fungující ve Šluknovském výběžku, která má za cíl poskytnout prostor pro podnětné volnočasové aktivity a snížit tímto způsobem sociální napětí panující v této oblasti České republiky. Má status právnické školské osoby a je vedena jako středisko volného času. \n\nDlouhodobým úkolem institutu je výchovou a vzděláváním působit na společnost Šluknovského výběžku, kultivovat ji, zlepšovat mezilidské vztahy a to i napříč rasami a sociálními vrstvami a odstranit znevýhodnění obyvatel žijících ve výběžku. Soustředí se na vzdělání a volný čas, podporuje ze svých zdrojů mnoho aktivit.\n\nPůvodní myšlenka přišla od Geoffreyho Canady v roce 1990. V newyorské čtvrti Harlem začal provozovat neziskovou organizaci, která měla pomáhat dětem ze sociálně slabých rodin. V roce 2004 zakládá takzvanou Akademii příslibu (Promise academy), která překonává potíže s financováním i nedůvěrou a postupem času vytváří školu, která se vymyká tamním zvyklostem. Děti v ní tráví dvakrát více času než v obyčejné škole a vyrůstají z nich sebevědomí a slušní mladí lidé, kteří se naprosto vyrovnávají většinové společnosti. \n\nNápad založit věc na podobném principu dostala trojice dobrodruhů v Arménii. Třem mužům ze Šluknovského výběžku – Pavlovi Brabcovi, Mariánu Matysovi a Jiřímu Čunátovi zkřížil cestu tamní obyvatel. Všechny tři pozval na večeři a nechal je u sebe přespat. Takových příhod je po jejich cestě potkalo vícero a oni začali mít touhu oplácet tyto věci v jejich rodné oblasti. Oficiálně Schrödingerův institut funguje od září 2012.\n\nInstitut dostal jméno po slavném fyzikovi Erwinu Schrödingerovi, který provedl známý pokus s kočkou a krabicí. Šluknovský výběžek má charakterizovat kočku, která je z půlky živá a z půlky mrtvá. Schrödingerův institut má dokázat oživení „kočky“.\n\nPrvní ředitelkou Schrödingerova institutu byla Zuzana Benediktová, kterou o několik měsíců později nahradil Jiří Čunát. V roce 2013 ho vystřídala Gabriela Doušová. Na začátku roku 2014 měl institut přes šest a půl tisíce členů, z toho se dvě třetiny účastní aktivit pravidelně. O tyto členy se starají takzvaní tutoři, těch je okolo dvou set. Tutoři by se dali pojmenovat jako trenéři či vedoucí kroužků, mají za úkol vést jednotlivé činnosti. Nad tutory jsou gestoři, kteří mají pod sebou několik tutorů a dohlíží na jejich činnost, pomáhají po organizační stránce. Dále institut zaměstnává několik technických pracovníků.\n\nMezi hlavní odvětví patří Basketbalová akademie Šluknovska, Cyklistická akademie Šluknovska a Hudební akademie Šluknovska. První z nich se soustředí na výuku basketbalu po celém Šluknovském výběžku, druhá jmenovaná se zabývá samotnou cyklistikou a cykloturistikou, pro širokou veřejnost, např. děti z vyloučených lokalit, matky s dětmi, senioři, žáci základních škol, byl ale také v jejím rámci vytvořen tým profesionálních juniorských cyklistů – Schödinger cykling team, který se zúčastňuje celé řady závodů a cyklistických soutěží. \n\nHudební akademie se věnuje hudební výchově v masovém měřítku a snaží se podchytit co největší počet zájemců o hru na hudební nástroje, ale také výuce dětí nadaných a talentovaných. Zároveň však poskytuje široké zázemí, ať již poradenské v oblasti hudby, tak i produkční pro mladé začínající umělce a kapely ze Šluknovska. Funguje zde také Múzická akademie, jejímž cílem je podchytit ta odvětví umění, která jsou specifická a určena jen úzkému okruhu zájemců, např. balet, tanec, filmová a foto dílna, výtvarné umění, dramatické umění atd. Dále institut pracuje s aktivními i pasivními seniory, zejména v rámci mezigeneračních projektů.\n\nPoté jsou tu samotní tutoři. Jde například o doučování, výuku jazyků či náboženství, horolezectví, kreativní dílny, tančírnu, florbal, rybaření, judo, jógu, bruslení, volejbal nebo atletiku. \n\nSchrödingerův institut mimo podpory zavedených aktivit a vymýšlení nových pořádá své vlastní akce větších rozměrů. Šlo například o koncert Ivana Hlase či Luboše Pospíšila nebo o velký sportovní den „Schrödi Sport Day“, Den pro výběžek, Vánoční týden a další. \n\nVýznamnou práci institut odvádí i v rámci letních a příměstských táborů, které pořádá pro stovky dětí z celého Šluknovska. Jsou to tábory zaměřené na turistiku, basketbal, hudební tábory, výtvarné tábory, ale také jen příměstské tábory pro děti, tematicky zaměřené dle ročních obdob – Zima, Jaro či Léto s kočkou.\n\nInstitut se však také soustředí na výuku dětí v rámci projektu Kočičí akademie a v rámci projektu Mladý truhlář, na péči o děti ze sociálně vyloučených lokalit (např. na sídlišti Kovářská ve Varnsdorfu, či v Jiříkově), na výchovu k základním hygienickým a společenským návykům, ale i na výchovu ve vztahu k přírodě. V této souvislosti získal institut do zápůjčky od města Jiříkova starý a opuštěný hřbitov ve Filipově a zahradu se zahradním domem v Jiříkově, kde se děti učí pěstovat květiny, pečovat o stromy a o přírodu, atd.\n\nSídlo institutu se nachází na půdě Biskupského gymnázia Varnsdorf, kancelář institutu sídlí v Rumburku a duchovním a inspirativním centrem Schrödingerova institutu je klášter Kongregace milosrdných sester sv. Karla Boromejského v Jiříkově. Další střediska Schrödingerova institutu jsou na staré katolické faře v Jiřetíně pod Jedlovou, ve Velkém Šenově a v Mikulášovicích.\n\nMnoho větších médií chápe Schrödingerův institut jako reakci na sociální nepokoje z léta 2011. Samotný institut se objevil například v dokumentu Na Hranici.\n\n"}
{"id": "987050", "url": "https://cs.wikipedia.org/wiki?curid=987050", "title": "HC Lokomotiva Brno", "text": "HC Lokomotiva Brno\n\nHC Lokomotiva Brno (celým názvem: Hockey Club Lokomotiva Brno) byl český klub ledního hokeje, který sídlil v brněnské Ponavě v Jihomoravském kraji. Svůj poslední název nesl od roku 2014. V letech 2014 a 2015 se Lokomotiva stala mistrem Vysočiny v ledním hokeji. Klub zanikl po jeho vítězné sezóně 2014/15 v Krajské soutěži.\n\nSvé domácí zápasy odehrával v Hokejové hale dětí a mládeže s kapacitou 500 diváků.\n\n\n\nZdroj: \n\n\n\nZdroj: \n\n"}
{"id": "987051", "url": "https://cs.wikipedia.org/wiki?curid=987051", "title": "Zima a jaro", "text": "Zima a jaro\n\nZima a jaro aneb Sněhová královna (v ukrajinském originále ) je poslední ze tří dětských oper ukrajinského skladatele Mykoly Lysenka na libreto Dniprovy Čajky\n\nMykola Lysenko je považován za zakladatele ukrajinské novodobé hudby a mimo jiné i prvního autora ukrajinských oper pro děti. Lysenkovy dětské opery nejsou jen určeny dětskému divákovi, ale jsou psány přímo pro dětské herce. Libreta mu pro ně psala básnířka Ljudmyla Oleksiivna Vasylevs'ka-Berezina (1861–1927), tvořící pod pseudonymem Dniprova Čajka. Stejně jako u předchozích dvou „operek“ (jak je skladatel nazýval), \"Drzá koza\" (1888) a \"Pan Kocký\" (1891), vychází děj \"Zimy a jara\" z folklóru, avšak ne ze zvířecí pohádky-bajky. Lysenko ji také nenazývá „komická opera“ jako obě předchozí, ale „fantastická opera“. Příběh je poetičtější a abstraktnější, hudební partie jsou značně náročnější a opera je delší; proto také tato opera, ač zůstává určena pro dětské interprety, je pro děti starší a hudebně vyspělejší.\n\nOpera byla napsána v roce 1892 a – stejně jako u ostatních dvou dětských oper – se její premiéra konala v bytě Lysenkových (Rejtars'ka 12, Kyjev) a v kruhu jejich rodiny a přátel, a to v roce 1893. Hudební nastudování a klavírní doprovod vedle skladatele samotného vedla jeho žena Oľha Antoniivna Lyps'ka, hlavní role zpívaly jejich děti: „Zimu“ třináctiletá Kateryna, „Jaro“ desítiletá Halyna, „Sněžného děda“ osmiletý Ostap a „Podzim“ šestiletá Marjana, úlohu Sýčka-věštce hrál syn Lysenkova přítele a libretisty Mychajla Staryc'kého Jurko. Vedle nich se představení účastnili i dospělí: ve sboru zpívali Lysenkovi studenti a roli „Mráze“ hrál amatérský zpěvák Jakiv Hulak-Artemovsky (příbuzný Semena Hulaka-Artemovského). Režisérkou, choreografkou a kostymérkou byla dobrá známá manželů Lysenkových, mladá básnířka Lesja Ukrajinka. Podle vzpomínek Ostapa Lysenka se hrála pouze dvakrát, protože domácí představení vyžadovala mnoho sil, času i materiálních nákladů.\n\n\"Zima a jaro\" je prokomponovaná opera, tj. bez mluveného slova, a obsahuje typické operní hudební útvary (árie, duety, sbory, tance); na rozdíl od \"Drzé kozy\" a \"Pana Kockého\" má i rozsáhlejší předehru. Sólová čísla jsou autorské melodie, jen v některých částech s využitím nebo nápodobou lidových písní. Naproti tomu četné sbory jsou po textové i melodické stránce úpravami existujících lidových písní. Z nich závěrečný sbor, „A vže vesna, a vže krasna“ („А вже весна, а вже красна“), doznal největšího rozšíření jako samostatná skladba.\n\nRoku 1903 byl vydán klavírní výtah opery, což umožnilo její širší provozování. Roku 1905 ji například uvedl režisér I. Midlovs'kyj na dětských večerech v Tarnopoli, roku 1908 ji režisér P. Dunajevskyj uvedl – s M. Lysenkem jako dirigentem – v sále kyjevské obchodní komory s účastí studentů Lysenkovy hudebně-dramatické školy, roku 1913 pak kyjevský spolek L. Idzykovského apod. V 50. letech 20. století bylo Lysenkovo dílo souborně vydáno, a to s řadou hudebních a textových změn a aktualizací; dětské opery vyšly v devátém z dvaceti svazků v hudební úpravě Mychajla Verkyvs'kého a textové Maksyma Ryls'kého. I dětské opery byly v té době orchestrovány (autorská verze je napsána jen s doprovodem klavíru). V orchestraci V. Rybaľčenka a P. Poljakova a s řadou doplňků, zejména nové taneční hudby čerpané z jiných Lysenkových děl, tak měla 26. června 1956 nová verze opery profesionální premiéru v kyjevském operním divadle. 1. února 1985 představením Lysenkovy \"Zimy a jara\" zahájilo činnost Státní dětské hudební divadlo v Kyjevě.\n\nStejně jako ostatní Lysenkovy opery ji i nadále hrají ukrajinské hudební školy v různých městech. Ale pro svou relativní náročnost se z Lysenkových dětských oper \"Zima a jaro\" hraje s nejnižší frekvencí, i vědecké bádání se jí věnuje nejméně.\n\nJiž ve 30. a poté v 50. letech 20. století byly kyjevským rozhlasem pořízeny nahrávky \"Zimy a jara\" s účastí profesionálních zpěváků.\n\n\nDoba Podzimu končí a mocný Mráz vyhání plačící Podzim. Na příchod zimy se za zpěvu a tance připravují Chlapec-vřeteno, Chlapec-hřeben, Dívka-kolovrat, Děd a Bába. Přichází samotná zima, provázená Metelicí, Větrem a Sněžným dědem. Pak po boku Mráze usedá na místo vladaře – na sněžný trůn. Přes krutou vládu Zimy a Mrazu nastává i veselý čas vánoc: chlapci a děvčata zpívají lidové vánoční písně, štědrovky (ščedryky) a koledy (koljady).\n\nZima ještě vládne, ale Sýček-věštec zvěstuje všem, že se její panování blíží ke konci. Zima se své moci nechce vzdát dobrovolně, ale chlapci a dívky již toužebně očekávají jaro, jehož první předzvěstí jsou přilétající jeřábi. Nakonec Masopust přivádí Jaro samotné, které vyžene dlouho vzpouzející se Zimu a ujímá se za všeobecného jásotu vlády.\n\n"}
{"id": "987052", "url": "https://cs.wikipedia.org/wiki?curid=987052", "title": "HC Sokol Křižanov", "text": "HC Sokol Křižanov\n\nHC Sokol Křižanov (celým názvem: Hockey Club Sokol Křižanov) byl český klub ledního hokeje, který sídlil v Křižanově v Kraji Vysočina. Zanikl v roce 2014. Ve své poslední sezóně působil v Krajské soutěži Vysočina, páté české nejvyšší soutěži ledního hokeje. Klubové barvy byly modrá a bílá.\n\nSvé domácí zápasy odehrával ve Velkém Meziříčí na tamějším zimním stadionu s kapacitou 1 500 diváků.\n\n\nZdroj: \n\n\n\nZdroj: \n\n"}
{"id": "987053", "url": "https://cs.wikipedia.org/wiki?curid=987053", "title": "Erica Pedretti", "text": "Erica Pedretti\n\nErica Pedretti (* 25. února 1930, Šternberk) je švýcarská spisovatelka, malířka a sochařka. \n\nErica Pedretti se narodila v německé rodině ve Šternberku, ale většinu dětství strávila v Zábřehu. Její otec byl sice antifašista, ale rodina musela přesto po roce 1945 odejít. Usídlila se ve Švýcarsku, odkud pocházela její babička. Erica Pedretti tam vystudovala umění.\n\nV roce 1970 začala publikovat. Ve svých literárních textech se věnuje tematice domova. Některá její díla vyšla i v češtině.\n\n\n\n"}
{"id": "987054", "url": "https://cs.wikipedia.org/wiki?curid=987054", "title": "TJ Náměšť nad Oslavou", "text": "TJ Náměšť nad Oslavou\n\nTJ Náměšť nad Oslavou (celým názvem: Tělovýchovná jednota Náměšť nad Oslavou) je český sportovní klub, který sídlí v Náměšti nad Oslavou v Kraji Vysočina. Založen byl v roce 1924. Svůj současný název nese od roku 1957. Oddíl ledního hokeje TJ Náměšť nad Oslavou\n\npůsobí od sezóny 2013/14 v Krajské soutěži Vysočiny, páté české nejvyšší soutěži ledního hokeje. Své domácí zápasy odehrává na zimním stadionu Náměšť nad Oslavou. Klubové barvy jsou modrá, žlutá a bílá.\n\nMimo oddíl ledního hokeje má sportovní klub i jiné oddíly, mj. oddíl gymnastiky, minigolfu, šachů, tenisu a volejbalu.\n\nZdroj: \n\n\n\nZdroj: \n\n\n\nZdroj: \n\n"}
{"id": "987056", "url": "https://cs.wikipedia.org/wiki?curid=987056", "title": "TJ Šerkovice", "text": "TJ Šerkovice\n\nTJ Šerkovice (celým názvem: Tělovýchovná jednota Šerkovice) byl český klub ledního hokeje, který sídlil v obci Šerkovice v Jihomoravském kraji. V letech 2014–2016 působil v Blanenském okresním přeboru, páté české nejvyšší soutěži ledního hokeje. Zanikl v roce 2016 po odhlášení z okresního přeboru.\n\nSvé domácí zápasy odehrával v Boskovicích na tamějším zimním stadion s kapacitou 500 diváků.\n\n\nZdroj: \n\n\n\nZdroj: \n\n"}
{"id": "987061", "url": "https://cs.wikipedia.org/wiki?curid=987061", "title": "SK Telč (klub ledního hokeje)", "text": "SK Telč (klub ledního hokeje)\n\nSK Telč (celým názvem: Sportovní klub Telč) je český klub ledního hokeje, který sídlí v Telči v Kraji Vysočina. Založen byl v roce 1920. Svůj současný název nese od roku 1994. Od sezóny 2016/17 působí v Jihočeské krajské lize, čtvrté české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává na zimním stadionu Telč.\n\nZdroj: \n\n\n\nZdroj: \n\n\n\nZdroj: \n\n"}
{"id": "987063", "url": "https://cs.wikipedia.org/wiki?curid=987063", "title": "V přístavu", "text": "V přístavu\n\nV přístavu (v anglickém originále \"On the Waterfront\") je americké filmové drama, které v roce 1954 natočil Elia Kazan. Hlavní roli mladého bývalého boxera Terryho Malloye hraje Marlon Brando. Ten se setkal s dívkou jménem Edie Doyle, kterou hraje Eva Marie Saint a musí u soudu získat důvěru, že nezabil jejího bratra. Roli Terryho Malloye měl původně hrát John Garfield; ten však ještě před zahájením natáčení zemřel.\n\nHudbu k filmu složil Leonard Bernstein. Film získal řadu ocenění. Byl oceněn celkem osmi Oscary, za nejlepší režii, za nejlepší mužský herecký výkon v hlavní roli, za nejlepší ženský herecký výkon ve vedlejší roli, za nejlepší kameru, za nejlepší střih, za nejlepší výtvarnou stránku a nejlepší námět a scénář. Rovněž získal Zlatý glóbus za nejlepší režii a nejlepší mužský herecký výkon. V kategorii nejlepší film uspěl jak u Oscara, tak i u Zlatého glóbu.\n\n"}
{"id": "987065", "url": "https://cs.wikipedia.org/wiki?curid=987065", "title": "HC Veverská Bítýška", "text": "HC Veverská Bítýška\n\nHC Veverská Bítýška (celým názvem: Hockey Club Veverská Bítýška) je český klub ledního hokeje, který sídlí ve městě Veverská Bítýška v Jihomoravském kraji. Založen byl v roce 1954 pod názvem TJ Jiskra Veverská Bítýška. Od sezóny 2017/18 působí v Blanenském okresním přeboru, páté české nejvyšší soutěži ledního hokeje. Klubové barvy jsou modrá, červená a žlutá.\n\nSvé domácí zápasy odehrává ve Velké Bíteši na tamějším zimním stadion.\n\nZdroj: \n\n\n\nZdroj: \n\n\n\nZdroj: \n\n"}
{"id": "987066", "url": "https://cs.wikipedia.org/wiki?curid=987066", "title": "HC Zastávka", "text": "HC Zastávka\n\nHC Zastávka (celým názvem: Hockey Club Zastávka) je český klub ledního hokeje, který sídlí v obci Zastávka v Jihomoravském kraji. Založen byl v roce 1998. Od sezóny 2013/14 působí v Krajské soutěži Vysočiny, páté české nejvyšší soutěži ledního hokeje. Klubové barvy jsou černá, zelená a bílá.\n\nSvé domácí zápasy odehrává v Rosicích na tamějším zimním stadionu.\n\n\nZdroj: \n\n\n\nZdroj: \n\n"}
{"id": "987070", "url": "https://cs.wikipedia.org/wiki?curid=987070", "title": "SK Minerva Boskovice", "text": "SK Minerva Boskovice\n\nSK Minerva Boskovice (celým názvem: Sportovní klub Minerva Boskovice) je český klub ledního hokeje, který sídlí ve městě Boskovice v Jihomoravském kraji. Založen byl v roce 1937 pod názvem SK Boskovice. Svůj současný název nese od roku 2000. Od sezóny 2007/08 působí v Jihomoravské a Zlínské krajské lize, čtvrté české nejvyšší soutěži ledního hokeje. Klubové barvy jsou červená a černá.\n\nSvé domácí zápasy odehrává na zimním stadionu Boskovice s kapacitou 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "987071", "url": "https://cs.wikipedia.org/wiki?curid=987071", "title": "Patricia St. John", "text": "Patricia St. John\n\nPatricia Mary St. John (5. dubna 1919 − 15. srpna 1993) byla britská spisovatelka a misionářka.\n\n"}
{"id": "987074", "url": "https://cs.wikipedia.org/wiki?curid=987074", "title": "Hadrián (papež)", "text": "Hadrián (papež)\n\nJméno Hadrián nosilo šest papežů římskokatolické církve. Jméno je latinského původu. Je to zastaralá podoba jména Adrián. Latinská podoba jména je Hadrianus se vykládá jako \"muž od moře, z města Hadrie\".\n\n\n"}
{"id": "987078", "url": "https://cs.wikipedia.org/wiki?curid=987078", "title": "Zaporižžja (U-01)", "text": "Zaporižžja (U-01)\n\nZaporižžja\" (U-01) ( , (Zaporožje), ex \"B-435\", v českém překladu Záporoží\") je diesel-elektrická ponorka projektu 641. Do března 2014 ji vlastnilo jako jedinou ponorku Ukrajinské námořnictvo, které ji získalo při dělení sovětské černomořské floty po rozpadu Sovětského svazu. Krátce po anexi Krymu, 22. března 2014, ji zabralo jako další v sérii zabíraných lodí ukrajinského černomořského loďstva Ruské námořnictvo.\n\nPlavidlo je 70 metrů dlouhé a čítá 78 členů posádky. S moderními ruskými ponorkami nelze srovnat, ale je ideální pro plavbu Černým mořem. Má tichý chod a není snadno zachytitelná.\n\nPonorka byla vyrobena v roce 1970 v Petrohradu. Po získání ukrajinským námořnictvem stála ponorka 19 let v doku a postupně byla za nedostatku financí rekonstruována. Oprava byla velmi drahá a vyšla na v přepočtu přes 145 milionů Kč. Její dokončení v dubnu 2012 brala Ukrajina jako znamení lepších časů, místo toho ji ale 22. března 2014 zabralo během obsazování Krymu Rusko. Podle ruských zdrojů do ruského námořnictva přešla polovina posádky, včetně kapitána.\n"}
{"id": "987079", "url": "https://cs.wikipedia.org/wiki?curid=987079", "title": "Oddělen", "text": "Oddělen\n\nOddělen (v anglickém originále \"Detachment\") je americké psychologické drama, které v roce 2011 natočil režisér Tony Kaye. Odehrává se na střední škole, kam mezi nezvladatelné žáky přišel nový učitel Henry Barthes (Adrien Brody). V dalších rolích se zde představili například Marcia Gay Harden, Christina Hendricks, William Petersen či režisérova dcera Betty Kaye. Film měl premiéru 25. dubna 2011 na filmovém festivalu Tribeca a později získal ocenění na různých festivalech po celém světě.\n\n"}
{"id": "987080", "url": "https://cs.wikipedia.org/wiki?curid=987080", "title": "Záporoží (rozcestník)", "text": "Záporoží (rozcestník)\n\nZáporoží nebo Zaporižžja či Zaporožžja může znamenat:\n\n\n\na další\n"}
{"id": "987089", "url": "https://cs.wikipedia.org/wiki?curid=987089", "title": "Medická zahrada", "text": "Medická zahrada\n\nMedická zahrada je veřejný park v Bratislavě v městské části Staré Město. Nachází se mezi ulicemi Špitálska, Americké náměstí, Sasinkova ulice, Poľná ulice a Ulice 29. srpna.\n\nNa straně ze Špitálské ulice ji ohraničuje i Aspremontův letní palác, který zasahuje i do zahrady. Medická zahrada obsahuje dětské hřiště, několik soch a drobnou architekturu.\n"}
{"id": "987090", "url": "https://cs.wikipedia.org/wiki?curid=987090", "title": "Švibov", "text": "Švibov\n\nŠvibov je přírodní rezervace v pohoří Považský Inovec v podcelku Nízký Inovec, přibližně 1 km jihovýchodně od obce Nová Lehota. Nachází se v katastrálním území obce Nová Lehota, okres Nové Mesto nad Váhom v Trenčínském kraji. Vyhlášena byla v roce 1993 na rozloze 3,4 ha, bez ochranného pásma. Předmětem ochrany je velmi cenný fragment kyselé dubiny na krystalinika Považského Inovce s typickými indikačními druhy. Území je v kontaktu s xerotermními společenstvími na vápencích a dolomitech obalové série Považského Inovce. Na území rezervace platí 4. stupeň ochrany.\n\n"}
{"id": "987099", "url": "https://cs.wikipedia.org/wiki?curid=987099", "title": "Julius (papež)", "text": "Julius (papež)\n\nJméno Julius nosili tři papežové římskokatolické církve. Jméno je latinského původu a vykládá se jako \"zářící, vlasatý, mladý\".\n\n\n"}
{"id": "987110", "url": "https://cs.wikipedia.org/wiki?curid=987110", "title": "HC Brumov-Bylnice", "text": "HC Brumov-Bylnice\n\nHC Brumov-Bylnice (celým názvem: Hockey Club Brumov-Bylnice) je český klub ledního hokeje, který sídlí ve městě Brumov-Bylnice ve Zlínském kraji. Založen byl v roce 1985. Původní hokejový klub ve městě ukončil činnost v roce 1972. Svůj současný název nese od roku 2010. V roce 2014 se klub odhlásil z krajského přeboru a přihlásil svůj mužský tým do vlastní pořádané amatérské Valašské hokejové ligy (VHL). Současným prezidentem HC BBSS je JUDr. Jaroslav Vaněk sen., který se značně přičinil ke vzniku zimního stadionu v Brumově-Bylnici. V současné době klub spoléhá na děti a dorost, kteří hrají mládežnické soutěže. Od sezóny 2018/19 působí v Jihomoravské a Zlínské krajské lize, čtvrté české nejvyšší soutěži ledního hokeje. Klubové barvy jsou červená a žlutá.\n\nSvé domácí zápasy odehrává na zimním stadionu Brumov-Bylnice s kapacitou 1 225 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "987111", "url": "https://cs.wikipedia.org/wiki?curid=987111", "title": "HC Štika Rosice", "text": "HC Štika Rosice\n\nHC Štika Rosice (celým názvem: Hockey Club Štika Rosice) je český klub ledního hokeje, který sídlí ve městě Rosice v Jihomoravském kraji. Založen byl v roce 2013 jako nástupce zaniklého HCM Slovan Rosice. Od sezóny 2013/14 působí v Jihomoravské a Zlínské krajské lize, čtvrté české nejvyšší soutěži ledního hokeje. Klubové barvy jsou zelená a černá.\n\nSvé domácí zápasy odehrává na Zimním stadionu Rosice.\n\n\nZdroj: \n\n\n\nZdroj: \n\n"}
{"id": "987112", "url": "https://cs.wikipedia.org/wiki?curid=987112", "title": "El Camino", "text": "El Camino\n\nEl Camino je sedmé studiové album amerického rockového dua The Black Keys. Album vyšlo 6. prosince 2011 u vydavatelství Nonesuch Records a spolu s členy skupiny jej produkoval Danger Mouse. Za album skupina získala cenu Grammy v kategorii nejlepší rockové album a singl „Lonely Boy“ získal stejnou cenu v kategoriích nejlepší rocková píseň a nejlepší rockový výkon. Svůj název album dostalo podle automobilu Chevrolet El Camino, na jeho obalu však byla použita fotografie vozu Plymouth Grand Voyager, ve kterém skupina v začátcích své kariéry jezdila.\n\nAutory všech skladeb jsou Dan Auerbach, Patrick Carney a Danger Mouse.\n"}
{"id": "987122", "url": "https://cs.wikipedia.org/wiki?curid=987122", "title": "HC Spartak Uherský Brod", "text": "HC Spartak Uherský Brod\n\nHC Spartak Uherský Brod (celým názvem: Hockey Club Spartak Uherský Brod) je český klub ledního hokeje, který sídlí v Uherském Brodu ve Zlínském kraji. Založen byl v roce 1941. Svůj současný název nese od roku 2014. Od sezóny 2007/08 působí v Jihomoravské a Zlínské krajské lize, čtvrté české nejvyšší soutěži ledního hokeje. Klubové barvy jsou modrá a žlutá.\n\nSvé domácí zápasy odehrává na zimním stadionu Uherský Brod s kapacitou 2 800 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "987125", "url": "https://cs.wikipedia.org/wiki?curid=987125", "title": "Hokej Uherský Ostroh", "text": "Hokej Uherský Ostroh\n\nHokej Uherský Ostroh je český klub ledního hokeje, který sídlí v Uherském Ostrohu ve Zlínském kraji. Založen byl v roce 1929 pod názvem SK Viktoria. Svůj současný název nese od roku 2006. Od sezóny 2007/08 působí v Jihomoravské a Zlínské krajské lize, čtvrté české nejvyšší soutěži ledního hokeje. Klubové barvy jsou červená a žlutá.\n\nSvé domácí zápasy odehrává na zimním stadionu Uherský Ostroh s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "987128", "url": "https://cs.wikipedia.org/wiki?curid=987128", "title": "Nordistika", "text": "Nordistika\n\nNordistika je filologicky zaměřený studijní obor zabývající se jak severogermánskými jazyky, tak dějinami a kulturou Skandinávie a ostatních severských zemí Evropy. Někdy bývá ne zcela přesně ztotožňována se skandinavistikou. Nordistické vzdělávací jednotky jsou na dvou místech ČR, a to na Filozofické fakultě Karlovy univerzity a Filozofické fakultě Masarykovy univerzity.\n\nO rozvoj české nordistiky se zasloužili například následující akademici, a to především v oblasti didaktiky/popularizace norštiny (jako cizího jazyka): Barbora Grečnerová (roz. Závodská), Zuzana Hlavičková, Miluše Juříčková, Helena Kadečková, Lucie Mikolášková, Daniela Mrázová, Ivana Švejdová-Pinkasová, Barbora Stejskalová, Bohumil Trnka, Eva Valentová, Jarka Vrbová, Klára Dvořáková Winklerová etc.\n\n"}
{"id": "987129", "url": "https://cs.wikipedia.org/wiki?curid=987129", "title": "Východoslovenské nářečí", "text": "Východoslovenské nářečí\n\nVýchodoslovenské nářečí (jiné názvy: Východoslovenský dialekt, makroareál východoslovenských nářečí, východní slovenština, východoslovenština, východniarčina, východniarština) je jeden ze tří hlavních nářečních celků slovenštiny. Těmito nářečími se mluví na území bývalých žup Spišské, Šarišské, Zemplínské, Abovské a na území části Užské župy. Používají je i někteří dolnozemští Slováci.\n\nHistoricky na základě těchto nářečí vznikla kulturní východoslovenština.\n\nV roce 1918 se východoslovenština, tehdy nazývaná východniarština, stala úředním jazykem Slovenské ľudové republiky, krátce trvajícího promaďarského státního útvaru s hlavním městem v Košicích, v jehož čele stál Viktor Dvorcsák. Obyvatelstvo východního Slovenska bylo Dvorcsákem označeno za samostatný národ, Slovjaky. Tato republika zanikla, když byla vojensky obsazena československou armádou.\n\nPozději byla východniarština užívána (neoficiálně) i ve Slovenské republice rad, protože většina jejích státních činitelů spisovnou slovenštinu neovládala.\n\nZákladní znaky jsou zejména:\n\n\n"}
{"id": "987134", "url": "https://cs.wikipedia.org/wiki?curid=987134", "title": "Jan Skopeček (politik)", "text": "Jan Skopeček (politik)\n\nJan Skopeček (* 21. října 1980 Hořovice) je český ekonom, vysokoškolský pedagog a politik, od března 2017 poslanec Poslanecké sněmovny PČR, od roku 2004 zastupitel Středočeského kraje (v letech 2016 až 2017 navíc radní kraje), zastupitel a bývalý radní města Hořovice, člen ODS.\n\nPo absolvování střední školy ekonomického zaměření v Berouně vystudoval ekonomiku a management na Jihočeské univerzitě v Českých Budějovicích (promoval v roce 2004). Následně ještě vystudoval hospodářskou politiku a správu na Vysoké škole ekonomické v Praze (promoval v roce 2006). Právě na Národohospodářské fakultě VŠE v Praze přednáší ekonomii veřejného sektoru a studuje v rámci doktorského programu ekonomii. Z hlediska odborného zájmu se soustředí na dějiny ekonomického myšlení, teorii ekonomické integrace a již zmíněnou ekonomii veřejného sektoru.\n\nUž na VŠE navštěvoval přednášky tehdejšího prezidenta Václava Klause, který ho od roku 2006 zaměstnal jako poradce v Kanceláři prezidenta republiky. V roce 2009 se stal výkonným ředitelem think tanku Centrum pro ekonomiku a politiku.\n\nJan Skopeček je ženatý, žije ve středočeských Hořovicích. V srpnu 2018 se mu narodil syn Jan.\n\nOd roku 2001 je členem ODS, v níž působí jako předseda Místního sdružení ODS Hořovice, předseda Oblastního sdružení ODS Beroun a je členem výkonné rady ODS. V prosinci 2013 byl zvolen předsedou ODS Středočeského kraje.\n\nDo politiky se pokoušel vstoupit, když v komunálních volbách v roce 2002 kandidoval za ODS do Zastupitelstva města Hořovice v okrese Beroun, ale neuspěl. Zastupitelem se stal až po komunálních volbách v roce 2006. Mandát zastupitele obhájil v komunálních volbách v roce 2010 a navíc byl zvolen radním města. Také ve volbách v roce 2014 mandát obhájil, a to z pozice lídra kandidátky ODS. Radním se však již znovu nestal. Rovněž ve volbách v roce 2018 obhájil mandát, opět jako lídr kandidátky ODS.\n\nV krajských volbách v roce 2004 kandidoval za ODS do Zastupitelstva Středočeského kraje a uspěl. Zastával pozici místopředsedy Finančního výboru. Mandát krajského zastupitele pak obhájil jak v krajských volbách v roce 2008, tak v letech 2012 a 2016 (ve všech případech za ODS). Působil také jako předseda Kontrolního výboru. Dne 18. listopadu 2016 byl zvolen radním kraje pro oblast vzdělávání a sportu. Po rozpadu koalice byl ale v říjnu 2017 z funkce odvolán.\n\nVe volbách do Poslanecké sněmovny PČR v roce 2010 i v roce 2013 kandidoval za ODS ve Středočeském kraji, ale ani jednou neuspěl. Nakonec se poslancem stal v březnu 2017, když na poslanecký mandát rezignoval jeho spolustraník Adolf Beznoska, který byl zvolen členem Kolegia Nejvyššího kontrolního úřadu.\n\nVe volbách do Poslanecké sněmovny PČR v roce 2017 byl lídrem ODS ve Středočeském kraji. Získal 7 306 preferenčních hlasů a obhájil mandát poslance.\n\n"}
{"id": "987135", "url": "https://cs.wikipedia.org/wiki?curid=987135", "title": "HC Spartak Velká Bíteš", "text": "HC Spartak Velká Bíteš\n\nHC Spartak Velká Bíteš (celým názvem: Hockey Club Spartak Velká Bíteš) je český klub ledního hokeje, který sídlí ve Velké Bíteši v Kraji Vysočina. Založen byl v roce 1955. Od sezóny 2007/08 působí v Jihomoravské a Zlínské krajské lize, čtvrté české nejvyšší soutěži ledního hokeje. Klubové barvy jsou modrá a žlutá.\n\nSvé domácí zápasy odehrává na zimním stadionu Velká Bíteš s kapacitou 1 700 diváků.\n\nBítešské počátky hokeje se datují k roku 1955, kdy založil klub HC Spartak Velká Bíteš místní občan a hokejista Lubomír Holík. V tomto roce byl sestaven i hokejový tým, jehož byl sám členem. Hokejisté se pravidelně účastnili okresních a později i krajských mistrovských soutěží.\n\nV sezóně 1983–1984 nastoupil bítešský tým poprvé v jihomoravském přeboru mužů. Dalším významným datem se stal rok 1986, kdy byl otevřen zimní stadion s umělou plochou na ulici Tyršova. Zde bylo odehráno mnoho utkání se známými rivaly, jako je Třebíč, Jihlava, Znojmo, Rosice, Náměšť nad Oslavou či Nedvědice. Na jaře roku 2000 začala rozsáhlá rekonstrukce zimního stadionu, které se týkalo také zastřešení haly. O rok později postoupili hokejisté Velké Bíteše do 2. národní hokejové ligy. Město reprezentovali v této lize po celých 6 let. Tento postup je bezpochyby nejvýznamnější historický úspěch v téměř šedesátileté historii bítešského hokeje.\n\nOd roku 2007 se klub (především díky ekonomické náročnosti) vrátil do Krajské ligy mužů Jižní Moravy a Zlína, kde se každoročně umísťuje na předních příčkách. Kromě A mužstva působí ve Velké Bíteši i B-tým, který je nedílnou součástí oddílu. Hokejisté B-týmu odehráli již několik sezón v krajské soutěži, ve které podávají stabilní výkony a umísťují se v horních patrech tabulky.\n\nHokejovou základnu tvoří již od 90. let hráči nejen z Velkobítešska, ale i blízkého okolí. V současnosti je práce s mládeží realizována za pomocí kvalifikovaných místních trenérů, kteří mají bohaté zkušenosti z krajské mládežnické soutěže Vysočiny. Někteří odchovanci působí v současnosti také v týmech Komety Brno a Dukly Jihlava.\n\nV roce 2015 hokejový klub HC Spartak Velká Bíteš oslavil 60. výročí od vzniku založení žlutomodrého týmu.\n\n\nZdroj: \n\n\n\nZdroj: \n\n"}
{"id": "987136", "url": "https://cs.wikipedia.org/wiki?curid=987136", "title": "Neon Neon", "text": "Neon Neon\n\nNeon Neon je hudební projekt, na kterém se podílejí americký hudební producent Boom Bip a velšský hudebník Gruff Rhys. Základy projektu byly položeny v říjnu 2006, kdy spolu dvojice začala spolupracoval pod názvem Delorean. V březnu 2008 duo, nyní již nazvané Neon Neon, vydalo své debutové album \"Stainless Style\". Následně se skupina odmlčena, i když v roce 2011 vydala nový singl „Wheels“ (šlo však o nahrávku z dob alba \"Stainless Style\"). V dubnu 2013 skupina vydala své druhé album nazvané \"Praxis Makes Perfect\".\n\n"}
{"id": "987164", "url": "https://cs.wikipedia.org/wiki?curid=987164", "title": "HC Žraloci Vyškov", "text": "HC Žraloci Vyškov\n\nHC Žraloci Vyškov (celým názvem: Hockey Club Žraloci Vyškov) byl český klub ledního hokeje, který sídlil ve Vyškově v Jihomoravském kraji. Založen byl v roce 2003 z amatérského klubu HC Vyškov. Ten byl založen z TJ Tatranu Hrušky, jenž hrával v azylu právě na vyškovském stadionu. Žraloci zanikli v roce 2006. Klubové barvy byly modrá a bílá.\n\nSvé domácí zápasy odehrával na zimním stadionu Vyškov s kapacitou 3 000 diváků.\n\n\nZdroj: \n\n\n\nZdroj: \n\n"}
{"id": "987167", "url": "https://cs.wikipedia.org/wiki?curid=987167", "title": "Černý vrch (Ještědsko-kozákovský hřbet)", "text": "Černý vrch (Ještědsko-kozákovský hřbet)\n\nČerný vrch (950 m n. m.) je vrch v okrese Liberec Libereckého kraje. Leží asi 1,5 km ssv. od obce Světlá pod Ještědem, na jejím katastrálním území a území Horního Hanychova. Vrch je součástí přírodního parku Ještěd.\n\nGeomorfologicky vrch náleží do celku Ještědsko-kozákovský hřbet, podcelku Ještědský hřbet, okrsku Hlubocký hřbet a podokrsku Pasecký hřbet.\n\nAutomobilem lze nejblíže dorazit na parkoviště u horské chaty \"Ještědka\". Odtud vede červená turistická značka spolu s Naučnou stezkou Terasy Ještědu po severním svahu Černého vrchu. Modrá značka se krátce za Ještědkou odklání na západ a jih.\n"}
{"id": "987170", "url": "https://cs.wikipedia.org/wiki?curid=987170", "title": "Beze mě: Šest tváří Boba Dylana", "text": "Beze mě: Šest tváří Boba Dylana\n\nBeze mě: Šest tváří Boba Dylana (v anglickém originále I'm Not There) je americký životopisný film pojednávající o písničkáři Bobu Dylanovi. Jeho režisérem byl Todd Haynes a role vypravěče se ujal Kris Kristofferson. Samotného Dylana zde hraje celkem šest herců, kteří se však ve filmu nejmenují „Bob Dylan“, ale různými jinými jmény. Zajímavostí je, že někde jej zastupuje malý černošský chlapec a jinde zase ženská postava.\n\nPrvním z nich je Woody (Marcus Carl Franklin), který se zde představil jako mladík posedlý tvorbou písničkáře Woodyho Guthrieho. Dále Jack Rollins (Christian Bale), který zde představil Dylanovo akustické období na počátku jeho kariéry. Stejný herec zde hraje také postavu Pastor John zasazenou do období Dylanova křesťanského období na přelomu sedmdesátých a osmdesátých let. Dále je zde Arthur (Ben Whishaw), což je kapitola zaměřujícíce se na textovou stránku Boba Dylana.\n\nČást, ve které je hlavní postavou Robbie Clark (Heath Ledger), se zaměřuje na osobní problémy Dylana v polovině sedmdesátých let, a Billy (Richard Gere), který se zaměřuje na Boba Dylana v období filmu \"Pat Garrett a Billy Kid\". Dále je zde Jude Quinn (Cate Blanchettová), která ztvárnila druhou polovinu šedesátých let a Dylanovy experimenty s drogami. Právě Blanchettová byla za svou roli oceněna Zlatým glóbem za nejlepší ženský herecký výkon ve vedlejší roli.\n\n"}
{"id": "987172", "url": "https://cs.wikipedia.org/wiki?curid=987172", "title": "MBK Vyškov", "text": "MBK Vyškov\n\nMBK Vyškov (celým názvem: Městský bruslařský klub Vyškov) je český klub ledního hokeje, který sídlí ve Vyškově v Jihomoravském kraji. Založen byl v roce 2008. V posledních letech se klub zaměřuje prioritně na mládežnický hokej, mužský oddíl byl totiž zrušen v roce 2010. Klubové barvy jsou modrá a bílá.\n\nSvé domácí zápasy odehrává na zimním stadionu Vyškov s kapacitou 3 000 diváků.\n\n\nZdroj: \n\n\n\nZdroj: \n\n"}
{"id": "987179", "url": "https://cs.wikipedia.org/wiki?curid=987179", "title": "Wavy Gravy", "text": "Wavy Gravy\n\nWavy Gravy, rodným jménem Hugh Nanton Romney (* 15. května 1936) je americký mírový aktivista. V šedesátých letech založil organizaci Hog Farm sdružující členy hnutí hippies. Autorem jeho pseudonymu je bluesový hudebník B. B. King. V roce 2010 o něm byl natočen dokumentární film \"Saint Misbehavin': The Wavy Gravy Movie\".\n\n"}
{"id": "987181", "url": "https://cs.wikipedia.org/wiki?curid=987181", "title": "Stephen Murray", "text": "Stephen Murray\n\nStephen Murray může být:\n\n"}
{"id": "987182", "url": "https://cs.wikipedia.org/wiki?curid=987182", "title": "Maurus Verzich", "text": "Maurus Verzich\n\nMaurus Alois Verzich (17. prosince 1911 Kostomlátky – 27. srpna 1992 Florencie) byl v letech 1946-1969 opatem kláštera benediktinů v Praze na Slovanech (v Emauzích). Od roku 1948 pobýval v exilu v Itálii.\nNarodil se v Kostomlátkách (fara Kostomlaty nad Labem).\n\nPo ukončení studia na Arcibiskupském gymnáziu v Praze (maturoval roku 1932) vstoupil do Emauzského kláštera v Praze (přijal řádové jméno Maurus), kde dne 15. srpna 1933 složil věčné sliby.\n\nSpolu s P. Anastázem J. Opaskem, OSB - pozdějším arciopatem na Břevnově, s nímž se po celý zbytek života přátelil, studoval u Svatého Anselma v Římě na Aventinu (byl jedním z nejlepších žáků tomistického filozofa P. Josefa Gredta OSB). - Dne 18. září 1938 byl papežským internunciem Msgre Saverio Ritterem vysvěcen na kněze.\n\nV roce 1942, kdy došlo ke zrušení emauzského kláštera, přijal místo zámeckého kaplana na zámku Boskovice u hraběte Mensdorff-Pouilly.\n\nPo poválečné obnově komunity v Emauzích byl dne 24. června 1946 zvolen jejím novým opatem (opatská benedikce, kterou vykonal dne 28. července 1946 papežský internuncius Saverio Ritter, se ale uskutečnila v břevnovském klášteře, neboť emauzský klášter se se stále nacházel v troskách). - Podílel se na vzniku \"Slovanské benediktinské kongregace sv. Vojtěcha\", sdružující benediktinské kláštery v Čechách a na Moravě, jejíž se stal prvním předsedou (abdikoval v roce 1969).\n\nJeště před únorovým převratem v roce 1948 odešel do exilu do Itálie, neboť předpokládal, že mnichy neočekává v Československu nic dobrého. Do roku 1965 žil v bývalém opatství Sassovivo, odkud se přemístil do Norcie, kde v budovách bývalého kláštera kapucínů Santa Maria delle Grazie usadil malou komunitu původem českých benediktinů. Účastnil se všech zasedání 2. vatikánského koncilu.\n\nV roce 1969 rezignoval na své funkce představeného v Norcii. Přesídlil do \"Kláštera sv. Pavla za hradbami\" v Římě. Později odešel do Florencie k benediktinům-olivetánům, a zde v roce 1992 zemřel a byl pohřben.\n\nBenediktinům z Norcie se začátkem 90. let 20. století podařilo obnovit komunitu v Emauzském klášteře v Praze. Jeho obnova však byla již dílem převorů-administrátorů P. Cyrila Stavěla OSB a zejména P. Vojtěcha Engelharta OSB, opat Maurus Verzich OSB se na ní přímo nepodílel.\n\n\n\n"}
{"id": "987186", "url": "https://cs.wikipedia.org/wiki?curid=987186", "title": "Tařicovka přímořská", "text": "Tařicovka přímořská\n\nTařicovka přímořská (\"Lobularia maritima\") je nízká, nenáročná, bohatě a dlouze kvetoucí bylina. Pochází ze Středomoří, v České republice je pěstována v různých kultivarech jako okrasná letnička a občas přechodně zplaňuje.\n\nTato rostlina pochází z okolí Středozemního moře kde roste na písečných i skalnatých mořských pobřežích; odtud pochází její druhové pojmenování \"přímořská\". Ze své domoviny byla jako okrasná rostlina rozšiřována do mnoha zemí Evropy, Asie, Severní i Jižní Ameriky, severní Afriky, Austrálie i na Nový Zéland. Na nových místech obvykle zplaňuje, její semena se ze zahrad šíří do volné přírody a na příhodných místech se objevují naturalizované populace.\n\nObdobným způsobem se tento neofyt dostal do volné krajiny i v Česku, zde byla tařicovka přímořská prvně zjištěná roku 1963. Přechodně bývá pozorována v okolí Prahy, Brna, Litomyšle i jinde. Roste na rumištích, skládkách, podél cest a na jiných osluněných místech s propustnou, zásaditou půdou v blízkosti lidských sídel nebo zahrad odkud unikla.\n\nJednoletá, v původním areálu výskytu často na jednom místě vytrvávající rostlina vytvářející husté koberce. Obvykle je celá porostlá šedivými, vidlicovitými chlupy které vypadají jako rostoucí v řadách, řídčeji je lysá. Tenké, poléhavé, vystoupavé nebo přímé lodyhy vyrůstající z bohatého kořenového systému bývají 10 až 40 cm vysoké. Od báze jsou rozvětvené a střídavě porostlé celokrajnými, přisedlými nebo jen krátce řapíkatými listy 2 až 5 cm dlouhými, spodní bývají tvaru obvejčitého a horní kopinatého až čárkovitého.\n\nDrobné voňavé květy jsou uspořádány do hroznů sdružených ve vrcholíkovitých květenstvích které jsou po odkvětu značně delší. Často purpurově zbarvené vejčité, vztyčené kališní lístky čtyřčetných květů jsou 1,5 až 2 mm dlouhé. Rozložené, široce obvejčité korunní lístky jsou bílé, narůžovělé nebo nafialovělé, 3 až 3,5 mm dlouhé a mají malý nehtík. Čtyřmocné, bílé nebo nafialovělé tyčinky mají nitky bez křidélek i zoubků a žluté prašníky ne delší 0,5 mm, vedle čtyř vnějších tyčinek je po dvou nektarových žlázkách, krátká vytrvalá čnělka nese jednoduchou bliznu. Tato entomogamní či autogamní rostlina s ploidií 2n = 24 obvykle rozkvétá v rozmezí dubna až října. Květy obsahují hodně pylu i nektaru a je považována za medonosnou.\n\nPlody jsou obvejčité, eliptické neb okrouhlé šešulky rostoucí na 4 až 6 mm dlouhých, vztyčených nebo rozbíhajících se stopkách. Jsou mírně zploštělé, 2 až 3 mm dlouhé a 1 až 2 mm široké, mají dvě pouzdra obvykle po jednom semeni a krátkou čnělku na konci. Světlá až tmavě hnědá semena elipsoidního tvaru, s úzkými křidélky nebo bez, bývají dlouhá 1,3 a široká 1 mm, jejich osemení po navlhčení slizovatí. Semena, jimiž se druh rozmnožuje, jsou rozšiřována hlavně větrem.\n\nVysazuje se obvykle jako sucho snášející okrasná rostlina která pro zdárné kvetení žádá slunečné stanoviště. Ve středoevropských podmínkách se většinou pěstuje jako letnička (výsadba na jaře) s dekorativními květy které kvetou po dlouhou dobu, je užívána i na obruby záhonků nebo chodníků. Vytváří koberce kvetoucí v různých barvách a bývá vysazována ve skalkách pro pokrytí prostoru mezi kameny, tam se obvykle sama vysemeňuje a každoročně opět vyrůstá. Bylo vyšlechtěno mnoho variet s rozličně zbarvenými květy i s panašovanými listy.\n\n \n"}
{"id": "987197", "url": "https://cs.wikipedia.org/wiki?curid=987197", "title": "Mezinárodní maraton míru", "text": "Mezinárodní maraton míru\n\nMezinárodní maraton míru (MMM) v Košicích nebo Košický maratón je nejstarší maraton v Evropě a třetí nejstarší na světě (po Bostonském a Yonkerském maratonu).\n\nPoprvé se běžel v roce 1924. MMM startuje každoročně první říjnovou neděli v 9:00 hod. od hotelu Doubletree by Hilton (bývalý hotel \"Slovan\") na Hlavní ulici.\n\nTrať maratonu je rovinatá. Běží se dva okruhy v historickém a širším centru města – po asfaltových, resp. kamenných cestách s úplným vyloučením dopravy.\n\n\n\n\n\n 2:27:16 h\n\n"}
{"id": "987202", "url": "https://cs.wikipedia.org/wiki?curid=987202", "title": "Seznam ultraprominentních vrcholů v Karibiku", "text": "Seznam ultraprominentních vrcholů v Karibiku\n\nToto je seznam ultraprominentních vrcholů v Karibiku. Ultraprominentní vrchol má prominenci (převýšení od sedla) nad 1500 m. Většina vrcholů (5 ze 7) se nachází na ostrově Hispaniola.\n\n"}
{"id": "987203", "url": "https://cs.wikipedia.org/wiki?curid=987203", "title": "Hry prachu", "text": "Hry prachu\n\nHry prachu (anglický název Dust Games) je český dokumentární film režiséra Martina Marečka zachycující souhru různých událostí  okolo pražského zasedání Mezinárodního měnového fondu a Světové banky  v Praze roku 2000.\n\nDíky bezprostřednímu vhledu do globalních dějů na lokálním hřišti se v roce 2001 staly nejlepším českým dokumentárním filmem na MFDF v Jihlavě a získaly tu i Cenu diváků. \n\nMartin Mareček tímto filmem v roce 2002 absolvoval na Katedře dokumentární tvorby FAMU a obdržel za něj Cenu děkana filmové a televizní fakulty.\n\nNejlepší český dokumentární film a Cena diváků MFDF v Jihlava 2001,  IFF ECOCINEMA - Best TV report (2002 - Řecko),  Fairport film festival  - Best Documentary Film (2003, Velká Británie).\n\nDalší uvedení: Chicago International Documentary festival 2002, MFF Karlovy Vary 2002, Sheffield Doc/Fest 2002,Festival Jeden svět  2002, Stochkholm film festival 2002, GoEast  Weisbaden 2004, ad.\n\n\n"}
{"id": "987204", "url": "https://cs.wikipedia.org/wiki?curid=987204", "title": "Lutogniewice", "text": "Lutogniewice\n\nLutogniewice (německy \"Schönfeld\") jsou vesnicí v Polsku, v Dolnoslezském vojvodství, okres Zhořelec (powiat Zgorzelec). Vesnice je součástí gminy Bogatynia a je sídlem sołectwa. Silnice ji spojuje s nedalekou českou vesnicí Andělka.\n\nPoprvé se název vesnice objevuje jako \"Schonynfeld\" v roce 1294. Ve středověku byly Lutogniewice rozděleny na dvě části, jedna patřila městu Zhořelec a druhá městu Žitava. V roce 1396 koupil od Heinricha von Kyaw zhořeleckou část vesnice spolu s polnostmi v nedalekém Krzewinie klášter Marienthal.\nDruhá část vesnice se stala součástí klášterního majetku v roce 1408, kdy ji jako dědictví od svých bratří obdržela představená Markéta II. z Gerštorfu.\n\nV roce 1813, v době napoleonských válek žilo v Schönfeldu, (Lutogniewicích), 13 sedláků (\"Bauern\"), 18 půlláníků (\"Gärtner\") a 33 chalupníků (\"Häusler\"), jak o tom svědčí zápis o ubytování vojáků protinapoleonovské koalice . Budova školy byla v obci vystavěna v roce 1874 a v roce 1882 byla zde zřízena celnice. Administrativně byla obec řízena z městečka Ostritz.\nPo skončení 2. světové války připadlo území ležící na pravém břehu Lužické Nisy Polsku a vesnice byla prvními polskými obyvateli přejmenována na \"Polówek\" . Tento název, který odpovídal jak německému \"Schönfeld\", tak hornolužickému pojmenování \"Jasne Polo pola Žitawy\", byl v padesátých letech 20. století Komisí pro místní názvy (\"Komisja Ustalania Nazw Miejscowych\") změněn na \"Lutogniewice\".\n\nLutogniewice jsou nejsevernější obcí gminy Bogatynia. V zemědělství pracuje většina ze současných 223 obyvatel obce. Děti navštěvují školu v Działoszynie a obec je součástí farnosti v Krzewinie. V prostoru Lutogniewic a sousedních obcí má být vybudován velký park větrných elektráren.\n\nV obci končí cyklotrasa Pašerácká stezka, která vychází ze Žitavy (Hartau) v Německu a vede podél česko-polských hranic až do Lutogniewic.\n"}
{"id": "987205", "url": "https://cs.wikipedia.org/wiki?curid=987205", "title": "Signagi (okres)", "text": "Signagi (okres)\n\nSignagi ( , \"Signagis municipaliteti\") je okres (gruz: municipaliteti) na východě Gruzie, v kraji Kachetie.\n\nNa západě a severozápadě okres sousedí s okresy Gurdžáni a Sagaredžo, na jihovýchodě sousedí s okresem Dedopliscqaro a na severu a severovýchodě s okresem Lagodechi a Ázerbájdžánem.\n\n\nOblíbeným místem pro turisty je samotné okresní město Signagi. Asi 2 km jihovýchodně od Signagi stojí ženský klášter Bodbe z 9. století, který byl podle pověsti postaven tam, kde je pohřbena Svatá Kristýna.\n\n"}
{"id": "987206", "url": "https://cs.wikipedia.org/wiki?curid=987206", "title": "Alfred Nikodém", "text": "Alfred Nikodém\n\nAlfred Nikodém, též Alfred Nikodem (25. března 1864 Praha − 30. října 1949), byl pražský podnikatel, majitel zlatnické firmy a všestranný sportovec – běžec, chodec, jezdec. Je znám především jako průkopník zimního plavání. \n\nNarodil se jako osmé z devíti dětí účetního Karla Nikodema, tehdy oficiála českého místodržitelství v Praze a jeho manželky Arnoštky, rozené Matulové, rovněž z Prahy. Vyučil se stejně jako otec účetním, byl schopným obchodníkem, který skupoval zlatnické a hodinářské zboží z dražeb a zastaváren a prodával je ve svém obchodě. V prosperující živnosti se tituloval zlatník a klenotník, ačkoliv na odbornou práci zaměstnával zlatnické dělníky. Z manželství s Annou rpozenou Pávovou měl dceru Miroslavu (* 1900). \nAlfred Nikodém plaval poprvé v Praze ve Vltavě veřejně o Vánocích 1923. Tento zvyk se ujal a v roce 1928 už plavalo v zimě u Národního divadla pod jeho vedením 63 plavců. Naposledy plaval Nikodém veřejně ve Vltavě v prosinci 1945, na prvním vystoupení otužilců po skončení války. V roce 1946 předal vedení pražských otužilců Oldřichu Liškovi.\n\nOldřich Liška a jím založený Tělovýchovný otužilecký klub zorganizovali 21. prosince 1947 vánoční plavání otužilců u Národního divadla. Alfred Nikodém zemřel o dva roky později a je pohřben na Vyšehradě. Tradice plavání během Vánoc ve Vltavě u Národního divadla trvá dodnes. Pod názvem Memoriál Alfreda Nikodéma je organizována I. plaveckým klubem otužilců Praha vždy 26. prosince.\nV úředních záznamech o pobytu osob a na Nikodémově náhrobku je jeho příjmení (i křestní jméno) uváděno bez čárky: Alfred Nikodem. Tento pravopis preferují i někteří autoři, např. Václav Židek. Sám Alfred Nikodém se podepisoval ve tvaru běžnějším v českém kontextu, stejně tak byl uveden mj. jako autor publikace Dvěma moři, která byla vydána za jeho života.\n\n"}
{"id": "987207", "url": "https://cs.wikipedia.org/wiki?curid=987207", "title": "Šimon Abeles", "text": "Šimon Abeles\n\nŠimon Abeles (asi 1681, Praha – 21. února 1694, Praha) byl pražský Žid, který zemřel za nejasných okolností ve věku dvanácti let. Šimonova smrt byla dávána do souvislosti s jeho nedávným zájmem o přijetí křtu a byla označena za nábožensky motivovanou vraždu, z níž byl obviněn Šimonův otec Lazar Abeles a jejich příbuzný Löbl Kurtzhandl. Případ Šimona Abelese se záhy stal populární legendou a mladičký konvertita začal být oslavován jako křesťanský mučedník. Jeho kult se snažili prosadit především klementinští jezuité. Ačkoli nikdy nebyl pokřtěn, byl s velkou pompou pohřben v chrámu Matky Boží před Týnem. \n\nŠimon Abeles pocházel z významné pražské židovské rodiny. Byl synem židovského obchodníka Lazara Abelese, který podnikal spolu se svým bratrem Jakubem. Šimonův dědeček byl primas pražského židovského města Moyses ben David Bunzl Abeles.\n\n"}
{"id": "987211", "url": "https://cs.wikipedia.org/wiki?curid=987211", "title": "Dedopliscqaro (okres)", "text": "Dedopliscqaro (okres)\n\nOkres Dedopliscqaro () je okres (gruz: municipaliteti) na samotném východě Gruzie, v kraji Kachetie.\n\nNa západě a severu okres sousedí s okresem Signagi. Na jihu a východě sousedí s Ázerbájdžánem.\n\n\nHlavním turistickým cílem je Chornabudži, středověký hrad nedaleko okresního města Dedopliscqaro. Chornabudži bylo centrem historické gruzínské provincie Kambečovani.\n\nNa území okresu při hranici s Ázerbájdžánem se nachází Národní park Vašlovani.\n"}
{"id": "987213", "url": "https://cs.wikipedia.org/wiki?curid=987213", "title": "Krymský federální okruh", "text": "Krymský federální okruh\n\nKrymský federální okruh byl krátkodobě federální okruh Ruské federace, vytvořený dekretem prezidenta Ruska Vladimira Putina ze dne 21. března 2014 po ruské anexi poloostrova během Krymské krize. Většina světových států to považuje za nelegální a uznává toto území jako integrální součást Ukrajiny, přestože jej Ukrajina fakticky neovládá.\n\nPoloostrov byl nakonec 28. června 2016 na základě dekretu prezidenta republiky přičleněn k Jižnímu federálnímu okruhu. Důvodem bylo zefektivnění státní správy.\n\nDo okruhu patřily dva subjekty federace. Nacházel se na Krymském poloostrově. Zplnomocněným zástupcem prezidenta Ruské federace na Krymu byl Oleg Belavencev.\n\nV průběhu února a března roku 2014 na Krymu propukla krymská krize. Začala protesty místní (převážně ruskojazyčné části) obyvatelstva proti akcím bývalé opozice, která se dostala na Ukrajině k moci v důsledku násilného potlačení opozičního protestu, při němž zemřelo 80 lidí. Velmi rychle byly proruskými ozbrojenci za podpory ruských vojáků bez insignií obsazeny klíčové objekty jako letiště, přístavy, vládní budovy a další objekty infrastruktury. Řídící orgány Sevastopolu a Autonomní republiky Krym neuznaly legitimitu nové ukrajinské vlády a vyzvaly ke spolupráci a pomoci vládu Ruské federace.\n\nMístní úřady ve spolupráci s Ruskem a přes tlak Ukrajiny a Západu zorganizovaly ve velice krátké době referendum o přičlenění Krymu k Rusku. Ukrajina se pokusila referendum ještě zvrátit rozpuštěním krymského parlamentu, ale ten už považoval ukrajinskou vládu a její kroky za neplatné. Dne 16. března 2014 tak referendum proběhlo s výsledkem přičlenit se k Rusku. Na základě Deklarace nezávislosti, byla jednostranně vyhlášena suverénní republika Krym zahrnující Sevastopol, dosud město se zvláštním statusem spadající přímo pod Ukrajinu. 18. března byla podepsána s Ruskem dohoda o přijetí Krymské republiky a Sevastopolu do Ruska. Vznikly tak dvě nové entity v rámci Ruské federace, Republika Krym a federální město Sevastopol. Ukrajina i většina zemí světa považují celou anexi Krymu za nelegitimní a nelegální.\n\nPodle jediného postsovětského sčítání populace v roce 2001 bylo na Krymu 2,4 milionu obyvatel. Historicky jsou obyvatelé Krymu různorodí. Podle sčítání lidu z roku 2001 jsou nejvýznamnější etnickou skupinou obyvatel Rusové (60,40 %), Ukrajinci (24,01 %) a Krymští Tataři (10,21 %). Posledně jmenovaní tvořili až do 18. května 1944, kdy proběhlo nucené vystěhování krymských Tatarů do střední Asie, přibližně 20 % obyvatel Krymu. Koncem 80. let nastal proces návratu krymských Tatarů do jejich historické vlasti na Krymu. Současná velikost populace krymsko-tatarské komunity se odhaduje na 290 až 300 tisíc osob (více než 12 % populace).\n\nDo 2. dubna 2014 zatím požádalo podle ruských zdrojů přes 75 000 obyvatel Krymu o občanství Ruské federace, zatímco 6 lidí požádalo o ukrajinské občanství. O ruský pas taktéž požádalo přes 8 000 ukrajinských vojáků z Krymského poloostrova. Obyvatelé Krymu, kteří odmítají ruské občanství, musí zažádat o povolení k pobytu. V této souvislosti oznámil americký herec Steven Seagal, že pokukuje po ruském občanství pro podporu rusky hovořících občanů na Krymu. Po Gérardu Depardieu by se tak stal další světoznámou osobností, která by ruské občanství přijala.\n\nSložení obyvatel Krymského federálního okruhu (dle ukrajinského sčítání lidu z roku 2001)\nVětšina Rusů, Ukrajinců, Bulharů a Řeků vyznávali pravoslaví; krymští Tataři, Tataři, Uzbeci - islám sunnitského vyznání, většina Ázerbájdžánců jsou muslimští šíité a také jsou zde protestanti, katolíci a Židé.\n\nPři sčítání lidu v roce 2001 uvedlo jako rodný ruský jazyk 79,1 % obyvatel, ukrajinský jazyk uvedlo 9,6 % obyvatel krymského poloostrova (což je 2,5krát nižší než podíl etnických Ukrajinců, protože většina krymských Ukrajinců jsou dvojjazyční), krymskou tatarštinu považovalo za svůj rodný jazyk 9,6 % populace. Podle průzkumu z roku 2004, který provedl Kyjevský mezinárodní sociologický institut (KIIS), používá ruštinu ke komunikaci (kromě jiných jazyků) drtivá většina - 97 % z celkového počtu obyvatel Krymu.\n\nNíže je uveden seznam subjektů Ruské federace, součástí bývalého Krymského federálního okruhu. Dnes jsou tyto subjekty součástí Jižního federálního okruhu.\n\n\n"}
{"id": "987215", "url": "https://cs.wikipedia.org/wiki?curid=987215", "title": "G.U.Y.", "text": "G.U.Y.\n\n\"G.U.Y.\" je zkratka pro \"Girl Under You\". Píseň je o tom, že jsou ženy ve světě utlačovány muži a Gaga zde prezentuje že i ona je dost silná na to být na vrcholu. Píseň trochu směřuje do do řecké mytologie. \"G.U.Y.\" se setkalo s velmi pozitivními ohlasy a někteří kritici ji považovali za nejlepší píseň z alba. Psali o ni jako o provokativní, hypnotické a promyšlené. Píseň je také o pohlavní rovnosti a má silný sexuální podtext.\n\nO tom, že \"G.U.Y.\" bude další singl se vědělo již v únoru, kdy Gaga před zraky diváků natáčela velký projekt na \"Hearst Castle\" v Kalifornii. Videoklip měl premiéru 22. března 2014 na televizní stanici \"Dateline NBC\". Hned na to byl nahrán na její VEVO účet pod názvem \"G.U.Y. - An Artpop Film\".\n\nVideoklip je dlouhý 11 minut a zahrnuje čtyři písně z alba ARTPOP. Video začíná záběrem na muže, kteří se perou o peníze. Poblíž leží Gaga oblečená jako okřídlený pták s šípem v hrudi, byla totiž sestřelena z nebes. Muži utíkají pryč a Gaga si vyndává šíp z hrudi a snaží se postavit zpět na nohy, avšak marně. Do toho hraje titulní skladba alba, \"ARTPOP\". Gaga se dokulhá před brány paláce, kde padne vyčerpáním. Když začnou hrát tóny písně \"Venus\", dva strážci stojící před branami paláce ji popadnou a odnáší do antické zahrady, kde je pokryta květinami a ponořena do bazénu, kde probíhá ozdravovací proces. Poté začíná hrát hlavní píseň celého videoklipu, \"G.U.Y.\" a Gaga povstává v bílém oděvu jako řecká bohyně. Prolínají se zde různé scény v různých převlecích, jako třeba modré šaty nebo bílé bikiny. V těchto scénách si zahráli i Andy Cohen a herečky z televizního pořadu Paničky z Beverly Hills. Další scény jsou jak se Gaga převaluje na posteli z mušle v červeném kostýmu, tančí ve zlatém trikotu nebo leží na posteli v bazénu. Michael Jackson, Mahatma Gandhi, John Lennon a Ježíš jsou díky Minecraftu vzkříšeni a jejich krev je použita k vytvoření nové látky - G.U.Y. Další taneční scéna se odehrává v klonovací místnosti. Poté Gaga a dvě ženy vystupují z auta oděny v černém. Vstupují do nahrávací společnosti, kde z kanónů vystřelují peníze. Zavraždí vedení společnosti a nahrazují je G.U.Y. klony. Film končí tím, že tisíce klonů vychází z paláce. Při závěrečných titulcích běží píseň \"MANiCURE\".\n\nPoprvé naživo předvedla Gaga singl 28. března 2014 při jejím vystoupení v Roseland Ballroom v New Yorku. 2. dubna 2014 byla vystoupení s \"G.U.Y.\" a \"Dope\" živě přenášeno v rámci pořadu \"The Late Show with David Letterman\".\n"}
{"id": "987218", "url": "https://cs.wikipedia.org/wiki?curid=987218", "title": "Dendroklimatologie", "text": "Dendroklimatologie\n\nDendroklimatologie nauka o vlivu vnějších klimatických faktorů na přírůst stromů. Analyzuje šířku letokruhů vzhledem k proměnným faktorům počasí, které ovlivňují přírůst stromů, a zpětně usuzuje na průběh počasí v minulém časovém úseku. Ze zpracovaných vzorků sestavuje tzv. standardní grafický záznam pro dané údobí, místo a dřevinu. Srovnává např. vzorky dřev z archeologických nálezů a přesně je datuje. Letokruhy z let, kdy byly příznivější podmínky pro růst jsou širší, a z let, kdy byly podmínky růstu obtížné, jsou užší. Kromě šířky letokruhu z určitého roku byly určeny další vlastnosti, jako například maximální hustota letního dřeva (MXD), které mohou lépe popisovat situaci v daném roce. Pomocí letokruhů odhadují vědci mnoho místních podnebí pro stovky až tisíce let do minulosti. Kombinací několika studií letokruhů (případně v kombinaci s dalšími proxy záznamy), odhadují vědci průběh regionálního a globálního podnebí. Stejné metody jako dendroklimatologie používá také dendroekologie, která ovšem zkoumá místní životní prostředí. \n\nLetokruhy jsou zvláště užitečné jako klimatické proxy v tom, že mohou být také aktualizovány (prostřednictvím porovnávání různých vzorků, tj. dendrochronologie). To umožňuje prodloužení jít v čase zpět pomocí vzorků uhynulých stromů, a také použitím vzorků ze staveb nebo z archeologických vykopávek. Další výhodou letokruhů je, že jsou na nich jasně rozlišeny roční kroky, na rozdíl od jiných metod, výzkumu proxy dat, například ledovcových vrtů. Kromě toho, letokruhy reagují na více klimatický vlivů (teplota, vlhkost, oblačnost), tak, že lze pomocí nich sledovat různé aspekty klimatu (nejen teplotu). \n\nSpolu s výhodami, které přináší dendroklimatologie existují i určitá omezení: matoucí faktory, geografická omezení, roční rozlišení a problémy se kolekcemi vzorků. Vědci vyvinuli různé metody na částečné korekce těchto problémů.\n\nExistuje několik faktorů, klimatický i neklimatických, stejně jako nelineární efekty, které mají vliv na šířku kroužku letokruhu. K izolování jednotlivých faktorů jsou byly vyvinuty různé metody: botanické studie na kalibraci vlivů na růst a odběr vzorků z mezních stanovišť (u kterých se očekává, že že na nich reaguje šířka kroužků jen na jeden faktor).\n\nKlimatické faktory, které ovlivňují růst letokruhů jsou teplota, srážky, sluneční osvit a vítr. Chtějí-li vědci odlišit působení jednotlivých faktorů, shromažďují informace z \"mezních stanovišť\". Příkladem mezního stanoviště je hranice lesa ve vyšších nadmořských výškách – zde jsou stromy více ovlivňovány změnami teploty (která je \"mezním faktorem\"), než změnami srážek (kterých je zde přebytek). Naopak, v místech, kde je hranice lesa v nižších nadmořských výškách se očekává, že růst letokruhů je více ovlivněn změnami srážek, než změnami teploty. I když takto metoda není, kvůli dalším faktorům ovlivňujícím růst, dokonalá, je relativně úspěšná. Teoreticky by mělo být možné provést, sběr vzorků z okolí limitních stanovišť různých typů (např. horní a dolní hranice lesa na stejném kopci) a poté použít matematické metody k eliminaci různých klimatických faktorů, ale tato metoda se používá jen zřídka.\n\nMezi neklimatické faktory patří kvalita půdy, věk stromu, požáry, konkurence mezi jednotlivými stromy, genetické rozdíly, těžba dřeva nebo jiné lidské zásahy, vliv býložravců (zejména pastva ovcí), ohniska výskytu škůdců, nemocí a koncentrace CO. U faktorů, které se liší náhodně v prostoru (strom od stromu či stanoviště od stanoviště), je nejlepším řešením pro kompenzaci \"šumů\" shromáždit dostatečné množství dat (více vzorků). Věk stromu lze korigovat různými statistickými metodami. Rušivé faktory lze ovlivnit pečlivým výzkumem a výběrem lokality, např. tak, aby se vybraly lokality, které nebyly narušeny působením lidí.\n\nObecně klimatologové předpokládají lineární závislost šířky letokruhu na zkoumané proměnné (např. na vlhkosti). Nicméně, pokud se proměnná změní výrazně, nemusí být reakce lineární, nebo dokonce může dojít k opačnému trendu. Kromě toho může dojít k interakci jednotlivých proměnných (např. kombinace srážek a teploty, může mít vliv na růst podobný, jako teplota či srážky samotné. I tady pomáhají \"mezní stanoviště\" izolovat jednotlivou proměnnou. Například u stromů, rostoucích v místech, kde je hranice lesa ve velkých nadmořských výškách se nedá očekávat nelineární účinky vysoké teploty.\n\nJako problém divergence je v dendroklimatologii označována anomálie, která je pozorována při studiu klimatu pomocí starých stromu a jejich letokruhů. Je to neshoda mezi teplotami získanými z přístrojových měření teploty (teploměry) a teploty rekonstruované z hustoty dřeva nebo šířky letokruhů v severských oblastech.\nZatímco záznamy z teploměrů ukazují podstatný trend oteplování, hustota dřeva vykazuje hodnoty, které by měly svědčit o ochlazování. V některých studiích byl tento problém identifikován i u šířky letokruhů. Začátek této pozorované odchylky se datuje do roku 1950, nevyskytuje se však ve všech studiích. \n\nStromy nepokrývají celou Zemi. Průběh klimatu v oceánech a v polárních oblastech nelze rekonstruovat z letokruhů. V perhuminidních tropických oblastech, v Austrálii a jižní Africe rostou stromy celoročně a letokruhy nejsou pozorovatelné. V některých lesnatých oblastech je růst stromů ovlivněn tolika faktory, že nejsou k rekonstrukci klimatu použitelné. V těchto problematických oblastech je nutno použít jiná proxy data, například vrtná jádra ledovců, korály apod.\n\nV prvních výzkumech byla prostě měřena šířka letokruhů - tato měření byla jednoduchá a lehko je lze vztáhnout k parametrům klimatu. Dalším zajímavým parametrem se ukázala maximální hustota letního dřeva (MxD). Tu je však již obtížnější měřit. Byly uskutečněny také výzkumy pomocí isotopové a chemické analýzy. Teoreticky by mělo měření různých vlastností daného letokruhu přinést určení více klimatických veličin (například srážek a teploty). Stále však nejvíce studií používá prosté měření šířek letokruhů stromů na limitních stanovištích.\n\nDalším směrem výzkumu je měření rediokarbonových koncentrací letokruhů, které je užitečné při určování aktivity Slunce v minulosti - konkrétně množství slunečních skvrn. Tyto studie jdou až do minulosti 11 000 let. \n\n"}
{"id": "987224", "url": "https://cs.wikipedia.org/wiki?curid=987224", "title": "The Take Off and Landing of Everything", "text": "The Take Off and Landing of Everything\n\nThe Take Off and Landing of Everything je šesté studiové album britské alternativní rockové skupiny Elbow, vydané v březnu 2014 u vydavatelství Concord Records (USA) a Fiction Records (UK, Austrálie, Evropa, Kanada). Nahráno bylo během let 2012 a 2013 ve studiích Blueprint Studios v Salfordu a Real World Studios v obci Box. Album se umístilo na prvním místě britské hitparády a stalo se tak vůbec prvním albem této skupiny, kterému se dostalo tohoto úspěchu.\n\nAutory veškeré hudby jsou členové skupiny Elbow; texty napsal zpěvák Guy Garvey.\n"}
{"id": "987230", "url": "https://cs.wikipedia.org/wiki?curid=987230", "title": "John Garfield", "text": "John Garfield\n\nJohn Garfield, rodným jménem Jacob Julius Garfinkle (4. března 1913, New York, New York, USA – 21. května 1952, tamtéž) byl americký herec. \n\nNarodil se do židovské rodiny ruským přistěhovalcům a herectví se začal věnovat ve dvacátých letech v divadle. Od konce třicátých let hrál převážně ve filmech; během své kariéry hrál v několika desítkách filmů, jako jsou například \"Směr Tokio\" (1943), \"Pošťák vždy zvoní dvakrát\" (1946), \"Džentlemanská dohoda\" (1947) nebo \"Těžká léta\" (1948). \n\nZemřel v roce 1952 ve svých devětatřiceti letech.\n\n"}
{"id": "987234", "url": "https://cs.wikipedia.org/wiki?curid=987234", "title": "Vězení", "text": "Vězení\n\nVězení může být:\n\n"}
{"id": "987237", "url": "https://cs.wikipedia.org/wiki?curid=987237", "title": "Aftershocks", "text": "Aftershocks\n\nAftershocks je společné studiové album českého zpěváka Michaela Kocába, australského kytaristy žijícícho v Česku Glenna Proudfoota, amerického baskytaristy Billyho Sheehana a australského bubeníka Virgila Donatiho. Album vyšlo v únoru 2014 a jde o vůbec první Kocábovo album, na kterém zpívá anglicky. Nedlouho po vydání alba byl k písni „Anna Drops“ představen videoklip. O měsíc později byl představen videoklip k písni „Praying“.\n\n"}
{"id": "987239", "url": "https://cs.wikipedia.org/wiki?curid=987239", "title": "Podhorany (okres Kežmarok)", "text": "Podhorany (okres Kežmarok)\n\nPodhorany ( , ) jsou obec na Slovensku v okrese Kežmarok v Prešovském kraji. V roce 2012 zde žilo 2 456 obyvatel. První písemná zmínka o obci pochází z roku 1235.\n\n"}
{"id": "987244", "url": "https://cs.wikipedia.org/wiki?curid=987244", "title": "Pavol Glesk", "text": "Pavol Glesk\n\nPavol Glesk (30. ledna 1931, Lučenec − 15. července 2008) byl slovenský atletický trenér.\n\nGlesk byl spoluzakladatelem atletického mítinku \"Cena Pravdy\", který se později přejmenoval na \"Pravda-Televize-Slovnaft\" a potom na \"Cena Slovenska Slovak Gold\". Byl čestným členem Slovenského olympijského výboru. Je po něm pojmenován atletický areál Slovenské technické univerzity v těsné blízkosti internátu Mladá garda v Bratislavě.\n\n\n\n\n"}
{"id": "987263", "url": "https://cs.wikipedia.org/wiki?curid=987263", "title": "Třída Darussalam", "text": "Třída Darussalam\n\nTřída Darussalam je třída oceánských hlídkových lodí námořnictva Bruneje. Německou loděnicí Lürssen byly postaveny celkem tři jednotky, které ve službě nahradí raketové čluny třídy \"Waspada\".\n\nHlídkové lodě této třídy byly námořnictvem Bruneje objednány jako náhrada za 30 let staré malé raketové čluny třídy \"Waspada\". Původně objednané velké oceánské hlídkové lodě třídy \"Nakhoda Ragam\" se totiž pro malý stát ukázaly být příliš ambiciózní a Brunej je odmítla převzít (později je zakoupila Indonésie). Všechny čtyři jednotky třídy \"Darussalam\" postavila německá loděnice Lürssen ve Vegesacku. Do služby vstoupily roku 2011. Plavidla operují z námořní základny Muara.\n\nJednotky třídy \"Darussalam\":\nHlavňovou výzbroj tvoří jeden 57mm kanón Bofors v dělové věži na přídi. Údernou výzbroj tvoří čtyři protilodní střely MM.40 Exocet Block II s dosahem 70 km. Na zádi se nachází přistávací plocha pro jeden vrtulník. Pohonný systém tvoří dva diesely. Lodní šrouby jsou dva. Nejvyšší rychlost dosahuje 20 uzlů.\n"}
{"id": "987264", "url": "https://cs.wikipedia.org/wiki?curid=987264", "title": "Třída Itjihad", "text": "Třída Itjihad\n\nTřída Itjihad je třída pobřežních hlídkových lodí námořnictva Bruneje. Plavidla postavila německá loděnice Lürssen.\n\nČtyři hlídkové lodě této třídy postavila německá loděnice Lürssen. Dodány byly roku 2010. Plavidla operují z námořní základny Muara.\n\nJednotky třídy \"Itjihad\":\nČluny jsou vybaveny navigačním radarem Furuno 2217, elektro-optickým systém řízení palby MEOS II a systémem elektronického boje Thales Cutlass. Hlavňovou výzbroj tvoří jeden 27mm kanón Rheinmetall MLG 27 v dělové věži na přídi a dva 7,62mm kulomety. Pohonný systém tvoří dva diesely MTU 16V 4000 M93L, o celkovém výkonu 9225 hp, pohánějící dva lodní šrouby. Nejvyšší rychlost dosahuje 33 uzlů. Dosah je 1500 nám. mil při 12 uzlech.\n"}
{"id": "987266", "url": "https://cs.wikipedia.org/wiki?curid=987266", "title": "Zeptej se táty", "text": "Zeptej se táty\n\nZeptej se táty (2010) je poslední román Jana Balabána. Pracoval na něm tři roky a rukopis dokončil v prosinci 2009. Román vyšel posmrtně.\n\nPojednává o rodině Nedomů z Ostravy v době smrti jejich otce lékaře Jana Nedomy. Kromě vztahů v rodině a vzpomínek na otce je řeč také o bývalém otcově příteli z evangelického sboru Petru Wolfovi, který jej nyní obviňuje, že se za normalizace choval korupčně při doporučování pacientů do transplantačního programu místní nemocnice a nese odpovědnost za smrt některých pacientů.\n\nRomán zvítězil v anketě Kniha roku Lidových novin 2010 a získal ocenění Kniha roku na cenách Magnesia Litera 2011.\n\n\n\nV roce 2012 vyšel román také jako audiokniha. Text čte Norbert Lichý v režii Radovana Lipuse.\n\n"}
{"id": "987269", "url": "https://cs.wikipedia.org/wiki?curid=987269", "title": "Kostel Nejsvětější Trojice (Nová Oleška)", "text": "Kostel Nejsvětější Trojice (Nová Oleška)\n\nKostel Nejsvětější Trojice v Nové Olešce je dnes již zbořený pozdně barokní filiální kostel vzniklý přestavbou v letech 1843–1844 původní kaple z let 1823–1825. Kostel zanikl v roce 1976.\n\nNová Oleška neměla do roku 1825 vlastní kapli a odedávna patřila k farnímu kostelu sv. Jiří v Huntířově. Spolu s Huntířovem ale spadala zhruba v letech 1645 až 1725 ke kostelu sv. Martina v Markvarticích. Za stanoviště olešské kaple si zakladatelé vybrali osvědčené místo, na kterém od roku 1733 stával kříž a po něm zvonička.\n\nO kapli v Nové Olešce se zasloužil obchodník Franz Ahne spolu se sedlákem Benediktem Baudlerem z Nové Olešky. Oběma zakladatelům bylo povoleno zřídit si v kapli rodinné hrobky. Ahne založil počátkem 19. století dobře prosperující domácí niťárnu, která pro Novou Olešku záhy nabyla značného významu. Zboží se vozilo většinou koňskými povozy na prodej do Bavorska a údajně mělo odbyt až v Benátkách. Jednoho dne roku 1823 se Franz Ahne vracel z obchodní cesty z Krásné Lípy ve Šluknovském výběžku. Ve Všemilech, odkud to měl domů ještě více než hodinu, se rozhodl zastavit. Slunce se právě sklánělo k obzoru a ze skalní kaple zaznívaly modlitby a zpěv. Dojat krásou okamžiku se Franz Ahne rozhodnul nechat postavit svatostánek i v Nové Olešce. Od úmyslu ke skutku neměl daleko. Ještě ve stejném roce byl položen základní kámen kaple a jejím vysvěcením 30. května 1825 se mu sen splnil beze zbytku. Franz Ahne kromě toho pořídil na své náklady nové varhany. Když už kaple, zasvěcená Nejsvětější Trojici, nestačila pojmout všechny věřící, byl to opět on, kdo v roce 1843 zaplatil její přestavbu. Téhož roku přivezl ze své cesty z Bavorska malý zvon, který od té chvíle svolával věřící k modlitbě. Rozšířená kaple se pak stala filiálním kostelem huntířovské farnosti.\n\nV letech 1843–1844 byla tedy kaple zvětšena a změněna ve filiální kostel, který ovšem 14. září 1866 vyhořel. Obnoven byl roku 1867.\n\nSituace po skončení II. světové války byla tristní. Nebylo nikoho, kdo by o kostel v Nové Olešce po roce 1945 pečoval, a tak pozvolna chátral. Roku 1966 již byl kostel v havarijním stavu. Kostel měl děravou střechu a rozkradené (příp. zničené) vnitřní zařízení. Zůstaly jen částečně poničené kostelní lavice. Rada ONV Děčín rozhodla 11. prosince 1970, že kostel už nadále nebude opravován. Roku 1974 už měl značně poškozenou střechu. Nakonec musel být kolem roku 1976, pomocí pásového traktoru z místního statku, stržen.\n\nLidé z Nové Olešky použili kameny z rozvaleného kostela na stavbu svých domů či různých zídek. Kostel jim nechyběl. Byli sice podnikaví jako Franz Ahne, ale postrádali jeho srdce a víru. Na místě kostela dnes stojí rekreační domek.\n\nPozdně barokní filiální kostel stál na kopci nad údolím mezi dvěma velkými lípami. Vedlo k němu schodiště vroubené lipami, které zůstalo i ve 21. století zachováno. Z kostela zůstala pouze část základové zdi a dosti rozhozených opracovaných kamenů.\n\nKostel byl jednolodní, obdélný, s polokruhově zakončeným presbytářem. K západnímu průčelí byla připojena dvoupatrová hranolová věž zastřešená nízkou cibulovou bání. Obdélný portál v západní stěně věže byl chráněn otevřenou pseudoantickou předsíňkou nesenou dvěma sloupy. Nad hlavním vchodem byl zavěšen reliéf \"Korunování Panny Marie\". Východní část lodi byla rozšířena mělkými rizality s trojúhelníkovými štíty. Loď i presbytář byly osvětleny obdélnými, půlkruhově zaklenutými okny, fasády byly členěny lizénovými pásy. V ose chóru byl pravoúhlý vstup a nad ním drobné oválné okénko. Podobné okénko osvětlovalo i prostor na dřevěné kruchtě v západní části lodi. Nad východní část střechy byla vztyčena drobná sanktusová věžička. Interiér kostela byl plochostropý, pouze apsida byla sklenuta konchou. Mobiliář byl klasicistní a pocházel z 2. poloviny 19. století. Varhany byly z období kolem roku 1830 od Franze Fellera staršího, a bylo za ně zaplaceno 300 zlatých.\n\n\n"}
{"id": "987270", "url": "https://cs.wikipedia.org/wiki?curid=987270", "title": "Eva Glesková-Lehocká", "text": "Eva Glesková-Lehocká\n\nEva Glesková-Lehocká, rozená Lehocká (* 26. červenec 1943, Zvolen) je bývalá československá atletka - sprinterka, účastnice tří letních olympiád v letech 1964, 1968 a 1972. Byla světovou rekordmankou, spoludržitelkou světových rekordů:\nJedním z jejích trenérů byl jí (pozdější) manžel Pavol Glesk. Pod jeho vedením se Eva Lehocká probojovala do světové sprinterské špičky. V roce 1978 se rozvedli.\n\n"}
{"id": "987272", "url": "https://cs.wikipedia.org/wiki?curid=987272", "title": "Rytmus v patách", "text": "Rytmus v patách\n\nRytmus v patách je český dramatický film režisérky Andrey Sedláčkové z roku 2009 založený na knize \"Povídky tenorsaxofonisty\" od Josefa Škvoreckého . Původní Škvoreckého příběh je odrazem skutečných událostí . Film je vyprávěn retrospektivně a popisuje atmosféru 50. let v Československu. V hlavních rolích mladého Dannyho Smiřického a Geraldine Brandejsové se objevili Vojtěch Dyk a Marika Šoposká, roli Dannyho Smiřického staršího, který celý příběh vypráví ztvárnil František Němec.\n\nNatáčení začalo 23. února 2009 v Praze ve studiu na Kavčích horách a trvalo do června 2009 . \n\nJosef Škvorecký, autor knižní předlohy k filmu, byl s filmovým zpracováním velmi spokojen a prohlásil prohlásil: „Andrea Sedláčková pochopila atmosféru doby a můj přístup k ní tak dokonale, že když se na film dívám, doslova to všechno prožívám znova, jak jsem to tenkrát prožíval ve skutečnosti.“ \nMarika Šoposká za roli Geraldiny získala ocenění Televizní objev roku . \n"}
{"id": "987273", "url": "https://cs.wikipedia.org/wiki?curid=987273", "title": "Jana Ašenbrennerová", "text": "Jana Ašenbrennerová\n\nJana Ašenbrennerová (* 1981) je česká fotografka, žijící ve Spojených státech amerických. Věnuje se dokumentaci humanitárních projektů v Asii i Africe. Ve svých fotografických reportážích se zaměřuje na sociální menšiny nebo ženy. \n\nZabývá se ale i tematikou náboženství. Vyfotografovala například sérii snímků, zachycující staré kněze, kteří již ukončili svou aktivní službu a sami již potřebují pomoc druhých v domově s trvalou péčí. \"„Seznámit se s těmito muži a pracovat s nimi byla úžasná zkušenost. Mají fantastický smysl pro humor a jsou skvělí vypravěči. Vždycky znovu na mě udělá dojem jejich paměť. Bez ohledu na svůj věk jsou zvídaví a nepřestávají se učit. Nepřekvapilo mě, když jsem jednoho dne navštívila otce Xavera, kterému je přes 90 let, a on mě přivítal \"Bonjour\", protože se právě učil francouzsky.“\" \n\n\n\n"}
{"id": "987276", "url": "https://cs.wikipedia.org/wiki?curid=987276", "title": "Kvareli (okres)", "text": "Kvareli (okres)\n\nOkres Kvareli () je okres (gruz: municipaliteti) na východě Gruzie, v kraji Kachetie při hranici s Dagestánem.\n\nNa západě okres sousedí s okresem Telavi, na jihu s okresem Gudžaani a na východě s okresem Lagodechi. Na severu hraničí s Ruskem, Republikou Dagestán.\n\n\nKromě okresního města Kvareli je známá vesnice Gremi, jejíž okolí bylo osídleno v pozdní době bronzové. Ve středověku bylo Gremi významným hospodářským a kulturním střediskem Kachetie a v letech 1465 - 1664 hlavním městem Kachetského království. Další pozoruhodností je katedrála Gremi, kterou nechal roku 1565 vybudovat král Levan kachetský, (též Leon, 1465-1664).\n\nNa okrese se též nachází antické město Nekresi, které bylo založeno gruzínským králem Parnadžomem iberským přibližně ve 2. století př. n. l. a kostel Matky Boží Dzveli gavazi ( ), v překladu \"starý Gavazi\" ze 6. století.\n\n"}
{"id": "987277", "url": "https://cs.wikipedia.org/wiki?curid=987277", "title": "HC Bospor Bohumín", "text": "HC Bospor Bohumín\n\nHC Bospor Bohumín (celým názvem: Hockey Club Bospor Bohumín) je český klub ledního hokeje, který sídlí ve městě Bohumín v Moravskoslezském kraji. Založen byl v roce 1936. Svůj současný název nese od roku 2015. Od sezóny 2011/12 působí v Moravskoslezské krajské lize, čtvrté české nejvyšší soutěži ledního hokeje. Klubové barvy jsou oranžová a černá.\n\nSvé domácí zápasy odehrává na zimním stadionu Bohumín s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "987278", "url": "https://cs.wikipedia.org/wiki?curid=987278", "title": "Jelena Vajcechovská", "text": "Jelena Vajcechovská\n\nJelena Vajcechovská (* 1. března 1958 Lvov) je bývalá sovětská reprezentantka ve skocích do vody a současná novinářka. V disciplíně skoky z desetimetrové věže se stala olympijskou vítězkou na LOH 1976 v Montréalu. Získala také stříbrnou a bronzovou medaili ve skocích z desetimetrové věže na Mistrovství Evropy v plavání. Je členkou Síně slávy plaveckých sportů, držitelkou titulu zasloužilý mistr sportu Sovětského svazu a ruského sportovního ocenění Řád Nikolaje Ozerova. Od skončení sportovní kariéry pracuje jako sportovní novinářka.\n\n\n"}
{"id": "987280", "url": "https://cs.wikipedia.org/wiki?curid=987280", "title": "Lucia Klocová", "text": "Lucia Klocová\n\nLucia Hrivnák Klocová (* 20. listopadu 1983, Martin) je bývalá slovenská atletka, věnující se běhu na 800 metrů a běhu na 1500 metrů. Její trenérem byl Pavel Slouka. Byla členkou klubu AK ZŤS Martin.\nNa olympijských hrách v Pekingu 2008 postoupila z rozběhu časem 1:59,42 min. V semifinálovém běhu skončila 3. časem 1:58,80 min a do finále nepostoupila. Celkově obsadila 11. místo.\n\nV běhu na 800 metrů skončila na 4. místě, když doběhla o devět setin za bronzovou pozicí. V únoru roku 2017 však bylo sděleno, že ruské běžkyni Savinovové byl udělen čtyřletý zákaz činnosti, a to zpětně běžící od roku 2015, a musí navrátit všechny získané medaile z MS 2011 i 2013, ME 2010 a LOH v Londýně 2012. Klocová se tak po sedmi letech stala bronzovou medailistkou.\n\nNa Letních olympijských hrách 2012 16. nejlepším časem 4:07,79 postoupila do semifinále v běhu na 1500 a zároveň vytvořila slovenský rekord. Ve finále původně obsadila osmé místo, po diskvalifikaci několika soupeřek v následujících letech jí patří místo páté.\nSportovní kariéru ukončila v listopadu 2017. \n\n"}
{"id": "987281", "url": "https://cs.wikipedia.org/wiki?curid=987281", "title": "Anton Kučmín", "text": "Anton Kučmín\n\nAnton Kučmín (* 7. června 1984, Ilava) je slovenský atlet, reprezentant Slovenska na olympijských hrách v Londýně v disciplíně chůze na 20 km. Kučmínúv domácí klub je VSC Dukla Banská Bystrica. Jeho trenérem je Juraj Benčík.\n\nNa LOH 2012 v disciplíně chůze na 20 km s časem 1:22:25 hod. dosáhl 23. místo, čímž překonal svůj osobní rekord a také dosavadní nejlepší umístění slovenského chodce na olympijských hrách.\n\n"}
{"id": "987283", "url": "https://cs.wikipedia.org/wiki?curid=987283", "title": "Peníze.cz", "text": "Peníze.cz\n\nPeníze.cz je český internetový portál o osobních financích provozovaný společností Partners media s.r.o. Podle výzkumu společnosti NetMonitor z ledna 2014 se jedná o 25. nejnavštěvovanější web v ČR s 1 051 026 reálnými návštěvníky. \n\nMomentálně pod Peníze.cz patří tyto projekty:\nServer Peníze.CZ byl spuštěn společností 4. září 2000 a od počátku se soustředil na osobní finance a užitečné rady, jak nakládat s penězi. Ředitelem serveru byl do června 2004 Tomáš Prouza, prvním šéfredaktorem byl Tomáš Skřivánek.\n\n28. 1. 2004 odkoupila 85% projektu společnost Salve Group\n\nBěhem dalších let začal význam webu Peníze.cz upadat.\n\nV roce 2008 byl projekt společností Slave Group znovu prodán a v červnu 2009 odkoupila 50% projektu investiční společnost Clareo, která zahájila restrukturalizaci.\n\nPo úspěšném návratu projektu mezi přední servery o osobních financích bylo 21. 12. 2010 100 % aktivit webu Peníze.cz odprodáno společnosti Partners Financial Services, respektive nově vzniklé dceřiné společnosti Partners media s.r.o., která do té doby provozovala projekt Finmag.cz.\n\n"}
{"id": "987284", "url": "https://cs.wikipedia.org/wiki?curid=987284", "title": "HC Tatra Kopřivnice", "text": "HC Tatra Kopřivnice\n\nHC Tatra Kopřivnice (celým názvem: Hockey Club Tatra Kopřivnice) je český klub ledního hokeje, který sídlí ve městě Kopřivnice v Moravskoslezském kraji. Založen byl v roce 1932 pod názvem SK Kopřivnice. Svůj současný název nese od roku 2017. Od sezóny 2015/16 působí ve 2. lize, třetí české nejvyšší soutěži ledního hokeje. Klubové barvy jsou modrá, červená a bílá.\n\nSvé domácí zápasy odehrává na zimním stadionu Kopřivnice s kapacitou 3 034 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "987286", "url": "https://cs.wikipedia.org/wiki?curid=987286", "title": "Jens Peter Jacobsen", "text": "Jens Peter Jacobsen\n\nJens Peter Jacobsen (7. duben 1847, Thisted, Dánsko – 30. duben 1885, tamtéž) byl dánský naturalistický spisovatel, básník a přírodovědec - botanik. Ovlivnil řadu dalších básníků a spisovatelů, například Rainera Maria Rilkeho a Franze Kafku. Jeho dílem byli ovlivněni i mnozí čeští básníci, například Josef Svatopluk Machar, Fráňa Šrámek a František Xaver Šalda .\n\nStudoval botaniku a do dánštiny přeložil některá díla Darwinova: \"O původu druhů\" ( , 1872) \"O původu člověka\" ( , 1875). Sám napsal pojednání v Darwinovském duchu \"Om Desmidiaceerne\", za které byl poctěn zlatou universitní medailí. Po propuknutí tuberkulózy cestoval do jižní Evropy (Německo a Itálie) a věnoval se již pouze literatuře. První díla – povídky \"Mogens\" (1872) a \"Et skud i taagen\" (1875) otiskl v měsíčníku \"Nyt Dansk Maanedsskrift\". Jeho básně, povídky i romány měly velký ohlas a ovlivnily mnoho dalších autorů.\n\nNemoci podlehl ve věku 38 let.\n\n\n\n"}
{"id": "987288", "url": "https://cs.wikipedia.org/wiki?curid=987288", "title": "Patyčka rosolovitá", "text": "Patyčka rosolovitá\n\nPatyčka rosolovitá (\"Leotia lubrica\" (Scop.) Pers. 1797) je vřeckovýtrusná houba z čeledi patyčkovité (Leotiaceae) gumovité konzistence a žlutého zbarvení.\n\nPlodnice je apothecium, rozlišené na třeňovitou a klouboukovitou část, palicovitého tvaru a pružné, gumovité konsistence. Její výška činí asi 1–8 cm. Třeň je dosti dlouhý (až 8 cm), má válcovitý, někdy mírně zploštělý průřez. Jeho povrch je občas drobně zrnkovaný, za vlhka slizký. Zbarven je jasně žlutě či žlutoranžově, jen na bázi je někdy bledší. Na vrchu třeň plynule šikmo přechází v poměrně drobnou kloboukovitou část, jež je stejně gumovité konsistence jako třeň. Má okrouhlý, oblý, bochánkovitý, často poněkud zploštělý tvar a je nepravidelně zprohýbána a zbrázděna, někdy až mozkovitě. Okraje jsou zpravidla oble laločnatě rozdělené a podvinuté. Průměr klobouku činí 0,5–2 cm. Zbarvení je jasně žluté, žlutooranžové, později přecházející do hnědožluté až olivově zelené; za vlhka je klobouk výrazně slizký. Svrchní stranu klobouku pokrývá hymenium.\n\nDužnina je velmi pružná, rosolovitá, průsvitně nažloutlá. Nemá výraznější chuť ani vůni.\n\nVýtrusy, uložené ve vřeckách obvykle po osmi, jsou úzce elipsoidní, velké 15–25 × 4–6 µm, v čase zralosti septy rozdělené na několik částí.\n\nPatyčka rosolovitá vyrůstá hromadně, ve skupinách a trsech, v listnatých, zejména bukových, ale i jehličnatých lesích, a to obvykle na vlhkých místech z půdy či trouchnivějícího dřeva. Vyskytuje se poměrně hojně, roste od června do listopadu.\n\nJe uváděna jako jedlá , vhodná např. k nakládání do octa , jiní autoři jí pro drobný vzrůst a roslovitou dužninu naopak za vhodnou ke sběru nepovažují.\n\n\n\n"}
{"id": "987289", "url": "https://cs.wikipedia.org/wiki?curid=987289", "title": "HK Krnov", "text": "HK Krnov\n\nHK Krnov (celým názvem: Hokejový klub Krnov) je český klub ledního hokeje, který sídlí v Krnově v Moravskoslezském kraji. Založen byl v roce 1976 pod názvem TJ Strojosvit Krnov. Od sezóny 2009/10 působí v Moravskoslezské krajské lize, čtvrté české nejvyšší soutěži ledního hokeje. Klubové barvy jsou modrá a žlutá.\n\nSvé domácí zápasy odehrává na Zimním Stadionu Krystal s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "987290", "url": "https://cs.wikipedia.org/wiki?curid=987290", "title": "Souboj národů", "text": "Souboj národů\n\nSouboj národů je československá vědomostní show TV Prima, která se představila 22. března 2014. Pořad uvádějí Martin Dejdar a Michal Hudák. V pořadu soutěží Česko proti Slovensku.\n\nSoutěžící z Česka a ze Slovenska musí postupně mačkat tlačítky na správné varianty (A, B, C nebo D). Televizní diváci také odpovídají na otázky svými mobilními telefony. Na konci pořadu se ukáže IQ, které televizní diváci poslali během otázek. Tým, který má více IQ, vyhrává.\n"}
{"id": "987291", "url": "https://cs.wikipedia.org/wiki?curid=987291", "title": "HC Rožnov pod Radhoštěm", "text": "HC Rožnov pod Radhoštěm\n\nHC Rožnov pod Radhoštěm (celým názvem: Hockey Club Rožnov pod Radhoštěm) je český klub ledního hokeje, který sídlí v Rožnově pod Radhoštěm ve Zlínském kraji. Založen byl v roce 1933. Svůj současný název nese od roku 1993. Od sezóny 2009/10 působí v Moravskoslezské krajské lize, čtvrté české nejvyšší soutěži ledního hokeje. Klubové barvy jsou červená, bílá, žlutá a černá.\n\nSvé domácí zápasy odehrává na zimním stadionu Rožnov pod Radhoštěm s kapacitou 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "987294", "url": "https://cs.wikipedia.org/wiki?curid=987294", "title": "HC Studénka", "text": "HC Studénka\n\nHC Studénka (celým názvem: Hockey Club Studénka) je český klub ledního hokeje, který sídlí ve městě Studénka v Moravskoslezském kraji. Založen byl v roce 1947. Od sezóny 2009/10 působí v Moravskoslezské krajské lize, čtvrté české nejvyšší soutěži ledního hokeje. Klubové barvy jsou žlutá a námořnická modř.\n\nV sezóně 2017/18 se klubu podařilo porazit tým HC Orlová ve finále 3:1 na zápasy a to přesto, že Studénka měla uzavřený stadion z důvodu havarijního stavu střechy a tak musela hrát na různých stadionech v kraji (např. v Kopřivnici, RT Torax Aréně, Polárce, Ostravar Aréně) a přesto postoupila do 2. ligy, avšak později prodala licenci do Orlové.\n\nSvé domácí zápasy odehrává na zimním stadionu Studénka s kapacitou 3 300 diváků.\n\n\nZdroj:\n\n\n\nZdroj:\n\n"}
{"id": "987295", "url": "https://cs.wikipedia.org/wiki?curid=987295", "title": "Vůz Amz RJ", "text": "Vůz Amz RJ\n\nVozy Amz 61 81 19-90 jsou řadou osobních vozů vyrobených původně pro Švýcarské spolkové dráhy (SBB) v letech 1973–1976 jako klimatizované oddílové vozy 1. třídy pro mezinárodní dopravu. Společnost RegioJet v roce 2012 od SBB odkoupila 12 těchto vozů.\n\nZačátkem 70. let 20. století západoevropské železniční společnosti připravily společný nákup větší série komfortních vozů pro mezinárodní dopravu. Financování bylo zastřešeno organizací Eurofima, proto bývají tyto vozy souhrnně označovány jako \"Eurofima vozy\". Na této společné sérii 500 vozů se Švýcarské spolkové dráhy podílely 20 vozy 1. třídy, které byly po dodání označeny jako řada Am 61 85 19-70 500 ... 519.\n\nJedná se o oddílové vozy s 9 oddíly 1. třídy typu UIC-Z o délce 26 400 mm. Jsou vybaveny podvozky Fiat Y 0272 S pro maximální rychlost 200 km/h.\n\nRegioJet zakoupil 12 vozů od SBB v roce 2012\n\n. Vozy byly zaregistrovány v Rakousku, jejich označení bylo změněno na Amz 61 81 19-90 a vlastnická zkratka na A-RJ.\nPřed nasazením do provozu prošel interiér vozu částečnou opravou - nové potahy sedaček, nové stolky v oddílech aj. Vozy byl také nalakovány do firemních žluto-černých barev. Původní plány počítaly s využitím některých vozů jako charterové vozy pro objednané přepravy\n. Tomu odpovídal i nápis \"charter\" na vozové skříni. Vozy jsou však běžně zařazovány do pravidelných vlaků.\nZ počátku nebyla ve vlacích Regiojet rozlišována vozová třída. Od 2.9.2013 byly zavedeny tři třídy (standard, relax a business)\n, přesto však tyto vozy původně 1. třídy jsou zařazeny do základní třídy \"standard\".\n\nV roce 2015 Regiojet odkoupil od DB dva vozy řady Bwmz, které původně pocházejí také z této 20 kusové série švýcarských vozů Am.\n\n"}
{"id": "987296", "url": "https://cs.wikipedia.org/wiki?curid=987296", "title": "Giovanni Innocenzo Martinelli", "text": "Giovanni Innocenzo Martinelli\n\nGiovanni Innocenzo Martinelli, OFM (5. února 1942, El Khadra – 30. prosince 2019) byl libyjský katolický duchovní, biskup a člen řádu františkánů.\n\nNarodil se 5. února 1942, El Khadra. Po vstupu do řádu menších bratří byl vysvěcen na kněze dne 28. července 1967. Dne 3. května 1985 byl papežem Janem Pavlem II. ustanoven apoštolským vikářem Tripoli a titulárním biskupem tabudským. Biskupské svěcení získal 4. října 1985 z rukou Gabriela Montalvo Higuery který byl apoštolský delegát v Libyi a spolusvětitely byli Joseph Mercieca a José Antonio Peteiro Freire, O.F.M..\n\n"}
{"id": "987310", "url": "https://cs.wikipedia.org/wiki?curid=987310", "title": "Róbert Štefko", "text": "Róbert Štefko\n\nRóbert Štefko (* 28. května 1968, Košice) je český běžec. Závodil na tratích různých délek v rozpětí od 5 km po maraton.\n\nRóbert Štefko se narodil ve slovenských Košicích a nejprve reprezentoval Slovensko. Dne 23. dubna 2004 získal české občanství.\n\n"}
{"id": "987312", "url": "https://cs.wikipedia.org/wiki?curid=987312", "title": "Dekret prezidenta Ruské federace", "text": "Dekret prezidenta Ruské federace\n\nDekret prezidenta Ruské federace je právní akt, vydaný prezidentem Ruské federace v rámci jeho působnosti. Dekrety a nařízení (akta) prezidenta Ruské federace jsou závazné na celém území Ruské federace. Nesmí být v rozporu s Ústavou Ruské federace, ani federálními zákony. Dekrety mají nejvyšší právní sílu hned po ústavě a federálních zákonech.\n\nDekrety a nařízení mohou být normativního a nenormativního charakteru. Například dekrety z 2. března 1994 č. 442 a z 1. června 1995 č. 554, které schválily nařízení o státních vyznamenáních v Rusku, patří mezi normativní právní akty. Dekret o udělení vyznamenání konkrétní osobě patří k nenormativním právním aktům.\n\nDekrety prezidenta Ruské federace, které mají normativní charakter, mají platnost na celém území Ruské federace a nabývají platnosti po uplynutí sedmi dnů od jejich prvního uveřejnění. Ostatní dekrety, včetně těch, které obsahují informace tvořící státní tajemství nebo informace důvěrného charakteru, nabývají platnosti dnem podpisu.\n\nDekrety, vyplňující mezery v právní úpravě v oblasti výhradní zákonodárné kompetence Státní dumy, platí až do přijetí příslušného federálního zákona (předpokládá se, že se přijetí takovýchto dekretů ze strany prezidenta ho zavazuje k předložení příslušného návrhu zákona ve Státní dumě).\n\nVe Sbírce zákonů Ruské federace jsou prezidentské dekrety zveřejněny ve třetí části, nejdříve normativní a pak nenormativní.\n\n"}
{"id": "987332", "url": "https://cs.wikipedia.org/wiki?curid=987332", "title": "HC Cheb 2001", "text": "HC Cheb 2001\n\nHC Cheb 2001 (celým názvem: Hockey Club Cheb 2001) byl český klub ledního hokeje, který sídlil v Chebu v Karlovarském kraji. Založen byl v roce 2001, zanikl v roce 2013. V sezóně 2012/13 působil v Karlovarské krajské lize, čtvrté české nejvyšší soutěži ledního hokeje.\n\nSvé domácí zápasy odehrává na zimním stadionu Cheb s kapacitou 1 670 diváků.\n\n\nZdroj: \n\n\n\nZdroj: \n\n"}
{"id": "987335", "url": "https://cs.wikipedia.org/wiki?curid=987335", "title": "Diictodon", "text": "Diictodon\n\nDiictodon byl rod terapsida ze skupiny Dicynodontia. Žil v období pozdního permu zhruba před 255 miliony let. Fosilní pozůstatky tohoto zvířete byly objeveny v Asii a Africe, včetně státu Jihoafrická republika. Byl to býložravec, žijící zřejmě v podzemních norách. Jeho délka dosahovala pouze kolem 45 centimetrů. Byl rovněž vybaven dvěma většími hlodáky, zřejmě mu pomáhaly při získávání potravy.\n\nTento malý tvor byl vyobrazen například v dokumentárním programu \"Putování s pravěkými monstry - život před dinosaury\". Objevuje se však i několikrát v průběhu třetí série britského sci-fi seriálu \"Pravěk útočí\".\n\n"}
{"id": "987336", "url": "https://cs.wikipedia.org/wiki?curid=987336", "title": "Austin a Ally (1. řada)", "text": "Austin a Ally (1. řada)\n\nPrvní řada seriálu Austin a Ally měla premiéru v USA 2. prosince 2011 a ukončena byla 9. září 2012. V Česku se poprvé začala vysílat 11. května 2013 a dovysílala se 4. dubna 2014. Seriál pojednává o Austinovi Moonovi, extrovertnímu zpěvákovi a o brilantní, ale plaché, skladatelce písní Ally Dawsonové. Spolu s kamarády Trish a Dezem se snaží Austina představit jako zpěváka celému světu.\n\nPrvní řada obsahuje celkem devatenáct epizod, které se nevysílají podle pořadí produkce.\n\n"}
{"id": "987337", "url": "https://cs.wikipedia.org/wiki?curid=987337", "title": "Československý filmový týdeník", "text": "Československý filmový týdeník\n\nČeskoslovenský filmový týdeník ( , ČSFT) je československý kinematografický cyklus desetiminutových publicistických krátkých filmů volně navazující na předchozí \"Československé filmové noviny\". Vysílán byl v letech 1954 až 1989. Každý díl byl zkompilován z několika reportáží a vysílán byl před začátkem hlavního filmu. Přibližoval divákům události uplynulého týdne z domova i ze světa. Na pořadu spolupracovali přední českoslovenští dokumentaristé, natočeno bylo 2379 dílů.\n\n"}
{"id": "987341", "url": "https://cs.wikipedia.org/wiki?curid=987341", "title": "USS Scorpion (SSN-589)", "text": "USS Scorpion (SSN-589)\n\nUSS Scorpion (SSN-589) byla útočná jaderná ponorka amerického námořnictva třídy \"Skipjack\". Sloužila v letech 1960–1968. Dne 22. května 1968 byla ponorka zničena při nehodě, jejíž příčiny nebyly dodnes objasněny. Všech 99 mužů na palubě přitom zahynulo. \"Scorpion\" je jedna ze dvou jaderných ponorek, které americké námořnictvo ztratilo při havárii – druhou byl USS \"Thresher\" (SSN-593).\n\nStavba ponorky byla zahájena roku 1958, roku 1959 byla spuštěna na vodu. Uvedena do služby byla 29. července 1960.\n\nV závěru října 1968 průzkumná loď \"Mizar\" lokalizovala části trupu USS \"Scorpion\" zhruba 740 km jihozápadně od portugalských Azor ve více než tříkilometrové hloubce. Při pátrání po vraku byla s úspěchem využita tzv. bayesovská statistika, pojmenovaná po anglickém statistikovi a duchovním Thomasu Bayesovi.\n\n"}
{"id": "987342", "url": "https://cs.wikipedia.org/wiki?curid=987342", "title": "Galerie N", "text": "Galerie N\n\nGalerie N je soukromá galerie v pražském Braníku, která vznikla krátce po listopadové revoluci 1989 z původně keramického atelieru Jiřího Nejedlého. \n\nV jejích počátcích zde svá díla vystavovala řada výtvarníků např. Oldřich Kulhánek, Ingrid Glaserová nebo Irena Hudcová. \n\nPo smrti Jiřího Nejedlého v roce 1998 převzali galerii jeho děti.\n\nV roce 2000 syn Marcel Nejedlý obnovil výstavní činnost jako neziskový projekt a vystavovalo zde mnoho výtvarníků aj. jmenujme např. \n\nKája Saudek, František Ringo Čech, Rudolf Hrušínský ml., Ivan Mládek, Ge Polo, Milan Perič a jiní. V roce 2006 Galerie N po ztrátě výstavních prostor ukončila činnost a dnes je již jen obchodní značkou firmy zabývající se prodejem a realizacemi krbů.\n\nZakladatel Jiří Nejedlý je dědečkem zmizelého Honzíka Nejedlého.\n"}
{"id": "987343", "url": "https://cs.wikipedia.org/wiki?curid=987343", "title": "Pavel Štěpánek", "text": "Pavel Štěpánek\n\nIng. Pavel Štěpánek, CSc. (* 5. září 1956 Praha) je český ekonom, v letech 1999 až 2005 člen bankovní rady České národní banky.\n\nVystudoval obor finance na Vysoké škole ekonomické v Praze, kde také po ukončení studia v roce 1979 působil jako asistent.\n\nV roce 1981 nastoupil na ministerstvo financí jako odborný referent. Na ministerstvu postupně působil ve studijně-výzkumném centru, v oddělení veřejných financí a v letech 1992 až 1997 vedl odbor finanční politiky. V roce 1998 byl jmenován náměstkem ministra financí pro problematiku finanční politiky, mezinárodních vztahů, kapitálového trhu a privatizaci bank.\n\nZastával také krátce funkci člena dozorčí rady Poštovní banky a v letech 1993 až 1998 byl členem prezidia Fondu národního majetku. V roce 1998 byl po krátkou dobu asistentem generálního ředitele České spořitelny.\n\nV letech 1990 až 1992 absolvoval rovněž zahraniční studijní pobyty při Mezinárodním měnovém fondu, které se zaměřovaly na problematiku daní a veřejných financí.\n\nNa začátku února 1999 jej prezident Václav Havel jmenoval členem bankovní rady České národní banky, funkce se ujal dne 13. února 1999. V bankovní radě působil do 12. února 2005.\n\nPo odchodu z ČNB pracoval do roku 2006 jako náměstek výkonného ředitele České bankovní asociace. V letech 2007 až 2011 pak byl členem Rady ředitelů Evropské banky pro obnovu a rozvoj, kde zastupoval Českou republiku, Slovensko, Maďarsko a Chorvatsko. Od 1. září 2011 se stal výkonným ředitelem České bankovní asociace.\n\nNa VŠE v Praze přednáší téma finanční politiky. O této problematice publikuje v denním a odborném tisku.\n"}
{"id": "987344", "url": "https://cs.wikipedia.org/wiki?curid=987344", "title": "Krevská unie", "text": "Krevská unie\n\nKrevská nebo Krewská unie byla personální unie Polského království s Litevským velkoknížectvím uzavřená 14. srpna 1385 na hradě v litevském městečku Kreva (polsky Krewo, dnes Крэва v Bělorusku).\n\nPotřeba polsko-litevského spojení vzešla z důvodu ohrožení, které pro obě země představoval na přelomu 14. a 15. století Řád německých rytířů. Unie z Krewu byla první ze šesti unijních smluv uzavřených mezi Polskem a Litvou.\n\nSmlouva předpokládala manželství litevského velkoknížete Vladislava Jagellonského s polskou královnou Hedvikou z Anjou, za což měl získat polský trůn, přitom se Vladislav zavázal přijmout křest a dovolit christianizaci Litvy, propuštění polských zajatců, vyplacení odškodnění Habsburkům za porušení manželství \"sponsalia de futuro\" (závazek budoucího uzavření manželství v případě pokud jsou oba nebo jeden snoubenec nezletilý) s Vilémem Habsburským a získat zpět všechny země ztracené Polským královstvím. V posledním odstavci dohody kníže Jagello \"„slibuje připojení svých litevských a ruských zemí na věčné časy ke Koruně polského království“\".\n\nZachoval se pergamenový dokument krevské unie, který je uchováván v krakovském archivu metropolitní kapituly. Text nevzbuzoval emoce mezi badateli až do počátku 19. století, kdy Michał Wiszniewski zveřejnil jeho obsah ve své knize \"Pomniky historii i literatury polskiej\", čímž značně usnadnil přístup k textu a způsobil tak vypuknutí živé diskuse o pravosti, významu a hodnotě dokumentu. Díky rozvoji chemických metod se podařilo vyvrátit všechny pochybnosti o autenticitě dokumentu.\n\n\n"}
{"id": "987345", "url": "https://cs.wikipedia.org/wiki?curid=987345", "title": "Elektron (družice)", "text": "Elektron (družice)\n\nElektron byla série sovětských umělých družic určených na výzkum radiačních pásů Země. Elektron 1 a Elektron 2 startovaly současně (30. ledna 1964) na odlišné dráhy s cílem měřit tok částic ze Slunce a jejich účinek na radiační pásy v různých výškách. Experiment se zopakoval 11. července 1964 s Elektronem 3 a Elektronem 4.\n\n\n"}
{"id": "987346", "url": "https://cs.wikipedia.org/wiki?curid=987346", "title": "Biosputnik", "text": "Biosputnik\n\nBiosputnik () je ruské označení umělých družic země určených k biologickým výzkumům. V Sovětském svazu bylo v letech 1973–1992 vypuštěno jedenáct biosputniků řady Bion, které oficiálně se řadily mezi družice Kosmos. Program pokračuje, už pod názvem Bion, i v Rusku. \n\nSedmá družice ze série biosputniků, nazvaná Kosmos 1514 (resp. Bion 6), startovala 14. prosince 1983 na oběžnou dráhu s perigeem 215 km, apogeem 260 km, sklonem 82,3 °, oběžnou dobou 89,3 min, s hmotností asi 5 700 kg. Na palubě měla pokusné opice (Abrek a Bion), krysy, ryby a jiné biologické objekty. Po 5 dnech družice přistála a biologické objekty byly podrobeny dalšímu výzkumu. Na realizaci experimentu se účastnili i odborníci z ČSSR, MLR, NDR, PLR, RSR, Francie a USA.\n\nAmerická NASA vypustila v letech 1966–1969 s analogickými úkoly tři družice programu Biosatellite.\n"}
{"id": "987347", "url": "https://cs.wikipedia.org/wiki?curid=987347", "title": "Bălgarija 1300", "text": "Bălgarija 1300\n\nInterkosmos 22 nebo Bălgarija 1300 či Interkosmos-Bălgarija 1300, (, ) je bulharská vědeckovýzkumná družice, určená k registraci ionosférického plazmatu, toku vysokoenergetických částic, elektrického a magnetického pole a světla noční oblohy, vypuštěná 7. srpna 1981 v rámci programu Interkosmos na počest 1300. výročí založení bulharského státu sovětskou kosmickou raketou Vostok-M.\n\nByla vypuštěna ze sovětského kosmodromu Pleseck s pomocí rakety Vostok-2M. Má hmotnost 1500 Kg. Je vedena jako Interkosmos 22, v evidenci COSPAR pod číslem 1981-075A. Je stále na oběžné dráze Země.\n\n"}
{"id": "987348", "url": "https://cs.wikipedia.org/wiki?curid=987348", "title": "Tenma", "text": "Tenma\n\nTenma (jap. Pegas) je japonská umělá družice určená na prohlídku oblohy v rtg oblasti spektra a na výzkum vybraných zdrojů, vypuštěná 20. února 1983 na oběžnou dráhu s perigeem 487 km, apogeem 503 km, sklonem 31,49 ° a oběžnou dobou 94,38 min. Hmotnost 216 kg. Tenma znamená v překladu Pegas (či Pegasus) a před startem měl pracovní název ASTRO-B.\n\nStart rakety s družicí byl z japonského kosmodromu Kagošima. V evidenc COSPAR je označena jako 1983-011A. Družice shořela v atmosféře 17. prosince 1988.\n\n"}
{"id": "987350", "url": "https://cs.wikipedia.org/wiki?curid=987350", "title": "The Dakota", "text": "The Dakota\n\nThe Dakota (taktéž nazývaný Dakota Apartments) je bytový dům nacházející se na 72. ulici v městské části Upper West Side, Manhattan, New York. Tento dům, postavený v letech 1880 až 1884, je známý jako někdejší bydliště a zároveň i místo vraždy bývalého člena slavné skupiny The Beatles Johna Lennona. Patří k nejprestižnějším bytovým domům v Manhattanu, přičemž prodejní ceny jednotlivých apartmánů se zde pohybují mezi 4 až 30 miliony USD. Dům The Dakota byl v roce 1969 zařazen do seznamu významných newyorských historických památek.\n\nV říjnu 1990 v domě zemřel americký dirigent a skladatel Leonard Bernstein.\n\n"}
{"id": "987351", "url": "https://cs.wikipedia.org/wiki?curid=987351", "title": "ESRO-1A", "text": "ESRO-1A\n\nESRO-1A nebo Aurora je umělá družice organizace ESRO na výzkum ionosféry a polárních září.\n\nStartovala 3. října 1968 pomocí americké rakety Scout z amerického kosmodromu Western Test Range na dráhu s perigeem 254 km a apogeem 1523 km. Hmotnost byla 81 kg. V evidenci COSPAR má označení 1968-084A.\n\nShořela v atmosféře 26. června 1970.\n\n"}
{"id": "987355", "url": "https://cs.wikipedia.org/wiki?curid=987355", "title": "ESRO-1B", "text": "ESRO-1B\n\nESRO-1B nebo Boreas je umělá družice organizace ESRO na výzkum ionosféry a polárních září.\n\nStartovala 1. října 1969 pomocí americké rakety Scout z amerického kosmodromu Western Test Range na dráhu s perigeem 219 km a apogeem 389 km se sklonem 86 °. Hmotnost byla 80 kg. V evidenci COSPAR je označena 1969-083A.\n\nShořela v atmosféře 23. listopadu 1969.\n\n"}
{"id": "987356", "url": "https://cs.wikipedia.org/wiki?curid=987356", "title": "Big Bird", "text": "Big Bird\n\nBig Bird, známý také jako KH-9 Hexagon byla série 19 velkých amerických vojenských průzkumných družic USA s hmotností kolem 13000 kg, která byla používána v letech 1971 - 1986. Big Bird byly určeny ke snímkování zemského povrchu s velkým rozlišením (okolo 60 cm) převážně z nízkých oběžných drah. Mohly manévrovat a mívaly subsatelity, často s dopravou pouzder na Zemi. Oficiálně byly tyto špionážní družice vypouštěny pod krycím označením Ops, nebo USA z kosmodromu Western Test Range. Byly využívány CIA.\n\n\n"}
{"id": "987357", "url": "https://cs.wikipedia.org/wiki?curid=987357", "title": "Diana (slivoň)", "text": "Diana (slivoň)\n\nDiana (\"Prunus domestica\" 'Diana') je ovocný strom, kultivar druhu slivoň z čeledi růžovitých. Plody velké, s tmavomodrou slupkou, ojíněné, aromatické, vhodné pro konzum i na zpracování. Zraje koncem července.\n\nZemí původu je Rumunsko.\n\nRůst střední. Plodnost přichází až v druhém nebo třetím roce od výsadby. Zraje koncem července. Cizosprašná odrůda.. \n\n\nPlod podlouhlý, velký. Slupka modrá, ojíněná. Dužnina je zelenožlutá, chutná, obvykle jde dobře od pecky. \n\nTolerantnost k šarce průměrná, odrůda je velmi citlivá na mráz.\n\n"}
{"id": "987358", "url": "https://cs.wikipedia.org/wiki?curid=987358", "title": "AUOS", "text": "AUOS\n\nAUOS (zkratka z ruského názvu \"Avtomatičeskije universaľnyje orbitaľnyje stancii\") je standardizovaná platforma pro vědecké a technologické družice posílány na nízkou oběžnou dráhu Země. Primárně se používala v programech Interkosmos a Aureolu. Platforma AUOS byla schopna nést 400 až 600 kg vědeckých přístrojů a zásobit jejich energií na úrovni 50W denně.\n\n"}
{"id": "987359", "url": "https://cs.wikipedia.org/wiki?curid=987359", "title": "Aureole", "text": "Aureole\n\nAureole je typ sovětsko-francouzských družic postavených na platformě AUOS a určených pro atmosférický výzkum. Byly označeny i jako Oreol 1 a Oreol 2.\n\n\n"}
{"id": "987362", "url": "https://cs.wikipedia.org/wiki?curid=987362", "title": "Pic de Sanfonts", "text": "Pic de Sanfonts\n\nPic de Sanfonts je hora na hranicích Andorry a Španělska. Nachází se v pohoří Pyreneje. Její výška je 2894 m n. m. Nejbližší obec je La Massana.\n"}
{"id": "987363", "url": "https://cs.wikipedia.org/wiki?curid=987363", "title": "Hrotnatka (Daphnia)", "text": "Hrotnatka (Daphnia)\n\nHrotnatka (\"Daphnia\") je rod malých korýšů z řádu perlooček. Je součástí sladkovodního planktonu. Délka těla se pohybuje od 1 do 5 mm. Nápadným znakem je hrot na konci těla.\n\nZnámými a běžnými druhy jsou například hrotnatka obecná (\"Daphnia pulex\") a hrotnatka velká (\"Daphnia magna\"). Hrotnatek je známo kolem sta druhů, např. hrotnatka jezerní (\"Daphnia cucullata\"), hrotnatka bělavá (\"Daphnia lacustris\"), hrotnatka štíhlá (\"Daphnia hyalina\"), hrotnatka průhledná (\"Daphnia longispina\"), hrotnatka beztrnná (\"Daphnia obtusa\") a hrotnatka rybniční (\"Daphnia pulicaria\").\n\n"}
{"id": "987364", "url": "https://cs.wikipedia.org/wiki?curid=987364", "title": "Pic del Port Vell", "text": "Pic del Port Vell\n\nPic del Port Vell je hora v Pyrenejích. Nachází se na hranicích Andorry a Španělska, její nadmořská výška je 2655 m n. m. Nejbližší město je La Massana.\n"}
{"id": "987365", "url": "https://cs.wikipedia.org/wiki?curid=987365", "title": "Gabrovská", "text": "Gabrovská\n\nBluefre (\"Prunus domestica\" 'Bluefre') je ovocný strom, kultivar druhu slivoň z čeledi růžovitých. Plody menší, s modrofialovou slupkou, ojíněné. Rezistentní k šarce. Vhodné pro konzum i na zpracování. Zraje v září.\n\nByla vypěstována v Bulharsku, zkřížením odrůd 'Kjustendilská' a 'Montfortská'. \n\nRůst střední. Částečně samosprašná odrůda. \n\n\nPrůměrná, avšak plodí již brzy po výsadbě a plodnost je pravidelná.\n\nPlod podlouhlý, velký. Slupka modrá, ojíněná. Dužnina je nažloutlá, chutná, obvykle jde dobře od pecky. \n\nTolerantnost k šarce podle dostupných informací střední. Odrůda nebývá poškozována zimními a jarními mrazy. \n"}
{"id": "987366", "url": "https://cs.wikipedia.org/wiki?curid=987366", "title": "Pic dels Aspres", "text": "Pic dels Aspres\n\nPic dels Aspres je hora v Pyrenejích, na hranicích Andorry a Španělska. Dosahuje nadmořské výšky 2562 m. n. m. Nejbližší město je Arinsal v okrsku La Massana.\n\nDolina na jih od vrcholu je využívána jako lyžařské středisko.\n"}
{"id": "987367", "url": "https://cs.wikipedia.org/wiki?curid=987367", "title": "Mohamed Kader", "text": "Mohamed Kader\n\nMohamed Abdel Kader Coubadja Touré známý také pod jménem Mohamed Kader či Kader Coubadja (* 8. duben 1979, Sokodé, Togo) je bývalý tožský fotbalista, který hrával na pozici útočníka. V letech 1995–2009 byl členem tožské fotbalové reprezentace.\n\n"}
{"id": "987368", "url": "https://cs.wikipedia.org/wiki?curid=987368", "title": "Bufumbira", "text": "Bufumbira\n\nBufumbira je menší vulkanické pole, sestávající ze skupiny čtyřiceti struskových kuželů, ležící v Ugandě, směrem na sever od velkých stratovulkánů pohoří Virunga. Pro horniny pole Bufumbira je typický vysoký obsah draslíku.\n\n"}
{"id": "987369", "url": "https://cs.wikipedia.org/wiki?curid=987369", "title": "Vrba nachová", "text": "Vrba nachová\n\nVrba nachová (\"Salix purpurea\") je keř patřící do čeledi vrbovité (\"Salicaceae\").\n\nJe to středně velký opadavý keř 2-5(-8) m vysoký, který má tenké, husté, ohebné a vzpřímené větve, které vytvářejí metlovitou korunu. Kmínky mají až 15 cm v průměru. Dožívá se okolo 40 let.\n\nBorka je šedá, hladká, letorosty šedozelené, lesklé. Lýko je žluté barvy. Pupeny jsou dlouhé 2 -3 mm, květní až 7 mm dlouhé, načervenalé.\n\nListy v zásadě střídavé, ale často i vstřícné, obkopinaté, 5-8 cm dlouhé, 0,8-1,5 cm široké, v dolní části celokrajné, v horní pilovité. Svrchu jsou listy zelené, slabě lesklé, rub je světlejší, matný, při vadnutí mají modročernou barvu. Řapík 2-4 mm dlouhý, palisty chybí.\n\nVrba nachová je dvoudomý keř. Jehnědy má štíhlé, přisedlé, válcovitého tvaru, 2-3 cm dlouhé, 0,4-0,5 cm široké, vstřícné nebo mírně vyhnuté. Samčí květy mají zdánlivě 1 tyčinku, nitky tyčinek jsou pod prašníky srostlé. Vejcovitý, chlupatý semeník u samičích květů je téměř bez čnělky, blizny jsou krátké. Má dlouhé květní listeny tmavohnědé a chlupaté a jednu nektariovou žlázku.\n\nPlodem jsou tobolky, 4 mm dlouhé, v každé chlopni tobolky jsou 3 základy semen. Kvete v dubnu a květnu před rašením listů, plody dozrávají začátkem léta.\n\nVyskytuje se v Evropě, severní Africe, chybí ve Skandinávii a v chladné severovýchodní Evropě, pravděpodobně introdukovaná je na Britských ostrovech. V Česku roste od nížin do nižších horských poloh, hojně se vyskytuje v Moravskoslezských Beskydech. Díky tomu, že má velmi hořké listy i kůru, která obsahuje až 7 % salicinu, ji dobytek neokusuje a tudíž se její výskyt v pastevních oblastech zvyšuje.\n\nRoste na minerálně bohatších půdách s větším podílem skeletu. Ekologické nároky nejsou příliš vysoké, a proto je hodně rozšířená. Její výskyt je nejvíce na štěrcích, na bazických a silikátových podkladech. Je odolná vůči záplavám. Tvoří břehové porosty podél řek a potoků.\n\nJeden z hlavních důvodů pěstování vrby nachové je odedávna její proutí. Vysazována je i ke zpevňování okrajů břehů. V sadovnictví se setkáváme s několika kultivary. Používá se také pro farmaceutické účely. Již v antice Hippokrates doporučoval šťávu z vrbové kůry k tišení porodních a revmatických bolestí.\n\n\n"}
{"id": "987370", "url": "https://cs.wikipedia.org/wiki?curid=987370", "title": "Eden (Praha)", "text": "Eden (Praha)\n\nZábavní a sportovní park Eden byl vybudován v roce 1922, po vzniku Velké Prahy, v okrajové, dosud nezastavěné části někdejšího města Vršovice. Po vzoru vídeňského Prátru zde vznikl rozsáhlý komplex zábavních atrakcí.\n\nMezi hlavní atrakce patřila například přes 5 kilometrů dlouhá horská dráha či vodní laguna s lodičkami. Byly zde stánky, mnoho restaurací, promenády, kryté taneční parkety, varieté, začarovaný zámek, klasické pouťové atrakce, střelnice, cyklodrom a velké vodní tobogany.\n\nO velikonocích 1930 přijel do Edenu Ital jménem Zacchini, který se nechal vystřelovat do vzduchu z děla. Zásluhou cestovatele Carla Hagenbecka přijeli do Edenu i černoši z Habeše, kteří tu postavili ukázku domorodé vesnice a předváděli domorodé tance či vystupovali se zvířaty. \n\nVstupné činilo 1,20 K. Protože byl zábavní park zaměřen zejména na lidové vrstvy, velká hospodářská krize ve 30. letech 20. století způsobila rychlý úpadek Edenu. Oblast získala špatnou pověst kvůli rozrůstající se nouzové kolonii na Bohdalci a stoupající kriminalitě. Roku 1935 byla zbourána horská dráha a v následujících letech byly uzavírány další atrakce. Situaci ještě zhoršil zákaz zábav během 2. světové války, v roce 1946 byl park rozhodnutím hygienika hlavního města Prahy oficiálně uzavřen. \n\nNa části původního parku vznikl velký sportovní areál Slavie Praha s fotbalovým, rugbyovým a atletickým stadionem, víceúčelovou sportovní halou, plaveckým areálem a hokejovým stadionem. Fotbalový stadion byl otevřen v září 1953, postupem času přestal vyhovovat požadavkům na divácký komfort, uzavřen byl v roce 2000, zbourán byl v letech 2003 - 2004. Na jeho místě byla v roce 2008 otevřena multifunkční Eden Aréna. \n\n"}
{"id": "987371", "url": "https://cs.wikipedia.org/wiki?curid=987371", "title": "Červený kámen (Ještěd)", "text": "Červený kámen (Ještěd)\n\nČervený kámen (841 m n. m.) je skalnatý útvar v okrese Liberec Libereckého kraje. Leží na svahu Ještědu necelých 900 m zjz. od jeho vrcholu, asi 1 km severovýchodně od Hořeních Pasek na katastrálním území obce Světlá pod Ještědem. Útvar je součástí Přírodního parku Ještěd.\n\nČervený kámen je nejvýraznější kvarcitový výchoz na jz. svahu Ještědu o délce cca 250 m. Plochy puklin na zdejší skále jsou pokryty vrstvami červených oxidů železa – odtud název Červený kámen. Z vrcholové skály se nabízí překrásný pohled na vrchol Ještědu i krajinu Podještědí.\n\nGeomorfologicky vrch do celku Ještědsko-kozákovský hřbet, podcelku Ještědský hřbet, okrsku Hlubocký hřbet a podokrsku Pasecký hřbet.\n\nÚtvar se nachází asi 100 m od turistického rozcestí \"Červený kámen\" žluté a červené turistické značky. Společně se žlutou značkou vede Naučná stezka Terasy Ještědu.\n\n"}
{"id": "987379", "url": "https://cs.wikipedia.org/wiki?curid=987379", "title": "Budapešťská dohoda", "text": "Budapešťská dohoda\n\nBudapešťská dohoda může být:\n\n"}
{"id": "987381", "url": "https://cs.wikipedia.org/wiki?curid=987381", "title": "Římskokatolická farnost Matějovec", "text": "Římskokatolická farnost Matějovec\n\nŘímskokatolická farnost Matějovec je územní společenství římských katolíků v rámci děkanátu Telč brněnské diecéze s farním kostelem svatého Oldřicha a Linharta.\n\nV historických pramenech je obec poprvé zmiňována v roce 1399. Farní kostel pochází z poloviny osmnáctého století.\n\nFarnost spravují karmelitáni. Farářem je od 1. července 2006 P. Mgr. Serafim Jan Smejkal, OCarm. \n\nDnem vzájemných modliteb farností za bohoslovce a bohoslovců za farnosti brněnské diecéze je 25. listopad. Adorační den připadá na nejbližší neděli po 14. lednu.\n\nVe farnosti se pravidelně koná tříkrálová sbírka. V roce 2017 činil její výtěžek ve farnosti a okolí 22 865 korun.\n\n"}
{"id": "987382", "url": "https://cs.wikipedia.org/wiki?curid=987382", "title": "Československá kosmonautika", "text": "Československá kosmonautika\n\nČeskoslovenská kosmonautika zahrnovala kosmické aktivity Československa počínající už koncem 50. let 20. století a od druhé poloviny 60. let se rozvíjející v rámci mezinárodního programu Interkosmos. Aktivity v různých oblastech kosmické fyziky, meteorologie, spojů, biologie a medicíny a snímkování Země vyvrcholily stavbou vlastních umělých družic Země řady Magion, automatických stabilizovaných plošin instalovaných na sovětských sondách a modulech a kosmickým letem Vladimíra Remka.\n\nOd vzletu první družice – Sputniku 1 se čeští astronomové zapojili do kosmického výzkumu, sledovali dráhu prvních družic a profesor Emil Buchar z ČVUT vypracoval postup, jak z časových změn jejich drah odvodit velikost zploštění Země.\n\nPopularizaci kosmonautiky se věnoval profesor Rudolf Pešek, který aktivně pracoval v Mezinárodní astronautické federaci (\"International Astronautical Federation\") a Mezinárodní astronautické akademii (\"International Academy of Astronautics\"). Zde založil komisi pro hledání mimozemského inteligentního života a vymyslel název pro její činnost – CETI (\"Communication with Extraterrestrial Intelligence\", komunikace s mimozemskou inteligencí). Na jeho aktivity později, od roku 1960 navázal projet SETI.\n\nV letech 1967–1990 probíhal program spolupráce Sovětského svazu a jeho socialistických spojenců v oblasti výzkumu a využití vesmíru nazvaný Interkosmos. Československé aktivity v programu se rozdělily na čtyři směry – kosmická fyzika, meteorologie, spoje, lékařství a biologie, později přibylo ještě snímkování Země. Československo bylo v programu velmi aktivní, v období do roku 1978 bylo 45 % experimentů na družicích Interkosmos československých.\n\nV letech 1967–1969 pod vedením Borise Valníčka z Astronomického ústavu ČSAV se podařilo vyrobit detektory rentgenového záření určené k výzkumu Slunce. Instalovány byly na družicích Interkosmos 1 (vynesena na oběžnou dráhu Země 14. října 1969) a Interkosmos 2 (vynesena 14. října 1970). Od roku 1972 se čeští vědci obrátili k výzkumu kosmického záření a své přístroje instalovali na družice Interkosmos 13 (duben 1975) a poté na družice řady Prognoz, které měly příhodnější dráhu. Vrcholem této části československé účasti byl družice Prognoz 10 (duben 1985), z jejíž 11 přístrojů bylo 7 československých, dva sovětské a dva společné.\n\nDružice Interkosmos a Mars, a vědecké rakety Vertikal disponovaly též československými detektory mikrometeoroidů.\n\nOdborníci Jaderné a fyzikálně-inženýrské fakulty ČVUT roku 1970 postavili laser určený k měření polohy družic a tvaru země odrazem jeho paprsku od družice. V srpnu 1970 získali odraz, jako čtvrtí na světě po Spojených státech, Francii a Japonsku. V 70. a 80. letech sestavili více mobilních laserových stanic používaných k měřením po celém světě.\n\nIonosférické oddělení Geofyzikálního ústavu ČSAV a Výzkumný ústav sdělovací techniky vyrobily pro družice, počínaje Interkosmosem 3, přes deset vysílačů. Od roku 1973 oddělení vyvíjelo družice řady Magion určené ke studiu magnetosféry a ionosféry. První z nich, Magion 1, vzlétla společně s mateřskou družicí Interkosmos 18 v říjnu 1978, další následovaly v září 1982 a prosinci 1991. I po přechodu oddělení k Ústavu fyziky atmosféry AV ČR roku 1994 program pokračoval družicemi Magion 4 a 5 v srpnu 1995 a srpnu 1996.\n\nNejsložitějším kosmickým přístrojem československého původu byly automatické stabilizované plošiny (ASP) umožňující zaměření přístrojů na cílový objekt. Instalovány byly na sondách Vega, určených k průzkumu Venuše a Halleyovy komety (obě sondy startovaly v prosinci 1984), dvojici sond Fobos určených k průzkumu Marsu a jeho měsíce Phobos (vypuštěny roku 1988) a modulu Kvant-2 vesmírné stanice Mir (vynesen a připojen k Miru roku 1989).\n\nV oblasti výzkumů biologického a lékařského Přírodovědecká fakulta Univerzity P. J. Šafaříka v Košicích spolupracovala s moskevským Institutem lékařsko-biologických problémů na zkoumání vlivu kosmického záření na zvířata. Ústav fyziologie hospodářských zvířat SAV se věnoval zkoumání působení stavu beztíže na zárodky ptáků. Za tímto účelem družice Kosmos 1129 (neboli Bion 5, start v září 1979, přistála po 18 dnech) nesla inkubátor s vejci japonských křepelek; pokus pokračoval i na stanici Mir.\n\nVědci Fyziologického ústavu AV roku 1988 provedli se skupinou dobrovolníků imitaci třítýdenního kosmického letu. Cílem byl výzkum chování lidí během krizových situací při delším odloučení. Experimentu, nazvanému Štola 88, předcházely kratší Štola 85 a Štola 87.\n\nRoku 1976 nabídl Sovětský svaz zemím sdruženým v programu Interkosmos účast v pilotovaných kosmických letech. V první fázi byla nabídka směrována k vládám Československa, Polska a Německé demokratické republiky.\n\nV Československu ve druhé polovině roku 1976 proběhl mezi vojenskými piloty výběr kandidátů na kosmický let. Dva finalisté, Vladimír Remek a Oldřich Pelčák zahájili v prosinci 1976 výcvik ve Středisku přípravy kosmonautů v Hvězdném městečku. V květnu 1977 složili závěrečné zkoušky a poté byli rozřazeni do posádek; jednu tvořili plukovník Alexej Gubarev s Vladimírem Remkem, druhá se skládala z Nikolaje Rukavišnikova a Oldřicha Pelčáka.\n\nK letu byla vybrána dvojice Gubarev–Remek, Rukavišnikov s Pelčákem se stali náhradníky. Kosmonauti vzlétli do vesmíru 2. března 1978 v 15:28:10 UTC z kosmodromu Bajkonur na území Kazachstánu. S orbitální stanicí Saljut 6, na které od 11. prosince 1977 žili Jurij Romaněnko a Georgij Grečko se Sojuz 28 spojil po svém 18. oběhu Země 3. března v 18:10 UTC. Po třech hodinách kontrol a příprav návštěvníci vstoupili, přesněji vpluli, na stanici. První Vladimír Remek, za ním Alexej Gubarev. Během týdenního pobytu návštěvníci pomáhali základní posádce v jejich vědeckém programu, provedli řadu televizních reportáží a také experimenty připravené československými odborníky. Gubarev s Remkem přistáli 10. března 1978 13:44:10 UTC, jejich let trval 7 dní, 22 hodin a 16 minut. Vladimír Remek byl 87. člověk ve vesmíru, první z jiného státu než ze Sovětského svazu či USA. Vladimír Remek a Oldřich Pelčák zůstali jedinými československými a českými kosmonauty, kosmonautů českého původu je však více – k českým (resp. slovenských) kořenům se hlásili i tři z astronautů USA, Jim Lovell, Eugene Cernan a John Blaha.\n\nNedlouho před rozdělením Československa, které proběhlo koncem roku 1992, se v letech 1990–1991 rozpadl i program Interkosmos. V důsledku toho zanikly projekty výzkumu řas, vývoj lékařských diagnostických přístrojů, projekty dálkového průzkumu Země, z oblasti meteorologie a spojů. V České republice přetrvaly výzkumy geofyzikální a výzkum Slunce.\n\n\n"}
{"id": "987388", "url": "https://cs.wikipedia.org/wiki?curid=987388", "title": "Římskokatolická farnost Český Rudolec", "text": "Římskokatolická farnost Český Rudolec\n\nŘímskokatolická farnost Český Rudolec je územní společenství římských katolíků v rámci děkanátu Telč brněnské diecéze s farním kostelem Narození Jana Křtitele.\nPrvní písemná zmínka o vsi je z roku 1343. Farní kostel pochází z poloviny osmnáctého století.\nFarnost spravují karmelitáni. Administrátorem excurrendo je od 1. července 2006 P. Mgr. Serafim Jan Smejkal, OCarm. \n\nVýjimky:\n\n\n\nDnem vzájemných modliteb farností za bohoslovce a bohoslovců za farnosti brněnské diecéze je 4. listopad. Adorační den připadá na nejbližší neděli po 10. lednu.\n\nVe farnosti se každoročně koná tříkrálová sbírka. V roce 2017 se při sbírce vybralo v obcích farnosti 22 865 korun.\n\n"}
{"id": "987390", "url": "https://cs.wikipedia.org/wiki?curid=987390", "title": "Telavi (okres)", "text": "Telavi (okres)\n\nOkres Telavi () je okres (gruz: municipaliteti) na východě Gruzie, v kraji Kachetie při hranici s Dagestánem.\n\nNa východě okres sousedí s okresem Kvareli, na severovýchodě s Ruskem (Dagestán), na severozápadě s okresem Achmeta, na jihovýchodě s okresem Gurdžáni a na jihozápadě s okresem Sagaredžo.\nNa severu sousedí s historickou oblastí Tušetie v okrese Achmeta, se kterou je spojena horskou silnicí vedoucí z Pšaveli přes průsmyk Abano v nadmořské výšce 2850 m.\n\n"}
{"id": "987393", "url": "https://cs.wikipedia.org/wiki?curid=987393", "title": "Hamanova švestka", "text": "Hamanova švestka\n\nHamanova švestka (\"Prunus domestica\" 'Hamanova švestka') je ovocný strom, kultivar druhu slivoň z čeledi růžovitých. Plody středně velké, s tmavomodrou slupkou, ojíněné, aromatické, vhodné pro konzum i na zpracování. Je samosprašná, zraje v září. Méně trpí šarkou než Domácí švestka.\n\nJe používán také zkrácený název 'Hamanova'.\n\nNáhodný semenáč z ČR, původem z Újezda u Lázní Bělohrad. Pěstovat se začala na počátku 20. století. \n\nRůst střední. Plodnost je vysoká a pravidelná. Hamanova švestka je samosprašná odrůda.. Zraje začátkem září. \n\nPlod podlouhlý, střední (asi 20 g ). Slupka fialověmodrá, ojíněná. Dužnina je zelenožlutá, pevná, chutná, jde dobře od pecky.\n\nJe uváděna odolnost proti nízkým teplotám. Tolerance k šarce střední, lepší než Domácí švestka. \n\n"}
{"id": "987408", "url": "https://cs.wikipedia.org/wiki?curid=987408", "title": "Černá hora (Ještědsko-kozákovský hřbet)", "text": "Černá hora (Ještědsko-kozákovský hřbet)\n\nČerná hora (811 m n. m., německy \"Schwarzeberg\") je hora v okrese Liberec Libereckého kraje. Leží asi 2 km jihozápadně od Horní Suché, na pomezí katastrálních území Horní Suchá u Liberce a Novina u Liberce. Hora je nejvyšší bod Kryštofových hřbetů. Je součástí přírodního parku Ještěd.\n\nČerná hora má dva vrcholy, vzdálené od sebe 300 metrů a oddělené asi 15 metrů hlubokým sedlem. Různé mapy uvádějí vrcholovou kótu Černé hory na různých místech masivu, přičemž nadmořská výška se také různí:\n\n\nOba vrcholy náleží do celku Ještědsko-kozákovský hřbet, podcelku Ještědský hřbet, okrsku Kryštofovy hřbety, podokrsku Rozsošský hřbet a části Černohorský hřbet.\n\nPřes oba vrcholy Černé hory vede zelená turistická značka Výpřež – Machnín žst.\n"}
{"id": "987411", "url": "https://cs.wikipedia.org/wiki?curid=987411", "title": "Toby Turner", "text": "Toby Turner\n\nToby Turner (* 3. března 1985 Osborn), známý pod svým uměleckým jménem Tobuscus, je americký komik, herec, komentátor počítačových her, zpěvák a internetová celebrita. Známý je jako televizní herec a především jako tvůrce videí na serveru YouTube, na svých kanálech má čtrnáct miliónů odběratelů a téměř tři miliardy zhlédnutí. Je tedy jedním z nejsledovanějších a nejuznávanějších uživatelů YouTube vůbec.\n\nToby Turner se poprvé na YouTube registroval v květnu roku 2006, kdy si založil účet se jménem \"Tobuscus\", jehož obliba rapidně rostla, Turner se stal hostem v mnoha televizních show. Roku 2009 si založil účet s názvem \"TobyTurner\", který začal používat jako deník (natáčel na něj tzv. vlogy) a o rok později vznikl i účet s názvem \"TobyGames\", na který Toby Turner umisťoval svá gameplayová videa. Od roku 2013 pracuje pro youtubovou společnost Maker Studios.\n\n"}
{"id": "987417", "url": "https://cs.wikipedia.org/wiki?curid=987417", "title": "Chrudimská", "text": "Chrudimská\n\nChrudimská (\"Prunus domestica\" 'Chrudimská') je ovocný strom, kultivar druhu slivoň z čeledi růžovitých. Plody středně velké, s tmavomodrou slupkou, ojíněné, méně šťavnaté. Raná švestka. Jsou vhodné pro konzum i na zpracování. Je samosprašná. Špatně reaguje na silný řez (zahuštění koruny).\n\nPůvodní název 'Vaňkova', 'Vaňkova úrodná raná', 'Bezděkovská'.\n\nNáhodný semenáč z ČR, z Bezděkova, šířil ji známý zahradník J.Vaněk z Chrudimi.\n\nRůst střední. ale je uváděn i bujný. Plodnost je vysoká a pravidelná. Chrudimská je samosprašná odrůda, zraje začátkem září.\n\nPlod podlouhlý, střední až velký. Slupka modrá, ojíněná. Dužnina je zelenožlutá, málo šťavnatá, navinule aromatická, jde dobře od pecky.\n\nJe uváděna odolnost proti nízkým teplotám a „odolnost“ (tolerance) k šarce v nabídce prodejce ačkoliv jinde je uváděna pouze střední rezistence k šarce. Vzhledem ke všem dalším okolnostem, jako je šlechtění na rezistenci k šarce od konce 20. století, marné hledání skutečně odolných odrůd, je údaj o středně silné rezistenci spíše přesnější než údaj o absolutní odolnosti. Skutečně rezistentní je odrůda Jojo.\n"}
{"id": "987421", "url": "https://cs.wikipedia.org/wiki?curid=987421", "title": "Římskokatolická farnost Budeč", "text": "Římskokatolická farnost Budeč\n\nŘímskokatolická farnost Budeč je územní společenství římských katolíků v rámci děkanátu Telč brněnské diecéze s farním kostelem Zvěstování Páně.\n\nObec Budeč je v listinách uvedena již v roce 1251. Farní kostel pochází ze století čtrnáctého, budova fary byla postavena v 17. století.\n\nAdministrátorem excurrendo byl od 15. září 2010 R. D. Alois Pernička. Ten zemřel 28. listopadu 2018. Jako administrátor excurrendo ad interim byl od ledna 2019 ustanoven R. D. Mgr. Jaroslav Pezlar. K 1. srpnu 2019 byl novým administrátorem excurrendo ustanoven R. D. Mgr. Vladimír Langer.\n\nDnem vzájemných modliteb farností za bohoslovce a bohoslovců za farnosti brněnské diecéze je 31. leden. Adorační den připadá na nejbližší neděli po 19. lednu.\n\n"}
{"id": "987422", "url": "https://cs.wikipedia.org/wiki?curid=987422", "title": "Slovenská Ľupča", "text": "Slovenská Ľupča\n\nSlovenská Ľupča je obec na Slovensku v okrese Banská Bystrica. V roce 2012 zde žilo 3 204 obyvatel. První písemná zmínka o obci pochází z roku 1250.\n\n\n\n\n"}
{"id": "987427", "url": "https://cs.wikipedia.org/wiki?curid=987427", "title": "Double Fantasy", "text": "Double Fantasy\n\nDouble Fantasy je společné studiové album slavného britského hudebníka Johna Lennona a jeho manželky Yoko Ono. Jedná se o v pořadí sedmé a zároveň poslední studiové album, vydané za Lennonova života. Ačkoli nebylo zprvu příliš přijímáno, stalo se nakonec celosvětově úspěšným v souvislosti s vraždou Johna Lennona, ke které došlo tři týdny po vydání tohoto alba. V roce 1981 pak získalo Cenu Grammy za nejlepší album roku.\n\n\n\n\n\n"}
{"id": "987429", "url": "https://cs.wikipedia.org/wiki?curid=987429", "title": "Cupcakes", "text": "Cupcakes\n\nCupcakes (hebrejsky \"Bananot\" \"בננות\") je izraelský hraný film z roku 2013, který režíroval Eytan Fox podle vlastního scénáře. Filmová komedie líčí skupinu amatérských hudebníků, kteří se dostanou do mezinárodní hudební soutěže. Snímek byl v ČR byl uveden v roce 2014 na filmovém festivalu Febiofest pod názvem \"Cupcakes\", tj. \"Koláčky\".\n\nSousedé z jednoho domu tvoří nesourodou šestici přátel – vychovatel ve školce Ofer, právnička Yael, majitelka místní pekárny Anat, tisková mluvčí ministryně školství Dana, lesbická kytaristka Efrat a internetová blogerka Keren. Jednoho večera se společně sejdou, aby mohli u televize fandit zástupci Izraele v mezinárodní hudební soutěži \"UniverSong\", jejíž ročník se právě vysílá z Prahy. Izraelský zpěvák ale v soutěži propadne. Navíc se dozvědí, že od Anat odešel manžel a odjel do Thajska. Aby ji rozveselili, společně jí spontánně složí písničku a svůj improvizovaný koncert nahrají na mobilní telefon. Ofer, aniž by se zeptal ostatních, je přihlásí do nového ročníku \"UniverSong\" a k překvapení všech jsou vybráni. Ačkoliv zpočátku nikdo z nich nemá radost, přesto všichni do soutěže nastoupí jako hudební skupina. Protože se nechtějí nechat manipulovat televizním producentem, musejí sehnat nového sponzora. Tím se stane rodinná firma vyrábějící hummus. Problém ale je ten, že Ofer už rok chodí se synem majitelů, musejí proto svůj vztah utajovat. Díky sponzorství mohou nicméně odjet na nový ročník, který se koná v Paříži. Po návratu každý z nich najde svou lásku.\n\n"}
{"id": "987432", "url": "https://cs.wikipedia.org/wiki?curid=987432", "title": "Opál (slivoň)", "text": "Opál (slivoň)\n\nOpál (\"Prunus domestica\" 'Opál') je ovocný strom, kultivar druhu slivoň z čeledi růžovitých. Plody středně velké až velké, s fialovou slupkou, ojíněné, aromatické, vhodné pro konzum i na zpracování. Je samosprašná, zraje v srpnu.\n\nByla vypěstována ve Švédsku, v roce 1925, zkřížením odrůdy 'Oullinská' s odrůdou 'Early Favourite'.\n\nRůst střední až silný.Je středně náročná, vyžaduje spíše propustné, vlhké a výživné půdy a spíše teplé polohy. . Plodnost je vysoká ale spíše střídavá. Opál je podle některých zdrojů samosprašná odrůda., ale podle jiných zdrojů je pouze částečně samosprašná. Zraje v srpnu, špatně snáší transport.\n\n\nPlod oválný, nesouměrný, střední až velký ). Slupka fialová, ojíněná. Dužnina je žlutá, měkká, chutná, podle některých zdrojů jde spíše špatně od pecky. Podle jiných jde dužnina od pecky dobře. \n\nJe uváděna střední odolnost proti nízkým teplotám.\n\n"}
{"id": "987435", "url": "https://cs.wikipedia.org/wiki?curid=987435", "title": "Matterhorn (film)", "text": "Matterhorn (film)\n\nMatterhorn je nizozemský hraný film z roku 2013, který režíroval Diederik Ebbinge podle vlastního scénáře. Film popisuje osud muže, jehož dosavadní život je narušen neznámým bezdomovcem. Snímek měl světovou premiéru na Mezinárodním filmovém festivalu v Rotterdamu 7. února 2013, v ČR byl uveden na filmovém festivalu Febiofest v roce 2014.\n\nVdovec Fred je silně věřící, kteří žije osaměle na venkově v pravidelně se opakujícím rytmu. Jednoho dne se ve vesnici objeví podivný tulák. Fred ho ze soucitu vezme k sobě domů a pokusí se mu vštípit určité civilizační návyky. Bezdomovec Theo je mentálně zaostalý. Po vesnici se začnou šířit drby a kdosi na Fredův dům napíše \"Sodoma a Gomora\". Fred, ač mu hrozí vyloučení z církevní obce, se zatvrdí a rozhodne se tuláka přihlásit k sobě domů. Na úřadě tak zjistí nejenom jeho bydliště, ale i to, že je ženatý. Zjistí, že Theo bydlí v nedaleké vesnici, kde o něj pečuje jeho manželka Saskia. Ta mu vysvětlí, že Theo měl autonehodu, při které si poškodil mozek. Fredova mnaželka také zemřela při nehodě. Dohodnou se, že Theo, který potřebuje ve svém životě pevný řád, bude bydlet u Freda. Fred se posléze usmíří nejen se sousedem Johanem, který mu stále nemůže zapomenout, že mu kdysi přebral snoubenku, ale i se svým synem, kterého před lety vyhodil z domu, protože je gay. Spolu s Theem odjedou do Švýcarska na Matterhorn, kde kdysi požádal svou ženu o ruku.\n"}
{"id": "987442", "url": "https://cs.wikipedia.org/wiki?curid=987442", "title": "Franc Povše", "text": "Franc Povše\n\nFranc Povše, též Fran Povše (1. ledna 1845 Kresniške Poljane – 4. ledna 1916 Lublaň), byl rakouský politik slovinské národnosti, na konci 19. a počátku 20. století poslanec Říšské rady.\n\nChodil na gymnázium v Lublani, vystudoval pak v letech 1864–1867 zemědělskou akademii v Mosonmagyaróváru. Od roku 1869 působil jako odborný učitel na zemědělské škole v Gorici, v níž pak od roku 1871 do roku 1885 působil jako ředitel. Byl aktivní veřejně a politicky. Od roku 1877 zasedal jako poslanec Zemského sněmu Gorice a Gradišky. Opětovně sem byl zvolen roku 1883. V roce 1886 rezignoval na mandát i na post ve školství s poukazem na zdravotní důvody. Téhož roku přesídlil do Lublaně. Od roku 1889 pak byl poslancem Kraňského zemského sněmu. V letech 1889–1908 vedl zemědělský referát zemského výboru. Byl členem Katolické národní strany, později Slovinské lidové strany. V období let 1886–1892 zasedal v obecní radě v Lublani. Podporoval slovinské národní hnutí a obhajoval zájmy venkovského zemědělského lidu. Od roku 1882 redigoval noviny \"Gospodarski list\". Publikoval články na zemědělská témata a zasadil se o vydání první slovinské příručky pro zemědělce. Měl podíl na vzniku ovocnářského družstva v Gorici. Od roku 1886 byl členem ústředního výboru Kraňského zemědělského spolku, od roku 1897 byl místopředsedou této organizace a v letech 1908–1916 předsedou. V roce 1892 a 1906 předsedal slovinskému katolickému sjezdu konanému v Lublani. V roce 1906 získal titul komerčního rady.\n\nNa konci 19. století se zapojil i do celostátní politiky. Ve volbách do Říšské rady roku 1891 získal mandát v Říšské radě (celostátní zákonodárný sbor) za kurii venkovských obcí, obvod Kočevje, Trebnje atd. Za týž obvod uspěl i ve volbách do Říšské rady roku 1897 a volbách do Říšské rady roku 1901. Mandát obhájil i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Kraňsko 8. Byl poslancem Slovinského klubu. Mandát obhájil za týž obvod i ve volbách do Říšské rady roku 1911. Usedl do klubu Chorvatsko-slovinská jednota. V parlamentu setrval do své smrti. K roku 1911 se profesně uvádí jako komerční rada, člen zemského výboru a statkář.\n\nV roce 1911 se o něm uvažovalo jako o ministru zemědělství ve vládě Richarda Bienertha.\n"}
{"id": "987444", "url": "https://cs.wikipedia.org/wiki?curid=987444", "title": "Kluci z východu", "text": "Kluci z východu\n\nKluci z východu (\"Eastern Boys\") je francouzský hraný film z roku 2013, který režíroval Robin Campillo podle vlastního scénáře. Film popisuje vztah Francouze a mladého ukrajinského prostituta. Snímek měl světovou premiéru na Mezinárodním filmovém festivalu v Torontu v září 2013, v ČR byl uveden roku 2014 na filmovém festivalu Febiofest.\n\nRuslan, který si říká Marek, je mladý prostitut žijící v Paříži. Je členem gangu mladých lidí z Východní Evropy. Jednoho dne se na Severním nádraží seznámí se starším Danielem, který mu nabídne, aby ho druhý den navštívil u něj doma na předměstí Montreuil. Ovšem nazítří je přepaden v bytě gangem a okraden o peníze a veškeré vybavení. O několik dní později se Ruslan přesto vrátí k Danielovi a mezi nimi se vyvine placený vztah. Po několika týdnech se Ruslan k Danielovi nastěhuje, ovšem členové gangu se nesmějí nic dozvědět. Daniel udělá vše pro to, aby Ruslana dostal z vlivu gangu.\n\n"}
{"id": "987447", "url": "https://cs.wikipedia.org/wiki?curid=987447", "title": "Wangenheimova", "text": "Wangenheimova\n\nWangenheimova (\"Prunus domestica\" 'Wangenheimova') je ovocný strom, kultivar druhu slivoň z čeledi růžovitých. Plody středně velké, s tmavomodrou slupkou, ojíněné, v případě teplého dlouhého podzimu i aromatické, vhodné pro konzum i na zpracování. V chladných letech pouze na zkvašení. Je samosprašná, zraje v září. Zřídka trpí šarkou, ale má horší kvalitu plodů než Domácí švestka, za vlhkého počasí je bez chuti. Vhodná pro vyšší polohy, kde jiné švestky trpí, v teplých oblastech ji většina odrůd překonává.\n\nNáhodný semenáč z Německa, nalezena 1937 v Brieheimu u Gothy.\n\nRůst bujný. Plodnost je vysoká a pravidelná, brzy po výsadbě. Hamanova švestka je samosprašná odrůda. Zraje začátkem září. Je používána jako podnož.\n\nPlod je oválně vejčitý, střední. Slupka modrá, ojíněná. Dužnina je zelenožlutá, pevná, málo aromatická, z teplých poloh dobrá, z chladnějších poloh a vysoké úrodě jen průměrná, jde dobře od pecky.\n\nJe uváděna vyšší odolnost proti nízkým teplotám. Tolerance k šarce střední, ale bývá zřídka napadána. Lepší než Domácí švestka. \n\nChuť je sladce navinulá.\n"}
{"id": "987448", "url": "https://cs.wikipedia.org/wiki?curid=987448", "title": "Ivo Prodan", "text": "Ivo Prodan\n\nIvo Prodan (10. prosince 1852 Janjina – 10. března 1933 Zadar) byl římskokatolický kněz a rakouský, později jugoslávský politik chorvatské národnosti, na počátku 20. století poslanec Říšské rady, hlavní postava chorvatského národního hnutí na Istrii, v roce 1920 chorvatský bán.\n\nStudoval teologii v Zadaru a roku 1876 byl vysvěcen na kněze. V letech 1877–1898 redigoval list \"Dalmazia cattolica\". V letech 1883–1893 také redigoval noviny \"Hrvatska\" a v letech 1892–1919 \"Hrvatska kruna\". Byl aktivní v politice. Byl poslancem Dalmatského zemského sněmu. V roce 1894 patřil mezi zakladatele chorvatské Strany práva (\"pravaši\"), později se od ní odtrhl a založil vlastní politický subjekt Čista stranka prava, jejímž tiskovým orgánem byla Hrvatska kruna. Podporoval trialistické uspořádání Rakouska-Uherska a prosazoval klerikální hodnoty v politice.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dalmácie 1. Byl členem poslanecké frakce Chorvatský klub. Za tento obvod byl zvolen i ve volbách do Říšské rady roku 1911. Byl nyní poslancem za Chorvatsko-slovinský klub. K roku 1911 se profesně uvádí jako kněz a redaktor.\n\nPo roce 1918 se stáhl z politického života.\n"}
{"id": "987449", "url": "https://cs.wikipedia.org/wiki?curid=987449", "title": "Země bouří", "text": "Země bouří\n\nZemě bouří (\"Viharsarok\") je maďarsko-německý hraný film z roku 2014, který režíroval Ádam Császi podle vlastního scénáře. Film popisuje osudy mladého fotbalisty, který je gay. Snímek měl světovou premiéru v roce 2014 na Berlinale a v ČR byl uveden v témže roce na filmovém festivalu Febiofest.\n\nSzabolcs je členem fotbalového týmu v Německu. Po prohraném zápase a neshodě se spoluhráči vzdává svou sportovní kariéru a vrací se zpět do Maďarska, kde na venkově zdědil dům po dědečkovi. Rozhodne se zpustlý dům opravit a začít chovat včely. S tím nesouhlasí jeho otec, který z něj chce mít profesionálního fotbalistu. S opravou domu mu vypomáhá místní mladík Áron, se kterým se postupně sblíží a stanou se z nich milenci. Když jejich vztah vyjde najevo, jsou oba postupně svým okolím šikanováni. Navíc za Szabolcsem přijíždí jeho spoluhráč Bernard, který je do něj zamilovaný a přemlouvá ho k návratu do Německa. Szabolcs nechce odjet kvůli Áronovi. Bernard proto odjíždí sám a Szabolcs s Áronem zůstávají společně v domě, ovšem jejich vztah vrcholí tragédií.\n"}
{"id": "987450", "url": "https://cs.wikipedia.org/wiki?curid=987450", "title": "Jitka Soukupová", "text": "Jitka Soukupová\n\nJitka Železná-Soukupová (8. června 1950, Praha) je česká nakladatelská redaktorka a překladatelka z němčiny. Své překlady až na malé výjimky publikuje pod rodným příjmením Soukupová.\nRoku 1968 maturovala na Střední všeobecně vzdělávací škole v Plzni a pak v letech 1968–1973 studovala obor němčina-nizozemština na Filozofické fakultě Univerzity Karlovy a v letech 1976–1978 postgraduálně na Fakultě žurnalistiky Univerzity Karlovy. Roku 1986 získala titul PhDr. V letech 1973–1974 pracovala v cestovní kanceláři Čedok jako odborná referentka pro teritorium Benelux a v letech 1974–1975 na oddělení zahraničních vztahů ministerstva školství.\n\nOd roku 1975 pracovala jako nakladatelská redaktorka, do roku 1981 v Lidovém nakladatelství, do roku 1991 v nakladatelství Československý spisovatel, do roku 1999 v nakladatelství Ivo Železný, do května roku 2004 ve vydavatelství Burda a pak do poloviny roku 2005 v Ottově nakladatelství. Nyní pracuje ve vydavatelství Vltava-Labe-Press.\n\nKromě překladů je autorkou mnoha doslovů a také článků, recenzí a populárně naučných textů do různých časopisů.\n\n"}
{"id": "987452", "url": "https://cs.wikipedia.org/wiki?curid=987452", "title": "Mistrovství světa v basketbalu žen 2014", "text": "Mistrovství světa v basketbalu žen 2014\n\n17. Mistrovství světa v basketbalu žen 2014 proběhlo od 27. září do 5. října v Turecku. Závěrečného turnaje se zúčastnilo 16 reprezentačních týmů, rozdělených do čtyř čtyřčlenných skupin. Vítězové skupin postoupily přímo do čtvrtfinále, tymy na druhém a třetím místě hrály předkolo play off. Titul obhájila reprezentace Spojených států.\n\n"}
{"id": "987453", "url": "https://cs.wikipedia.org/wiki?curid=987453", "title": "Volby do Evropského parlamentu 2014", "text": "Volby do Evropského parlamentu 2014\n\nVolby do Evropského parlamentu 2014 se konaly ve všech členských státech Evropské unie ve dnech 22. až 25. května 2014, jak jednomyslně rozhodla Rada Evropské unie. V Česku volby probíhaly 24. května odpoledne a 25. května dopoledne. Byly to osmé volby do Evropského parlamentu od prvních přímých voleb v roce 1979.\n\nTyto volby se uskutečnily koncem května místo začátkem června, jak tomu bylo u minulých voleb do EP. Termín voleb byl posunut, aby bylo více času na volbu Předsedy Evropské komise. Termín voleb se zároveň překrýval s datem Letnic, kdy jsou v mnoha členských státech školní prázdniny.\n\nVýsledky voleb z kteréhokoliv členském státu směly být zveřejňovány až po skončení voleb v celé Evropské unii, tj. po uzavření posledních volebních místností v Itálii ve 23:00 v neděli 25. května 2014. V místech, kde volby skončily dříve, však už mohli volební komisaři odevzdané hlasy sečíst, takže v některých zemích včetně Česka byly výsledky voleb včetně rozdělení mandátů zveřejněny bezprostředně po uzavření italských volebních místností.\n\n\n"}
{"id": "987454", "url": "https://cs.wikipedia.org/wiki?curid=987454", "title": "Laboratorní krysy", "text": "Laboratorní krysy\n\nLaboratorní krysy (v anglickém originále Lab Rats) je americký sitcom, který měl premiéru 27. února 2012 na Disney XD, který pojednává o životě teenagera Lea Dooleyho, jehož matka, Tasha, se vdala za génia a miliardáře Donalda Davenporta. Seriál byl vytvořený Chrisem Petersonem a Bryanem Moorem 15. ledna 2011. V 18. května 2012 získal seriál \"Laboratorní krysy\" druhou sezónu. Dne 26. července 2013 Disney XD objednala třetí řadu seriál Laboratorní krysy. Poslední čtvrtá řada byla vysílána do 3. února 2016, poté byl seriál nahrazen spin-offem \"\".\n"}
{"id": "987459", "url": "https://cs.wikipedia.org/wiki?curid=987459", "title": "Anton Schlinger", "text": "Anton Schlinger\n\nAnton Schlinger (31. července 1870 Opatov – 21. října 1912 Vídeň) byl rakouský sociálně demokratický politik, na počátku 20. století poslanec Říšské rady.\n\nVychodil národní školu a živil se jako nájemný dělník. Od roku 1888 bydlel ve Floridsdorfu, kde pracoval v zahradnictví. Později byl pomocným dělníkem ve šroubárně a stal se frézařem. Navštěvoval dělnické vzdělávací kurzy. Od počátku 90. let 19. století byl aktivní v odborech. Kvůli své angažovanosti v odborovém hnutí byl propuštěn z práce. Nastoupil pak do továrny na lokomotivy, kde se seznámil se svou ženou Katharinou Schlingerovou, která byla také aktivní v dělnickém hnutí. Stal se důvěrníkem Sociálně demokratické strany Rakouska. Od roku 1894 byl předákem odborového svazu kovoprůmyslu. Roku 1896 založil dělnický list \"Wähler\", od roku 1898 vycházející pod názvem \"Volksbote\". Od roku 1898 byl kontrolorem nemocenské pokladny. Od roku 1899 byl předsedou sociální demokracie ve Floridsdorfu. Na brněnském sjezdu sociální demokracie v roce 1899 vystoupil s požadavkem volebního práva pro ženy. Od roku 1903 zasedal v obecní radě ve Floridsdorfu a po přičlenění tohoto města k Vídni usedl roku 1904 i do vídeňské obecní rady. Od roku 1900 byl důvěrníkem sociální demokracie a byl předsedou vídeňského sociálně demokratického klubu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 36. Ve vídeňském parlamentu setrval až do své smrti, pak ho nahradil Gustav Richter. K roku 1911 se profesně uvádí jako kontrolor okresní nemocenské pokladny a obecní radní. Do Říšské rady se dostal na základě předvolební dohody mezi sociální demokracií a křesťanskými sociály. Zasedal ve výboru pro zdražování a vinařství.\n\nJe po něm pojmenován obytný soubor Schlingerhof ve Vídni.\n"}
{"id": "987466", "url": "https://cs.wikipedia.org/wiki?curid=987466", "title": "Listeria ivanovii", "text": "Listeria ivanovii\n\nListeria ivanovii je původcem listeriózy ovcí. Vyskytuje se jako saprofyt a epifyt v trávicím ústrojí ovcí, dalších hospodářských zvířat i zvířat volně žijících. \n\nKolonie rostoucí na krevném agaru jsou obklopeny dvěma koncentrickými zónami hemolýzy. Vnitřní zóna je úplná, vnější pouze částečná. Vyšetřuje se sekční materiál: z případů septikémií a abortů je diagnostika kultivací spolehlivá, ale při cerebrálních formách onemocnění je nezbytné souběžné histologické vyšetření mozku.\n\n"}
{"id": "987476", "url": "https://cs.wikipedia.org/wiki?curid=987476", "title": "Aplazie", "text": "Aplazie\n\nAplazie znamená nevyvinutí orgánu. Následky aplazie vyplývají z chybění nevyvinutého orgánu. V ortopedii aplazie znamená vrozené nevytvoření některé části kostry. Aplazie řadíme mezi malformace.\n\n"}
{"id": "987479", "url": "https://cs.wikipedia.org/wiki?curid=987479", "title": "Benno Straucher", "text": "Benno Straucher\n\nBenno Straucher (11. srpna 1854 Rohizna – 5. listopadu 1940 Černovice) byl rakouský advokát a politik židovské národnosti, jedna z hlavních postav národního židovského (sionistického) hnutí v Rakousku-Uhersku, na konci 19. a počátku 20. století poslanec Říšské rady, v meziválečném období poslanec rumunského parlamentu.\n\nByl nevlastním synem obchodníka. Vychodil gymnázium v Černovicích a od roku 1872 studoval práva na Vídeňské univerzitě. Roku 1880 získal na Černovické univerzitě titul doktora práv. Působil pak jako advokát v Černovicích. Od roku 1882 byl členem představenstva tamní židovské náboženské obce, od roku 1904 do roku 1928 zastával (s dvěma krátkými přestávkami) funkci jejího předsedy. Byl aktivní v politice. V období let 1884–1930 byl s přestávkami členem černovické obecní rady. V letech 1900–1918 působil i jako poslanec Bukovinského zemského sněmu. Kromě toho byl městským advokátem v Černovicích, ředitelem bukovinské spořitelny, správním radou akciového pivovaru a od roku 1905 členem zemské školské rady.\n\nNa konci 19. století se zapojil i do celostátní politiky. Ve volbách do Říšské rady roku 1897, získal mandát v Říšské radě (celostátní zákonodárný sbor) za kurii městskou, obvod Černovice. Za týž obvod uspěl i ve volbách do Říšské rady roku 1901. Zvolen byl rovněž ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Bukovina 1. Byl členem poslanecké frakce Židovský klub. Za tento obvod byl zvolen i ve volbách do Říšské rady roku 1911. Byl nyní nezařazeným poslancem. V parlamentu setrval až do zániku monarchie. K roku 1911 se profesně uvádí jako zemský poslanec a zemský a soudní advokát.\nDo Říšské rady koncem 19. století nastupoval jako nezávislý kandidát. Postupně se ale definoval jako národně židovský, sionistický, politik. Roku 1901 založil s Mayerem Ebnerem Židovský národní spolek. Od roku 1906 byl předsedou Židovské národní strany a od roku 1907 předsedal ve vídeňském parlamentu čtyřčlennému Židovskému klubu. V roce 1909 založil židovské noviny \"Die Volkswehr\", které se vyslovovaly pro revizi procesu s Leopoldem Hilsnerem a prosazovaly koncept židovského nacionalismu. Straucherova politická linie ovšem nebyla identická s politickým sionismem. Od roku 1911 byl ve sporu se sionisty v případu Leona Kellnera. Odmítal jidiš coby židovský jazyk a v roce 1908 zamítl využití židovského národního domu v Černovicích pro konání konference o jidiš. V letech 1914–1919 bydlel ve Vídni.\n\nV meziválečném období žil v Černovicích (tehdy součást Rumunska). Byl nadále aktivní ve vedení židovské náboženské obce a v letech 1920–1934 byl poslancem rumunského parlamentu.\n"}
{"id": "987480", "url": "https://cs.wikipedia.org/wiki?curid=987480", "title": "Březovské vodovody", "text": "Březovské vodovody\n\nBřezovské vodovody (nebo Březovské přivaděče) jsou soustava dvou vodovodních přivaděčů, které z prameniště u Březové nad Svitavou zásobují pitnou vodou Brno. První březovský vodovod byl postaven v letech 1911–1913, vede kolem řeky Svitavy a je funkční dosud, kapacitnější Druhý březovský vodovod byl vybudován v letech 1972–1975. Ten se u Letovic odpojuje od svého staršího sourozence a směrem k Brnu je trasován Boskovickou brázdou. Provozovatelem Březovských vodovodů je firma Brněnské vodárny a kanalizace, majitelem je město Brno.\n\nV roce 2012 potřebovalo Brno a blízké obce dodat 29,3 milionů m³ vody, přičemž 67,5 % z tohoto objemu zajistil zdroj II. březovského vodovodu, 27,0 % zdroj I. březovského vodovodu a 5,4 % pocházelo z Vírského oblastního vodovodu.\n\nVe druhé polovině 19. století nebylo zásobování Brna vodou z řeky Svratky vyhovující zejména s ohledem na kvalitu vody, proto město hledalo vhodnou náhradu. Již v 80. letech 19. století se objevily první návrhy o využití zdrojové oblasti u Březové nad Svitavou, což brněnská městská rada schválila v roce 1898. Projekt se zaměřil na Banínské prameny, které vyvěrají na pravém břehu Svitavy poblíž Muzlova. Výsledky hygienické kontroly byly dobré, zdejší zdroj bylo možné využívat pro pitnou vodu. Nejprve bylo stavebním podnikem Karla von Schwarze za částku 70 000 korun realizováno v letech 1904–1906 pokusné jímací zařízení (štola o délce 300 m s jímacími studnami). Následně, od září 1906 do března 1908, probíhalo zkušební čerpání 250 l/s, přičemž získaná voda byla odváděna do Svitavy. Objem 250 litrů za sekundu vycházel z plánované budoucí potřeby Brna, který by měl podle tehdejších propočtů a plánovaného růstu města dostatečně postačovat na delší období. Projekt přivaděče byl dokončen v roce 1907, schválen a po dořešení sporů s okolními obcemi bylo s jeho budováním započato na začátku roku 1911; rozpočet činil 13 milionů korun (další náklady vytvořilo nucené přeložení řečiště Svitavy ve zdrojové oblasti), které zaplatilo město Brno. Dodavateli litinových trub byly tyto firmy: Vítkovická hornická a hutnická společnost, Pražská železářská průmyslová společnost z Králova Dvora, Důlní a železářská společnost z Węgierske Górky a Strojírenská akciová společnost Breitfeld, Daněk & Co. z Blanska. Poslední trubka byla do země uložena v říjnu 1912. Vodoprávní povolení k čerpání 250 l/s bylo vydáno v květnu 1913, kolaudace stavby proběhla v září a vodovod „Die Kaiser Franz Joseph I.-Trinkwasserleitung“, pojmenovaný podle císaře Františka Josefa I., který na něj také přispěl, byl slavnostně zprovozněn 4. října 1913. Po vzniku Československa začal být v roce 1918 používán název „březovský“ nebo „brněnský vodovod“.\n\nV roce 1929 bylo vydáno povolení k odběru 300 l/s, k reálnému navýšení čerpání došlo až v roce 1940; tato hodnota je platná doposud. Vodovod byl postupně modernizován, mj. byl v roce 1933 elektrifikován. Od roku 1940 neprobíhá manipulace se šoupaty, neboť kapacita přivaděče je využívána naplno. V roce 1975 byl v rámci stavby II. vodovodu původní vodovod napojen do nového společného řídicího vodojemu v Březové. Tímto krokem se však snížil výškový rozdíl, takže gravitační kapacita přivaděče byla snížena na současnou hodnotu 264 l/s. Podle zkoušek z roku 1999 bylo při výstavbě použito velmi kvalitní litinové potrubí, takže další kontrola jeho stavu bude potřeba až za 50 let.\n\nPuklinové podzemní vody křídových vrstev jsou získávány pomocí 14 vrtaných studní o hloubkách 17–21 m, z nichž 13 je umístěno ve 300 m dlouhé štole s cihelnou obezdívkou, čtrnáctá je v samostatném objektu. Voda je sváděna násoskovým řadem a je vedena do vodojemu v Březové (objem 5000 m³), kde se mísí s vodou získanou ve studních II. březovského vodovodu. Tento rezervoár byl zprovozněn v roce 1975, v letech 1913–1975 byla čerpaná voda vedena přivaděčem přímo do Brna.\n\nTrasa I. březovského vodovodu je vedena z Březové podél Svitavy až do Bílovic nad Svitavou, kde se od řeky odklání a prudkým stoupáním míří do vodojemu v Brně-Lesné na Holých horách (objem 14 669 m³). Výškový rozdíl hladiny podzemních vod v Březové a vodojemu v Brně je 89 m, nejnižší místo přivaděče (220 m n. m.) se nachází v Bílovicích. Celková délka vodovodu činí 57,496 km, tvořen je litinovými trubkami uloženými v průměrné hloubce 2 m pod povrchem. Na trase byly pro přivaděč vyraženy mezi Blanskem a Bílovicemi tři štoly o délkách 74 m (severně od Nového hradu), 305 m (pod Novým hradem) a 614 m (pod Hrádkem u Bílovic), realizováno bylo také šest odlehčovacích trub, z nichž pro tu v Letovicích byla postavena věž o výšce 20 m. Součástí vodovodu také je 17 sekčních šoupat, 100 vzdušníků a v Bílovicích se nacházejících 53 kalosvodů. Z přivaděče je možné odebírat vodu v Letovicích a v Adamově.\n\nÚvahy o vybudování kapacitnějšího vodovodu do Brna se objevily již ve 20. letech 20. století. Tehdy také proběhly průzkumy oblasti mezi Letovicemi a Opatovem, další, tentokrát již přímo v Březové, se konaly v 50. a 60. letech. Do roku 1962 zde bylo realizováno 28 studní, následně bylo provedeno také sedm jímacích vrtů. Podle výpočtů by čerpání těchto vod snížilo průtok na dolní Svitavě, takže jako zásobní ochrana pro dobu minimálních průtoků byla v 70. letech vybudována na svitavském přítoku Křetínce vodní nádrž Letovice. Výstavba II. březovského vodovodu byla slavnostně zahájena v červenci 1971, skutečné práce začaly v dubnu 1972 a 2. července 1975 byl nový přivaděč zprovozněn, plný provoz byl zahájen v červnu 1976. Ještě v roce 1976 došlo k dokončení objektů sedmi hlubokých jímacích vrtů, byly také provedeny práce proti znečištění prameniště, včetně 2,7 km dlouhého nového koryta Svitavy. Doporučená hodnota objemu čerpání vod činí 780 l/s. V roce 1997 byla trasa vodovodu napojena na vodojem v Čebíně, kde dochází k míchání vod z Březové a z Vírského oblastního vodovodu, přičemž část vody se poté vrací zpět do trasy II. březovského přivaděče.\n\nVoda pro II. březovský vodovod je získávána z 28 vrtaných studní o hloubce 12–18 m a ze sedm jímacích vrtů o hloubce 80–130 m, které se nachází v údolní nivě Svitavy v okolí bývalého Muzlova. Čerpaná voda je svedena do sběrného řadu a do společného vodojemu v Březové (zprovozněn 1975). Trasa II. přivaděče je zpočátku vedena společně s trasou I. vodovodu, obě trasy se dělí u vesnice Sasina. Nový březovský vodovod odtud pokračuje Boskovickou brázdou, mezi Lysicemi a Černou Horou. Rozvodí u Malé Lhoty podchází v 2795 m dlouhé ražené štole a dále vede přes Malhostovice, Kuřim a Brno-Ivanovice do vodojemu na Palackého vrchu (objem 2×17 500 m³).\n\nVýškový rozdíl hladin vodojemů v Březové a v Brně činí 66,5 m, maximální průtok přivaděčem 1140 l/s. Celková délka vodovodu tvořeného ocelovými trubkami je 55,357 km. Jeho součástí je také 12 sekčních klapek, 66 kalosvodů, 64 automatických vzdušníků a aktivní katodová ochrana.\n\nPropojení do vodojemu Čebín (objem 8500 m³) umožňuje maximální průtok 938 l/s, při vysoké vydatnosti je přítok do Čebína uzavřen a voda je vedena mimo vodojem přes čerpací stanici přímo do Brna.\n\n"}
{"id": "987481", "url": "https://cs.wikipedia.org/wiki?curid=987481", "title": "Pan Kocký", "text": "Pan Kocký\n\nPan Kocký (v ukrajinském originále ) je dětská opera ukrajinského skladatele Mykoly Lysenka na libreto Dniprovy Čajky.\n\nMykola Lysenko je považován za zakladatele ukrajinské novodobé hudby a mimo jiné i prvního autora ukrajinských oper pro děti. Lysenkovy dětské opery nejsou jen určeny dětskému divákovi, ale jsou psány přímo pro dětské herce. Libreta mu pro ně psala básnířka Ljudmyla Oleksiivna Vasylevs'ka-Berezina (1861–1927), tvořící pod pseudonymem Dniprova Čajka. První z celkem tří jeho oper byla roku 1888 \"Drzá koza\" na námět známé ukrajinské pohádky se zvířecími hrdiny, podobnou povahu má i druhá z nich, \"Pan Kocký\", která vznikla roku 1891.\n\nStejně jako u ostatních dvou Lysenkových dětských oper se premiéra \"Pana Kockého\" konala v bytě Lysenkových (Rejtars'ka 12, Kyjev) a v kruhu jejich rodiny a přátel, a to ještě v roce 1891. Hudební nastudování a klavírní doprovod vedle skladatele samotného vedla jeho žena Oľha Antoniivna Lyps'ka, účinkovaly děti Lysenků (včetně nejmladší čtyřleté Mar'jany), jakož i děti ze spřátelených rodin Staryc'kých, Lindforsů a dalších. Režisérkou, choreografkou a kostymérkou byla dobrá známá manželů Lysenkových, mladá básnířka Lesja Ukrajinka.\n\nOpera \"Pan Kocký\" má krátký instrumentální úvod a čtyři dějství, respektive obrazy, její představení celkem trvá o něco více než půl hodiny. Podobně jako v \"Drzé koze\" se řada melodií opírá o známé lidové písně, podložen upraveným textem. Pěvecky je tato opera o něco náročnější než \"Drzá koza\" – mladí představitelé, kterým byla určena, mezitím povyrostli a získali zkušenosti – a i nyní je při svém uvádění určena dětem staršího školního věku. Skladatel ji nazýval „operka“ nebo „komická opera“, dala by se však považovat i za satirickou, ve stylu Gogolova \"Revizora\". V postavičkách jsou kritizovány jak různé typy, tak i společenské poměry: pan Kocký je líný, nadutý a vychloubavý představitel vyšší třídy, Liška je mazaná lichotnice a oportunistka, ostatní zvířátka jsou nekriticky důvěřivá, zbabělá a podlézavá. I proto narazil \"Pan Kocký\" u carské cenzury a po časopiseckém vydání roku 1891 petrohradský tiskový dohled zamítl roku 1895 a opět roku 1903 skladatelovu žádost o povolení vydání klavírního výtahu v knižní formě. První regulérní vydání \"Pana Kockého\" tak vytisklo kyjevské vydavatelství „Mystectvo“ až roku 1945.\n\nNedostatek dostupného vydání přirozeně bránil rozšíření a uvádění díla za života skladatele i dlouho později. První významnou inscenaci tak připravila až roku 1950 hudební škola v Dněpropetrovsku. V 50. letech 20. století pak bylo Lysenkovo dílo souborně vydáno, a to s řadou hudebních a textových změn a aktualizací; dětské opery vyšly roku 1954 v devátém z dvaceti svazků v hudební úpravě Mychajla Verkyvs'kého a textové Maksyma Ryls'kého. V téže době byly i Lysenkovy dětské opery orchestrovány (autorská verze je napsána jen s doprovodem klavíru). V Ryls'kého textové úpravě a v hudební úpravě a orchestraci Vasilije Pavloviče Nachabina tedy měla 8. května 1955 nová verze opery profesionální premiéru v charkovském operním divadle. Dirigoval Anatolij Vasyľovyč Kalabuchin a tato produkce, s profesionálními zpěváky, byla rovněž zaznamenána moskevskou firmou Melodija a vydána na gramodesce. O rok později byla rovněž profesionálně provedena v Kyjevském státním divadle opery a baletu. Dobová kritika hudební provedení chválila, autorům textové úpravy však vyčítala, že opera končí ve všeobecném zmatku a mravní poselství není zdůrazněno potrestáním záporných hrdinů.\n\nOd padesátých let 20. století až dosud je \"Pan Kockyj\" na Ukrajině poměrně často uváděn hudebními školami, i když méně než kratší a nenáročnější \"Drzá koza\". Mezi významné nedávné inscenace patří inscenace z roku 2011, kterou v Muzeu Mykoly Lysenka předvedli žáci Kyjevské střední specializované hudební školy M. V. Lysenka.\n\nJiž ve 30. a poté v 50. letech 20. století byly kyjevským rozhlasem pořízeny nahrávky \"Pana Kockého\" s účastí profesionálních zpěváků.\n\n\nU svého domečku sedí Liška, která si stěžuje, že nemá žádného vhodného nápadníka. Objeví se kocour – Pan Kocký. Hospodyně ho vyhodila z domu, protože byl líný a nechtěl chytat myši, a kocour se vzteká. Když však jej vylekaná Liška chlácholí, změní se Pan Kocký na hrdinu a holedbá se, jaký je pašák a jakou škodu hospodářům natropil. To zaslechne i kolemjdoucí Zajíc a vystrašen utíká pryč. Liška kocourovi přizvukuje, zapůsobí na urozeného hrdinu svými půvaby a zve ho k sobě na návštěvu.\n\nV Medvědovu domečku popíjejí domácí pan se svými přáteli Vlčkem a Divočákem kořalku. Vlček zapíjí smutek nad svým milostným neúspěchem u Lišky a přátelé jej utěšují. Přibíhá zajíc a vzrušeně sděluje, čeho byl svědkem; přicházejí i další zvířátka, aby si to vyslechla. Jeho vyprávění o hrozivém velkomožném pánovi zapůsobí na zvířátka tak, že se již začínají bát a přemýšlejí, jak si zajistit přízeň a blahovůli Pana Kockého. Rozhodnou se vystrojit pro něj hostinu. Dohadují se, kdo co přinese a zejména kdo by měl jít pána na oběd pozvat; každé zvíře nachází nějakou výmluvu, až nakonec musí s pozváním odejít opět Zajíc.\n\nLiška si ve svém domečku spokojeně prozpěvuje: dostala Pana Kockého do své postele, kde teď unavený bohatýr pochrupuje. Nesměle vstupuje Zajíc a jménem zvířátek zve ji i nově příchozího pána na oběd. Liška slibuje, že s Panem Kockým promluví. Když se kocour probudí, Liška mu vyřizuje pozvání. Pan Kocký není nejprve nikterak spokojen, že nebyl pozván uctivější formou, nakonec však navrátivšímu se vystrašenému Zajíci nerudně odpovídá, že pozvání přijímá a že doufá, že jídla bude pro něj dost.\n\nV Medvědově domečku očekávají zvířátka příchod Pana Kockého s Liškou. Vládne mezi nimi velké napětí a obavy, a když je už slyšet návštěvu v zápraží, všechna zvířátka se ve zmatku poschovávají. Pan Kocký není prázdnou místností nijak překvapen, zato se jej nemile dotkne, že množství jídla neodpovídá jeho představám. Vrhne se na potravu a přitom si hlasitě stěžuje, že jí je málo. Zvířata v úkrytech se chvějí strachy, aby se kocour nepustil do nich. Vlk se třese tak, že pohne svou skrýší. To vyděsí Pana Kockého tak, že se chce schovat sám do úkrytu, ale tam se už nachází Divočák. Ten zděšeně vyrazí a nastává všeobecný zmatek: všechna zvířata se jedno přes druhé snaží uniknout, až se scéna zcela vyprázdní.\n"}
{"id": "987495", "url": "https://cs.wikipedia.org/wiki?curid=987495", "title": "Dysplazie", "text": "Dysplazie\n\nDysplazie je termín užívaný v patologii odkazující na poruchu vývoje nebo růstu. Při této poruše vývoje často dochází k expanzi nezralých buněk (jako například buňky ektodermu) s odpovídajícím úbytkem zralých buněk. Dysplazie často svědčí pro počínající neoplastický proces.\nTermín dysplazie je často používán v případě, že buněčná odchylka je limitována na výchozí tkáň, jako v případě \"in-situ\" neoplastických procesů. Způsobuje vyšší riziko vzniku zhoubného nádoru.\n\nNa rozdíl od metaplazie, kde se jeden diferenciovaný buněčný typ mění v jiný diferenciovaný buněčný typ, je u dysplazie buněčné vyzrávání a diferenciace pouze opožděná.\n\n\nDysplazie je charakterizována následujícími základními mikroskopickými změnami buněk:\n"}
{"id": "987497", "url": "https://cs.wikipedia.org/wiki?curid=987497", "title": "Oleg Belavencev", "text": "Oleg Belavencev\n\nOleg Jevgeňjevič Belavencev (\"rusky\" Олег Евгеньевич Белавенцев) (narozen 15. září 1949 v Moskvě) je ruský námořní důstojník (viceadmirál) a politik.\n\n21. března 2014 byl Belavencev jmenován presidentským vyslancem (\"Zplnomocněný zástupce presidenta Ruské federace ve Federálním okruhu\") nově vytvořeného Krymského federálního okruhu.. Jeho jmenování se shodovalo se vznikem nového federálního okruhu. Po začlenění Krymského federálního okruhu do Jižního federálního okruhu byl Belavencev jmenován do téže funkce v Severokavkazském federálním okruhu.\n"}
{"id": "987498", "url": "https://cs.wikipedia.org/wiki?curid=987498", "title": "Ivan Šusteršič", "text": "Ivan Šusteršič\n\nIvan Šusteršič, též Ivan Šušteršič (29. května 1863 Ribnica – 20. září 1925 Lublaň), byl rakouský politik slovinské národnosti, na konci 19. a počátku 20. století poslanec Říšské rady.\n\nChodil na gymnázium v Lublani, v letech 1881–1885 vystudoval práva na Vídeňské univerzitě. Roku 1889 promoval ve Štýrském Hradci. Působil jako právník, od roku 1894 coby samostatný advokát. Byl aktivní ve veřejném a politickém životě jako člen Katolické národní strany, později Slovinské lidové strany. Již od roku 1899 působil jako předseda Katolického politického spolku. Od roku 1901 byl poslancem Kraňského zemského sněmu.\n\nNa konci 19. století se zapojil i do celostátní politiky. V doplňovacích volbách roku 1896 získal mandát v Říšské radě (celostátní zákonodárný sbor) za kurii venkovských obcí, obvod Lublaň, Litija atd. Slib složil 1. října 1896. Za týž obvod uspěl i v řádných volbách do Říšské rady roku 1897. Rezignaci na mandát oznámil na schůzi 20. dubna 1898. Do parlamentu pak místo něj usedl Ivan Vencajz. Do Říšské rady se vrátil ve volbách do Říšské rady roku 1901, nyní za všeobecnou kurii, obvod Lublaň, Vrhnika, Ribnica atd. Mandát získal i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Kraňsko 2. Byl poslancem Slovinského klubu. Mandát obhájil za týž obvod i ve volbách do Říšské rady roku 1911. Usedl do klubu Chorvatsko-slovinská jednota. V parlamentu setrval do zániku monarchie. K roku 1911 se profesně uvádí jako zemský hejtman a advokát.\n\nV období let 1912–1918 zastával funkci zemského hejtmana Kraňska. Po roce 1918 odešel dočasně pro politické neshody do Tyrolska. Roku 1922 se na výzvu krále vrátil do Jugoslávie, neúspěšně kandidoval následujícího roku v parlamentních volbách, pak trvale opustil politiku.\n"}
{"id": "987500", "url": "https://cs.wikipedia.org/wiki?curid=987500", "title": "Vojenská pohotovost", "text": "Vojenská pohotovost\n\nVojenská pohotovost je termín, označující připravenost ozbrojených sil k boji (ať už armády, či jiných složek). Většina armáda světa udržuje systém několika stupňů bojové pohotovosti, který je aplikován v určitých situacích (např. od vojenského cvičení až po bezprostřední ohrožení státu cizí mocností). Stav bojové pohotovosti může být také ovlivněn vnitřními faktory, jakými jsou například mimořádná situace v zemi, ohrožení teroristickým útokem, konání mimořádné akce aj.\n\nVýznamný dopad na účinek vojenské pohotovosti má morálka mužstva, jeho připravenost, výbava a výcvik. Jsou-li tyto faktory ve shodě a vzájemně se doplňují, má vojsko po vyhlášení určitého stupně pohotovosti značnou taktickou výhodu.\n\nV roce 1956 vyhlásilo např. Maďarsko vojenskou pohotovost dne 20. října v souvislosti s protikomunistickým povstáním. V tomto případě se jednalo o připravení armády zasáhnout v nepřehledném vývoji v zemi.\n\n"}
{"id": "987511", "url": "https://cs.wikipedia.org/wiki?curid=987511", "title": "Vladimír Křivánek", "text": "Vladimír Křivánek\n\nVladimír Křivánek (* 7. května 1951 Kolín) je český básník, literární historik, kritik, vysokoškolský pedagog, editor a překladatel, který v současnosti působí na Pedagogické fakultě Univerzity Hradec Králové.\n\nNarodil se v roce 1951 v Kolíně. Jeho otec byl technický úředník, mezi roky 1959 a 1966 vykonával profesi obchodního zástupce v Číně a na Kubě. Tehdy navštěvoval českou základní školu při tamních velvyslanectvích. Po návratu rodiny do Čech vystudoval Střední všeobecně vzdělávací školu v Hořicích v Podkrkonoší (1966-1969) s maturitou v Praze a po roce 1970, v němž pracoval jako prodavač v antikvariátu, vystudoval bohemistiku a historii na Pedagogické fakultě Univerzity Karlovy v Praze (1974 závěrečná práce \"Pojetí romantismu v díle K. H. Máchy a M. J. Lermontova\"). Poté pár let pracoval v Kladně jako učitel na základní škole (1974-1976), načež se stal pracovníkem Ústavu pro českou a světovou literaturu ČSAV (bibliograf, odborný pracovník oddělení dějin české literatury). Na konci 70. let 20. století získal na Filozofické fakultě Univerzity Karlovy doktorský titul PhDr. (1978 závěrečná práce \"Podoby historismu v české obrozenské próze předbřeznové\") a začal navštěvovat Bulharsko, kde se od té doby několikrát účastnil letní školy \"bulharistiky\" v Sofii, což mu umožnilo komparatistická studia a občasné překlady.\n\nO jedenáct let později se na přelomu osmdesátých a devadesátých let (1989-1990) stal zakládajícím šéfredaktorem časopisu mladé literatury \"Iniciály\". Vzápětí se až do roku 2005 stal odborným asistentem a následně docentem na katedře české literatury Pedagogické fakulty Univerzity Karlovy a mezi roky 1994 a 1997 jejím vedoucím. To již měl titul kandidáta věd CSc. od Ústavu pro českou literaturu AV ČR z roku 1995 (závěrečná práce \"Počátky lyriky májovců a Máchovo dědictví\"), už předtím půlroční zkušenost mezi roky 1992 a 1993 se studijním pobytem v Londýně na Škole slovanských a východoevropských studií na Londýnské univerzitě a od roku 1998 pozici vědeckého pracovníka Ústavu pro českou literaturu AV ČR, v. v. i., kde působil také jako oborový redaktor sekce poezie pro Dějiny české literatury 1945-1989. Na Univerzitě Karlově rovněž vedl kurzy tvůrčího psaní poezie (Pedagogická fakulta a Institut základů vzdělanosti), které vedl také na Literární akademii (Soukromá vysoká škola Josefa Škvoreckého).\n\nTitul docenta teorie a historie české literatury získal roku 2001 na Filozofické fakultě Univerzity Palackého v Olomouci (závěrečná práce \"Býti básníkem v Čechách. Studie a eseje o české poezii od Máchy po dnešek\"). Pedagogicky působil také na Literární akademii (2000-2004), Pedagogické fakultě Technické univerzity v Liberci (2005-2007) a od roku 2008 už jako profesor na Pedagogické fakultě Univerzity Hradec Králové, kde působí dodnes. Profesorský titul, přesněji titul profesora dějin slovanských literatur se zaměřením na dějiny české literatury, získal na návrh vědecké rady Univerzity Palackého v Olomouci (práce \"Kolik příležitostí má báseň. Kapitoly z české poválečné poezie 1945-2000\") i za podíl na tvorbě a redigování čtyřsvazkových akademických Dějin české literatury 1945-1989.\n\nV letech 2001-2011 byl předsedou občanského sdružení Litterula a v letech 2008-2011 Obce spisovatelů. Je členem Českého centra Mezinárodního PEN klubu, Umělecké besedy, občanského sdružení Slovo a hlas a Literárněvědné společnosti.\n\nJak je uvedeno v heslu o Vladimíru Křivánkovi na Portálu české literatury parafrází komentáře Jiřího Opelíka v jeho doslovu ke Křivánkovu bilančnímu svazku \"Zátiší s loňskými ořechy\", „\"tento lyrik vstoupil do české poezie v jakémsi meziaktí a do prostoru, kdy generačně provázané milieu básníků 60. let minulého století bylo roztrháno nástupem normalizace a odchodem mnohých do exilu a kdy se rovněž nemohla profilovat poezie bran a východisek z totalitní tmy, objevující se sice v náznaku u některých autorů 80. let (k nimž náležel i Křivánek), ale plně se uplatňující až v lyrické explozi 90. let.\"“ Dále se zde upozorňuje na to, že v oné době už byl zavedeným autorem, jehož první knihy pocházejí z 80. let 20. století, „\"a proto se nemohl příkře, třeba novou poetikou, rozejít se svou kontinuálně a niterně se vyvíjející poezií, která jako by vždy kráčela mimo generace...\"\" Ve svých prvních sbírkách \"Vypouštění holubice\" a \"Nahé stromy\" se ještě hlásí ke generační tendenci té doby směrem k výraznější alegoričnosti a tajemnosti. Představu o tom, do jaké kategorie soudobých českých literátů spadal, poskytuje Bílkova \"Generace osamělých běžců\", která jako o tzv. „mezigeneraci“ v českém básnictví 2. poloviny 20. století, jejíž představitelé \"„hledali své místo a putovali ze židle na židli“\", hovoří vedle Křivánka také o Lubomíru Brožkovi, Jiřím Kamenovi, Bohumilu Hrabalovi, Věře Chytilové, Zdeně Bratršovské či Jiřím Rulfovi.\n\nV jeho tvorbě jsou jasně rozlišitelné linie – poezie, literární historie, literární kritika, popřípadě i pedagogika. Své literárně historické a kritické, bohemistické, ediční i interpretační schopnosti dokázal zužitkovat i ve své vlastní lyrické tvorbě. Oblastí Křivánkova literárněhistorického zájmu je především poezie, speciálně pak česká poezie 19. a 20. století. Zabývá se dílem Karla Hynka Máchy, Jana Nerudy, Vladimíra Holana a dalších literárních osobností.\n\nJeho lyrická tvorba by se dala definovat jako reflexivní poezie s meditativní, existenciální, retrospektivní, filozoficko-přírodní a lyricky kosmickou tendencí. V autorském heslu na Portálu české literatury se o charakteru Křivánkovy poezie uvádí, že k „\"základním tónům ticha, soustředění, meditace, niterné reflexe a přemítavosti se přirozeně druží i Křivánkovy lyrické nástroje a finesy...\"“ Zároveň se tu v souvislosti s charakterem jeho lyrické tvorby hovoří o „\"niterné polaritě básníka touhy, vášně, milostného citu a snu...\"\", s čímž se pojí také motivy osamělosti. Upozorňuje se také na jeho sklon „\"k precizní a lakonické přesnosti básní stále víc se koncentrujících a zapouzdřujících, spějících – metaforicky řečeno – od plného, rozvitého tvaru nejprve k torzu, posléze k jeho pokračující destrukci, nakonec vždy upomínající na prvotnost východiska, skály, kamene, úlomku verbálních hornin, ze kterého je tesán nejen tvar, ale i život.\"“ Podstatné je i to, že „\"Od třetí knihy, Kameny písní, přes Testamenty, Krajinu s torzy až k Tušovým kresbám plasticky a reliéfně vystupuje z veršových sítí, pavučin a nástrah nezachytitelnost toho, co se skrývá za obrazem, i toho, co se vyjevuje pouze v náznaku, nikoli v podstatnosti.\"“\n\nJeho lyrika svým způsobem navazuje na lyriku takových osobností české poezie, jakými byli Josef Hora, Vladimír Holan nebo Jan Skácel, k jehož lyrické tvorbě má ta Křivánkova svým charakterem patrně nejblíže. Ve Skácelově lyrické tvorbě nacházel inspiraci, co se týče Skácelova živelného a milostně dramatického a vášnivého akcentu poezie, a od své třetí sbírky \"Kameny písní\" se začal blížit Holanovi v jeho tendenci k poetizaci nadčasových a metafyzických otázek. Na webu Slovníku české literatury se zase v autorském heslu o Křivánkovi uvádí, že je to zejména Josef Hora, jehož lyrická tvorba měla na Křivánka v jeho sbírkách \"Vypouštění holubice, Nahé stromy a Kameny písní\" zásadní vliv. Také se tu píše, že Křivánkovo „\"úsilí o dosažení umělecké svébytnosti je doprovázeno reflexí vlastního tvůrčího procesu i obecné povahy básnictví\"“ a že po versologické stránce se Křivánkova poezie vyvíjí „\"od volného verbalistického verše k významově hutnějšímu verši vázanému a stručným strofickým útvarům; výchozí slovesnou i obraznou odtažitost a ornamentálnost postupně překonává stupňující se předmětností výrazu.\"“\n\nBílkova \"Generace osamělých běžců\" souhrnně charakterizuje tradiční Křivánkovu poezii jako zpověď „\"o potřebě lásky, souznění, čistoty, něhy, ale i o vědomí samoty,\"“ přičemž upozorňuje, že je introvertní a jejím stěžejním tématem je „\"čas; čas, který relativizuje i ony ,věčné hodnoty a pravdy, čas, který připomíná pomíjivost lidské existence...\"“ Co se týká charakteru Křivánkovy literárně historické tvorby, na základě svých starších interpretačních příspěvků a vlastních poznatků vytvořil rámcové portréty zásadních osobností české literatury 19. století (Karel Hynek Mácha, Jan Neruda). Při reflexi a hodnocení lyrické tvorby svých básnických vrstevníků v 80. letech umně skloubil postupy literární interpretace a kritiky, což vyústilo v řadu hodnotných recenzí. Ve svých studiích a esejích o české literatuře v souborech \"Býti básníkem v Čechách\" a \"Kolik příležitostí má báseň\" zase osciluje mezi kritickým a historickým přístupem k daným tématům.\n\nPoprvé zveřejnil své verše roku 1968 v poetické vinárně Viola (pořad mladých básníků Verše naboso) a od roku 1977 začal publikovat své básně časopisecky (český jazyk a literatura, Česká literatura, Iniciály, Kmen, Lidové noviny, Literární archiv, Literární měsíčník, Literární noviny, Mladá fronta, Nové knihy, Tvorba aj.)\n\n\n\n\n\n\n\n\n\n\n\n\"Krajina s písní\"\n\nKrajina jako pohlazení\n\noživí všechno co jsi prožil\n\ndůvěrně známý dotek ženy\n\nvodu tekoucí peřejemi\n\na co jsi našel musíš vrátit\n\nco objímáš to musíš ztratit\n\nvodu tekoucí peřejemi\n\ndůvěrně známý dotek ženy\n\ndnes víš že jen do prázdných dlaní\n\nhoroucí písně uléhají\n\nvše co jsi našel co jsi ztratil\n\nať zrcadlí se do závrati\n\n\n"}
{"id": "987515", "url": "https://cs.wikipedia.org/wiki?curid=987515", "title": "Fond pro nerozvinuté republiky", "text": "Fond pro nerozvinuté republiky\n\nFond Federace pro poskytování půjček pro zrychlení rozvoje nedostatečně rozvinutých republik a autonomních oblastí (srbochorvatsky Fond federacije za kreditiranje bržeg razvoja privredno nedovoljno razvijenih republika i autonomnih pokrajina/Фонд федерације за кредитирање бржег развоја привредно недовољно развијених република и аутономних покрајина, často jen Fond pro nerozvinuté republiky, srbochorvatsky Fond za nerazvijane/Фонд за неразвијанe) byl jeden z hlavních nástrojů Socialistické federativní republiky Jugoslávie pro překonání drastických rozdílů v hospodářském rozvoji a životní úrovní jednotlivých republik a oblastí země. \n\nPodobné fondy byly zřizovány i na republikové úrovni (např. Srbsko disponovalo podobným fondem na výstavbu továren na zaostalém jihu republiky; v Chorvatsku sloužil obdobný fond pro rozvoj oblastí v příhraničí s Bosnou a Hercegovinou).\n\nFond fungoval jako nezávislá organizace se sídlem v Bělehradu a zřízen byl zvláštním zákonem v roce 1964. Sloužil pro distribuci finančních prostředků z rozvinutějších republik SFRJ (Slovinsko, Chorvatsko, Srbsko spolu s Vojvodinou) pro projekty v republikách, které byly nedostatečně rozvinuté (Bosna a Hercegovina, Černá Hora, Makedonie, AO Kosovo). Podle zákona mělo být na rozvoj těchto oblastí vydáváno nejméně 1,92 jugoslávského HDP. Pro SAO Kosovo bylo vyčleněno okolo 33-38 % prostředků fondu; v letech 1981-1985 to bylo dokonce 42,6 % prostředků.\n\nZ fondu byla budována infrastruktura a rozvíjen průmysl; jednalo se o jeden z mála nástrojů, který byl spravován federální vládou a nepodlehl žádné z decentralizačních vln. V Kosovu díky tomuto fondu byla rozvíjena energetika, zbudovány byly některé továrny a otevírány doly.\n\nFond poskytoval půjčky, které byly spláceny v horizontu 15-19 let a jejich úroková sazba byla velice nízká. Vzhledem k vysoké míře inflace v Jugoslávii 70. a 80. let se tak jednalo o podmínky, které byly pro většinu nerozvinutých republik Jugoslávie a pro autonomní oblast Kosovo velmi výhodné. V období let 1985-1990 dosáhl růst cenové úrovně v celé zemi 70-90 %, zatímco úroková míra půjček, které byly poskytovány se splatností 12 let, byla jen někde okolo deseti procent.\n\nŘízení fondu však bylo předmětem častých politických sporů a jeho fungování provázely časté krize (např. v roce 1969) a obviňování ze zneužívání a odklánění finančních prostředků.\n\nV roce 1990 disponoval sumou 4,7 miliard jugoslávských dinárů, což byla zhruba jedna desetina prostředků, které byly podle svazového rozpočtu vydány na provoz Jugoslávské lidové armády.\n\nExistence a fungování fondu se však v období jugoslávské krize stávalo především v druhé polovině 80. let stále větším předmětem politické debaty. Rozvinuté republiky na severu SFRJ vyjádřily své znepokojení nad mírou finančních prostředků, které musí odesílat pravidelně na rozvoj průmyslu v Kosovu a jinde. Kontrovaly tím, že se na území samotného Slovinska i Chorvatska nachází nerozvinuté oblasti, které jsou však kvůli problematickému Kosovu pravidelně přehlíženy (např. regiony Lika, Kordun, příhraničí Slovinska s Itálií aj.) Rovněž byl často uváděn nepoměr, kdy Slovinsko, představující jen 8 % jugoslávského obyvatelstva, platí prostředky v celkové výši 17 - 25 % fondu. \n\nTyto finance navíc nebyly v řadě případů investovány zodpovědně a docházelo k častému plýtvání. Nové továrny, které rostly v Bosně, Černé Hoře a na Kosovu byly v mnoha případech neefektivní, ztrátové a energeticky příliš náročné. Ocelárny měly za svojí povinnost odebírat domácí železnou rudu, jejíž cena však dosahovala až několikanásobků té, která byla k dispozici na světových trzích.\n\nPřestože v 80. letech investovala Jugoslávie finanční sumy v hodnotě 2 % svého hrubého domácího projektu prostřednictvím Fondu pro nedostatečně rozvinuté republiky a oblasti, rozdíly mezi ekonomickou výkonností jednotlivých republik SFRJ se nesnižovaly, ba naopak docházelo k jejich prohlubování. Podle srovnání parity kupní síly se SR Slovinsko ve své výkonnosti přibližovala Španělsku či Novému Zélandu, zatímco Bosna a Hercegovina, či Makedonie odpovídaly spíše ekonomice Thajska a Mexiko. Ještě hůře na tom však bylo Kosovo, kde byla kupní síla obyvatelstva srovnatelná s Pákistánem. Poměr mezi tvorbou HDP ve Slovinsku a Kosovu dosahoval hodnoty 8:1. A to i přes dlouhodobé investice, které na území oblasti plynuly právě prostřednictvím Fondu pro nerozvinuté republiky a oblasti. \n\nV roce 1990 zastavily severní republiky SFRJ platby do tohoto fondu, což spolu s přerušením plateb z příjmů z daní vedlo k zhroucení federální fiskální struktury. Záminkou k tomuto kroku byla tvrdá politická přestřelka mezi vedením slovinských a srbských komunistů po zrušeném Mítinku pravdy a přerušeném 14. kongresu SKJ.\n\nV roce 1992 byl zřízen Fond pro rozvoj Republiky Srbsko, který nahradil nefunkční svazový fond. Opět byl určen k rozvoji SAO Kosovo. \n"}
{"id": "987518", "url": "https://cs.wikipedia.org/wiki?curid=987518", "title": "Litschau", "text": "Litschau\n\nLitschau (česky: \"Ličov\" nebo \"Líčov\") je rakouské město ležící v okrese Gmünd v Dolních Rakousích. Žije zde obyvatel.\n\nJe vzdáleno pět kilometrů od českého města Chlumu u Třeboně. Ve městě žije okolo 2300 obyvatel. Jeho rozloha je 82km² a leží 531 metrů nad mořem. Starostou města byl do roku 2014 Otto Huslich. Je zde hrad,k terý byl založen roku 1260. Městem protéká řeka Reissbach. Litschau je považováno za nejsevernější rakouské město.\n\nObec má 11 částí, v závorce je počet obyvat k 1. lednu 2015.\n\n\nPočátky samotného města v podhradí Hradu Litschau se datují do 13. století. V roce 1297 mu Habsburkové udělili právo trhu a díky obchodu se město mohlo začít rozvíjet. Nejhorší pro město bylo 16. století a doby rolnických povstání a následná třicetiletá válka. V roce 1971 mělo město 3300 obyvatel.\n\n\nWaldviertelská železnice\n\n"}
{"id": "987519", "url": "https://cs.wikipedia.org/wiki?curid=987519", "title": "Tokajícká tragédie", "text": "Tokajícká tragédie\n\nTokajícká tragédie nebo masakr v Tokajíku byl masakr, který se odehrál 19. a 20. listopadu 1944 v katastrálním území obce Tokajík na Slovensku jako odvetná akce německých jednotek za pomoc místního obyvatelstva partyzánům. 19. listopadu nejprve příslušníci německých jednotek soustředili muže z obce u místního kostela a odvedli je severně od obce, kde je postříleli. Zahynulo 32 mužů, 2 raněným se náhodou podařilo masakr přežít. Následujícího dne (20. listopadu) nacisté obec vypálili a vydrancovali, ženy a děti rozehnali.\n\nObec Tokajík měla v roce 1940 na začátku války 185 obyvatel. Od léta 1944 místní obyvatelstvo navazovalo styky s partyzány. Obec byla spolu s dalšími 22 obcemi součástí území, na němž působil partyzánský svazek Čapajev, konkrétně oddíl Za vlasť, jemuž velel sovětský důstojník Roman Stěpanovič Strelcov, ale i jednotky Požarskij a Majorov. Obyvatelé obce poskytovali partyzánům zásoby i zpravodajské informace. V říjnu 1944 Němci v obci ubytovali několik desítek zajatých sovětských vojáků. Partyzáni pod velením Rudolfa Jánošíka v obci přepadli německé hlídky a zajatce osvobodili. Na podzim 1944 se boje mezi partyzány a německými vojsky vyostřily a partyzáni, čelící tlaku německých jednotek, byli od poloviny listopadu nuceni ustoupit, nebo se probíjet k sovětským vojskům 4. ukrajinského frontu, která již v té době dosáhla Medzilaborců.\n\nPacifikací obce Tokajík byla pověřena jednotka Kommando ZbV 27 (ZbV – německy zkráceně \"zur besonderen Verwendung\" – „pro zvláštní účel“), spadající pod Einsatzgruppe H. V noci z 18. na 19. listopadu 1944 německé jednotky o síle asi 200 mužů pod vedením oberfeldwebla Kumanna obklíčily obec a v neděli ráno sestoupily z lesů do vesnice. Následně začaly prohledávat jednotlivé domy a zatýkat muže, které spoutaly a shromáždily v zahradě u kostela. Následně vydaly rozkaz, aby jim jejich příbuzní zajistili teplé oblečení a stravu na 3 dny. Kolem jedenácté hodiny muži v trojstupech v doprovodu německých vojáků odešli směrem na sever údolím potoka. Muži kráčeli v přesvědčení, že je německé jednotky vedou na polní práce při budování zákopů.\n\nAsi 1 km od obce je velitel německé jednotky zastavil a přikázal přečíst rozsudek, který je za pomoc partyzánům odsuzoval k trestu smrti, jenž měl být vykonán okamžitě. Nacistická jednotka následně spustila palbu. Někteří ze zajištěných mužů se při tom pokusili o útěk, ale prakticky všichni byli zkoseni palbou. Ti, kteří nadále jevili známky života, byli zastřeleni ranou z pistole. Dva ranění muži zůstali na živu, protože oba byli v bezvědomí a probrali se až po odchodu německých vojáků. Byli to Andrej Stropkovský a Michal Medvedz, který ležel pod tělem svého mrtvého bratra. Poté, co se probrali, vzali potraviny, které zůstaly na místě masakru, a 10 dní se ukrývali v blízkém lese.\n\nNásledujícího dne Němci rozehnali starce, ženy a děti z obce, tu pak vydrancovali a vypálili. Shořelo 27 domů a 28 hospodářských budov. Zůstal stát pouze místní kostel a jeden poškozený dům.\n\nMrtvá těla postřílených mužů ležela na místě masakru severně od obce až do 12. prosince 1944.\n\nVypálení Tokajíku bylo součástí širšího plánu boje proti partyzánům. Téhož dne byla v okrese Stropkov vypálena i obec Veľká Domaša. 21. listopadu stejný osud postihl Jakušovce, Kolbovce, Vojtovce a Soľník. Následujícího dne lehly popelem Turany a Potočky. 24. listopadu nacisté vypálili i obec Korunková a 28. listopadu Brusnici.\n\n28. listopadu 1944 obec osvobodila sovětská vojska 4. ukrajinského frontu. 12. prosince byli s pomocí obyvatel sousední obce zastřelení muži pohřbeni do masového hrobu v místě jejich popravy. Po návratu obyvatel obce byla těla exhumována a 4. dubna 1945 pohřbena na místním hřbitově do samostatných hrobů.\n\nPozůstalí obyvatelé žili ve skromných podmínkách až do roku 1946, kdy stát přispěl na obnovu obce.\n\nV roce 1959 byl na místě masakru odhalen kamenný obelisk a na místním hřbitově památník. Jeho autorem je František Gibala. V roce 1969 byla v obci instalována pamětní místnost. Později zde bylo založeno i muzeum, které bylo ale v roce 1995 přesunuto do Svidníku. Po rekonstrukci začalo muzeum fungovat v květnu 2009.\n\n"}
{"id": "987528", "url": "https://cs.wikipedia.org/wiki?curid=987528", "title": "Wiesenský viadukt", "text": "Wiesenský viadukt\n\nWiesenský viadukt ( ) je železniční viadukt ve švýcarském kantonu Graubünden na trati spojující města Davos a Filisur, kterou provozuje RhB. Viadukt dlouhý 210 m a vysoký 89 m byl vystavěn v letech 1906–1909 přes říčku Landwasser.\n\nViadukt překlenuje říčku Landwasser asi 300 m jihozápadně od stanice Wiesen a má na své jižní straně oddělenou lávku pro pěší. Na západním konci viaduktu se dochovalo historické nefunkční návěstidlo.\nWiesenský viadukt navrhl tehdejší hlavní inženýr RhB Friedrich Hennings. Stavebními pracemi byla pověřena firma Froté, Westermann & Cie v Curychu. Výstavba začala v říjnu 1906. V červenci 1908 byla dokončena výstavba lešení. Lešení bylo původně zamýšlené jako ocelové, avšak to by si vyžadovalo nejprve vybudovat zděné pilíře. Protože už stavba byla zahájena, bylo přistoupeno k výstavbě dražšího, dřevěného lešení. Hlavní oblouk byl nejprve vyzděn na obou stranách do 35°, zbývající prostor byl vybudován ve třech vrstvách. Toto opatření bylo zvoleno proto, aby se lešení co nejméně namáhalo. První vrstva byla postavena tak tenká, že unesla pouze sebe a na ní položenou druhou vrstvu. Vrstvy se současně zdily na několika místech najednou, aby se zabránilo deformaci lešení. Teprve třetí vrstva byla zděna ve směru zdola nahoru. Do zimy 1908 byly dokončeny nejdůležitější práce. Na jaře byla vybudována lávka pro pěší, kterou si vyžádaly obce Davos a Filisur, a které se také podílely na jejích nákladech. Provoz byl zahájen 1. července 1909 a náklady na výstavbu činily 324 000 franků.\n\nJednokolejný viadukt je 88,9 m vysoký a 210 m dlouhý. Skládá se z hlavního 3,7 m širokého oblouku se světelnou výškou 55 m a čtyř vedlejších dvacetimetrových oblouků na každé straně. Most byl postaven z betonových kvádrů obložených přírodním kamenem. Zvláštností mostu je, že východní část mostu není přímá, ale vedlejší oblouky vytvářejí zatáčku. Jedná se o druhý nejdelší most společnosti RhB po Langwieském viaduktu a zároveň druhý nejvyšší most po Soliském viaduktu, který je o pouhých 10 cm vyšší.\n\n"}
{"id": "987533", "url": "https://cs.wikipedia.org/wiki?curid=987533", "title": "Steve Cherundolo", "text": "Steve Cherundolo\n\nSteven Emil „Steve“ Cherundolo (* 19. února 1979, Rockford, Illinois, USA) je bývalý americký fotbalový obránce a reprezentant, který celou svou profesionální fotbalovou kariéru strávil v německém klubu Hannover 96, kde působil i jako kapitán mužstva.\n\nAktivní hráčskou kariéru ukončil v březnu 2014 i kvůli problémům s koleny. Poté nastoupil do funkce asistenta trenéra v rezervním týmu Hannoveru 96.\n\nCherundolo byl členem amerických výběrů U18, U20 a U23.\n\nV seniorské reprezentaci USA debutoval 8. září 1999 v zápase proti Jamajce.\nZúčastnil se Mistrovství světa 2006 v Německu (kde výběr USA skončil na posledním 4. místě v základní skupině E) a Mistrovství světa 2010 v Jihoafrické republice, kde americká reprezentace vypadla v osmifinále s Ghanou po výsledku 1:2 po prodloužení. Na tomto turnaji odehrál Cherundolo jako jeden z pěti hráčů kompletní porci minut.\n\n"}
{"id": "987535", "url": "https://cs.wikipedia.org/wiki?curid=987535", "title": "Pavol Pencák", "text": "Pavol Pencák\n\nPavol Pencák (* 1. července 1950 Turany nad Ondavou) je bývalý slovenský fotbalový obránce.\n\nV československé lize hrál za Lokomotívu Košice. Nastoupil ve 114 ligových utkáních a dal 4 góly. Vítěz Slovenského poháru a finalista Československého poháru 1977. V Poháru vítězů pohárů nastoupil ve 4 utkáních. V nižší soutěži hrál i za VSŽ Košice a Partizán Bardejov.\n\n\n"}
{"id": "987549", "url": "https://cs.wikipedia.org/wiki?curid=987549", "title": "Filisur", "text": "Filisur\n\nFilisur je obec ve švýcarském kantonu Graubünden, součást okresu Albula.\n\nPrvní zmínky o místním osídlení jsou datovány k roku 1262, kdy je zmiňována „villa Fallisour“. Zřícenina hradu Greifenstein a Landwasserský viadukt, který je součástí Rhétské dráhy, jsou zapsány na švýcarský seznam národních památek.\n\nK roku 2006 rozloha obce činila 44,6 km. Z této plochy bylo 18,1 % využito pro zemědělské účely a 46,6 % bylo zalesněno. Osídlení se zástavbou tvořilo 1,6 % a zbylých 33,7 % zaujímaly vodní toky, ledovce a hory. Město je zasazeno do pohoří Albula.\n\nVe federálních volbách 2007 se stala ve Filisuru nejsilnější Radikální demokratická strana (FDP), tradiční vládní subjekt, která obdržela 36,5 % platných hlasů. Na druhém místě se umístila Lidová strana (SVP), když získala 33,3 % a třetí skončila Sociálně demokratická strana (SPS), když pro ni hlasoval 22% podíl voličů. Čtvrtá pozice patřila Křesťansko-demokratické straně (CVP) se 6,5 % platných hlasů.\n\nK prosinci 2012 populace obce dosahovala 461 obyvatel, z nichž 14,1 % byli zahraniční státní příslušníci. Za předchozí desetileté období činil přírůstek obyvatel 0,8 %. Podíl německy hovořících osob k roku 2000 představoval 84,5 %, italštinu používalo 6,7 % mluvčích a rétorománsky mluvily 3,0 % osob.\n\nPodíl mužů dosahoval k roku 2000 49,5 % a žen pak 50,5 %.\n\nK roku 2005 činila nezaměstnanost 2,02 %.\n\n\n"}
{"id": "987553", "url": "https://cs.wikipedia.org/wiki?curid=987553", "title": "Mezinárodní letiště Beníta Juáreze", "text": "Mezinárodní letiště Beníta Juáreze\n\nMezinárodní letiště Mexiko nebo Mezinárodní letiště Beníta Juáreze (, IATA: MEX, ICAO: MMMX) je mezinárodní letiště v hlavním městě Mexika Mexico City ve středním Mexiku.\n\nS počtem téměř 27 milionů cestujících v roce 2011 bylo druhým nejvytíženějším letištěm v Latinské Americe po saopaulskom letišti Guarulhos.\n\nLetiště bylo otevřeno ve 20. letech jako vojenské letiště pod názvem \"Balbuena\" se čtyřmi přistávacími dráhami. První mezinárodní linka zahájila provoz do Los Angeles v roce 1931. Otevřením nového terminálu v roce 1952 se letiště stalo výhradně veřejným komerčním. V 70. letech se mexický prezident Luis Echeverría rozhodl uzavřít tři přistávací dráhy a půdu pod nimi rozdal chudým občanům hlavního města s cílem umožnění výstavby vlastního bydlení.\n\nOsmdesátá léta měly za následek modernizaci terminálu letiště a zdvojnásobení odbavovací kapacity. Z důvodu neustálého zvyšování počtu cestujících v devadesátých letech padlo rozhodnutí o výstavbě nového terminálu, který byl dokončen v roce 2007. Přes intenzivní výstavbu kapacita letiště již nestačí zvýšenému počtu cestujících.\n\nZvláštností obou terminálů letiště je, že jsou odděleny přistávacími dráhami. Terminál 1 byl otevřen v roce 1958, rozšiřován a modernizován v letech 1970, 1989, 1998, 2000 a 2004. S velikostí 548 000 m2 je to ale největší terminál v severní i jižní Americe a čtvrtý největší terminál světa.\n\nTerminál 2 má přibližně poloviční plochu a poloviční počet východů a odbavovacích prostor. Terminál 2 je domovským terminálem domácí společnosti Aeroméxico. Terminál 1 využívají kromě jiných i American Airlines, United Airlines, Delta, KLM, Air France a Lufthansa.\n\nTerminál 2 je s Terminálem 1 propojen monorailovým systémem Aerotrén a mohou ho používat pouze cestující s ruční zavazadly a boarding passem. Vzdálenost mezi terminály je 3 km a rychlost monorailem je 45 km/h. Od otevření do zavření dveří kabiny trvá jízda přibližně 4 minuty a 40 sekund.\n\n"}
{"id": "987555", "url": "https://cs.wikipedia.org/wiki?curid=987555", "title": "Customer newsletter service", "text": "Customer newsletter service\n\nCustomer newsletter service je služba zasílání zákaznických letáků nebo novinek. \n\nV doslovném překladu Newsletter znamená dopis s novinkami. V přeneseném významu máme pro Newsletter název leták. Slovní spojení \"Customer Newsletter Service\" můžeme přeložit jako služba zasílání novinek zákazníkům dané firmy . Toto zasílání novinek může mít podobu písemnou, elektronickou, zvukovou nebo obrazovou. Newsletter, jinak také direct mail nebo jen email je dnes běžnou součástí internetového marketingu.\n\nElektronické zasílání novinek je jednou z nejmodernějších a nejrozšířenějších způsobů v době chytrých telefonů, tabletů a emailové komunikace. Společnosti často tvoří speciální týmy v oddělení marketingu, které se zaobírají používáním vhodných nástrojů pro tuto komunikaci se zákazníky. Newsletter se tak stal nedílnou součástí našeho každodenního života. Bohužel název \"Newsletter\" je často spojen se slovem SPAM. Ovšem velké nadnárodní firmy a organizace tuto formu obeznamování svých zákazníků s novinkami využívají čím dál častěji. Investice do týmů, které newlettery neustále vylepšují jsou čím dál vyšší. Důvodem vyšších investic jsou totiž i zvýšené zisky z tohoto informování určité cílové skupiny, kdy je Newsletter vytvořen přímo na míru čtenářům. Společnost je také schopná ve výsledku dohledat a zjistit, který Newsletter měl větší úspěch a jaký zisk jim přinesl.\n\nV dnešní době můžeme na trhu nalézt také mnoho firem, které se přímo zabývají vytvářením tzv. Newsletterů pro velké firmy. Jedná se o marketingové firmy, které se zaměřují na tuto komunikaci a dokážou se přizpůsobovat novinkám na trhu a využívat nejnovější inovace v této oblasti.\n\nPokud se jedná o formu písemnou, na českém trhu užíváme název letáky. Letáky jsou však spojovány především s firmami z potravinářského průmyslu, ale i jinými průmysly zabývajícími se obchodem. Tato komunikace prostřednictvím letáků je z větší míry směřována konečným zákazníkům nebo uživatelům. Jedná se tedy o trh B2C – business to customer. Další formou poskytování služby informování zákazníků o novinkách je také prováděno prostřednictvím novin. V poslední době se firmy obrací většinou na cílenou reklamu, avšak např. v časopisech, které jsou určeny převážně pro podniky. Při investování do této reklamy má většinou podnik zaručeno, že se novinky dostanou přímo k cílené skupině. Tento způsob komunikace se odvíjí již od samotného trhu, a to B2B – business to business.\nDalší formou informování je způsob zvukový nebo obrazový. Tato oblast se již trochu odklání od významu hlavního slova \"Newsletter\", jelikož slovo \"Letter\" je již téměř vypuštěno. Jedná se pak o pouhé sdělování novinek, případné nabízení novinek po telefonu. Reklama formou videa, ať už v televizi nebo na internetu, nás obklopuje ze všech stran. Jedná se o jeden z nejúčinnějších nástrojů marketingu, avšak se jedná o velmi drahou záležitost, zvláště pak při reklamě v televizi. Videa na internetu se však stávají stále oblíbenějšími v době, kdy mnoho mladých lidí nemá doma televizi. Videa nejsou také tak nákladná jako samotné reklamy v televizi. Firmy pak mohou videa o nových výrobcích nebo službách šířit prostřednictvím sociálních sítí.\n\n- informování stávajících zákazníků o novinkách ve společnosti či o nových produktech\n\n- získávání nových zákazníků\n\n- získávání zpětné vazby od zákazníků\n\n- sběr údajů o zákaznících\n\n- zapojení zákazníků do vývoje produktů a služeb \nRozesílání newsletterů a dalších obchodních sdělení je regulováno zákonem č. 480/2004 Sb., o některých službách informační společnosti a o změně některých zákonů . Konkrétně šíření obchodních sdělení upravuje §7 tohoto zákona.\n\nZa obchodní sdělení zákon považuje všechny formy sdělení určené k přímé či nepřímé podpoře zboží nebo služeb (školení, placené informace apod.) konkrétního podnikatelského subjektu, tedy i nabídky bezplatných služeb, pokud tento subjekt je tzv. ekonomickým subjektem, tedy subjektem vykonávajícím podnikatelskou činnost . \n\nAby podnikatelé mohli uživatelům rozesílat obchodní sdělení, musí mít od nich k tomu souhlas. Zákon stanovuje, že souhlasem se rozumí svobodný, zřejmý a vědomý projev vůle, který učiní adresát vůči odesílateli, aby mu umožnil využívat podrobnosti jeho elektronického kontaktu k rozesílání obchodních sdělení .\n"}
{"id": "987557", "url": "https://cs.wikipedia.org/wiki?curid=987557", "title": "Micheline Ostermeyerová", "text": "Micheline Ostermeyerová\n\nMicheline Ostermeyerová (23. prosince 1922 Rang-du-Fliers – 18. října 2001 Bois-Guillaume) byla francouzská atletka, olympijská vítězka ve vrhu koulí.\n\nV mládí žila v Tunisku, kde se začala věnovat sportu – zejména basketbalu a atletice. Byla všestrannou závodnicí, která se věnovala běžeckým i technickým disciplínám. Získala celkem 13 titulů mistryně Francie v sedmi různých disciplínách a vytvořila 19 národních rekordů – v běhu na 80 metrů překážek, ve skoku do výšky, ve vrhu koulí (celkem 10), v hodu diskem (4) a tři v pětiboji. Zároveň pokračovala ve své hudební dráze pianistky.\n\nNejvíce úspěchů získala na olympiádě v Londýně v roce 1948. Zvítězila v soutěži koulařek i diskařek a zároveň získala bronzovou medaili ve skoku do výšky.\nÚspěšná byla rovněž na evropských šampionátech – v roce 1946 v Oslo vybojovala stříbrnou medaili ve vrhu koulí, o čtyři roky později v Bruselu získala stříbrnou medaili v běhu na 80 metrů překážek a ve vrhu koulí. Krátce po tomto mistrovství Evropy ukončila sportovní kariéru a pokračovala ve své kariéře hudební.\n\n"}
{"id": "987560", "url": "https://cs.wikipedia.org/wiki?curid=987560", "title": "Igor Kornějev", "text": "Igor Kornějev\n\nIgor Vladimirovič Kornějev (rusky Игорь Владимирович Корнеев, * 4. září 1967, Moskva, Sovětský svaz) je bývalý ruský fotbalový záložník. Účastník Mistrovství Evropy 1992 a Mistrovství světa 1994. Za rok 1991 získal ocenění „Fotbalista roku“ v Rusku podle novin \"Sport-Express\". Byl to brilantní driblér oplývající rychlostí a kvalitní střelbou. Mimo Ruska (resp. SSSR) hrál ve Španělsku a v Nizozemsku.\n\nMá ruské i nizozemské občanství. V sezoně 2013/14 pracoval jako poradce v klubu SK Slavia Praha.\n\nIgor Kornějev začínal s fotbalem ve Spartaku Moskva. Poté působil v klubech CSKA Moskva, RCD Espanyol, FC Barcelona, SC Heerenveen, Feyenoord a NAC Breda, kde v roce 2003 ukončil aktivní hráčskou kariéru. S CSKA Moskva a Feyenoordem získal po jednom ligovém titulu.\n\nKornějev reprezentoval Sovětský svaz (SSSR), Společenství nezávislých států (SNS) a Rusko. V součtu odehrál 14 reprezentačních zápasů a vstřelil 3 góly.\n\nZúčastnil se Mistrovství Evropy 1992 ve Švédsku (SNS skončilo se 2 body na posledním čtvrtém místě základní skupiny B) a Mistrovství světa 1994 v USA (kde Rusko skončilo se 3 body na nepostupovém třetím místě základní skupiny B).\n\nV letech 2004–2006 pracoval ve Feyenoordu jako trenér mládeže. Od roku 2006 do roku 2010 byl asistentem nizozemského trenéra Guuse Hiddinka u ruského národního týmu. Poté byl technickým ředitelem v Zenitu Petrohrad. Od počátku roku 2014 do konce sezony pracoval jako poradce v českém klubu SK Slavia Praha.\n\n"}
{"id": "987566", "url": "https://cs.wikipedia.org/wiki?curid=987566", "title": "Rawson", "text": "Rawson\n\nRawson je hlavním městem provincie Chubut v jižní Argentině. Leží na břehu řeky Chubut, nedaleko od jejího ústí do Atlantského oceánu, v blízkosti poloostrova Valdés. Má dnes přibližně 26 000 obyvatel a je nejmenším hlavním městem provincie v Argentině. V samotné provincii ho svým počtem obyvatel překonávají čtyři města (Comodoro Rivadavia, Trelew, Puerto Madryn a Esquel). Město bylo pojmenováno na počest bývalého argentinského ministra vnitra Dr. Guillerma Rawsona.\n\nMěsto bylo založeno 15. září 1865 velšskými přistěhovalci ještě v době, kdy toto území obýval domorodý kmen Tehuelchové. Hned po svém založení získalo vojenský význam a stalo se tak už v roce založení hlavním městem tehdy ještě národního teritoria Chubut. \nSlaná půda v jeho okolí zabránila vzniku úspěšné zemědělské kolonie, takže sousední město Trelew se rozvíjelo rychleji a je dnes centrem regionu.\n\nV roce 1957 vznikla z Národního teritoria Chubut provincie a město Rawson se stalo jejím hlavním městem. Jen sedm kilometrů východně od města, v blízkosti přístavu se nachází lázeňské místo Playa Unión, které je dobře turisticky vybavené.\n\n"}
{"id": "987575", "url": "https://cs.wikipedia.org/wiki?curid=987575", "title": "Hymna Republiky Krym", "text": "Hymna Republiky Krym\n\nHymna Republiky Krym (\"rusky\" Гимн Автономной Республики Крым, \"krymskou tatarštinou\" Qırım Muhtar Cumhuriyetiniñ Gimni, \"ukrajinsky\" Гімн Автономної Республіки Крим,) byla oficiální národní hymnou Autonomní republiky Krym, Ukrajina a v současnosti je národní hymnou Republiky Krym. Hudbu hymny zkomponoval Alemdar Karamanov a text napsala Olga Golubeva.\n\nHymna byla vybrána v soutěži, kterou pořádala Nejvyšší rada Krymu (parlament) dne 26. února 1992. Oficiálně byla uvedena 18. října 2000.\n\n\n"}
{"id": "987576", "url": "https://cs.wikipedia.org/wiki?curid=987576", "title": "Rada pro vnitřní bezpečnost", "text": "Rada pro vnitřní bezpečnost\n\nRada pro vnitřní bezpečnost (Angl.: \"The Homeland Security Council\" - \"HSC\") je poradním orgánem prezidenta Spojených států amerických pro oblast vnitřní bezpečnosti.\n\nRada pro vnitřní bezpečnost byla vytvořena nařízením prezidenta Spojených států amerických č. 13228, kterou následně prezident rozvedl národní bezpečností směrnici č. 1. Tato Rada je nástupce Úřadu vnitřní bezpečnosti, který byl založen neprodleně po teroristických útocích z 11. září 2001, dne 20. září 2001. Kongres Spojených států amerických pak dále přijal zákon o vnitřní bezpečnosti, na jehož základně vzniklo Ministerstvo vnitřní bezpečnosti Spojených států amerických.\n\nRada pro vnitřní bezpečnost odpovídá za posuzování cílů a jiných rizik pro Spojené státy a předkládá prezidentovi doporučení v oblasti vnitřní bezpečnostní politiky.\n"}
{"id": "987580", "url": "https://cs.wikipedia.org/wiki?curid=987580", "title": "Seznam anexí", "text": "Seznam anexí\n\nToto je neúplný seznam anexí, řazený chronologicky:\n\n\n\n\n\n"}
{"id": "987582", "url": "https://cs.wikipedia.org/wiki?curid=987582", "title": "Státní znak Krymu", "text": "Státní znak Krymu\n\nStátní znak autonomní republiky Krym / Státní znak Krymu ( / , / ) je oficiálním znakem Autonomní republiky Krym v rámci Ukrajiny a Republiky Krym v rámci Ruské federace. Znak se používá od roku 1992 a oficiálně byl představen 21. dubna 1999.\n\n"}
{"id": "987588", "url": "https://cs.wikipedia.org/wiki?curid=987588", "title": "Samuel Mikler", "text": "Samuel Mikler\n\nSamuel Mikler (1. července 1835, Hodruša-Hámre − 29. listopadu 1909, Banská Bystrica) byl pedagog, náboženský spisovatel, evangelický kněz. Pseudonym: S. Zatáraný\n\nVystudoval teologii v Prešově, 1875 dosáhl pedagogický diplom v Kluži. Evangelický kněz a učitel náboženství v Banské Bystrici (1887 - 1909). Aktivně se zúčastnil obnovy slovenského studentského hnutí prostřednictvím Národní společnosti slovenské, dvakrát byl zvolen jejím předsedou. V Banské Bystrici patřil k národovcům, odebíral slovenský tisk. Zorganizoval sbírky na novou školní budovu nižšího evangelického gymnázia, čímž odvrátil jeho zrušení (1886 - 1887). Autor idylických lyrických básní, pak příležitostné oslavných veršů, náboženské básně psal v bibličtine. Knižně vydal práci k 100. výročí trvání evangelického kostela a. v. v Banské Bystrici. Články přispíval do místních novin v Banské Bystrici a do časopisů \"Sokol\", \"Priatel' školy a literatúry\", \"Evanjelické cirkevné noviny\" a \"Evanjelický kazatel\".\n\n"}
{"id": "987589", "url": "https://cs.wikipedia.org/wiki?curid=987589", "title": "Evropská karta mládeže", "text": "Evropská karta mládeže\n\nEvropská karta mládeže EYCA (European Youth Card) je mezinárodní identifikační průkaz pro mladé. Karty EYCA provozuje nezisková organizace European Youth Card Association (EYCA) prostřednictvím svých členských organizací (zpravidla jedna v každé zemi). Držitelé tohoto průkazu mohou využívat slevy a výhody, které pro ně provozovatelé karet (členské organizace EYCA) v jednotlivých zemích vyjednávají. Karta je využitelná pro aktivity v různých oblastech života, jako je cestování, kultura, doprava, ubytování, stravování, nakupování, sport, služby či vzdělávání. Karta EYCA není určena jen studentům, ale mohou jí získat všichni mladí lidé v Evropě. Věková hranice se v různých zemích drobně liší (horní hranice je ale většinou v rozmezí 26–30 let).\n\nV České republice mohou kartu EYCA získat všichni lidé ve věku 5–30 let. V současné době je zde více než 50 000 držitelů karet EYCA. Slev a výhod k využití je v ČR více než 1 000. Provozovatelem karet EYCA je Česká rada dětí a mládeže, nezisková organizace, jejímž posláním je podporovat podmínky pro kvalitní život a všestranný rozvoj dětí a mladých lidí.\n\nV ČR jsou v současné době tři typy karet:\n\nV Evropě jsou karty EYCA nejrozšířenější slevovou kartou pro mladé. V roce 2012 měli 4,4 milionů držitelů, kteří mohli čerpat 56 000 slev ve 38 evropských zemích. \n\nPředchůdcem Evropské karty mládeže EYCA byla Karta mládeže EURO<26, kterou v ČR vydávalo Sdružení Karty mládeže ČR. Sdružení Karty mládeže fungovalo jako vydavatel karet EURO<26 devatenáct let (od roku 1993), přičemž karty se vydávaly lidem v užším věkovém rozmezí (od 10 do 26, později i do 29 let).\n\nValné shromáždění European Youth Card Association schválilo v květnu 2009 nové logo karet. Motivací pro tuto přeměnu byla skutečnost, že některé členské organizace vydávaly karty EURO<26 mládeži nejen do 26, ale až do 30 let. To si vyžádalo změnu názvu karty (na European Youth Card) a jejího vzhledu celkově. Ve dvouletém přechodném období se používala obě loga společně, aby se zajistilo plné přijetí nového stylu a rozšíření věkové hranice. Současné logo EYCA vychází z identity bývalého loga EURO<26: postavička „Herkules“ se zjednodušila na zaoblenou figuru zdůrazňující písmena Y a A a zůstává jedna žlutá hvězda z původních deseti.\n\nČeská rada dětí a mládeže se stala novým členem EYCA 14. května 2012. Jako jeden z prvních kroků rozšířila věkovou hranici pro získání karty na 5 až 30 let a zahájila přerod karet EURO<26 na karty EYCA (stejně jako ostatní provozovatelé karet po celé Evropě). V rámci této změny vytvořila také úplně novou jednotnou grafickou linku. Hlavním mezníkem pak bylo vytvoření členských karet EYCA pro dětské a mládežnické spolky (Junák, Pionýr, Hnutí Brontosaurus, Duha, A-TOM atp.), čímž se výrazně zvýšil počet držitelů karet EYCA v ČR.\n\n"}
{"id": "987592", "url": "https://cs.wikipedia.org/wiki?curid=987592", "title": "Muzeum Kroměřížska", "text": "Muzeum Kroměřížska\n\nMuzeum Kroměřížska je institucí pokračující ve stoleté muzejní tradici ve městě, je přímým pokračovatel Městského muzea v Kroměříži založeného roku 1933. Muzeum Kroměřížska, název získalo roku 1976, bylo muzeem okresním. Ve správě má vedle kroměřížských expozic a objektů zámek v Chropyni se sbírkou zbraní z třicetileté a tureckých válek, soubor lidových staveb v Rymicích, tamní tvrz a větrný mlýn, větrný mlýn u Velkých Těšan a klasicistní hrobku hrabat Dubských ve Zdislavicích (Marie von Ebner-Eschenbach). Muzeum pečuje o rozsáhlé sbírky oborů archeologie, historie, národopisu, dějin umění a přírodních věd.\n\nPočátky snah o zřízení městského muzea v Kroměříži se objevují v 60. letech 19. století, k jejich naplnění však nedošlo stejně jako dvacet let poté v roce 1886, kdy byla potřeba muzea ve městě uváděna v souvislosti s darem tisíců kusů mincí místním sběratelem Hamplem muzeu v rakouském Linci. Situaci chtěla roku 1889 zachránit založením místního muzejního spolku část českých vysokoškolských studentů z Kroměříže, v jejich koncepci měla místo i „průmyslová sbírka“, ani jejich snahy nepřinesly ovoce.\nRozsáhlejší sběratelskou činnost zorganizoval v souvislosti s uspořádáním místní kroměřížské národopisné výstavy v září 1894 a hanáckého oddělení na Národopisné výstavě českoslovanské v Praze roku 1895 advokát Josef Dorazil, který dal z vydařených akcí uschovat pro budoucí muzeum shromážděné předměty od krojů a výšivek po přírodniny. V prosinci 1896 sice ve městě vznikla Muzejní a knihovní jednota, řádně však pracovala jen knihovna s čítárnou, nevelké sbírky byly jen různě přemísťovány.\n\nPředměty nejen církevního charakteru shromažďoval pro diecézní muzeum v kroměřížském zámku od roku 1921 zámecký knihovník Antonín Breitenbacher, po jeho smrti se tato sbírka stala ve 40. letech součástí fondu Městského muzea v Kroměříži - přímého předchůdce Muzea Kroměřížska.\n\nPodnětem ke vzniku kroměřížského městského muzea bylo zakoupení převážně archeologické sbírky knihtiskaře Jindřicha Slováka městem koncem 20. let 20. století. Slovák dokonce myslel na řádné uložení svých sbírek finančním odkazem. V té době se do Kroměříže přistěhoval učitel a spisovatel Jindřich Spáčil, který se spolupracovníky přesvědčil městskou radu o nutnosti založení muzea ve městě. Den založení přímého předchůdce dnešního Muzea Kroměřížska spojujeme s ustavením Kuratoria „Městského musea v Kroměříži“ 5. února 1933. V čele Kuratoria stanul kroměřížský starosta Josef Jedlička.\nVe výstavném domě na Riegrově náměstí, který dnes má čp. 144, byly do roka instalovány skoro všechny sbírkové předměty, k otevření muzea došlo 4. 3. 1934. O prvních časech bylo v prosinci 1935 napsáno: „Hlavní překážkou naší činnosti jest nedostatek peněz. Jsme vlastně podnikem obecním, ale prostředky, které nám obec uděluje, stačí sotva na normální musejní provoz. Nemůžeme tedy budovati, ačkoli by zde byla spousta nových úkolů… Ovšem jednou z velkých překážek naší činnosti jest nezájem obecenstva. Od počátku trvání našeho musea, to je od roku 1934, navštívila jej sotva jedna desetina občanů města Kroměříže. A přece naše museum není mrtvou sbírkou starožitností, ale jest instalováno na moderních základech vlastivědných… Kulturní úroveň města může pozvednouti naše inteligence, a je jí ve městě mnoho. Od ní musíme žádati na prvém místě zájem o věci kulturní. To však vyžaduje mnoho sebezapření a méně sobeckosti.“\n\nVe 30. letech sbírky obohatily hlavně dary příznivců muzea a města Kroměříže. Činnost muzea narušila okupace. Gestapo roku 1940 zabavilo a neznámo kam odvezlo oddělení „Světové války a národního osvobození“, šlo především o legionářské památky. Muzeum však dále fungovalo a pořádalo i výstavy. Tou poslední byla výstava k sedmdesátinám Maxe Švabinského. V listopadu 1943 došlo k uzavření muzea a uskladnění sbírek v arcibiskupské sýpce u Květné zahrady. Po válce došlo k významnému obohacení sbírek o konfiskáty především z vybavení zámků kroměřížského okresu, v této době se muzeum několikrát stěhovalo, významnější dobu mělo jeho vedení kanceláře v domě na rohu Riegrova náměstí a Šafaříkovy ulice - šlo o někdejší budovu pomocné (zvláštní) školy.\n\nV roce 1948 se muzeum zapojilo do oslav stého výročí konání říšského sněmu v Kroměříži, nazvaných „100 let českého národního života“ expozicí o dějinách Kroměřížska od pravěku do dneška a vystavením sbírky přírodnin. Ředitelem oslav s řadou výstav byl výše uvedený Jindřich Spáčil. Pro umístění muzea a jeho sbírek se následně přímo nabízely prostory kroměřížského zámku, na který byla v lednu 1949 uvalena národní správa Místního národního výboru v Kroměříži, takže v tomto ohledu byl „volný“. A když byl 10. 8. 1950 zámek i se sbírkami zestátněn a předán MNV Kroměříž, mohlo sem být městské muzeum přestěhováno, jeho sbírky umístěny ve II. podlaží zámku, kde byla skoro za pochodu v roce instalována v roce 1951 expozice „Kroměřížsko v pravěku“.\nK 1. lednu 1954 se muzeum stává Okresním vlastivědným muzeem (tedy jen pro Kroměřížský okres a ne třeba pro Okres holešovský) a 10. června 1956 otevírá již novým ředitelem Václavem Tomáškem v přízemí zámku archeologicko-historickou expozici „Od pravěku k dnešku“. Okresní muzeum vydává od listopadu 1958 do roku 1967 „Věstník musea v Kroměříži“ – vyšlo jednadvacet čísel.\n\nK velké změně dochází v lednu a únoru 1959, kdy přecházejí do správy muzea, čili nově Okresního vlastivědného ústavu, „v rámci celostátních decentralizačních změn“ sbírky kroměřížského zámku. Uměleckohistorický fond i se zámeckou obrazovou galerií a sbírkou grafik předala Národní galerie v Praze, numismatickou sbírku Národní muzeum v Praze, hudební sbírku a zámeckou knihovnu Univerzitní knihovna v Olomouci.\n\nOd roku 1961 se pro vlastivědný ústav ustavuje název Uměleckohistorické muzeum v Kroměříži, v té době mělo 13 zaměstnanců. Téhož roku bylo pověřeno správou Staré synagogy v Holešově, v té době obnovované k muzejním účelům. V roce 1964 byla v synagoze realizována muzejní expozice Židé na Moravě podle libreta Jan Heřmana ze Státního židovského muzea v Praze.\n\nUž v roce 1961 začaly práce na přípravě nové historické expozice a nové instalace galerie starého umění 15.-18. století, které vyvrcholily v květnu 1963 otevřením galerie v 17 sálech druhého patra zámku i stálé expozice zachycující vývoj Kroměříže a okolí od pravěku po současnost, situované v přízemí zámku. Tato expozice byla vždy po čase reinstalována a zrušena roku 1975. Obě expozice byly otevřeny v rámci oslav 700. výročí města Kroměříže. V roce 1963 převzalo kroměřížské muzeum sbírkový fond zrušených muzeí v Morkovicích a Záhlinicích.\n\nVedení Uměleckohistorického muzea mělo v plánu zřízení samostatné instituce s krajskou působností zabývající se jen oblastí umění, regionální vlastivědné muzeum by bylo zcela samostatné. V roce 1969 bylo vydáno i jedno číslo Sborníku Uměleckohistorického muzea v Kroměříži, kde se našlo místo třeba pro stať „Vilém Závada ve znamení smyslového odporu“. Část odborných pracovníků Uměleckohistorického muzea inklinovala k lidové straně a zapojila se do obrodného hnutí druhé poloviny 60. let. Po zabrání Československa některými vojsky Varšavské smlouvy byla na zámku vyvěšena protiokupantská hesla, zaměstnanci podepisovali rezoluce proti vstupu vojsk. Následovalo utužení poměrů, zrušení Uměleckohistorického muzea v Kroměříži, vyhazov těchto pracovníků a roku 1970 bylo nově zřízeno Okresní muzeum v Kroměříži.\n\nFondy bývalého Uměleckohistorického muzea byly rozděleny mezi Okresní muzeum a správu Státního zámku a zahrad Kroměříž tak, že zámek převzal zámeckou galerii, knihovnu, hudební archiv i numismatickou sbírku. Ředitelem Okresního muzea se v roce 1970 stává Jan Coufalík, který se funkce ujal s tím, že vybuduje muzejní instituci zaměřenou „na regionálně vlastivědné studium a sběratelskou činnost“, instituci kulturněvýchovnou a osvětovou působící v hranicích Okresu Kroměříž. Místem pro publikování výsledků práce muzea měl být Věstník Okresního muzea v Kroměříži – vyšlo pár čísel. Vedle kroměřížského okresního muzea měla podle Coufalíkových představ v okrese existovat ještě: Městské muzeum v Holešově, obnoven měl být Památník F. Skopalíka v Záhlinicích, Památník F. Táborského v Bystřici p. H., hlavně národopisné sbírky měly být vystaveny na zámku v Chropyni spolu s „jizbou dr. E. Axmana a malíře E. Filly, rodáka chropyňského“ a v Morkovicích chtěl zřídit muzeum košikářství. Centrem této muzejní sítě mělo být kroměřížské okresní muzeum. Pro jeho sídlo se již od roku 1968 počítalo s domem č. 38 na Velkém náměstí, kde dnes sídlí Muzeum Kroměřížska, v roce 1972 nabyly představy konkrétnějších forem: „Rok 1972 se stává náročným zejména potřebou přípravných prací na události, jež přinese rok 1973, rok stého výročí narození národního umělce Maxe Švabinského. Je to úprava domu č. 38 na Velkém náměstí, v němž má být trvale umístěn památník M. Švabinského, památky na významné kroměřížské rodáky a umělecké soubory, dále okresní muzejní expozice.“\n\nA skutečně byla v roce 1973 instalována v budově č. 38 Velkém náměstí, ve výstavních prostorách druhého patra, rozsáhlá výstava Švabinského díla. V roce 1974 následovala výstava z tvorby Švabinského vrstevníků a žáků, v dalších letech zde byly instalovány hlavně výtvarné výstavy. V říjnu 1976 byl slavnostně otevřen Památník Maxe Švabinského situovaný v prvním patře předního traktu budovy č. 38 na Velkém náměstí v Kroměříži. Od té doby několikrát reinstalovanou expozici Švabinského díla zde najdeme i dnes.\n\nNa základě Zásad činnosti sítě muzeí a památníků Jihomoravského kraje došlo v letech 1975-1976 k centralizaci všech muzejních zařízení okresu a v jeho rámci k ustavení jednotné muzejní sítě s názvem Muzeum Kroměřížska v roce 1977 s řídícím a správním centrem v Kroměříži: „Skutečností je, že plně začalo muzeum pracovat od roku 1978, kdy definitivně získalo svou tvář, stanovilo si základní programy a začalo je v plné míře uplatňovat. Pochopitelně se doposud nepodařilo překonat všechny problémy, jež přetrvávají z období před rokem 1977 (kdy bylo zařízení hodnoceno jako nejhorší v jihomoravském kraji) a nadto se objevily problémy nové.“\n\nStatut muzea je zpracován a přijat v roce 1978, kdy začal být vydáván i Zpravodaj Muzea Kroměřížska (do roku 1994) a po roce i odborné Studie Muzea Kroměřížska s posledním číslem vydaným v roce 1993. Období konce sedmdesátých a celých osmdesátých let je v Muzeu Kroměřížska spjato se jménem jeho ředitele PhDr. Zdeňka Fišera (1978-1991).\n\nV té době se zvýraznila památková funkce instituce, roku 1982 byla ukončena stavební obnova zámku v Chropyni, rok nato zde instalovány expozice dějin města Chropyně a památníku rodáka Emila Filly, po roce drobný památník dalšího rodáka Emila Axmana. Opravován byl větrný mlýn ve Velkých Těšanech zpřístupněný 1979, probíhaly práce na památkové obnově staveb lidové architektury v Rymicích, včetně větrného mlýna přivezeného z Bořenovic. Součástí muzejní sítě byly i Městské muzeum v Holešově jako detašované pracoviště zaměřené na dokumentaci třídních bojů, odbojovou činnost, vývoj dělnického hnutí a KSČ v rámci okresu Kroměříž a holešovská Stará synagoga s expozicí Židé na Moravě.\n\nV roce 1976 přešel do majetku muzea zadní trakt budovy č. 38 na Velkém náměstí v Kroměříži a bylo rozhodnuto, že bude sloužit jako kulturněsprávní centrum Muzea Kroměřížska. Objekt byl v osmdesátých letech rekonstruován, dostavěn a v roce 1988 se stal centrem muzejní sítě na Kroměřížsku se stolařskou a konzervačními dílnami, knihovnou i s přednáškovým sálem. Pokračovala oprava areálu tvrze v Rymicích započatá v roce 1983, začala rekonstrukce vodního mlýna v Roštíně, který muzeum přebralo do své správy v září 1986 i opravy Památníku obce Rusava v Kašparově vile v Hostýnských vrších, kterou muzeum získalo v roce 1987. Památník byl slavnostně otevřen v říjnu 1988 a v tomtéž roce začala i rekonstrukce tvrze v Kurovicích, kde měla být umístěna expozice hmotné kultury Slovanů a časného středověku. Roštínský vodní mlýn stejně jako kurovickou tvrz odprodal Zlínský kraj, zřizovatel Muzea Kroměřížska, soukromému vlastníku po roce 2003, Památník obce Rusavy byl kvůli restituci původnímu majiteli zrušen v létě 1992.\n\nDostali jsme se k vývoji, který přinesly listopadové změny roku 1989. Jen nakrátko od jara toho roku, než byla zrušena, se stala oddělením Muzea Kroměřížska federativní expozice „Národní výbory – základ socialistické demokracie v ČSSR“, umístěná na kroměřížském státním zámku. Krátkou životnost měla rovněž expozice třídních bojů, protifašistického odboje a budování socialismu v okrese Kroměříž otevřená na jaře 1987 ve druhém patře předního traktu muzejního komplexu na Velkém náměstí v Kroměříži. V roce 1990 byla zrušena, následně zde byly instalovány krátkodobé výstavy jako třeba „Zastavení času. Mapy a veduty ze sbírek Muzea Kroměřížska“ v létě 1991.\n\nDne 17. 2. 1994 zde byla otevřena stálá expozice „Příroda a člověk. Kapitoly z vývoje přírody a člověka na Kroměřížsku ve světle přírodovědecké dokumentace a archeologických nálezů“. Ovšem ještě před událostmi listopadu 1989 byl položen základ ke dnešní Galerii v podloubí. Muzeum získalo v podloubí při vstupu do budovy z Velkého náměstí dvě místnosti bývalé prodejny suvenýrů, v zimě 1989/90 zde načas sídlilo centrum kroměřížského Občanského fóra, které vystřídali svými výstavami kroměřížští výtvarníci a muzejníci. „Šance pro ‚amatéry‘. Muzeum Kroměřížska dalo výtvarníkům našeho města, zatím na krátkou dobu tří měsíců, k dispozici malou galerii pod podloubím. Tu místnost, kde kdysi v prodejně suvenýrů sídlil spíše nevkus. Uskutečnilo se celkem šest výstav se střídavým diváckým zájmem a byla tak zahájena další z řady možností, kterou naše město potřebuje.“4\n\nSvůj dnešní název získala galerie v létě 1991, přičemž byla ještě v devadesátých letech rozšířena o přilehlé prostory někdejší opravny kancelářských strojů a po úpravách otevřena v dnešní podobě dne 23. 9. 1994. Tyto změny se děly již za staronového ředitele kroměřížského muzea Mgr. Václava Tomáška, který muzeum vedl v letech 1956-1969 a pak v nových poměrech 1991-1994. V létě 1993 byl zpřístupněn větrný mlýn v Rymicích a na podzim téhož roku otevřen po restituci části obrazů Švabinského památník, jehož výstavní prostory prošly velkými úprava znovu na přelomu let 2002/2003 v souvislosti s dosud poslední instalací Švabinského díla pro slavnostní otevření Památníku na jaře 2003.\n\nVáclav Tomášek se ve funkci ředitele výrazně angažoval při vzniku Regionálního Klubu UNESCO v Kroměříži. Viděl v propojení kroměřížského muzea a klubu se zázemím v tak významné organizaci velkou šanci pro další rozvoj muzea, i proto proběhla ustavující schůze klubu 9. 9. 1991 v přednáškovém sále muzea, i proto se na půdě muzea konaly a v menší míře dodnes konají konference, semináře i výroční schůze klubu.\n\nZa ředitele Tomáška došlo i na vyřešení majetkoprávních vztahů vůči areálu tvrze a dvora v Rymicích, když restituent uzavřel v listopadu 1993 s Muzeem Kroměřížska kupní a darovací smlouvy, díky nimž se muzeum stalo vlastníkem nemovitostí a pozemků areálu tvrze a dvora. Došlo i na stavební úpravy Staré synagogy v Holešově a reinstalaci expozic, které byly pod názvem Židé a Morava otevřeny veřejnosti v říjnu 1995, provozovatelem synagogy v majetku Židovské obce Brno je od roku 1999 Městské kulturní středisko v Holešově. Přímo v Kroměříži ve svém přednáškovém sále muzeum od 5.-6. října 1994, kdy proběhl první ročník, každoročně pořádá konference Židé a Morava, na nichž domácí i zahraniční badatelé prezentují výsledky své práce na poli historie a současnosti židovského obyvatelstva na Moravě a ve Slezsku. Muzeum Kroměřížska uspořádalo 20 ročníků konferencí Židé a Morava, z konferencí Židé a Morava I-IX vydalo sborníky na konferencích přednesených příspěvků. Od roku 2011 jsme na žádost části badatelů z vysokých škol a akademií přeměnili každoročně vydávanou publikaci ve svazek ediční řady Židé a Morava. Dosavadních XIX svazků ediční řady Židé a Morava obsahuje na 400 odborných statí.\nDo dnešní doby naopak nepřečkala v Muzeu Kroměřížska tradice pořádání celostátní akce soutěžního charakteru Trienále umělecké knižní vazby. Prvně se zde Trienále uskutečnilo v červnu až září 1989, šlo o VI. ročník akce, umělecké knižní vazby byly ještě vystaveny na kroměřížském zámku v druhém poschodí v prostorách někdejší muzejní knihovny. Ve výstavních prostorách Galerie v podloubí se následně konal v srpnu až září 1995 VII. ročník Trienále, následně i XIX. ročník v červnu až červenci 1998 a poslední ročník X. v květnu až srpnu 2001. Jako připomínka zůstaly pěkné katalogy vystavených prací.\nMuzeum Kroměřížska se ovšem na jedné velké tradici, jejíž počátek klademe do roku 1985, stále podílí, jde o Hanácké slavnosti, které pořádá s MěÚ Chropyně v zámeckém areálu každý druhý rok. Jde o akci zaměřenou na uchování a obnovu folklorních tradic regionu. Slavnosti provází jarmark s ukázkami tradičních řemesel i vystoupení folklorních a folkových skupin.\nDalší tradice spjatá s muzeem byla založena roku 1997 z podnětu nového ředitele Muzea Kroměřížska Ing. Jiřího Stránského - ředitelem byl od léta 1996 do svého odchodu do penze v roce 2020. Jde o výstavu prací klientů Psychiatrické léčebny v Kroměříži nazvanou Umění je stav duše konanou v Galerii v podloubí každé dva roky. Kresby, malby, plastiky jsou vytvářeny v rámci arteterapie převážně pod vedením zkušené arteterapeutky Emílie Rudolfové, která se dodneška na každé této výstavě koncepčně a organizačně podílí. Při příležitosti těchto výstav jsou vydávány graficky velmi zdařilé katalogy.\nOstatně hlavním znakem Muzea Kroměřížska se stala otevřenost vůči veřejnosti, které se projevila i založením samostatného oddělení pro práci s dětmi a mládeží v roce 2000. Oddělení každoročně připravuje řadu tematicky zaměřených programů s výstavami a dílnami zaměřenými na stará řemesla, vánoční a velikonoční obyčeje, uvádění do světa zvířat nebo představuje život našich předků v té které historické epoše.\nV souvislosti s reformou státní správy a územní samosprávy, se zřízením vyšších územně samosprávných celků, v našem případě Zlínského kraje, a spolu se zánikem Okresního úřadu v Kroměříži k datu 31. 12. 2002 se stal od 1. 1. 2003 zřizovatelem Muzea Kroměřížska Zlínský kraj, muzeum je jeho příspěvkovou organizací.\n\nOd roku 2003 má muzeum nového zřizovatele – Zlínský kraj. Ten se stal zřizovatelem i pro další bývalá okresní muzea ve Vsetíně, Uherském Hradišti a Zlíně. V průběhu tohoto desetiletí proběhlo několik společně připravovaných výstav – např. Doteky Orientu či Když řinčí zbraně a v roce 2006 společně prezentovali své sbírky na výstavě v Lobkovickém paláci v Praze. Krajský úřad Zlínského kraje zřídil odbor kultury a památkové péče a kultuře se věnuje i jeden z radních rady Zlínského kraje.\n\nNa rok 2003 připadla dvě významná výročí – 70 let od založení muzea v Kroměříži a 130 let od narození Maxe Švabinského. K jubileu muzea jsme připravili rozsáhlou výstavu Svědectví času, na které jsme návštěvníkům otevřeli své bohaté sbírky a seznámili s činností muzea. Nahrála nám zpočátku negativní věc – od prosince 2001 byla řada významných prací z památníku zapůjčena na velkou Švabinského výstavu Ráj a mýtus, která byla instalována ve Valdštejnské jízdárně v Praze a v podobném rozsahu pak i v Moravské galerii v Brně. Dobu uzavření památníku jsme využili k realizaci rekonstrukce elektroinstalace, barevného řešení omítek a nového osvětlení a zároveň jsme požádali autorku zmíněných výstav, kunsthistoričku Janu Orlíkovou, o zpracování nové koncepce a náplně památníku. Výsledkem byla nová instalace, která klade důraz na Švabinského dílo, potlačuje dřívější muzeální pojetí. Když byl slavnostně památník 11. dubna 2003 otevřen, dočkali jsme se pochvaly od paní Zuzany Švabinské –Vejrychové, adoptivní Švabinského dcery, stejně jako v budoucnu od mnohých návštěvníků. Muzeum ve spolupráci s Gallery s.r.o. Jaroslava Kořána vydalo k expozici i publikaci Jany Orlíkové Okouzlený milovník života.\nKdyž v čase pokročíme dál – obsahově se expozice příliš neproměnila, zásadní díla zůstávají a navíc v dalším jubilejním roce 2013 byla obohacena o desítky let nevystavovaný obraz ze soukromé sbírky Splynutí duší.\n\nMuzeum v tomto období připravilo ve svých výstavních prostorech desítky krátkodobějších výstav. Nabídka byla velmi pestrá.:Prezentace sbírek muzea, případně doplněných zápůjčkami, na samostatných výstavách, které jsou převážně spojeny s interaktivními programy pro děti a mládež od mateřských, přes základní až po střední školy. V roce 2005 byl počet lektorek, které se této činnosti věnují, rozšířen na dvě, v roce 2010 vybudováno jejich nové pracoviště. Ročně jsou tak připravovány minimálně dva až tři dlouhodobější programy a obměňovány programy velikonoční a vánoční a též jsou připravovány interaktivní prvky do dalších výstav muzea a tvůrčí dílny. Tyto aktivity navštěvuje ročné jen ve školních třídách průměrně 5 tisíc žáků a studentů. Zaměření je různorodé, ctíme souvislost s výukou a preferujeme poučení zábavnou a přitažlivou formou. Z mnohých jmenujme: Slované, Branou muzea do středověku, Čeští panovníci, Starověký Egypt. Řemeslo má zlaté dno, Bez práce nejsou koláče, Prababička po škole, Dr. Emil Holub Africký cestovatel, Podivuhodný svět zvířat, Jak se žije s handicapem aj. Jistým vrcholem byl v roce v roce 2006-2007 náročný projekt Labyrint – didaktický a zážitkový program, který pomáhal formovat postoj mladé generace k šikaně, rasismu, k lidem postiženým a diskriminovaným. Program absolvovalo 3,5 tisíce dětí a mladých lidí. Muzeum k projektu vydalo i stejnojmennou publikaci. Muzeum pořádá i výtvarné výstavy – jednak kroměřížským výtvarníkům jednotlivcům, ale i v uskupení Spolek přátel výtvarného umění Kroměřížska, vystavují i školy či žáci výtvarného oboru Základní umělecké školy Kroměříž.\nVystavili jsme i díla významných českých výtvarníků jak již nežijících (např. Alfons Mucha, Emil Filla, Cyril Bouda, Karel Minář, Zdeněk Burian, Bohuslav Reynek, Jan Trampota, Rudolf Vejrych, Josef Jíra, Ludvík Kundera, Antonín Marek Machourek či Mojmír Preclík), tak i současných ( Emanuel Ranný, Jaroslav Hovadík, Vladimír Franz, Jan Jemelka, Vít Ondráček, Petr Pazdera Payne, Tomáš Měšťánek, František Makeš nebo fotografové Jindřich Štreit, Karel Kuklík, Jan Šplíchal, Ida Saudková). Uspořádali jsme však i výstavy světově proslulých autorů. V roce 2009 to byla výstava sítotisků z pozdního období tvorby Andy Warhola. Výstavu ze soukromé sbírky zhlédlo 10 tisíc návštěvníků a byl tak vytvořen muzejní návštěvnický rekord. Tuto finančně náročnou akci podpořilo velkoryse město Kroměříž. Příští rok to byla výstava Božský komediant Salvator Dalí - kompletní kolekce Dalího ilustrací k Dantově Božské komedii s návštěvností 4,5 tisíc.\nZ dalších např. pozoruhodná výstava Yuinjinský brokát, kterou nám laskavě zapůjčilo v roce 2011 čínské velvyslanectví., K čínské kultuře, ale i k tvorbě Zdeňka Sklenáře, se vztahovala i výstava Opičí král. Z jiného soudku připomeňme výstavu Núbie v dobách faraónů z roku 2007. Na Zámku Chropyně každoročně připravujeme rozsáhlé sezonní výstavy, výběrově – v roce 2007 Znovuzrozená krása –restaurovaná díla z církevních sbírek, Svět dětí na šlechtických sídlech v roce 2011 a Housle 500 – pět století houslí v evropské hudební kultuře.\nV průměru navštívilo v tomto období ročně naše výstavy a expozice a objekty kolem 50 -52 tisíc návštěvníků. Rekordně navštívená Warholova výstava již byla zmíněna. Mezi úspěšnými byla dále výstava hraček O hračkách a hraní – přilákala téměř 8 tisíc a další výstava, také hraček, Přijďte si hrát do muzea, dokonce přes 8 tisíc a Krysáci 4 tisíce a Koloniál pana Bajzy 3,5 tisíce návštěvníků.\n\nJe potěšující, že se k některým výstavám podařilo vydat i hodnotné publikace.\nPři výstavě opomíjeného malíře Rudolfa Vejrycha jsme se podíleli na katalogu díly ve spolupráci s rodinou Vejrychovou. V roce 2009 při příležitosti 20. výročí událostí listopadu 1989 byla připravena s fotografem Jindřichem Štreitem a kunsthistorikem Antonínem Dufkem výstava (Ab)normalizace - dosud nepublikované a nevystavené fotografie umělecky dokumentujících období tzv. normalizace. Publikace obsahovala všech osm desítek vystavených fotografií, texty A. Dufka a text autora názvu výstavy spisovatele Ludvíka Vaculíka. U výstavy konané v roce 2011 Hommage à Bohuslav Reynek, přiblížila stejnojmenná publikace život a dílo Bohuslava Reynk i jeho rodiny. Kniha se statí kunsthistoričky Miroslavy Hlaváčkové vyšla ve spolupráci s českobudějovickým\nnakladatelstvím Měsíc ve dne.\nZ dalších publikačních počinů muzea zmiňme pravidelné vydávání sborníků statí z konference Židé a Morava, které edituje historik muzea Petr Pálka. Z jeho dílny dále Konec války v Kroměříži, 70 let muzea v Kroměříži či dějiny obce Osíčko či editace knihy Jaroslava Klenovského Židovské památky Zlínského kraje. Knihovnice muzea Anežka Fialová a historička Markéta Mercová sestavili pozoruhodnou Kroměřížskou čítanku Moje město a muzeum vydalo i Písně z Rusavy, či Proměny hanácké vesnice.\nOcenění za nejlepší knihu roku 2010 v soutěži Gloria musaealis získala archeoložka muzea Helena Chybová za objemnou publikaci Kroměříž zmizelá a znovuobjevená, která souvisí i s novou expozicí muzea, o které ještě bude řeč.\n\nDůležité pro každé muzeum jsou sbírky a péče o ně včetně jejich uložení ve vyhovujících podmínkách. Naše muzeum řadu let, smíme-li to tak říci, přenášelo sbírkové předměty jako kočka koťata. Všechny sbírky byli ještě v polovině devadesátých let minulého století umístěny v prostorách Arcibiskupského zámku, kde dříve muzeum sídlilo. Postupně byly odtud sbírky přemisťovány do prostot tzv. sýpky v Rymicích, do hejtmanského domu sousedícího se sídlem muzea a do dalších prostor v sídle muzea. Situace se v roce 2004 vyhrotila, neboť bylo zřejmé, že pro uložení sbírek nebude mít muzeum dostatek prostoru. Byla zahájena jednání se zástupci kroměřížské radnice a je velkou zásluhou starosty Petra Dvořáčka, že byla Zlínskému kraji nabídnuta možnost bezúplatného převodu budovy v bývalých Žižkových kasárnách v Kroměříži. A v roce 2005 Zlínský kraj tuto budovu převzal. Byl vypracován investiční záměr a v září 2006 započata a v únoru 2007 dokončena rekonstrukce pro účely depozitáře. Po slavnostním otevření rekonstruovaných prostor 20. března 2007 následovalo ještě vybavení policovými systémy. Bylo to v hodině dvanácté, neboť v tu dobu se již stal Arcibiskupský zámek sídlem Národního památkového ústavu a také tu vznikalo pracoviště Arcidiecézního muzea jako pobočky Muzea umění Olomouc a byl velký tlak na vyklizení zámeckých prostor. A tak ještě nevyzrála malta v omítkách a jako první se stěhovaly do nového depozitáře sbírky historické, následně pak všechny ostatní, vyjma etnografických, které našly své místo na tvrzi v Rymicích.\n\nCo se týká stálých expozic, bylo v tomto období muzeu obohaceno o dvě, ale zároveň jedna expozice byla zrušena. V roce 2003 se totiž Národní galerie rozhodla neprodloužit zápůjčku děl chropyňského rodáka Emila Filly, který na Zámku Chropyně měl od osmdesátých let památník, který velmi kvalitně dokumentoval Filovo celoživotní dílo. V březnu navštívil již prázdné sály generální ředitel NG Milan Knížák, stanovil podmínky pro novou expozici, zápůjčku nevyloučil, ale do dnešního dne k obnovení expozice nedošlo, neboť zámek není ve vlastnictví Zlínského kraje, je zapůjčen od Arcibiskupství olomouckého a tudíž každá investice do cizího majetku je problematická. Muzeum zřídilo malou expozici, která Fillu připomíná. Radostnější bylo otevření hned tří expozic v přízemí tvrze v Rymicích v roce 2006. Jsou to expozice z dějin obce Od kamenné sekery k železné radlici, expozice Brázdou času – nahlédnutí do dějin venkovského lidu na Hané a unikátní expozice Cestou větru – o větrných mlýnech a mlynářství na Moravě a ve Slezsku -ta našeho muzea jistě patří, neboť spravujeme dva větrné mlýny – jednak v Rymicích a jednak u Velkých Těšan ( ten dokonce aspiruje na národní kulturní památku).\n\nDalším dobrým počinem bylo v roce 2008 zahájení budování nové archeologicko-historické expozice v historickém sklepení v budově sídla muzea. Pro tento prostor jsme roky hledali uplatnění, ale především finanční prostředky. Vše se vyjasnilo, když jsme v roce 2006 získaly prostředky z grantu z Islandu, Lichtenštejnska a Norska v rámci finančního mechanismu EHP a Norského finančního mechanismu v programu uchování, obnovy a zpřístupnění kulturního dědictví ve Zlínském kraji (z tzv. „norských fondů“). 30. září 2009 jsme slavnostně otevřeli expozici Historie ukrytá pod dlažbou města nákladem 10 milionů Kč. Autorkou je archeoložka muzea Helena Chybová stejně jako autorkou knihy výstavu doplňující - Kroměříž zmizelá a znovu objevená. Expozice zachycuje prehistorii a historii města Kroměříž do 2. poloviny 17. století a je členěna do několika částí: Stopy vedou do pravěku od trhové osady k městu, Z dílny středověkých hrnčířů, Z měšťanské kuchyně, Město v hradbách s velkým modelem města, Město jako instituce, Poklady ukryté pod dlažbou města I a II a Domy a ulice v minulosti. Expozici doplňuje množství informací a dokumentů přístupných na dotykových obrazovkách i informace zvukové. Dle ohlasů a zájmu je expozice velmi zdařilá a Kroměříž se konečně dočkala „své“ expozice.\n\nMuzeum pečuje o rozsáhlý majetek, který je ve vlastnictví Zlínského kraje, vyjma Zámku Chropyně. Sídlo muzea se nachází ve dvou sousedících budovách – jedna je situovaná do Velkého náměstí a druhá do ulice Pilařovi. U obou budov byla vyměněna chátrající střešní krytina v roce 2003 směrem do náměstí a v roce 2009 i do ulice Pilařovi včetně rekonstrukce pracoven odborných pracovníků. V roce 2005 pak byl technicky modernizován přednáškový sál, kde probíhají přednášky, besedy, konference a jiné kulturní akce. V roce 2012 byla zpracována koncepční studie rozvoje budov sídla muzea, řešící např. i nové výstavní a výukové prostory.\n\nV Rymicích je třeba neustále pečovat o stavby lidové architektury včetně výměny doškové krytiny za finančního přispění ministerstva kultury. Na tvrzi v Rymicích byla v roce 2004 ukončena celková rekonstrukce – řešeno odvlhčení zdiva, nové přípojky elektro, topení, celková oprava vnitřních omítek, výmalba a položení podlah. Vytvořeny tak byly podmínky pro nové expozice a novou nabídku pro návštěvníky a pro zřízení depozitáře sbírek etnografických. V roce 2012 pak opravena a natřena fasáda tvrze. Budova sýpky, kdysi depozitář muzea, byla v roce 2012 převedena do majetku obce.\nV roce 2012 proběhla i oprava dosud nevyužívané doškové chaloupky v Hejnici, kde jsme ve spolupráci s Českým svazem včelařů zřídili tzv. Včelí dům a na jiném pozemku Medovou zahradu.\nDlužno podotknout, že další objekt muzea Hrobka a kaple Marie Ebner von Eschenbach, v Rakousku velmi ceněné spisovatelky je zatím upozaděna, ale potřeba oprav vzrůstá. To je dluh do dalšího období.\n\nMuzeum je nápomocno i dalším institucím odborně, zápůjčkou sbírkových předmětů či pomocí při konzervaci. Muzeum má velký podíl na vzniku Muzea Košíkářství v roce 2010 v Morkovicích –Slížanech. Stejně tak při vzniku Muzea Františka Skopalíka v Záhlinicích v roce 2012 a spolupracovali jsme i při instalaci muzea na Svatém Hostýně v roce 2007.\nDůležitá je pro muzeum i spolupráce se Švabinského kruhem přátel výtvarného umění, stejně jako s rodinou paní Zuzany Švabinské-Vejrychové, neboť připomínání života a díla Maxe Švabinského je jednou z priorit muzea. Pracovní vztahy máme i s Klubem UNESCO Kroměříž ( konference, sborníky), s Uměleckou iniciativou Kroměříž ( Festival FORFEST), se školami, městem Kroměříž a dalšími institucemi.\n\nDnes se kulturně-správní centrum Muzea Kroměřížska nachází v Kroměříži na Velkém náměstí 38 v historicky cenném domě z roku 1609, muzejní komplex je tvořen předním a zadním traktem spojenými dvorem.\n\nV historickém sklepení pod předním traktem centrální budovy na Velkém náměstí je umístěna archeologicko historická expozice Historie ukrytá pod dlažbou města s tematickými celky: Stopy vedou do pravěku, Od tržní osady k městu, Řemesla na předměstích, Z měšťanské kuchyně, Město v hradbách, Poklady ukryté pod dlažbou města, Domy a ulice v minulosti. Trojrozměrné exponáty doplňují informace nabídkových programů přístupných skrze dotykové obrazovky, to vše doplněno modelem města, středověké hrnčířské pece, černé kuchyně. Autorkou expozice je archeoložka muzea Mgr. Helena Chybová, její kniha Historie ukrytá pod dlažbou města získala v soutěži Gloria Musaealis první cenu v kategorii Publikace roku 2010 a Helena Chybová cenu Zlínského kraje PRO AMICIS MUSAE za přínos kulturnímu rozvoji regionu za rok 2010.\n\nV prvním patře předního traktu centrální budovy muzea je přístupný Památník malíře a grafika Maxe Švabinského (1873-1962), v jehož šesti sálech je představen umělecký vývoj tohoto kroměřížského rodáka. Nejdeme zde dřevoryty, perokresby, olejomalby (Žlutý slunečník, Růžový portrét) návrhy na okna chrámu sv. Víta v Praze a mnoho dalších prací. Ke koupi je i výpravný průvodce o vystaveném Švabinského díle a životě.\n\nO patro výš je ke zhlédnutí stálá expozice „Příroda a člověk“. Přírodovědná část expozice znázorňuje obecně strukturu a fungování ekosystémů, vychází z hlavních typů krajiny, které najdeme na území někdejšího kroměřížského okresu. Dioramata s preparáty ptáků a savců představují biotopy kulturní stepi, lesa a vodní plochy. Archeologická část expozice podává přehled o vývoji osídlení Kroměřížska od prvních stop pobytu člověka ve starší době kamenné po dobu slovanskou. K ilustraci slouží dioramatické výjevy zpodobňující život pravěkých lidí a starých Slovanů.\n\nS expozicí Příroda a člověk sousedí Malá galerie, která slouží komornějším výtvarným instalacím a tematickým výstavám mnohdy s programy pro školy. Muzeum Kroměřížska stále více a systematičtěji pracuje s dětmi a mládeží, k tomuto účelu založilo na podzim roku 2000 samostatné oddělení, které připravilo řadu četně navštívených tematických programů s výstavami a tvůrčími dílnami.\n\nHlavní galerijní prostorou je přilehlá Galerie v podloubí, která je místem konání velkých muzejních výstav a přehlídek současného umění. Galerie v podloubí byla v podobě, v jaké ji můžeme spatřit i dnes, slavnostně otevřena výstavou rakouských výtvarníků „Počítačová grafika a plastika“ 23. září 1994.\n\nPro pedagogy a studenty škol je důležitá i muzejní knihovna se studovnou, která se nachází v zadním traktu budovy. Rozsah knihovních fondů je ke 40 tisícům svazků. Knihovna je zaměřena hlavně na archeologii, historii, dějiny umění, slovníkovou a encyklopedickou literaturu a bibliografii. Regionální literatura zde uložená má charakter sbírkového fondu.\n\nCentrální depozitář muzea se nachází na Hanáckém náměstí v Kroměříži, uloženy jsou v něm sbírkové předměty všech oborů muzea kromě etnografických. Jedná se o budovu bývalé kuchyně a jídelny v Žižkových kasárnách uvolněných po odchodu armády z města. Práce na novém centrálním depozitáři začaly v září 2006. Nový depozitář byl slavnostně otevřen hejtmanem Zlínského kraje Liborem Lukášem a kroměřížským starostou Milošem Malým 20. 3. 2007.\n\nMuzeum Kroměřížska má ve správě i zámek v Chropyni z počátku 17. století. Přitažlivé jsou především hlavní sály zámku, Rytířský s kazetovým stropem s erby Fürstenberků, se sbírkou zbraní z konce třicetileté a tureckých válek, a Ječmínkův s kachlovými kamny (1668) se znaky biskupa Karla z Lichtenštejna-Kastelkornu. Na zámku najdeme expozice představující místní tradice rybnikářství, zemědělství, lovectví a lidové kultury. Expozice dějin Chropyně i skromné památníky hudebního skladatele Emila Axmana a dalšího chropyňského rodáka Emila Filly.\n\nVelký soubor objektů spravovaných Muzeem Kroměřížska zve k návštěvě v Rymicích u Holešova. V areálu památek lidového stavitelství východní Hané je možné si prohlédnout interiéry domů vybavených tradičním inventářem kuchyní, světnic a hospodářských místností. Vesnická stavení představují způsob bydlení a hospodaření v této části Moravy v posledních dvou staletích. K vidění je i stará kovárna s výhní a kovářským nářadím. Z Bořenovic sem byl přenesen větrný mlýn německého typu, jehož ramena je možno nastavovat podle směru větru otáčením celého objektu na nosné konstrukci zvané beran.\n\nRymic se dotkla i tzv. velká historie, v roce 1609 je vyženil Albrecht z Valdštejna, který v rymické tvrzi často pobýval. Původně renesanční tvrz je veřejnosti přístupná od května 2006 s archeologicko-historickou expozicí Od kamenné sekyrky k železné radlici a Obrázky z dějin Rymic a stálou výstavou nazvanou Větrné mlýny na Moravě a ve Slezsku. Ve většině přízemních prostor najdeme národopisnou expozici Brázdou času přibližující duchovní a sociální život venkovského obyvatelstva na jihovýchodní Hané.\n\nPro návštěvníky se zájmem o technické památky má Muzeum Kroměřížska připraven i další mlýn, který se nachází ve Velkých Těšanech u Kroměříže. Jde o dvoupatrový celodřevěný tzv. německý mlýn z roku 1830 s kompletním vnitřním vybavením. Mlýn je veřejnosti přístupný, stejně jako všechny objekty a expozice Muzea Kroměřížska mimo Kroměříž, od počátku dubna do konce září.\n\nNa závěr je třeba se zmínit o klasicistní hrobce hrabat Dubských v zámeckém parku ve Zdislavicích, kde je pohřbena Marie von Ebner-Eschenbachová, rozené hraběnka Dubská. Místo posledního odpočinku této spisovatelky, srovnávané v českém prostředí s Boženou Němcovou, je z technických důvodů uzavřeno.\n\nArcheologie. Odborné pracoviště archeologa při muzeu vzniklo v roce 1969, od té doby se sbírkový fond archeologie rozrostl díky realizaci záchranných archeologických výzkumů a terénní dokumentaci regionu o desetitisíce položek. Sbírka archeologie obnáší vedle nálezů regionálního původu též staroegyptské předměty a menší kolekci antik.\n\nFond dokumentace je tvořen hlavně tisky vztahujícími se k regionu Kroměřížska. Fond obsahuje celky vztahující se k osobnostem společenského života (spisovatel Jindřich Spáčil, hudební skladatel Emil Axman, malíř Max Švabinský). Značnou část tvoří materiály dokumentující společenský život města (pěvecko-hudební spolek Moravan, Sokol Kroměříž). Samostatným celkem je sbírka map a plánů.\n\nFotoarchiv čítá desetitisíce fotografií, negativů, diapozitivů a pohlednic kroměřížského okresu. Kromě dokumentačních snímků z 20. - 21. století obsahuje daguerrotypie z dob počátků fotografie (po 1840), podstatnou část fondu tvoří černobílé negativy, řada z nich je velkoformátových, částečně ještě na skle.\nHistorie umění. Soubor užitého umění, starší církevní malby a grafiky Městského muzea v Kroměříži rozšířily poválečné svozy především malby, grafiky a nábytku hlavně z 19. století. Nejsoustavněji vytvářenou sbírkou výtvarného umění je fond díla Maxe Švabinského, především grafika, z cenných sbírkových předmětů zmiňme dvě pozdně gotické polychromované dřevěné sochy.\n\nPřírodovědné oddělení. Paleontologická sbírka tvořená ulitami amonitů mořských měkkýšů žijících před 65 mil. let a otisky ryb v břidlici, entomologická sbírka - Drulákova sbírka motýlů, Fialova sbírka mravenců a brouků, skleněné imitace historických diamantů, herbářové knihy z 18. století.\n\nOddělení národopisu má ve sbírce doklady lidové hmotné kultury - keramiku, domácí nářadí, kroje, výšivky, velký fond zemědělského a domácího nářadí. Od sedmdesátých do devadesátých let 20. století byly součástí sbírky fondy městských muzeí v Holešově, Bystřici pod Hostýnem a v Morkovicích, které byly po roce 1989 navráceny do opětovně zřízených tamních muzeí, košikářskému muzeu v Morkovicích (2010) byly exponáty zapůjčeny.\n\nDo sbírek fondu historie se dostaly předměty z prvotních muzejních aktivit ve městě. Cíleně začala být sbírka vytvářena se vznikem Městského muzea v Kroměříži - cechovní a legionářské památky. Ještě do války se začala odkazy a dary rozrůstat sbírka numismatiky, terčovnice a střelecké terče sem uložili ostrostřelci. Po válce do sbírek přibyly hodiny, zbraně, filatelie, v 80. letech orientálie.\n\nHanácké slavnosti v Chropyni pořádá Muzeum Kroměřížska s městem Chropyně v zámeckém areálu od r. 1985 každý druhý rok. Slavnosti pomáhají uchovávat a obnovovat folklorní tradice regionu a jsou provázeny jarmarkem s ukázkami tradičních řemesel i vystoupením mnoha folklorních a folkových skupin.\n\nMuzeum každoročně pořádá konference Židé a Morava, na nichž badatelé prezentují výsledky své práce v oblasti zkoumání historie i současnosti soužití židovského a křesťanského obyvatelstva na Moravě a ve Slezsku. První ročník konference Židé a Morava se uskutečnil 5. - 6. října 1994, spojen byl s odhalením památníku obětem holokaustu z Kroměříže.\nPravidelně je z příspěvků konference vydáván sborník.\n\n"}
{"id": "987593", "url": "https://cs.wikipedia.org/wiki?curid=987593", "title": "Fabio Leimer", "text": "Fabio Leimer\n\nFabio Leimer (* 17. dubna 1989 Rothrist) je švýcarský automobilový závodník. \nNeúspěšně se snažil vstoupit do seriálu Formule 1, ačkoliv v roce 2013 získal se španělským týmem Racing Engineering titul mistra světa v GP2.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "987596", "url": "https://cs.wikipedia.org/wiki?curid=987596", "title": "Svazek agenta", "text": "Svazek agenta\n\nSvazek agenta byl spis vedený Státní bezpečností k osobě agenta. Shromažďovaly se v něm písemnosti o osobě agenta, jakož i zprávy, které agent podával.\n\nAgent byl tajný spolupracovník, který plnil úkoly při odhalování, dalším rozvoji a dokumentování protistátní trestné činnosti a úkoly, které měly zabránit této trestné činnosti. V registračních protokolech je tato kategorie uváděna pod zkratkami A, TS nebo Ag.\n\n"}
{"id": "987601", "url": "https://cs.wikipedia.org/wiki?curid=987601", "title": "Evidenční svazek", "text": "Evidenční svazek\n\nEvidenční svazek byl svazek státní bezpečnosti, který byl zaveden na osoby, u kterých existovaly náznaky protistátní činnosti, které si však vyžadovaly důkladné prověření. Evidenční svazky byly zaváděny jako předběžné opatření. Později tento druh svazku nahradil Pozorovací svazek.\n"}
{"id": "987604", "url": "https://cs.wikipedia.org/wiki?curid=987604", "title": "Walking on Thin Ice", "text": "Walking on Thin Ice\n\nWalking on Thin Ice je píseň Yoko Ono, vydaná v roce 1981. Ono spolu se svým manželem, britským hudebníkem Johnem Lennonem, dokončili nahrávání této písně 8. prosince 1980. V ten samý den byl Lennon po svém návratu z nahrávacího studia zastřelen Markem Chapmanem. Tato nahrávka posléze dosáhla komerčního úspěchu a byla i velmi dobře hodnocena profesionální kritikou.\n\n\n\n"}
{"id": "987605", "url": "https://cs.wikipedia.org/wiki?curid=987605", "title": "Svazek tajného spolupracovníka", "text": "Svazek tajného spolupracovníka\n\nSvazek tajného spolupracovníka nebo spis tajného spolupracovníka v Státní bezpečnosti může být:\n"}
{"id": "987608", "url": "https://cs.wikipedia.org/wiki?curid=987608", "title": "Za trnkovým keřem", "text": "Za trnkovým keřem\n\nZa trnkovým keřem je dětský film natočený režisérem Václavem Gajerem v roce 1980. Je posledním z trilogie, natočené v prostředí šumavských lesů.\n\nI tento film hovoří o vztahu samotářského hajného Straky (Gustáv Valach) a jeho vnuka Vaška (Tomáš Holý). Bezprostřední a zvídavý chlapec s kladným vztahem k přírodě i zvířatům opět zažije mnoho zážitků. Svojí přítomností úplně změní život v hájovně a je neodmyslitelnou součástí prázdnin pro všechny v okolí. Někdy však v dobré víře způsobí více starostí než radostí.\n"}
{"id": "987610", "url": "https://cs.wikipedia.org/wiki?curid=987610", "title": "Na pytlácké stezce", "text": "Na pytlácké stezce\n\nNa pytlácké stezce je dětský film natočený režisérem Václavem Gajerem v roce 1979. Je volným pokračováním filmu \"Pod Jezevčí skálou\" a tentokrát se děj odehrává během letních prázdnin.\n\nHajný Straka (Gustáv Valach) dostane dopis, že vnuk Vašek (Tomáš Holý) k němu na prázdniny nepřijede. Rodiče jsou přesvědčeni, že dovolená u moře v Bulharsku bude pro syna mnohem větší dobrodružství, než pobyt v šumavské hájence. Chlapec, který se měsíce k dědovi těšil, však situaci vyřeší a na vlastní pěst se k němu vydá. Zažije řadu dobrodružství a nakonec s rodiči odjíždi na dovolenou u moře.\n"}
{"id": "987611", "url": "https://cs.wikipedia.org/wiki?curid=987611", "title": "Austin a Ally (2. řada)", "text": "Austin a Ally (2. řada)\n\n"}
{"id": "987613", "url": "https://cs.wikipedia.org/wiki?curid=987613", "title": "Základní škola Hrádek u Rokycan", "text": "Základní škola Hrádek u Rokycan\n\nZákladní škola Hrádek u Rokycan bylo postavena a slavnostně uvedena do provozu roku 1963.\n\nMultimediální centrum vzniklo na podzim roku 2013. Uvedení do provozu bylo 21.11.2013. Multimediální centrum bylo zřízeno z výtěžku za sběr vypotřebovaných tonerů a catridgeí z tiskáren.\n\nZateplení školy v roce 2008 proběhlo z příspěvku fondu Evropské unie. Příspěvek činil 11 981 366 Kč.\n\nŠkola je zapojena do projektu Adopce na dálku. Příspěvky se odesílají do BALA PRAGATHI KENDRA SERVICES. V roce 2010 se podařilo vybrat 7123 Kč.\n\n\n\n\n\n"}
{"id": "987615", "url": "https://cs.wikipedia.org/wiki?curid=987615", "title": "Tichá pošta", "text": "Tichá pošta\n\nTichá pošta (též telefon) je společenská hra, při které si jednotliví hráči šepotem předávají zprávu, která je většinou kvůli přeslechnutím či nedorozuměním zkomolená. Označení tichá pošta se používá přeneseně pro situace, kdy se nepřesným či tajným několikanásobným předáváním informace šíří dezinterpretace původní zprávy či se tak označuje rychlé neoficiální šíření informací. \n\nHráči sedí v kruhu či v řadě za sebou. První si vymyslí nějakou zprávu a pošeptá ji sousedovi, který ji pošeptá dalšímu kolegovi, což pokračuje, než zpráva tiché pošty dorazí k poslednímu hráči. Poslední hráč vysloví zprávu, která k němu dorazila a startující hráč poví, co ve skutečnosti řekl. Většinou je výsledná zpráva značně zkomolená, což je zdrojem zábavy.\n\nV psané variantě tiché pošty první hráč na papír nakreslí či dostane nakreslený obrázek, který překreslí prsty na záda svému sousedovi. Ten tuto grafickou zprávu předá dál. Na konci se porovnají původní a s nově nakresleným obrázkem. Další varianta spočívá ve vyprávění příběhu, který si první hráč vymyslí a pošeptá ji druhému, který obsah sdělení předá svému nejbližšímu kolegovi. Cílem hry je zachovat smysl příběhu a co nejvíce informací z něj.\n\nV češtině se nejčastěji používá označení tichá pošta. Objevuje se i varianta telefon či fax. V Británii je hra známá pod názvem Číňanka (případně čínské šeptání.), toto pojmenování je odrazem domněnky Američanů a Evropanů, že čínština je nesrozumitelná. Ve Spojených státech se nazývá telefon, v Turecku „od ucha k uchu“, v polštině hluchý telefon.\n\nPoužívá se kromě zábavy rovněž ke vzdělávacím účelům – například při výuce cizích jazyků či k vysvětlení šíření pověstí, fám či různých nedorozumění. Též se používá ve školách k nácviku týmové spolupráce, kdy hrají dvě či více družstev, kdo dříve a přesněji přenese danou zvukovou či obrazovou zprávu. V mateřských školách se využívá k logopedickým cvičením či ke zvýšení citlivosti na dotyk. \n"}
{"id": "987616", "url": "https://cs.wikipedia.org/wiki?curid=987616", "title": "Den vítězství (9. května)", "text": "Den vítězství (9. května)\n\nDen vítězství ( \"Děň Pobědy\") je státní svátek slavený v Rusku a některých dalších zemích. Byl poprvé stanoven nejvyšším velitelem Rudé armády Josifem Vissarionovičem Stalinem na 9. květen 1945 na počest ukončení druhé světové války v Evropě (8. května). Po nástupu komunismu v střední a východní Evropě byl oslavován, a byl stanoven státním svátkem. Jsou po něm pojmenovány mnohé ulice a sídliště.\n\nAkt bezpodmínečné kapitulace německých vojsk do rukou všech spojenců, včetně SSSR, byl původně podepsán 7. května 1945 v Remeši. SSSR nicméně trval na opětovném opakování aktu v Berlíně. Německé velení podepsalo bezpodmínečnou kapitulaci krátce před půlnocí 8. května 1945. V té době byl na území hlavního města SSSR v Moskvě již jiný den – 9. květen. Tato skutečnost je příčinou rozdílného data oslav konce války. V socialistickém Československu byl 9. květen současně slaven jako den příjezdu Rudé armády do Prahy - dokončení osvobození Československa.\n\nV minulosti byl svátek slaven v Sovětském svazu a východním bloku, dnes se slaví ve většině postsovětských republik a Izraeli. Baltské státy, stejně jako Česko, posunuly datum zpět na 8. května. Polsko tuto změnu provedlo až v dubnu 2015. \n\nV současné době se 9. května v Rusku konají vojenské přehlídky ve většině velkých měst zemí a hlavní vojenská přehlídka na Rudém náměstí v Moskvě. Závěrem oslav je velký slavnostní ohňostroj na hlavním náměstí každého města – regionálního centra. Poslední dobou také obvykle probíhá akce „Nesmrtelný pluk“ (, \"Běssměrtný polk\"), během které se účastníci jdou kolonou a nesou transparenty s fotografiemi svých blízkých, kteří se zúčastnili Velké vlastenecké války a Druhé světové války. Poprvé byl Nesmrtelný pluk uspořádán roku 2007 v sibiřské Ťumeni a v roce 2015 se již konal v 500 městech po celém světě včetně USA, Německa nebo Mongolska.\n\n"}
{"id": "987618", "url": "https://cs.wikipedia.org/wiki?curid=987618", "title": "Kameňák 4", "text": "Kameňák 4\n\nKameňák 4 je volné pokračování série komedií \"Kameňák\", \"Kameňák 2\" a \"Kameňák 3\". Režisér tohoto filmu nebyl Zdeněk Troška, jak tomu bylo v předchozích dílech, ale režisér Ján Novák. Film ovšem nijak „nezaostal“ za předchozími Kameňáky, kritika ho přijala stejně nepříznivě.\n\nFilm pojednává o životě průměrného českého městečka. Život v Kameňákově se po deseti letech celkem změnil. \"Pepan\" se stal starostou a zřídil městskou policii, \"Vilma\" odjela za \"Julčou\" do Austrálie, \"Kohn\" zabil svoji tchyni…\n\n"}
{"id": "987621", "url": "https://cs.wikipedia.org/wiki?curid=987621", "title": "All Those Years Ago", "text": "All Those Years Ago\n\nAll Those Years Ago je píseň slavného britského hudebníka a bývalého člena skupiny The Beatles George Harrisona, vydaná roku 1981 jako singl v rámci jeho alba \"Somewhere in England\". Jedná se o tribute nahraný na počest jeho dlouholetého spoluhráče Johna Lennona, který byl 8. prosince 1980 zavražděn v New Yorku. Tento singl byl ve Spojených státech vydán 11. května 1981, kde v žebříčku Billboard Hot 100 setrval po dobu tří týdnů na druhé příčce. Ve Velké Británii byl vydán 15. května téhož roku a zde se umístil na třináctém místě v žebříčku UK Singles Chart.\n\n"}
{"id": "987622", "url": "https://cs.wikipedia.org/wiki?curid=987622", "title": "Homodlak", "text": "Homodlak\n\nHomodlak je v pořadí třetí studiové album kapely Dymytry. Album bylo vydáno 1. března 2014. Dymytry po vydání vyjíždí s Arakain na Arakain Dymytry Tour 2014. Křest alba proběhl 17. března 2014 v Kulturním domě Ládví v Praze zároveň se křtem alba Adrenalinum kapely Arakain. Název desky okomentoval kapelník Dymo takto: \"„Deska se jmenuje Homodlak, což je naše označení pro dnešní trendy nažehlený a nagelovaný frajírky, který nemáme rádi.“\"\n\n\n"}
{"id": "987624", "url": "https://cs.wikipedia.org/wiki?curid=987624", "title": "Michal Kromholc", "text": "Michal Kromholc\n\nMichal Kromholc (Kromholcz, Krumholz, Krumbholz; 7. září 1672, Žabokreky – 23. února 1739, Levoča) byl římskokatolický kněz, pedagog, náboženský spisovatel a jezuita.\n\nOd roku 1694 člen jezuitského řádu. Působil jako kazatel, superior domu a studijní prefekt na Slovensku, Ukrajině a v Rumunsku. Vyučoval na gymnáziu v Banské Bystrici (1719–1720). Autor latinských epigramů a slovenských panegyrických pohřebních i polemických kázání s expresivními metaforami barokní poetiky.\n\n\n"}
{"id": "987627", "url": "https://cs.wikipedia.org/wiki?curid=987627", "title": "Fotbalista roku (Rusko)", "text": "Fotbalista roku (Rusko)\n\nV Rusku je ocenění Fotbalista roku udělováno každoročně od roku 1991 sportovními novinami \"Sport-Express\" a \"Futbol\" (nezávisle na sobě). Vítěz je honorován na konci každé sezóny ruské Premier Ligy. Ocenění navazují na Fotbalistu roku Sovětského svazu.\n\nZdroj: \n"}
{"id": "987628", "url": "https://cs.wikipedia.org/wiki?curid=987628", "title": "Róbert Rozim", "text": "Róbert Rozim\n\nRóbert Rozim (3. března 1936, Zámostie - 26. prosince 1992, Banská Bystrica) byl pedagog, sportovec a atletický trenér.\n\nOd roku 1961 působil jako asistent Pedagogického institutu v Banské Bystrici, později děkan Pedagogické fakulty UMB v Banské Bystrici. Funkcionář atletických klubů a svazů, organizátor sportovního života v Banské Bystrici. Trenér běhů na střední a dlouhé tratě ASVŠ Banská Bystrica a TJ Slávia Banská Bystrica. Zasloužil se o vybudování atletického stadionu UMB v Banské Bystrici. Iniciátor vzniku Internátní sportovní školy v Banské Bystrici. Člen výboru Místního odboru Matice slovenské v Banské Bystrici (1990). Na jeho počest se koná v Banské Bystrici Rozimův memoriál.\n\n\n"}
{"id": "987629", "url": "https://cs.wikipedia.org/wiki?curid=987629", "title": "Julian Draxler", "text": "Julian Draxler\n\nJulian Draxler (* 20. září 1993, Gladbeck, Německo) je německý fotbalový záložník a reprezentant, v současnosti působí v klubu Paris Saint-Germain. Mistr světa z roku 2014.\n\nS profesionálním fotbalem začal v klubu Schalke 04.\n\nTěsně před uzávěrkou letních přestupů, přestoupil 31. srpna z Schalke do jiného německého týmu VfL Wolfsburg, kde podepsal smlouvu do roku 2020. Výše přestupu nebyla oficiálně zveřejněna, neoficiálně se uváděla částka okolo 36 milionů eur. V lednu 2017 přestoupil do francouzského klubu Paris Saint-Germain.\n\nDraxler reprezentoval Německo v mládežnických kategoriích U18, U19 a U21.\n\nV A-mužstvu Německa debutoval 26. května 2012 pod trenérem Joachimem Löwem v přátelském utkání proti reprezentaci Švýcarska (porážka 3:5).\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. Poprvé na šampionátu nastoupil v semifinále proti domácí Brazílii za rozhodlého stavu 7:0, Němci nakonec rozdrtili jihoamerický tým 7:1. S týmem získal zlaté medaile po finálové výhře 1:0 proti Argentině, do tohoto zápasu již nezasáhl.\n\n"}
{"id": "987631", "url": "https://cs.wikipedia.org/wiki?curid=987631", "title": "Kupte jeden, dostanete druhý zdarma", "text": "Kupte jeden, dostanete druhý zdarma\n\nKupte jeden, dostanete druhý zdarma je známou formou prodeje. Řadí se k oblastem určování ceny a podpory prodeje. Je známá pod akronymem BOGO (Buy One Get One) nebo BOGOF (Buy One Get One Free).\n\nNejčastěji se používá při propagaci nového produktu (ten se prodává společně s produktem již známým), nebo u nových výrobků, které jsou spolu příbuzné.\n\nTato technika propagace je oblíbená především mezi zákazníky a nejvíce se používá v oblasti spotřebního zboží. Jeden ze dvou produktů je spotřebiteli nabídnut zdarma, přičemž firma generuje zisk z jiných služeb/produktů (klientů), které produkt \"dotují\".\n\nTato forma podpory prodeje je vhodná především pro firmy, které mají omezené prostředky na reklamu. Smyslem je přilákat nové zákazníky, zvýšit objem prodeje, pěstování loajality zákazníka nebo zvýšení počtu zakoupení daného výrobku.\n\nHlavní výhodou je zajisté rychlá a intenzivní reakce zákazníka (zvláště pokud je nabídka prezentovaná jako časově omezená). Na druhou stranu tato reakce nemívá dlouhé trvání. Také je známou skutečností, že u obchodů, které tento typ podpory prodeje používají příliš často, může docházet ke snižování motivace zákazníků výrobek kupovat.\n\nJe důležité uvědomit si, že tato forma prodeje má souvislost s celým marketingovým mixem.\n\nV praxi prodejci využívají různé přístupy a triky, jak zákazníka zaujmout a přesvědčit, že daná koupě je skutečně výhodná. Slovo \"Zdarma\" totiž na zákazníky působí jako magnet. Zákazníci v představě, že dostanou něco zdarma, výrobek koupí, i když jej vlastně nepotřebují. \n\nExistuje několik modelů použití této formy prodeje:\n\nV tomto případě je možné říci, že se jedná o nejrozšířenější model, protože je velmi snadno použitelný v každém oboru. Do této skupiny se řadí nabídky jako:\nBOGOF bývá uplatňován i u kosmetických firem. Nejčastěji je možné se s tím setkat zejména v období Vánoc, kdy kosmetické firmy bojují o pozornost zákazníků a je možné najít v regálech obchodů sady obsahující například sprchový gel, šampon a k nim bývá zdarma přidávána například kosmetická taštička, nebo různé jiné produkty (náušnice), které jsou získávány s nízkými výrobními náklady. Je možné najít i produkty prezentované v papírové dárkové kazetě, jež láká zákazníky ke koupi.\n\nJako příklad tohoto typu prodeje je možné jmenovat firmu zabívající se prodejem snowboardů, která nabízí dopravu zdarma k nákupu nad 1 000,- Kč. Běžná cena dopravy činí 99,- Kč při nákupu do 1 000,-. Lidé však chtějí získat něco zdarma, a proto si raději něco přikoupí, aby výše nákupu dosáhla požadované hodnoty. \n\nTento model bývá nejčastěji využíván v oblasti médií, kdy zákazník dostane např. televizní vysílání, které má být zdarma, ale přitom platí za reklamy objevující se v průběhu vysílání.\n\nMůže však být využit i v rámci průzkumu, kdy obsah platí subjekt, který o zákaznících sbírá informace, které následně využívá.\n\nJedná se o model se kterým je možné se setkat například na letácích zvoucích na akci, kam mají pouze dívky vstup ZDARMA, ale chlapci musí zaplatit. Jako příklad, je možné uvést akci nejmenovaného klubu v Berouně. \n\nJedná se o model, který je ve velké míře využíván v supermarketech a hypermarketech, ale praktikují jej i další typy podniků. Nejčastěji jej využívají na potravinářské výrobky. Příkladem mohou být sušenky, které se prodávají v balení 2+1 zdarma za cenu 24,- Kč. Tudíž jedno balení vychází na 8,- Kč. Normální cena za jedno balení je pak 12,- Kč. Jedná se tedy o snížení ceny o jednu třetinu.\n\nAkce bývají pečlivě graficky upraveny, aby zákazníka zaujaly na první pohled. Bývají také umístěny tak, aby byly co nejlépe vidět a jsou doprovázeny i letáky, newslettery, apod. Účelem je nejenom prodat daný výrobek, ale především nalákat lidi do obchodů.\n\nTyto výhody však bývají aplikovány i na služby. Příkladem pak může být nejmenovaný telefonní operátor. Zákazníkům nabízí různé druhy slev na vybrané aktivity a zboží. Je možné si vybrat například vstupenku do Obřího akvária v Hradci Králové, 2x ájurvédské ošetření za cenu jednoho, apod.. Vstupenka do Obřího akvária je k mání pro dospělého za 120,- Kč. Zákazníci tohoto telefonního operátora však získají jednu zdarma, takže sleva celkem činí 120,- Kč. Cílem je zatraktivnění operátora a snaha získat nové zákazníky. \n"}
{"id": "987633", "url": "https://cs.wikipedia.org/wiki?curid=987633", "title": "Ljudmila Turiščevová", "text": "Ljudmila Turiščevová\n\nLjudmila Turiščevová ( \"Турищева, Людмила Ивановна\") (* 7. října 1952, Groznyj, Sovětský svaz) je bývalá ruská gymnastka reprezentující tehdejší Sovětský svaz. Je držitelkou čtyř zlatých olympijských medailí a mnohonásobnou mistryní světa a Evropy ve sportovní gymnastice.\n\nV šestnácti letech startovala na prvních olympijských hrách 1968 v Mexiku, zde získala zlatou medaili se sovětským družstvem. Na další olympiádě 1972 v Mnichově byla oporou vítězného sovětského družstva, a získala první místo i v soutěži jednotlivkyň. Na olympiádě 1976 v Montrealu získala opět zlato v soutěži družstev. Po těchto hrách ukončila sportovní kariéru, a v roce 1977 se vdala za sovětského atleta sprintera Valerije Borzova, se kterým má dceru.\n"}
{"id": "987634", "url": "https://cs.wikipedia.org/wiki?curid=987634", "title": "Ian Millar", "text": "Ian Millar\n\nIan Millar (* 6. ledna 1947, Halifax) je kanadský reprezentant v jezdectví, specializující se na parkurové skákání. Účastnil se deseti olympiád, což je světový rekord. Debutoval v kanadské reprezentaci v roce 1971, počínaje letními olympijskými hrami v Mnichově v roce 1972 se účastnil všech her kromě olympijských her v Moskvě v roce 1980, které Kanada bojkotovala. Je známý pod přezdívkou \"Captain Canada\". \n\nNa koni \"Big Ben\" vyhrál Panamerické hry 1987 a 1999 a Světový pohár 1988 a 1989. Na koni \"In Style\" byl členem družstva, které získalo stříbrné medaile na olympiádě 2008. V roce 1986 obdržel Řád Kanady, od roku 1996 je členem Síně slávy kanadského sportu. Je vdovec.\n\n"}
{"id": "987635", "url": "https://cs.wikipedia.org/wiki?curid=987635", "title": "Saint-Santin", "text": "Saint-Santin\n\nSaint-Santin (\"Saint-Santin D'Aveyron\") je francouzská obec, ležící v departmentu Aveyron v regionu Midi-Pyrénées.\n\nObec velice těsně sousedí s obcí Saint-Santin-de-Maurs, která však leží v sousední departmentu Cantal.\nPrakticky tvoří jednu obec, která je však rozdělená právě departmenty. Obě mají vlastní obecní úřad se starostou, svou školu, svůj kostel. Společný je však pomník, který se nachází přesně na hranici a má nápis z obou stran.\nV obci stojí kostel 20 metrů vedle kostela sousední obce, mezi kterými prochází hranice departmentu.\n\nObec má rozlohu 22,78 km². Nejvyšší bod je položený 592 m n. m. a nejnižší bod 187 m n. m.\n\nV obci žije 554 obyvatel (rok 2009).\n\n"}
{"id": "987636", "url": "https://cs.wikipedia.org/wiki?curid=987636", "title": "Divadlo Arteatro", "text": "Divadlo Arteatro\n\nArteatro je mladé divadlo, sídlící v historickém centru Bratislavy, založené v roce 2008.\n\nDivadlo ARTEATRO provádí tvůrčí a prezentační činnost v oblasti divadelního umění. Dává prostor mladým, začínajícím hercům, režisérům, dramaturgům, výtvarníkům, hudebníkům i stálicím slovenské umělecké scény.\n\nK nejhranějším představením divadla patří W. Shakespeare: Oko za oko, I.Bukovčan: Zatímco kohout zakokrhá, Ľubomír Feldek: Smrt v růžovém a podobně.\n\n"}
{"id": "987638", "url": "https://cs.wikipedia.org/wiki?curid=987638", "title": "Kaffee Mayer", "text": "Kaffee Mayer\n\nKaffee Mayer je stará tradiční kavárna a cukrárna v Bratislavě. Je umístěna na rohu Hlavního náměstí a ulice Sedlárská, její adresa je Hlavní náměstí 4. Založil ji Julius Mayer v roce 1873.\n\nPatří mezi nejznámější kavárny v městě tak u obyvatel, tak u turistů a funguje od doby založení, podobně jako mnoho vídeňských kaváren. Kromě kavárny a cukrárny se zde vyrábí i slovenské a vídeňské pečivo. Ve stejné budově sídlí i řecké velvyslanectví. Kavárna nefungovala během socialismu, až do roku 1993, kdy byla opět otevřena.\n\nMezi pravidelné zákazníky patřil i Schöne Náci. Třicet let po jeho smrti ho připomíná socha v životní velikosti před kavárnou.\n"}
{"id": "987639", "url": "https://cs.wikipedia.org/wiki?curid=987639", "title": "Sedlárska (Bratislava)", "text": "Sedlárska (Bratislava)\n\nSedlárska ulica je ulice v bratislavském Starém Městě, nedaleko Hlavního náměstí. Nachází se na ní Kutscherfeldov palác, ve kterém sídlí \"Francouzský institut\", a známý podnik \"Irish Pub\", jakož i známá socha Schöne Naciho. Její někdejší německý název je \"Sattlergasse\".\nNa rohu sedlářské a Hlavního náměstí je známá kavárna a cukrárna Kaffee Mayer.\nV blízkosti jsou:\n"}
{"id": "987642", "url": "https://cs.wikipedia.org/wiki?curid=987642", "title": "Klariská", "text": "Klariská\n\nKlariská ulice je ulice v historickém centru bratislavského Starého Města.\n\nVznikla v druhé polovině 13. století podél kláštera cisterciánek. Dolní roh ulice za palácem uherské královské komory se nazýval \"Pískový kout\" nebo \"Sandwinkel\". Horní část ulice při hradbách města se nazývala \"svinský kout\", možná kvůli tomu, že bývala znečištěná. Podél hradeb měli řemeslníci své provozy, které byly přemístěny ze středu města prý kvůli zápachu.\n\nPo zbourání městských hradeb byl přechod na kapucínský ulici vyřešen schody. V roce 1985 byl pod kapucínské vybudován podchod směrem na Staromestskou.\n\nVýznamné stavby na klarisky jsou hlavně kostel a klášter klarisek, v současnosti využíván jako koncertní síň. Sídlí zde jistá část Univerzitní knihovny. V roce 2002 proběhla rekonstrukce kláštera, přičemž kostel se měl rekonstruovat v letech 2005-2007.\n\n"}
{"id": "987645", "url": "https://cs.wikipedia.org/wiki?curid=987645", "title": "Saint-Santin-de-Maurs", "text": "Saint-Santin-de-Maurs\n\nSaint-Santin-de-Maurs je francouzská obec, ležící v departmentu Cantal v regionu Auvergne.\n\nObec těsně sousedí s obcí Saint-Santin, která však leží v sousední departmentu Aveyron. Prakticky tvoří jednu obec, která je však rozdělená právě departmenty. Obě mají vlastní obecní úřad se starostou, svou školu, svůj kostel. Společný je však pomník, který se nachází přesně na hranici a má nápis z obou stran.\nV obci stojí kostel 20 metrů vedle kostela sousední obce, mezi kterými prochází hranice departmentu.\n\nObec má rozlohu 14,52 km². Nejvyšší bod je položený 487 m n. m. a nejnižší bod 233 m n. m.\n\nV obci žije 377 obyvatel (rok 2011).\n\n"}
{"id": "987647", "url": "https://cs.wikipedia.org/wiki?curid=987647", "title": "Janusz Głowacki", "text": "Janusz Głowacki\n\nJanusz Głowacki (13. září 1938 Poznaň – 19. srpna 2017) byl polský prozaik, dramatik, fejetonista.\n\nStudoval polonistiku na Varšavské univerzitě. Debutoval v roce 1960 v „Almanachu Mladých“ a v roce 1964 začal spolupracovat s časopisem „Kultura“, kde zaujal jako autor krátkých povídek a fejetony, které vyšly později ve sbírkách \"Wirówka nonsensu\" \"Odstředivka nesmyslu \"(1968) a \"Nowy taniec la-ba-da\" (1970).\n\nNa přelomu 60. a 70. let začal pracovat jako scenárista. V té době vzniká film Andrzeje Wajdy \"Polowanie na mouchy\" „Lov na mouchy“, opírající se o Głowackého tvorbu. Opravdovým úspěchem se stal film ve spolupráci s Markem Piwowskim \"Rejs\" „Plavba“, který je podle některých považován za nejlepší polskou komedii všech dob.\n\nFejetony v „Kultuře“ publikoval do roku 1981, ale jako mnoho jiných polských autorů zůstává po vyhlášení výjimečného stavu za hranicemi. Usadil se v USA, kde rozvíjel svou dramatickou tvorbu. Americké divadla zaujal hrou \"Polowanie na karaluchy\" „Lov na šváby“ (1986). Největším úspěchem na dramatickém poli se stala hra \"Antygona w Nowym Jorku\" „Antigona v New Yorku“ (1992) často hraná v USA i Evropě. Głovacki žil v New Yorku od roku 1983 a později střídavě ve Varšavě.\n\nJeho tvorba byla přeložena do mnoha jazyků (angličtiny, čínštiny, češtiny, estonštiny, francouzštiny, španělštiny, korejštiny, němčiny, ruštiny, srbštiny, slovenštiny, maďarštiny). Byl členem \"Stowarzyszenia Pisarzy Polskich\" „Spolek Polských Spisovatelů“.\n\n"}
{"id": "987660", "url": "https://cs.wikipedia.org/wiki?curid=987660", "title": "Lewis Holtby", "text": "Lewis Holtby\n\nLewis Harry Holtby (* 18. září 1990, Erkelenz, Německo) je německý fotbalový záložník a reprezentant, v současnosti hostuje v klubu Hamburger SV.\n\nJeho otec Chris Holtby je bývalý britský voják, který sloužil na základně RAF Rheindahlen v Německu.\n\nLewis Holtby reprezentoval Německo v mládežnických kategoriích U18, U19, U20 a U21. Zúčastnil se Mistrovství světa hráčů do 20 let 2009 v Egyptu, kde mladí Němci vypadli ve čtvrtfinále s Brazílií po porážce 1:2. Hrál i na Mistrovství Evropy hráčů do 21 let 2013 v Izraeli, kde Německo obsadilo nepostupové třetí místo v základní skupině B. Na tomto turnaji byl kapitánem týmu a vstřelil jeden gól v úvodním utkání s Nizozemskem (porážka 2:3).\n\nV A-týmu Německa debutoval 17. listopadu 2010 pod trenérem Joachimem Löwem v přátelském utkání se Švédskem (remíza 0:0).\n\n"}
{"id": "987661", "url": "https://cs.wikipedia.org/wiki?curid=987661", "title": "Srbské letectvo a protivzdušná obrana", "text": "Srbské letectvo a protivzdušná obrana\n\nSrbské letectvo a protivzdušná obrana ( ) představuje vojenské letectvo a protivzdušnou obranu srbských ozbrojených sil. ViPVO navazuje na tradici letectva Srbského království a Jugoslávie a je přímým nástupcem vzdušných sil státu Srbsko a Černá Hora, které existovaly v letech 2003 až 2006.\n\nZákladem letecké techniky srbského letectva je výzbroj bývalé Socialistické federativní republiky Jugoslávie, přičemž její počty zredukovala občanská válka a Operace Spojenecká síla v roce 1999. Nejvýkonnějším typem ve výzbroji ViPVO jsou čtyři stíhací letouny MiG-29, které zbyly z původních šestnácti strojů tohoto typu (ostatní byly zničeny při náletech a vzdušných bojích). Srbské letectvo operuje ze dvou hlavních leteckých základen v Lađevci-Kraljevo a ve městě Batajnica, kde jsou umístěny 98. letecká brigáda a 204. letecká brigáda.\n\nSrbsko usiluje o navýšení obranných kapacit a pořízení ruských protiletadlových systémů dlouhého dosahu S-300 a šesti stíhacích letounů MiG-29M2, což je jedna z exportních variant letounu MiG-35 původně navržená pro Indické letectvo. Tyto letouny se vyznačují vyšším podílem kompozitních materiálů, moderní avionikou či systémem vektorování tahu. Další možností měla být modernizace a provoz starších srbských MiGů-21. V roce 2017 získalo Srbsko od Ruska darem 6 letounů MiG-29 vyřazených z výzbroje Ruského letectva, které byly začátkem října na palubě letounu An-124 přepraveny na základnu Batajnica. Jeden kus bude do Ruska vrácen aby v leteckém opravárenském závodu č. 121 v Kubince podstoupil plánovanou revizní opravu po 7 letech provozu, ale představitelé srbských ozbrojených sil předpokládají, že v druhé polovině roku 2018 budou všechny nově dodané exempláře provozuschopné a zařazené do výcviku a držení hotovosti v rámci systému protivzdušné obrany. Revizemi po desetiletém provozu budou postupně procházet i dosavadní srbské MiGy-29, a je plánováno, že přibližně do dvou let bude 101. stíhací letka disponovat celkem 10 operačními stroji.\n\n\n\n\n\n\nTabulka obsahuje přehled letecké techniky srbského letectva podle Flightglobal.com.\n\n"}
{"id": "987666", "url": "https://cs.wikipedia.org/wiki?curid=987666", "title": "Sebastian Rudy", "text": "Sebastian Rudy\n\nSebastian Rudy (* 28. února 1990, Villingen-Schwenningen, Západní Německo) je německý fotbalový záložník a reprezentant, v současnosti hraje v klubu FC Bayern Mnichov.\n\nSebastian Rudy reprezentoval Německo v mládežnických kategoriích U18, U19 a U21. Zúčastnil se Mistrovství Evropy hráčů do 21 let 2013 v Izraeli, kde Německo obsadilo nepostupové třetí místo v základní skupině B. Na tomto turnaji vstřelil dva góly, jeden v úvodním utkání s Nizozemskem (porážka 2:3) a druhý v zápase s Ruskem (výhra 2:1).\n\nV A-týmu Německa debutoval 13. 5. 2014 v přátelském utkání v Hamburku proti Polsku (remíza 0:0).\n\n"}
{"id": "987670", "url": "https://cs.wikipedia.org/wiki?curid=987670", "title": "Less", "text": "Less\n\nLess (anglicky „méně“) může označovat:\n\n"}
{"id": "987673", "url": "https://cs.wikipedia.org/wiki?curid=987673", "title": "Patrick Herrmann", "text": "Patrick Herrmann\n\nJméno a příjmení Patrick Herrmann náleží těmto lidem:\n\n"}
{"id": "987678", "url": "https://cs.wikipedia.org/wiki?curid=987678", "title": "Patrick Herrmann (1991)", "text": "Patrick Herrmann (1991)\n\nPatrick Herrmann (* 12. února 1991, Uchtelfangen, Německo) je německý fotbalový záložník a reprezentant, v současnosti hraje v klubu Borussia Mönchengladbach.\n\nPatrick Herrmann reprezentoval Německo v mládežnických kategoriích U16, U17, U18, U19, U20 a U21. Zúčastnil se Mistrovství Evropy hráčů do 21 let 2013 v Izraeli, kde Německo obsadilo nepostupové třetí místo v základní skupině B. Na tomto turnaji vstřelil jeden gól v utkání s Ruskem (výhra 2:1).\n\n24. března 2013 byl poprvé nominován do A-týmu Německa pro kvalifikační utkání s Kazachstánem. V německém „áčku“ však debutoval až 10. 6. 2015 v přátelském utkání v Kolíně nad Rýnem proti reprezentaci USA (prohra 1:2).\n\n"}
{"id": "987681", "url": "https://cs.wikipedia.org/wiki?curid=987681", "title": "Seznam léčivých rostlin (E+F+G)", "text": "Seznam léčivých rostlin (E+F+G)\n"}
{"id": "987682", "url": "https://cs.wikipedia.org/wiki?curid=987682", "title": "Moj svijet", "text": "Moj svijet\n\n\"Moj svijet\" (v černohorské cyrilici \"Мој свијет\", do češtiny přeloženo jako \"Můj svět\") je píseň černohorského zpěváka Sergeje Ćetkoviće. Píseň byla interně vybrána, aby představila Černou Horu na Eurovision Song Contest 2014 v Dánsku. Má dvě verze, anglickou i černohorskou.\n"}
{"id": "987683", "url": "https://cs.wikipedia.org/wiki?curid=987683", "title": "Honzíkova cesta", "text": "Honzíkova cesta\n\nHonzíkova cesta je dětská kniha Bohumila Říhy z roku 1954. Byla zařazována mezi povinnou četbu pro děti na základních školách. \n\nVypráví o cestě předškoláka Honzíka (Jan Tichý) do vesnice Koníkovice k prarodičům (rodičům maminky). Poprvé cestuje sám vlakem, pouští draka, dostává se na jeden den do první třídy školy, ztratí se v lese a seznamuje se se životem na vesnici. Získává nové kamarády (Terezku, Viktora a Ferdu), kteří už chodí do školy. Celý Honzíkův pobyt u dědečka netrvá ani týden (od čtvrtka do neděle). Kniha má 17 kapitol.\n\nV příběhu se několikrát názorně vysvětluje pojem družstvo. V Jednotném zemědělském družstvu pracuje dědeček Janouch (ve vepříně) i babička (v drůbežárně). To bylo později vnímáno jako ideologicky podbarvené. V roce 1994 byla kniha přepracována a zmínky o družstvu a družstevním majetku vypuštěny. Říhova dcera, středoškolská učitelka češtiny a francouzštiny Eliška Janovská, to komentovala slovy: \"Dělali jsme to v dobrém úmyslu. Tatínek si úpravy přál a některé ještě stihl udělat za svého života – chtěl, aby jeho knížky byly stále moderní, aby se četly. A co dnes šestiletým dětem řekne družstvo?\" Později připustila, že některé zásahy byly poplatné euforii porevolučních let.\n\nPrvním ilustrátorem byl malíř a pedagog Antonín Pospíšil (1909–2008). V roce 1960 knihu ilustrovala Helena Zmatlíková a od pátého vydání je vydávána s jejími kresbami. Knize dodala jako nový grafický prvek výtvarně zpracované iniciály na začátku každé kapitoly, kterými předesílá obsah kapitoly. Honzík je nakreslen jako blonďatý kluk s modrýma očima. Originál ilustrace dědečka objímajícího Honzíka, která je na knižní obálce, Helena Zmatlíková Bohumilu Říhovi věnovala a je v majetku jeho dědiců. Do roku 2015 kniha vyšla v nejméně 21 vydáních a do roku 1985 to bylo přes 1 220 000 výtisků.\n\nRoku 1985 knihu pro nakladatelství Supraphon načetla herečka Eva Klenová. V roce 2011 pro nakladatelství Popron music ji jako audiobook načetl Václav Postránecký v přepracované verzi z roku 1994.\n\n\n\n"}
{"id": "987686", "url": "https://cs.wikipedia.org/wiki?curid=987686", "title": "Candidóza", "text": "Candidóza\n\nCandidóza (nebo kandidóza) je kvasinková infekce, jejímž původcem je kvasinka Candidou Albicans, méně často ostatní druhy rodu Candida, vzácně Candida tropicalis.\n\nNeškodná v přiměřené míře se nachází v lidském zažívacím traktu a pochvě, kde v normálním stavu soupeří s ostatními mikroorganismy. Vlivem vnějšího zásahu nebo u vnímavých jedinců či při léčbě jiných chorob dochází k jejímu přemnožení a to je možné označit jako patologický stav. Je to vítězství nad ostatní přátelskou mikroflórou oslabenou nebo zdecimovanou při podávání léků, například širokospektrých antibiotik. Kvasinkám se daří ve vlhkém a teplém prostředí. Jsou častým patogenem, který se zabydluje v pohlavním ústrojí. V ženské vagině může způsobovat záněty následné nepříjemné svědění a bělavý výtok. Náchylnost k přemnožení je dána zvláště střídáním normální pH rovnováhy prostředí z lehce kyselé na zásaditou. Ve vagíně narůstající zánět vyústí ve vaginitidu tedy zánět pochvy.\n\nCandidóza oslabuje imunitní systém. Mikroorganizmus může cestovat krevním oběhem do mnoha tělních orgánů. Onemocnění se díky všeobecným příznakům těžko indikuje a je potřeba speciální vyšetření. Kvasinkové infekce mají různé projevy. Na kůži svědění, pálení, malé puchýřky, onemocnění nehtů a další necharakteristické projevy. Pro zažívací trakt je charakteristický zápach z úst, tvorba aftů, povleklý jazyk, potíže při polykání, říhání, nadýmání, nesnášenlivost alkoholu a další. Pro pohlavní ústrojí: bílý výtok z ženských pohlavních orgánů, svědění, u mužů se výtok a svědění dostavují později. Při léčení zažívacího traktu se uplatňuje vedle léků také rozsáhlá dieta, po poradě s lékařem. Při léčení pohlavních orgánů je vhodná sexuální zdrženlivost doplněná ochranou. Rozšíření infekce podporuje nejčastěji nechráněný sex a promiskuita. K průniku kvasinek do trávícího ústrojí může dojít i při praktikování orálního sexu.\n\nČastou kvasinkovou infekcí je Pityriasis versicolor (lat. versicolor – strakatý). Jde o rozšíření kvasinky rodu Malassezia furfur nebo také Pityrosporum ovale na povrchu kůže. V akutním stavu tvoří nepatrně zarudlé oválné ostrůvky na kůži, velikosti nejčastěji do 8 mm se slabě odlišnou strukturou. V tomto stavu je infekčně přenosná a někdy provázená nevýrazným svěděním. Po odeznění nákazy zůstanou napadená místa mírně depigmentovaná – světlé flíčky po dobu několika měsíců, než se pigmentace obnoví. Vzhledem k tomu, že zdrojem nákazy bývá pravděpodobně voda ve společných bazénech, nazývá se také lidově \"Plovárenská kropenatost\", a to zvláště proto, že je na opálené pokožce dobře viditelná. V té době však už nejsou napadená místa infekční. Výskyt choroby lze zaznamenat prakticky ve všech lázeňských zařízeních na světě. Přestože jde více o kosmetický než zdravotní problém, bylo v minulosti léčení dosti obtížné. Používaly se roztoky s obsahem dezinfekcí a síry. Osobní prádlo bylo nutné vyvařovat. I přes značné úsilí nebylo téměř možné se problému zbavit. Zvláštností bylo rovněž to, že z deseti osob pohybujících se ve stejném prostředí, se nakazily dvě až tři osoby, přitom mnohdy až po dlouhé expozici v řádu roků a jiné téměř ihned podle vnímavosti. Řešení přinesla až moderní farmakologie, např. při orální aplikaci přípravku Nizoral dojde k vyléčení do deseti dnů.\n\n"}
{"id": "987689", "url": "https://cs.wikipedia.org/wiki?curid=987689", "title": "Digitální marketing", "text": "Digitální marketing\n\nDigitální marketing je poměrně mladé marketingové odvětví, jehož potenciál je podmíněn charakteristickými atributy\nnových médií. Je v současnosti již standardním elementem komplexní marketingové komunikace. Zahrnuje v sobě prakticky veškerou marketingovou komunikaci operující na základě digitálních technologií, respektive nových médií, jako jsou nástroje z oblasti internetu, mobilních komunikací a digitálních komunikačních prostředků.\n\nPojem digitální marketing popisuje takové marketingové aktivity, které využívají nespojitou číselnou formu, zjednodušeně řečeno, jedničky a nuly. Taková je totiž definice slova \"digitální\". Samotné slovo \"digitální\" pochází z latinského \"digitus\", neboli \"prst\", protože prstů se používalo k počítání.\n\nDigitální marketing se postupně ze svého prvotního prostředí - internetu - přesouvá do stále aktuálnějších prostředí. Jedná se o dnes již v podstatě konvenční marketing mobilní (mobilní telefony, smartphony, tablety).\n\nU zrodu digitálního marketingu byl nástup nových médií, především internetu, který se stal průkopníkem v tomto poli reklamního odvětví. V okamžiku nárůstu reklamní propagace v online prostředí, respektive postupného přechodu od tradičních médií (analogových, tištěných), na nová média (digitální), vznikl zcela nový obor nazývaný jako digitální marketing, který byl však v počátku omezován pouze na internetové prostředí.\n\nNaprosto nezbytnými se pro tento obor stávají takové atributy, jako je flexibilita či schopnost okamžité reakce na aktuální situaci ve smyslu dosažení maximální možné efektivity reklamního sdělení. V současné době se stále více prosazuje co největší přiblížení k zákazníkovi pomocí digital signage přímo v místě prodeje. Dnešní forma marketingu směřuje k zacílení reklamního sdělení na co nejužší a specifický okruh zákazníků. O tom, že se digital signage, jakožto odnož digitálního marketingu velmi rychle rozvíjí, svědčí i fakt, že jen za únor 2014 byly využity reklamní prostory v celkové hodnotě 409 milionů korun. Největším zadavatelem byla pak Fio banka, která za reklamní prostory zaplatila 14,2 milionů korun.\n\nZákladem komunikace je výměna názorů a postojů. Pokud je komunikace pouze jednostranné prohlášení prodejce, teda pasivní reklama, jedná se o jednostranný akt šíření informací, nikoli však o komunikaci v principu.\n\nPohyb, změna barvy nebo intenzity světla, zvuková změna a další rychlé obměny ovlivňuji pozornost každého člověka. Je to prosté, nejvíce používáme zrak k přijímání informací ze svého okolí. Všichni až příliš dobře víme, že nečekaný pohyb nás dokáže zaujmout a změna světla také.\n\nAč je zrak tím nejvíce vytíženějších sběratelem informací a sluch zaujímá druhé místo, čich, hmat i chuť se dá využít k propagaci.\n\nInternetový marketing bývá také označován jako e-marketing, web-marketing, nebo online marketing. Často jsou tyto slova brána jako synonyma, i když tyto pojmy nemají úplně shodný význam. Proto je vhodné pro všechny marketingové aktivity odehrávající se na internetu používat pojem internetový marketing. Online marketing pak jako pojem, který rozšiřuje tyto aktivity o marketing přes mobilní telefony. Rozdíl mezi těmito pojmy se však neustále stírá. V mobilních telefonech je běžně standardní internetový prohlížeč a lidé jej používají jako klasický stolní počítač nebo notebook.\nInternetový marketing se v podstatě ve všem shoduje s klasickým marketingem, jedná se o celou řadu aktivit spojených s ovlivňováním, přesvědčováním a udržením vztahu se zákazníky. Marketing, který se odehrává na internetu, se soustředí především na komunikaci.\n\n\"„Internetový marketing je marketing, který se odehrává ve specifickém prostředí internetu a vychází ze všech praktik klasického marketingu. Nástroje, které využívá, jsou v užším pojetí pouze internetová reklama a vlastní webové stránky. V širším pojetí pak i další nástroje marketingových komunikací, které se na internetu také uplatňují: online public relations, online direct marketing a podpora prodeje na internetu.“\"\n\nMarketing se díky internetu změnil, především nové technologické možnosti způsobily, že firmy začaly hledat jiné způsoby, jak oslovit zákazníky. Tam, kde se se používají vyspělé technologie, se stává internetový marketing v dnešní době významnější než klasický marketing. Zatím ne do míry objemu vybraných prostředků, ale co do účinnosti. Předpokládá se, že to jak se marketing popisuje v literatuře a jak je obecně známý se v budoucnu změní. Internetový marketing můžeme chápat jako proces, který je zapotřebí monitorovat, analyzovat a zlepšovat a skládá se z pěti částí, kde za nejdůležitější faktor můžeme považovat poznání zákazníka. Dokud nebudeme vědět, co zákazníci požadují, nemůžeme dělat jakékoli další kroky.\n\nCílení a individualizace – díky využití internetu je možné přesně cílit na skupiny zákazníků (případně i jednotlivé zákazníky), kteří mají o daný produkt nebo službu zájem. Zákazníci zároveň vystupují z individuality (obousměrná komunikace), což umožňuje plně pochopit jejich individuální potřeby a preference.\n\nMonitorování a měření – jednou z hlavních předností online marketingu je měřitelnost mnoha ukazatelů, které navíc probíhá v reálném čase. Díky analytickým nástrojům je možné měřit nejen počty návštěvníků na stránkách, reálné kliky na reklamu a nákupy, ale i chování návštěvníků v rámci stránek nebo dosah komunikace na sociálních sítích.\n\nRemarketing / retargeting – jednou z největších výhod online marketingu je možnost znovu oslovit naše potencionální zákazníky. Díky rozvoji sociálních sítí můžeme remarketing a realizovat jak přímo z webových stránek (až 180 dní zpětně), tak i na základě chování uživatelů na sociálních sítích:\n\n\nZpětná vazba zákazníků – internet slouží jaké médium pro obousměrnou komunikaci mezi firmou a zákazníkem. Oproti době masmédií, kdy byl tok informací jednosměrný směrem k zákazníkovi a zpětná vazba byla prakticky potlačena, tak má dnes zákazník k dispozici prostředky k dohledání hodnocení produktu a v případě nespokojenosti, i možnost tyto informace předávat dalším potenciálním kupujícím. Dochází tak k vyššímu důrazu na kvalitu služeb a výrobků.\n\nKomplexnost – internet nabízí širokou škálu použitelných metod a nástrojů, které lze využít k oslovení potenciálních zákazníků.\n\nEfektivita – online marketing nabízí v porovnání s ostatními druhy reklamy levnou možnost propagace. Velkou výhodou pro zadavatele je i možnost použít platebních modelů založených na platbě za akci – tj. dochází k platbě až po uskutečnění nákupu, kliknutí, případně zhlédnutí nebo přečtení.\n\nDostupnost – internet funguje 24 hodin denně, 365 dní v roce a i v době, kdy je v některých oblastech pokles aktivity (např. během noci), stále je možnost na oslovení potenciálních zákazníků na druhé straně světa.\n\nGlobální dopad – až na několik výjimek (způsobených zejména cenzurou - například cenzura internetu v Číně) je možné přes internet oslovit kohokoliv s přístupem k internetu, kdekoliv na světě.\n\nDůvěryhodnost – internet je stále některými uživateli považován za druhořadé médium, kde nelze určit autora obsahu a je tak potenciálně nedůvěryhodný. Počet podvodů na internetu dle Policie ČR za prvních 10 měsíců roku 2011 překročil 600, nejčastěji se jedná o fiktivní prodej výrobků nebo služeb. Zároveň dochází k prudkému nárůstu kriminality v kontextu sociálních sítí.\n\nVšichni nejsou online – v České republice využíval dle statistik ČSÚ (2011) internet 6,5 milionů populace. Zejména u seniorů je využívání internetu méně časté – což je způsobeno zejména nedůvěrou v toto médium a také nižší počítačovou gramotností.\n\nMenší využitelnost pro lokální podniky – globální dopad, který je jednou z výhod online marketingu může naopak být považován za nevýhodu pro použití v marketingu malých lokálních podniků.\nPoužití internetového (digitálního) marketingu může být efektivní pouze ve spojení s internetovým (digitálním) řešením ostatních částí či oblastí (průmyslové) logistiky.\n\n"}
{"id": "987691", "url": "https://cs.wikipedia.org/wiki?curid=987691", "title": "Saint-Santin-Cantalès", "text": "Saint-Santin-Cantalès\n\nSaint-Santin-Cantalès je francouzská obec ležící v departmentu Cantal v regionu Auvergne.\n\nObec má rozlohu 34,28 km². Nejvyšší bod se nachází 707 m n.m. a nejnižší bod 428 m n.m.\n\nV obci žije 377 obyvatel (roku 2011).\n\n"}
{"id": "987693", "url": "https://cs.wikipedia.org/wiki?curid=987693", "title": "Same Heart", "text": "Same Heart\n\n\"Same Heart\" je píseň izraelské zpěvačky Mei Finegold, se kterou reprezentovala Izrael na Eurovision Song Contest 2014 v dánské Kodani. Píseň je zpívána z části hebrejsky i anglicky. Píseň byla vybrána v národním kole \"Kdam Eurovision 2014\", které se uskutečnilo 5. března 2014.V národním kole zazněly tři písně: \"\"Same Heart\"\", \"\"Be Proud\"\", \"\"Niše'ret iti\"\". Píseň byla vybrána ze 78 písní, které byly autory zaslány televizi IBA.\n\nVideoklip k písní se natáčel v lese Hameginim nedaleko Jeruzaléma a v opuštěném průmyslovém komplexu. Skladba si získala 55 % všech hlasů televizních diváků. Nejprve se musí zúčastnit druhého semifinále, ve kterém vystoupí jako druhá v pořadí, za první Maltou a před třetím Norskem.\n\n"}
{"id": "987694", "url": "https://cs.wikipedia.org/wiki?curid=987694", "title": "Cisalpinská republika", "text": "Cisalpinská republika\n\nCisalpinská republika ( \"Repubblica Cisalpina\") byl krátce existující severoitalský stát, tzv. sesterská republika (loutkový stát) revoluční Francie.\n\nPo bitvě u Lodi v květnu 1796 vytvořil Napoleon Bonaparte dva nové státy - jeden na jih od řeky Pádu, Cispadánskou republiku, a druhou na sever od této řeky, Transpadánskou republiku. Dne 19. května 1797 Napoleon předal Transpadánské republice území Mantovského vévodství a 12. června vydal výnos o vytvoření Cisalpinské republiky sestávající z obou popádských republik, sestavení jejího direktoria a jmenování jejích ministrů. Dne 7. července vydala Francie pro tuto republiku novou ústavu, která rozdělila území na 11 departementů: Adda (Lodi), Alpi Apuane (Massa), Crostolo (Reggio nell'Emilia), Lario (Como), Montagna (Lecco), Olona (Milán), Panaro (Modena), Po (Cremona), Serio (Bergamo), Ticino (Pavia) a Verbano (Varese).\n\nZbytek Cispadánie byl sloučen s Cisalpinskou republikou 27. července a hlavním městem se stal Milán. Dne 22. října Napoleon sloučil Cisalpinii s údolím Valtellina, které se oddělilo od švýcarského Trojspolku. Rakousko uznalo tento nový stát v mírem z Campo Formio podepsaného 17. října, výměnou za zisk zbytku Benátské republiky. Dne 15. listopadu bylo zákonem uznáno plné mezinárodní uznání a legálnost nového státu. Parlament se skládal ze dvou komor (Velká rada a Rada starších) a byl přímo jmenován Napoleonem 21. listopadu 1797. Postupem doby se připojovaly nové departementy: Benaco (Desenzano) 1. března 1798, Mella (Brescia) 2. května, Mincio (Mantova) 26. května a pět dalších departementů z Emilie.\n\nDne 31. srpna 1798 francouzský vyslanec Claude-Joseph Trouvé rozpustil direktorium a následujícího dne vyhlásil novou ústavu s posílením výkonné mocí. Bylo změněno rozložení departementů, jejichž počet se vrátil na 11: Olona (Milán), Alto Po (Cremona), Serio (Bergamo), Adda-e-Oglio (Morbegno), Mella (Brescia), Mincio (Mantova), Panaro (Modena), Crostolo (Reggio nell'Emilia), Reno (Bologna), Basso Po (Ferrara) a Rubicone (Forlì). Počet členů místních direktorií byl snížen na tři a byly zrušeny magistráty pro obce s 3 až 10 tisíci obyvateli. Trouvé také jmenoval nové direktorium, které mělo více moci, a parlament s dvěma komorami (tzv. Anziani (starší) a Giuniori (mladší)). První sestávala z 40 zvolených členů spolu s bývalými direktory, druhá měla 80 členů. V říjnu se pokusil francouzský generál Guillaume Marie Anne Brune provést převrat a dosadit nové direktory, ale ti nebyli uznáni rozhodnutím francouzského direktoria ze 7. prosince 1798.\n\nDne 10. dubna 1799 obdržel direktorát speciální pravomoci kvůli rakousko-ruské invazi po zformování tzv. druhé koalice. Následujícího dne byly zformovány výbory veřejného zdraví, vojenský a finanční. 26. dubna byla před postupujícími rakouskými vojsky evakuována legislativní rada a 29. dubna byla obnovena rakouská vláda a direktorát odstraněn.\n\nPo porážce Francie v dubnu 1799 byla republika rozpuštěna a okupována rusko-rakouskými oddíly pod velením ruského generála Suvorova. Ten jmenoval provizorní vládu vedenou Císařskou komisí v čele s mantovským hrabětem Luigi Cocastellim. Po Napoleonem vyhrané bitvě u Marenga byla Cisalpinská republika 4. června 1800 oficiálně obnovena a 17. června Napoleon ustanovil Mimořádný vládní výbor sestávající z 9 členů a legislativní \"Consultu\". 6. července byly anulovány všechny úkony, vydané za rakouské okupace a poté obnovena trikolóra. Dne 25. září byly pravomoci Mimořádného výboru přeneseny na tříčlenný Vládní výbor.\n\nJelikož uprchlý savojský král Karel Emmanuel IV. odmítl podepsat s Francií mírovou smlouvu, na Napoleonův příkaz anektovala republika 13. října 1800 Novaru, a tím posunula svou hranici od Ticina k Sesii. Po porážce Rakouska a mírové dohodě z Lunéville (9. února 1801) se území Cisalpinské republiky rozšířilo také východním směrem až k řece Adiže. Dne 13. května 1801 došlo také k změně departementů, kdy byl vytvořen departement Agogna (Novara), obnoven departement Lario a zrušen departement Adda-e-Oglio.\n\nDne 12. listopadu 1801 byla svolána Mimořádná cisalpinská Consulta v Lyonu. Ta v lednu 1802 rozhodla o změně jména na Italskou republiku. Prvním prezidentem byl 24. ledna zvolen samotný Napoleon a o dva dny později byla oficiálně vyhlášena Italská republika.\n\n\n"}
{"id": "987695", "url": "https://cs.wikipedia.org/wiki?curid=987695", "title": "Plešatá zpěvačka", "text": "Plešatá zpěvačka\n\nPlešatá zpěvačka (francouzsky \"La Cantatrice Chauve\", rumunsky \"Cântăreața Cheală\") je první hra francouzsko-rumunského dramatika Eugèna Ionesca a bývá považována za vůbec první absurdní drama. Pravda ale je, že už v roce 1947 Jean Tardieu napsal jednoaktovou hru Kdo je tam? (\"Qui-est là?\"), kterou můžeme považovat za text stavící se, v podobném duchu jako \"Plešatá zpěvačka\", proti divadelním konvencím. Ionesco tento dramatický text, v němž důsledně bortí tradiční dramatické konvence, prý v rumunštině napsal už roku 1943, tuto verzi ale vydal až v polovině šedesátých let. Ve francouzštině text dopsal v roce 1949, ještě ho však upravoval během zkoušek 1950 – 11. května tohoto roku pak v Théâtre des Noctambules v Paříži proběhla její světová premiéra. U nás byla \"Plešatá zpěvačka\" poprvé uvedena v překladu Jiřího Konůpka a v režii Václava Hudečka 17. prosince 1964 v Divadle Na zábradlí v Praze.\n\nIonescem původně zvažované tituly zněly \"Big Ben Revue\" (\"Big-Ben Folies\") nebo \"Hodina angličtiny\" (\"Une Heure d'anglais\"). Když se začalo připravovat první uvedení hry, nesla název \"Anglicky snadno a rychle\" (\"L'Anglais sans peine\"). Jak uvedl Nicolas Bataille, režisér francouzské premiéry, problém spočíval v tom, že tento název připomínal hru Tristana Bernarda \"Angličtina, jak se jí mluví\" (\"L'Anglais tel qu'on le parle\", 1899). Během jedné ze zkoušek měl herec, který hrál postavu kapitána hasičů, momentální výpadek paměti a v pasáži, v níž líčí historku o rýmě, vynechal několik vět a místo \"blonďatá zpěvačka\" řekl \"plešatá zpěvačka\". Ionesco, který byl zkoušce přítomen, ji prý přerušil a vykřikl: \"Název je na světě!\". Jakkoli nám může titul \"Plešatá zpěvačka\" připadat zvláštní a nesouvisející s dějem, má pravděpodobně více významových rovin - jednou z nich, vzhledem k antijazykovému zaměření hry, může být ta, že zpěvačka ke svému uměleckému vyjádření nepotřebuje vlasy, stejně jako divadlo jazyk.\n\nPodtitul hry zní Antidrama (\"Anti-Pièce\" v novějším českém překladu Ivana Zmatlíka z roku 2006 jako \"Antihra\"). Ionesco tímto označením vystihuje svůj postoj ke konvenčnímu dramatu spočívající v popírání, negaci či zpochybnění některých jeho principů. Je ale důležité zmínit, že Ionescovo antidrama (stejně jako celý proud absurdního divadla) je opozicí jak vůči klasickému dramatu (pevně se držícího strnulých klasicistních konvencí), tak vůči brechtovskému epickému divadlu, tak i vůči realističtějším a iluzivnějším formám divadla.\n\n\nV této \"antihře\" vystupují dva manželské páry z okolí Londýna - Smithovi a Martinovi. Během návštěvy spolu \"konverzují\" způsobem, který nemá s komunikací nic společného. Vyměňují si banální sdělení, která mnohdy nedávají smysl a ani na sebe nenavazují. Ionesco tak vkládá svým postavám do úst banální \"vzorové\" fráze bez jakékoli informace, které objevil v příručce rumunsko-anglické konverzace. Tyto fráze byly vytvořeny, aby usnadňovaly komunikaci mezi lidmi, místo toho ji ale činí zcela nemožnou. V \"Plešaté zpěvačce\" se z člověka stal doslova automat, jeho jazyk se proměnil v mechanicky odříkávané fráze z cvičné anglické konverzace, z lidí se stávají loutky, jež se pohybují mechanicky jako stroje. Jejich životy jsou tak stejně předvídatelné, zajímavé a tím i hodnotné jako existence jakéhokoli zaměnitelného, sériově vyráběného stroje.\n\nPremiéra \"Plešaté zpěvačky\" v roce 1950 byla přivítána skandálem. Publikum už od začátku představení projevovalo nesouhlas. \"Plešatá zpěvačka, pokud vím, žádná zpěvačka se neobjevila a viděl jste snad, že by byl někdo plešatý?\" Reakce podobného rázu zaznamenal Jacques Lemarchand v předmluvě k \"I. svazku Ionescových her\". Diváci čekali plešatou zpěvačku a žádná se nedostavila, a tak se cítili okradeni. V kritikách převládal pocit nečekaného překvapení z neobvyklosti a obrana starých divadelních konvencí. I přes to byla hra nakonec přijata a stala se z ní jedna z nejhranějších her současnosti. V Théâtre des Noctambules byla inscenace uváděna po šest sezón. Po krátkém přerušení byla pak převedena do Théâtre de la Huchette - malého divadla v uličce de la Huchette na levém břehu Seiny, kde se inscenace bez přerušení hraje dodnes.\n\n\nLe Monde's 100 Books of the Century\n"}
{"id": "987698", "url": "https://cs.wikipedia.org/wiki?curid=987698", "title": "Konventní mše", "text": "Konventní mše\n\nKonventní mše (latinsky \"missa conventualis\") je každý den společně slavena těmi, kdo jsou vázáni chórovou povinností. Obvykle bývá spojena s některou z modliteb denní modlitby církve a slouží ji hebdomadář. Do roku 1958 se mohla konat i mimo chór.\n\n"}
{"id": "987703", "url": "https://cs.wikipedia.org/wiki?curid=987703", "title": "Jan Kozák (basketbalista)", "text": "Jan Kozák (basketbalista)\n\nJan Kozák (5. července 1929 v Brně - 3. října 2016) byl československý basketbalista a trenér. Byl zařazen na čestné listině mistrů sportu.\n\nPatřil mezi opory basketbalového týmu Zbrojovka Brno a reprezentace Československa, se kterou se zúčastnil dvakrát Olympijských her 1952 a 1960 a dále čtyř Mistrovství Evropy, na nichž získal třikrát stříbrnou medaili a jedno čtvrté místo. Za reprezentaci Československa v letech 1951 až 1961 hrál celkem 115 zápasů, z toho na oficiálních soutěžích FIBA 38 zápasů, v nichž zaznamenal 259 bodů. Na Olympiádě v Londýně byl nejmladším sportovcem československé výpravy, při zahájení OH mu bylo 19 let a 26 dní.\n\nV československé basketbalové lize hrál 16 sezón. S týmy Brna jako hráč byl v letech 1947 až 1954 osmkrát mistrem a jedenkrát vicemistrem Československa, jako trenér získal dva mistrovské tituly s týmy Brna (1990) a Opavy (1997). \n\nV roce 2001 v anketě o nejlepšího českého basketbalistu dvacátého století skončil na 18. místě. V roce 2006 byl uveden do Síně slávy České basketbalové federace.\n\n\nOlympijské hry\nMistrovství Evropy\n\n\n\n"}
{"id": "987704", "url": "https://cs.wikipedia.org/wiki?curid=987704", "title": "Jeptiška (rozcestník)", "text": "Jeptiška (rozcestník)\n\nJeptiška může být:\n\n"}
{"id": "987705", "url": "https://cs.wikipedia.org/wiki?curid=987705", "title": "Platořská lípa", "text": "Platořská lípa\n\nPlatořská lípa je památný strom v malé vsi Platoř u Sušice. Lípa velkolistá (\"Tilia platyphyllos \") roste vedle kapličky na návsi v centru vesnice v nadmořské výšce 655 metrů. Je stará přibližně 300–400 let, je v dobrém stavu, ale pro jeho zachování je doporučen řez s pětiletým cyklem. Měřený obvod kmene je 463 cm a koruna dosahuje výšky 22 m (měření 2012). Strom je chráněn od roku 1994 z rozhodnutí Městského úřadu Sušice pro svůj vzrůst, věk a jako krajinná dominanta.\n\nV roce 2006 byla lípa nominována do celostátní ankety Strom roku, postoupila do finále a nakonec se umístila na druhém místě.\n\n\n"}
{"id": "987706", "url": "https://cs.wikipedia.org/wiki?curid=987706", "title": "Pozemní síly Slovenské republiky", "text": "Pozemní síly Slovenské republiky\n\nPozemní síly Slovenské republiky jsou složkou Ozbrojených sil Slovenské republiky, jejímž úkolem je zajišťovat obranu suverenity a územní celistvosti Slovenské republiky, zajišťovat nebo podílet se na zajišťování ochrany a obrany politických a hospodářských center, prostorů a objektů při vojenském i nevojenském ohrožení státu, zabezpečovat úkoly spojené s ochranou obyvatelstva, zajišťovat likvidace následků mimořádných událostí, zabezpečovat opatření v rámci záchranných a vyhledávacích akcí, zabezpečovat schopnosti působení v rámci mírových a humanitárních akcí mimo území SR, zajišťovat plnění mezinárodních závazků SR a závazků vůči Severoatlantické alianci, vyčleňovat síly a prostředky do NRF, BG a zahraničních operací.. Velitelem pozemních sil OS SR je od 10. září 2012 brigádní generál Ondřej Novosad, předtím zástupce velitele. Novosad vystřídal generálmajora Jána Salaganiča, který ve funkci působil od 1. října 2010.\n\nVelitelství pozemních sil Trenčín\n\nHlavní bitevní tanky\n\nBojová vozidla pěchoty\n\nDělostřelectvo\n\nVzdušný obranný systém\n\nOstatní\n\nOS SR působí nebo působili v následujících mezinárodních misích:<br>\n\nOSN<br>\n\nNATO<br>\n\nEU<br>\n\nStránka zahraničních operaci: https://web.archive.org/web/20120101084048/http://www.mosr.sk/333/mierove-operacie.php\n\nMil.sk - oficiální stránka velitelství pozemních sil OS SR\nMilitaryphotos.net - sbírka obrázků OS SR z níž čerpal i tento článek\n"}
{"id": "987707", "url": "https://cs.wikipedia.org/wiki?curid=987707", "title": "Džajta", "text": "Džajta\n\nDžajta (Jeita, مغارة جعيتا) je jeskynní komplex v Libanonu, ležící 18 km severně od Bejrútu a 5 km od mořského pobřeží. Skládá se ze dvou propojených vápencových jeskyní o celkové délce přes devět kilometrů a maximální výšce 108 metrů. Jeskyně objevil v roce 1836 americký misionář William Thompson. Veřejnosti jsou přístupné od roku 1958, turisté projíždějí na loďkách po podzemní řece Nahr el-Kalb. Prostor má unikátní akustiku, v roce 1969 zde koncertoval Karlheinz Stockhausen. Jeskyně byly mezi 28 uchazeči o zařazení na seznam Nových sedm divů přírody. V jeskyních se nachází údajně největší stalaktit na světě, měřící osm metrů.\n\n"}
{"id": "987709", "url": "https://cs.wikipedia.org/wiki?curid=987709", "title": "Durancie (slivoň)", "text": "Durancie (slivoň)\n\nDurancie (\"Prunus domestica\" 'Durancie') je ovocný strom, kultivar druhu slivoň z čeledi růžovitých. Odrůda je samosprašná, plodí brzy po výsadbě plody střední velikosti, chutné, šťavnaté, s modrou slupkou. Vhodná na přímý konzum i zpracování. Tato stará odrůda je stále rozšířená v zahradách.\n\nV jiných zemích Plum Gras, Gras Romanesc\n\nNeznámý.\n\nRůst bujný. Plodnost vysoká, brzy po výsadbě, pravidelná. Durancie je samosprašná odrůda, ačkoliv někde je uváděna i jako cizosprašná. Zraje v druhé polovině září. Vyžaduje teplé osluněné polohy, propustné živné půdy s dostatkem vlhkosti. \n\nPlod kulovitý, střední. Slupka modrá, ojíněná. Dužnina je zelenožlutá, chutná, obvykle jde špatně od pecky.\n\nProti šarce středně rezistentní. Náchylná k monilióze. Odrůda může být poškozována pilatkou, puklicí švestkovou, plody poškozují vosy. Vyskytuje se klejotok.\n"}
{"id": "987710", "url": "https://cs.wikipedia.org/wiki?curid=987710", "title": "Marching for Liberty", "text": "Marching for Liberty\n\nMarching for Liberty je třetí studiové album maďarské power metalové kapely Wisdom. Album vypráví příběh fiktivní postavy, maskota kapely, zvaného Wiseman.\n\nNa každém albu skupiny pokračuje příběh maskota Wisemana jakožto koncept celého alba:\n\n\"Judas byl připraven provést svůj hrozný čin, když najednou se Wiseman otočil a jejich oči se setkaly. Starý muž jej pozoroval, naplněn ohromnou moudrostí, propichoval zrádce hluboko do duše a tak mu zabránil v provedení jeho zákeřného plánu. V ten okamžik si Judas uvědomil, jak hluboko klesl a jak daleko zbloudil od víry a myšlenek, o které kdysi s pýchou usiloval. Pocítěná lítost oživila jeho víru a rozhodl se, že by měl stát s nepochybnou oddaností na straně moudrosti a nikdy již znovu nepodlehnout falešným pokušením. Útlak a bolest po celém světě v tu chvíli zakolísaly. Tyrani bojovali s mnohem tajemnějšími myšlenkami, než kdy jindy, aby mohli zničit rebely, a bez milosti bojovali proti těm, kteří hledali Wisemanův kruh vědění. Wiseman věděl, že den, na který tak dlouho čekal, konečně nadešel. Plamen naděje vzplál v srdcích jeho následovníků, když vyšel ze svého přístřešku, aby je vedl k porážce zlé říše.\nToto byl začátek, pochod za svobodou...\" – pátá část příběhu\n<br>(převzato z Wisdom, překlad z bookletu alba)\n\n"}
{"id": "987711", "url": "https://cs.wikipedia.org/wiki?curid=987711", "title": "Tařicovka", "text": "Tařicovka\n\nTařicovka (\"Lobularia\") je rod nevysokých, bohatě kvetoucích rostlin který je součásti čeledě brukvovitých. Tento nevelký rod, pocházející ze Středomoří a Jihozápadní Asie, je tvořen čtyřmi až pěti druhy a z nich pouze jediný, tařicovka přímořská, vyrůstá v České republice. V minulosti byly tyto druhy považovány za součást rodu \"Alyssum\".\n\nV současnosti je tařicovka rozšířena téměř do všech světadílů, dostala se tam lidským přičiněním. Jako rostlina ozdobná květem byla původně vysazována v parcích i zahradách a odtamtud se její semena dostávala do volné přírody a na mnoha místech s vhodným klimatem se stala zdomácnělým neofytem.\n\nJsou to jednoleté nebo víceleté byliny či polokeře, často zcela porostlé vidlicovitě rozvětvenými chlupy. Obvykle rozvětvená, poléhavá nebo přímá lodyha je porostlá ve spirále vyrůstajícími listy které mají řapíky nebo jsou přisedlé, nejsou však objímavé. Jejich eliptické, vejčité či podlouhlé čepele mají okraje celistvé, jemně zubaté, pilovité či zvlněné.\n\nOboupohlavné, vonící a poměrně drobné květy na stopkách vytvářejí hroznovitá nebo chocholíkovitá květenství která jsou většinou, až na dva spodní květy, bez listenů. Vztyčené volné kališní plátky s celistvým okrajem jsou podlouhle vejčité. Obvejčité až podlouhle eliptické či okrouhlé korunní plátky s nehtíkem a zaobleným vrcholem jsou výrazně delší a mívají barvu bílou, růžovou až nafialovělou. Šest nestejně dlouhých tyčinek s volnými nitkami bez přívěsků a s vejčitými prašníky ční z koruny, čtyři tyčinky ve vnějším kruhu mají po vnitřní i vnější straně nektarové žlázky. Gyneceum je tvořeno dvěma plodolisty, ve dvoudílném přisedlém semeníku bývá až deset vajíček, jediná blizna je nejčastěji hlavičkovitá. Květy jsou převážně entomogamní, hmyz ve květech hledá pyl i nektar.\n\nPlody jsou na vztyčených nebo odstávajících stopkách rostoucí šešulky dlouhé 3 až 4 mm; jsou dvoudílné a mají tvar vejčitý nebo elipsovitý. Obsahují zploštělá, okrouhlá, někdy okřídlená semena s mřížkovaným oplodím jenž po navlhčení slizovatí. Tařicovka se nejčastěji rozmnožuje semeny která jsou rozšiřována větrem, nechtěně jsou nápomocná i zvířata, jímž se vlhká semena přilepí k srsti.\n\n\n \n"}
{"id": "987714", "url": "https://cs.wikipedia.org/wiki?curid=987714", "title": "Judas (album, Wisdom)", "text": "Judas (album, Wisdom)\n\nJudas je druhé studiové album maďarské power metalové kapely Wisdom. Album vypráví příběh fiktivní postavy, maskota kapely zvaného Wiseman.\n\nNa každém albu skupiny pokračuje příběh maskota Wisemana jakožto koncept celého alba:\n\n\"Uběhly dlouhé měsíce, zatímco se jeho potemnělá duše kompletně naplnila nenávistí k Wisemanovi a jeho výuce. 'Judas' vyhledával správný okamžik k provedení svého příšerného skutku, zradě všeho, v co kdysi věřil a všech, ke kterým patřil. Jeho zmatená mysl jej nabádala k tomu, aby zahubil moudrého vůdce. Kdyby jeho zlý plán skutečně vyšel, poslední odpor vůči již všude rozšířenému zlu by upadl a pekelný chaos se rozšířil zemí, neboť by nebyla žádná síla, která by chaosu překážela a mohla jej zkrotit.\" – čtvrtá část příběhu\n<br>(převzato z Wisdom, překlad z bookletu alba)\n\n"}
{"id": "987717", "url": "https://cs.wikipedia.org/wiki?curid=987717", "title": "At the Gates (EP)", "text": "At the Gates (EP)\n\nAt the Gates je druhé EP maďarské power metalové kapely Wisdom. EP vypráví příběh fiktivní postavy, maskota kapely zvaného Wiseman.\n\nNa každém albu skupiny pokračuje příběh maskota Wisemana jakožto koncept celého alba:\n\n\"Ti, kteří hledali pravdu a vědění, se shromáždili ve velkých počtech. Moudré myšlenky zaujaly jejich mysl a naděje na lepší časy v nich byla o to více posílena. Věděli o dlouhé a únavné cestě, jež před nimi stále ležela, rozhodli se po ní však jít i přes všechny komplikace a nebezpečí, jaká s sebou nesla. Ale pravá víra a vytrvalost nebyla v každém z nich tak nezlomná. Využívaje zranitelnosti jednoho z nich, i zde se zlo uhnízdilo. Ďábelská slova mu začala slibovat jednodušší a slavnější cestu, na jejímž konci měla zářit nepochopitelná síla a moc. Ocitl se tak u bran (At The Gates) Nebe a Pekla a jeho slabost jej přemohla. Jakmile byla smlouva se zlem zpečetěna, nebylo pro něj již cesty zpět.\" -třetí část příběhu\n<br>(převzato z Wisdom, překlad z bookletu alba)\n\n"}
{"id": "987721", "url": "https://cs.wikipedia.org/wiki?curid=987721", "title": "Wisdom EP", "text": "Wisdom EP\n\nWisdom je první EP maďarské power metalové kapely Wisdom. Album vypráví příběh fiktivní postavy, maskota kapely, zvaného Wiseman.\n\nNa každém albu skupiny pokračuje příběh maskota Wisemana jakožto koncept celého alba:\n\n\"Temné a bezútěšné časy prostupovaly zeměmi říše, kde se ještě nedávno zdála spravedlnost a svoboda býti nezlomnou. Zlé síly se chopily moci a jejich podlým cílem bylo očarovat nevinné lidi, aby je mohly kontrolovat, jak jen se jim zachce. Nejprve se však pouze pokrytecká stvoření stala objekty uchvatitelů, ale jejich vytrvalá zrada shořela tak mocným plamenem, že se téměř všechny smrtelné bytosti zanedlouho poddaly. Knihy, jež byly prohlášeny za prostředky ďábelské síly a vše, co podporovalo ducha starých hrdinských časů, bylo spáleno na hranici. Ti, kteří dokázali prohlédnout očarování, stejně tak dlouho mučení lidé, byli odsouzeni k trestu smrti. Jeden starý moudrý muž byl tehdy odsouzen k svému osudu, připoutaný na místo řetězy. Aby nemohl říkat pravdu ve svých posledních hodinách před popravou, byl mu na ústa strašlivou kletbou připevněn tepaný zámek, vyrobený ze železa. Nikdo neznal jeho jméno ani původ, říkalo se mu tedy jednoduše Wiseman. Nakonec se mu však podařilo zázračně, či snad díky boží vůli, uniknout z jeho uvěznění a zachránit knihu vědění, zvanou Words Of Wisdom (Slova moudrosti)\" – první část příběhu\n<br>(převzato z Wisdom, překlad z bookletu alba)\n\n\n\n"}
{"id": "987723", "url": "https://cs.wikipedia.org/wiki?curid=987723", "title": "Valor (slivoň)", "text": "Valor (slivoň)\n\nValor (\"Prunus domestica\" 'Valor') je ovocný strom, kultivar druhu slivoň z čeledi růžovitých. Plody velké, s fialovou slupkou, ojíněné,velmi sladké, aromatické, vhodné pro konzum i na zpracování. Zraje koncem srpna.\n\nByla vypěstována v roce 1938 v Kanadě, ve Vinelandu (Ontario) zkřížením odrůd 'Imperial Epineuse' a 'Grand Duke'. \n\nRůst střední později slabý, je samosprašná. Plodnost vysoká. Zraje koncem srpna. Vyžaduje teplé osluněné polohy, propustné živné půdy s dostatkem vlhkosti. Nenáročná na řez\n\nPlodí brzy po výsadbě, pravidelně, avšak ne příliš mnoho.\n\nPlod podlouhlý, velmi velký (35–40mm). Slupka silná, modrá, ojíněná. Dužnina je zelenožlutá, chutná, měkká a šťavnatá, oddělitelná od pecky.\n\nTolerance k šarce střední, náchylná k monilióze.\n\n"}
{"id": "987724", "url": "https://cs.wikipedia.org/wiki?curid=987724", "title": "7. mechanizovaná brigáda", "text": "7. mechanizovaná brigáda\n\n7. mechanizovaná brigáda \"Dukelská\" je vojenská jednotka představující rozhodující palebnou a údernou sílu Pozemních sil Armády České republiky. Brigáda je předurčena k plnění úkolů prevence a reakce na krizové situace v rámci národního i aliančního uskupení. Jednotlivé prapory (dva mechanizované, tankový a lehký motorizovaný) mohou řešit taktické úkoly samostatně nebo společně jako celek. 7. mechanizovaná brigáda staví kontingenty zejména v mírových misích vysoké intenzity. Její příslušníci mohou být nasazeni i k plnění úkolů integrovaného záchranného systému a posílení Policie České republiky. Mezi hlavní typy vojenské techniky ve výzbroji brigády patří tanky T-72M4 CZ, bojová vozidla pěchoty BVP-2, lehká obrněná vozidla Iveco LMV, velitelská obrněná vozidla VOV-1p, nákladní terénní automobily Tatra 810 či 120mm minomety vz. 82.\n\n\n"}
{"id": "987730", "url": "https://cs.wikipedia.org/wiki?curid=987730", "title": "Julius Axmann", "text": "Julius Axmann\n\nJulius Axmann (12. dubna 1858 Vídeň– 12. prosince 1929 Vídeň) byl rakouský křesťansko sociální politik, na přelomu 19. a 20. století poslanec Říšské rady.\n\nProfesí byl obchodním úředníkem. Angažoval se politicky, patřil k prvním stoupencům Karla Luegera a Křesťansko sociální strany Rakouska. Od konce 19. století byl poslancem Dolnorakouského zemského sněmu. Jako poslanec se zasazoval o zlepšení podmínek pro vojáky a nižší důstojníky. V roce 1908 byl zvolen za okrsek Neubau do Vídeňské obecní rady. Založil výrobní družstvo tkalců z Waldviertelu a roku 1899 spoluzakládal úřednickou nemocenskou pokladnu \"Collegialität\".\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) ve všeobecné kurii, obvod Vídeň, VII., VIII., IX., XIV. a XV. okres. Za týž obvod mandát obhájil i ve volbách do Říšské rady roku 1901. Uspěl také ve volbách do Říšské rady roku 1907, konaných poprvé podle všeobecného a rovného volebního práva, za obvod Dolní Rakousy 14. Profesně byl k roku 1907 uváděn jako obecní radní a ředitel. Z hlediska klubové příslušnosti se k roku 1909 uvádí jako nezařazený poslanec, dříve křesťanský sociál.\n"}
{"id": "987732", "url": "https://cs.wikipedia.org/wiki?curid=987732", "title": "Esslingenská", "text": "Esslingenská\n\nEsslingenská (\"Prunus domestica\" 'Esslingenská' ) je ovocný strom, kultivar druhu slivoň z čeledi růžovitých. Plody střední, s modrofialovou slupkou, ojíněné, aromatické, vhodné pro konzum i na zpracování. Zraje začátkem srpna.\n\nByla nalezena v Německu, v okolí Esslingenu. německy Esslinger frühzwetsche, francouzsky Quetsche Precoce d' Esslingen\n\nRůst bujný, později slabý. Plodí brzy po výsadbě, úroda bývá bohatá a pravidelná. podle dalších zdrojů podprůměrná. Cizosprašná odrůda. Odrůda je velmi náročná , co se týče polohy a půdy, je vhodná jen do nejteplejších částí ČR. Avšak je uváděna odolnost proti nízkým teplotám.\n\nWangenheimova, Domácí švestka, Vlaška.\n\nPlod podlouhlý, střední či malý, o hmotnosti asi 20 g. Slupka modrofialová, ojíněná, aromatická, vhodná pro konzum i na zpracování. Zraje začátkem srpna. Dužnina je zelenožlutá, chutná, poměrně dobře jde od pecky.\n"}
{"id": "987736", "url": "https://cs.wikipedia.org/wiki?curid=987736", "title": "Hermann Bielohlawek", "text": "Hermann Bielohlawek\n\nHermann Bielohlawek (2. srpna 1861 Vídeň – 30. června 1918 Vídeň) byl rakouský křesťansko sociální politik, na přelomu 19. a 20. století poslanec Říšské rady.\n\nMěl se stát zámečníkem, ale angažoval se politicky v Křesťansko sociální straně Rakouska a v profesních organizacích. Roku 1889 se stal viceprezidentem Rakouského svazu obchodních úředníků. Byl městským radním a poslancem Dolnorakouského zemského sněmu. Redigoval list \"Wiener kaufmännische Blatt\" a \"Österreichische Volkspresse\". Byl referentem zemské komise pro podporu živností a v letech 19051918 vedl v zemském výboru správu zemských sociálních ústavů. Zasloužil se o zřízení ústavů péče o děti.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) ve všeobecné kurii, 1. volební obvod: Vídeň, vnitřní město, Leopoldstadt. Do parlamentu se po jisté přestávce vrátil ve volbách do Říšské rady roku 1907, konaných poprvé podle všeobecného a rovného volebního práva, za obvod Dolní Rakousy 3. Profesně byl k roku 1907 uváděn jako obecní radní a člen zemského výboru. Z hlediska klubové příslušnosti se k roku 1909 uvádí jako člen klubu Křesťansko-sociální sjednocení.\n"}
{"id": "987737", "url": "https://cs.wikipedia.org/wiki?curid=987737", "title": "Ráztoka (okres Brezno)", "text": "Ráztoka (okres Brezno)\n\nRáztoka je obec na Slovensku v okrese Brezno. V roce 2013 zde žilo 279 obyvatel. První písemná zmínka o obci pochází z roku 1424.\n\n"}
{"id": "987738", "url": "https://cs.wikipedia.org/wiki?curid=987738", "title": "Katalonský špendlík", "text": "Katalonský špendlík\n\nKatalonský špendlík (\"Prunus domestica\" 'Katalonský špendlík') je ovocný strom, kultivar druhu slivoň z čeledi růžovitých. Plody střední až poměrně malé, s žlutou slupkou, lehce ojíněné, sladké, vhodné pro konzum i na zpracování. Zraje koncem července.\nPlody jsou vhodné pro kuchyňské použití. Po dešti hnijí.\n\nOdrůda byla známa před rokem 1641.\n\nRůst bujný později střední. Plodnost vysoká, pravidelná. Cizosprašná odrůda. Zraje koncem července. Podle některých je nenáročný na polohu, podel jiných zdrojů vyžaduje teplé polohy, propustné živné půdy s dostatkem vlhkosti. \n\nAlthanova renklóda, Domácí švestka, Ontario. \n\nPlod podlouhlý, kapkovitý až vejčitý, střední. Plod je podobný mirabelkám, ale je o něco větší a protáhlejší. Slupka krásně tmavě kanárkově žlutá s mnoha bílými tečkami, lehce ojíněná. Dužnina je nažloutlá, sladká, aromatická. Obvykle jde dobře od pecky. \n\nNáchylná k monilióze. \n"}
{"id": "987739", "url": "https://cs.wikipedia.org/wiki?curid=987739", "title": "Středočeské sdružení výtvarníků Unie výtvarných umělců", "text": "Středočeské sdružení výtvarníků Unie výtvarných umělců\n\nStředočeské sdružení výtvarníků sdružuje profesionální výtvarníky činné ve Středočeském kraji, bylo založeno 31. května 1990 v Praze.\n\nSdružení navazuje na výtvarné tradice kraje a snaží se rozvíjet výtvarnou činnost v co nejvyšší kvalitě, je tvůrčím seskupením profesionálních středočeských výtvarných umělců a zakládajícím členem Unie výtvarných umělců České republiky. \n\n\n\n\n\n"}
{"id": "987741", "url": "https://cs.wikipedia.org/wiki?curid=987741", "title": "Novoměstský hrnec smíchu", "text": "Novoměstský hrnec smíchu\n\nNovoměstský hrnec smíchu je soutěžní festival pořádaný v Novém Městě nad Metují, na němž se prezentuje filmová a televizní tvorba vytvořená od předchozího ročníku. První ročník se uskutečnil roku 1978. Vedle filmové přehlídky je součástí festivalu též prezentace výtvarných děl, koncerty či programy pro děti a rodiče. Prezidentem festivalu je Pavel Zedníček. Vedle ocenění pro nejlepšího herce či herečku se na festivalu uděluje také Cena diváků, kterou bere ten film, v jehož průběhu se diváci na nejvíce místech smějí.\n\n\n"}
{"id": "987742", "url": "https://cs.wikipedia.org/wiki?curid=987742", "title": "Jiří Fiedler", "text": "Jiří Fiedler\n\nJiří Fiedler (4. března 1935 Olomouc – 31. ledna 2014 Praha) byl český historik, redaktor, překladatel a muzejník.\n\nVystudoval Filozofickou fakultu Univerzity Karlovy v Praze. Později pracoval jako redaktor v nakladatelství Albatros. Zároveň také překládal z polštiny a srbochorvatštiny. Ačkoli sám nebyl židovského původu, zhruba od 70. let aktivně dokumentoval židovské památky v Čechách a na Moravě, z nichž mnohé byly v dalších letech zničeny. Svou činnost v této době musel provádět navzdory značné nevůli tehdejších úřadů a StB. \n\nPo pádu komunistické diktatury vydal knihu \"Židovské památky v Čechách a na Moravě\", unikátní dílo, které zachycuje mnoho dnes již neexistujících židovských obcí. Od roku 1996 byl odborným spolupracovníkem Židovského muzea v Praze.\n\nV polovině února 2014 byl nalezen zavražděný společně se svou manželkou Dagmar v jejich bytě v pražských Stodůlkách. Policie pachatele dopadla 19. února 2015 a ten se k činu přiznal. Jeho motivem byla snaha získat peníze – z bytu ukradl pár šperků a knih, které prodal asi za pět tisíc korun. V srpnu 2015 byl Dalibor Škopán odsouzen k 28 letům ve věznici s nejpřísnějším režimem. Rozsudek je pravomocný.\n\nDlouhý nekrolog byl Jiřímu Fiedlerovi věnován v amerických novinách \"The New York Times\".\n\n"}
{"id": "987745", "url": "https://cs.wikipedia.org/wiki?curid=987745", "title": "Miloslav Ludvík", "text": "Miloslav Ludvík\n\nMiloslav Ludvík (* 5. září 1963 Praha) je český manažer a politik, od prosince 2016 do prosince 2017 ministr zdravotnictví ČR v Sobotkově vládě, v letech 2000 až 2016 a opět od roku 2017 ředitel Fakultní nemocnice v Motole, mezi roky 2002 až 2017 zastupitel hlavního města Prahy, v letech 2014 až 2018 zastupitel a v období 2014 až 2016 radní Městské části Praha 13, člen ČSSD. Od komunálních voleb v roce 2014 do počátku roku 2017 byl předsedou finančního výboru hlavního města Prahy.\n\nNarodil se v Praze, kde strávil celý svůj život. Jeho matka byla účetní, otec pracoval jako technik. Jeden z jeho dědečků byl prvorepublikový advokát, druhý pak prvorepublikový četník, který se za první světové války účastnil bojů na italské Piavě a později sloužil na Slovensku.\n\nPo absolvování matematického Gymnázia Wilhelma Piecka s rozšířenou výukou jazyků vystudoval v letech 1983 až 1987 obor ekonomika zahraničního obchodu na Fakultě obchodní Vysoké školy ekonomické v Praze (získal titul Ing.). Jeho diplomová práce se jmenovala Rada pro spolupráci zemí Zálivu, prolínání vojenské a ekonomické spolupráce.\n\nVzdělání si pak rozšířil v letech 1989 až 1995 studiem při zaměstnání na Právnické fakultě Univerzity Karlovy v Praze (získal titul Mgr.), kam se hlásil celkem třikrát, přičemž úspěšný byl až napotřetí. Před studiem na Právnické fakultě UK ještě absolvoval rok základní vojenské služby na Šumavě u protichemické jednotky.\n\nNa stejné fakultě úspěšně obhájil v roce 2002 rigorózní práci (získal titul JUDr.). V letech 2001 až 2003 pak navštěvoval Prague International Business School, kterou zakončil ziskem titulu MBA.\n\nZačínal pracovat na absolventské pozici v podniku SPOFA (1987 až 1988). Další dva roky (1989 až 1991) působil v Chemapol Group, z toho po roce 1990 jako zástupce vedoucího obchodního referátu. Chemapol Group se jako jediná firma v České republice zabývala dovozem a vývozem léků. V listopadu 1989 byl Miloslav Ludvík v Chemapol Group jedním z mluvčích Občanského fóra.\n\nV letech 1991 až 1994 byl zaměstnaný ve společnosti Wellcome East Europe Ltd., z toho po roce 1992 jako obchodně-ekonomický ředitel. Jednalo se o farmaceutickou firmu z Velké Británie, která v minulosti zaměstnávala několik nositelů Nobelovy ceny a měla velmi dlouhou tradici (například vybavovala léky expedici Roberta F. Scotta k jižnímu pólu v roce 1912). Miloslav Ludvík měl tehdy spolu s dalšími třemi lidmi za úkol v tehdejším Československu založit pobočku této slavné farmaceutické firmy.\n\nPozději přešel do kanadské firmy Apotex (ČR) s.r.o., kde byl v letech 1994 až 1998 generálním ředitelem a v posledním roce i jednatelem. Mezi lety 1998 a 1999 byl výkonným ředitelem ČS Factoring a.s., což byl společný podnik České spořitelny a Všeobecné úvěrové banky Slovenska. \n\nDne 2. května 2000 jej ministr zdravotnictví ČR Bohumil Fišer jmenoval ředitelem pražské Fakultní nemocnice v Motole. V čele této nemocnice stál až do konce listopadu 2016, kdy se stal ministrem zdravotnictví. Pod jeho vedením se obrat nemocnice zvedl z 2 miliard korun na 8 miliard korun v roce 2016. FN Motol se také dostala z červených do černých čísel a s výjimkou jednoho roku (2003) se v nich drží.\n\nV této funkci na sebe upoutal pozornost, když na začátku února 2011 propustil tiskovou mluvčí nemocnice Evu Jurinovou s tím, že proti němu vedla prolhanou kampaň. Toho se měla dopustit tím, že novinářům sdělila, že ředitel nemocnice zklamal, když odjel na safari v Africe při vyhrocené situaci v českém zdravotnictví (známé jako akce Děkujeme, odcházíme). Ve stejnou dobu se na webu objevilo i video, v němž Ludvík podřízené nabádá k lepší péči o protekční pacienty (tzv. „kulichové“) a mluví o zmanipulovaných výběrových řízeních. Jednalo se však o sestříhané video, čímž podle Ludvíka došlo k neuvěřitelnému zmanipulování.\n\nVzhledem k zisku mandátu zastupitele hlavního města Prahy působil či působí ve statutárních orgánech řady společností; např.: člen dozorčí rady Pražské energetiky Holding a.s. (2003 až 2007 a od 2011); člen představenstva Trade Centre Praha a.s. (2003 až 2007); člen dozorčí rady Pražské vodohospodářské společnosti a.s. (2003 až 2007); člen dozorčí rady Kongresového centra Praha, a.s. (2004 až 2005); člen dozorčí rady Kolektorů Praha, a.s. (2007 až 2011). V roce 2011 byl také předsedou dozorčí rady Dopravního podniku hl. m. Prahy.\n\nAngažuje se také jako člen správní rady obecně prospěšné společnosti Pelléova vila (od roku 2009).\n\nMiloslav Ludvík je ženatý a má tři dcery.\n\nOd roku 1990 je členem ČSSD, v níž působí i jako člen Ústředního výkonného výboru ČSSD.\n\nDo politiky se pokoušel vstoupit, když v komunálních volbách v roce 1994 kandidoval za ČSSD do Zastupitelstva Hlavního města Prahy, ale neuspěl. Dostal se do něj až v komunálních volbách v roce 2002. Mandát zastupitele města pak obhájil jak v komunálních volbách v roce 2006, tak v roce 2010. V pražském zastupitelstvu působil ve Výboru pro dopravu; ve Výboru pro zdravotnictví, sociální a bytovou politiku a ve Výboru pro výchovu a vzdělávání. Je také členem Komise Rady hl. města Prahy pro čestné občanství hl. města Prahy a ceny hl. města Prahy.\n\nV červnu 2014 se stal lídrem kandidátky ČSSD pro komunální volby v roce 2014 do Zastupitelstva hlavního města Prahy a byl tak kandidátem ČSSD na post pražského primátora. V říjnových volbách byl následně už po čtvrté zvolen zastupitelem Hlavního města Prahy a poprvé i zastupitelem Městské části Praha 13 (v případě městské části, kde ČSSD získala 4 mandáty, se díky preferenčním hlasům posunul ze 13. místa na 3. místo). Na ustavujícím zasedání zastupitelstva Prahy 13 byl dne 12. listopadu 2014 zvolen radním Prahy 13.\n\nPo z hlediska ČSSD neúspěšných krajských a senátních volbách v roce 2016 oznámil dne 11. listopadu 2016 premiér Bohuslav Sobotka, že nahradí na postu ministra zdravotnictví ČR Svatopluka Němečka. Prezident Miloš Zeman jej do funkce jmenoval 30. listopadu 2016, a to s účinností od následujícího dne. V lednu 2017 vzhledem ke svému jmenování ministrem rezignoval na post zastupitele hlavního města Prahy a na post předsedy finančního výboru zastupitelstva.\n\nVe funkci ministra zdravotnictví ČR setrval do 13. prosince 2017, kdy byl novým ministrem jmenován Adam Vojtěch. Následující den se vrátil do funkce ředitele Fakultní nemocnice v Motole. V komunálních volbách v roce 2018 již do Zastupitelstva hlavního města Prahy ani městské části Praha 13 nekandidoval.\n\n"}
{"id": "987753", "url": "https://cs.wikipedia.org/wiki?curid=987753", "title": "GKS Katowice (fotbal)", "text": "GKS Katowice (fotbal)\n\nGKS Katowice (celým názvem Górniczy Klub Sportowy Katowice) je polský fotbalový klub sídlící ve městě Katovice. Byl založen roku 1964, rok založení je i v klubovém logu. Hřištěm klubu je stadion GKS Katowice s kapacitou 6 710 diváků. Klubové barvy jsou žlutá, zelená a černá.\n\nFanoušci GKS Katowice mají družbu s příznivci FC Baník Ostrava.\n\n\n"}
{"id": "987761", "url": "https://cs.wikipedia.org/wiki?curid=987761", "title": "GKS Katowice", "text": "GKS Katowice\n\nGKS Katowice je název těchto polských sportovních klubů:\n\n"}
{"id": "987762", "url": "https://cs.wikipedia.org/wiki?curid=987762", "title": "Marian Filc", "text": "Marian Filc\n\nMUDr. Marian Filc (16. září 1948 − 9. února 1993) byl slovenský krasobruslař, reprezentant ČSSR. Byl starším bratrem hokejového trenéra Jána Filce. Vynikal především ve volné jízdě. Podle krasobruslařské trenérky Hildy Múdré byl nadanější než olympijský vítěz Ondrej Nepela. \nS manželkou Slavkou Gajdošovou (také krasobruslařkou) měl dvě děti: Michala a Ninu. Emigroval do Rakouska, kde pracoval jako zubař. Podlehl infarktu v blízkosti svého domu ve Vídni, části Floridsdorf.\n"}
{"id": "987764", "url": "https://cs.wikipedia.org/wiki?curid=987764", "title": "Hilda Múdra", "text": "Hilda Múdra\n\nHilda Múdra, rozená Hildegard Klimpel (* 1. ledna 1926, Vídeň, Rakousko), je slovenská trenérka krasobruslení rakouského původu. V roce 1947 se provdala za Jozefa Múdrého, od té doby žije v Bratislavě. Patnáct let byl jejím svěřencem nejúspěšnější slovenský krasobruslař, olympijský vítěz Ondrej Nepela. Vedla i Jozefa Sabovčíka, Mariana Filce, Agnesu Búřilovou a jiné.\n\nNa její počest byly pojmenovány mezinárodní mistrovství speciálních olympiád v krasobruslení s názvem Pohár Hildy Múdré. V roce 2000 převzala od prezidenta Rudolfa Schustera za Ondreje Nepelu cenu pro nejlepšího slovenského sportovce 20. století.\n\n\n"}
{"id": "987765", "url": "https://cs.wikipedia.org/wiki?curid=987765", "title": "Zdeněk Kabelka", "text": "Zdeněk Kabelka\n\nZdeněk Kabelka (, Praha – , Praha) byl český lékař, pediatr a otorhinolaryngolog. V České republice zahájil program kochleárních implantací, díky němuž mohou děti s vrozenými nebo získanými vadami sluchu opět slyšet. Kochleární implantát voperoval přibližně 520 dětem, zároveň provedl bezpočet zákroků u pacientů s běžnými ORL diagnózami.\n\nOd roku 1978 působil na Klinice ušní, nosní, krční 2. lékařské fakulty UK a FN v Motole, zaměřené především na děti, od roku 1998 až do své smrti pak jako její přednosta.\n\nZemřel ve věku 62 let.\n\n"}
{"id": "987766", "url": "https://cs.wikipedia.org/wiki?curid=987766", "title": "Svoradov", "text": "Svoradov\n\nSvoradov je vysokoškolský internát v Bratislavě, Starém Městě, Svoradova ulice č.13, od svého založení v roce 1922 až do roku 1945 nejdůležitější místo formování slovenské katolické inteligence.\n\nPo založení Univerzity Komenského v Bratislavě v roce 1919 nastal velký problém s ubytováním studentů, protože v Bratislavě neexistoval žádný vysokoškolský internát. Proto se část katolických studentů obrátila na kněze Eugena Filkorna, který měl zkušenosti ze zakládání středoškolských kolejí během Rakouska-Uherska. V roce 1922 se Eugen Filkorn dohodl se správou sirotčince svaté Alžběty, který se nacházel na místě dnešního Svoradova, že se tam budou moci ubytovávat studenti. Prostory však byly velmi nevyhovující, proto se rozhodlo o výstavbě prvního moderního internátu na území Bratislavy. Pro tento účel se založil podpůrný Spolek Kolegia svatého Svorada pod vedením trnavského biskupa Pavla Jantauscha. Zakládající a doživotní členové věnovali 2000 resp. 500 Kčs, řádní platili ročně 20 Kčs. Hlavním cílem Spolku bylo zakládat, podporovat a vydržovat internáty. Filkorn zvolil pro vznikající internát název Svoradov podle sv. Svorada. Spolek kolegia sv. Svorada se stal garantem výstavby a správy internátu. Jeho členy kromě několika slovenské biskupů byli i kněží - politici: papežský prelát Andrej Hlinka, ThDr. Jozef Tiso, Ferdiš Juriga nebo Tomáš Růžička. Výstavba stála 1 100 000 korun. Z nich se v Americe Filkornovou zásluhou podařilo vysbírat 200 000 Kčs, 200 000 Kčs dala bratislavská župa, 200 000 slovenští biskupové (biskup Ján Vojtaššák přispěl 50 000 korunami). Také sbírky po celém Slovensku vynesly nezanedbatelnou částku. Zbytek peněz poskytli jako úvěr banky. Po postavení \"starého Svoradova\", kde se první studenti nastěhovali v roce 1926, 29. června 1926 posvětil rožňavský biskup Michal Bubnič základní kámen \"nového Svoradova\". Na slavnosti řečnil Ferdiš Juriga. Začátkem roku 1927 si Spolek Kolegia sv. Svorada podal žádost o zřízení telefonu. Dnes vyznívá zajímavě, že policie musela dát vyjádření, zda k tomu nemá \"politických námitek\". 1. května 1928 biskup Pavol Jantausch posvětil křídlo \"nového\" Svoradova za účasti ministra školství Milana Hodži. Policii neušlo, že místo státní hymny se zpívala píseň Hej Slováci a vlály bílo - modro - červené a bílo - žluté zástavy. Výstavba dalších traktů Svoradova trvala postupně až do roku 1939.\n\nZajímavý byl vnitřní řád internátu, který se vyznačoval téměř sparťanským duchem. Budíček pro všechny byl v 7.00, pak bohoslužba, snídaně, přednášky, ve 12.00 oběd, opět přednášky, v 18.00 večeře, mše a do 23.00 studium. Stanovy byly napsány v křesťanském a národním duchu. Jelikož Svoradov byl čistě chlapecký internát (na začátku existence zde bydleli hlavně právníci a medici, později přírodovědci a technici), přísně se dbalo na morálku. Mimo jiné bylo zakázáno v jeho prostoru politizovat, naopak kouření na pokojích bylo povoleno. Existovala zde volejbalová a fotbalová mužstva. Mše se sloužily v kapli Panny Marie s impozantní mozaikou od Šimkoviče z roku 1932 (v roce 1949 byla rozebrána a dnes je v kostele na Kalvárii v Horském parku). V roce 1949 kaple zanikla a nahradily ji pokoje - tento stav trvá dodnes. Ve Svoradově byla knihovna, knihy do ní věnovalo vydavatelství Lev z Ružomberka či nakladatelství L. Mazáč z Prahy. Fungovala čítárna, kde byl denní tisk a časopisy, také hudební kroužek, který měl vlastní nástroje. Studenti mohli využívat tělocvičnu. Ředitelem internátu byl Eugen Filkorn, postava požívající všeobecnou úctu pro svůj vztah ke studentům a pro způsob udržování ducha Svoradova. Ekonomickým správcem byl Tomáš Beneš a za duchovní správu odpovídal lazarista Ján Hutyra. Sestřičky vincentky měly na starost stravu. Bydlet na Svoradově byla pocta (kdo se chtěl ubytovat, musel mít doporučení), vždy se na něj hlásilo více lidí, než bylo míst a to i poté, když vznikl druhý, státní internát Lafranconi. Mezi Svoradovem a Lafranconi byla zdravá rivalita. Staly se středisky studentského hnutí, Svoradov křesťansko - nacionálního, ovlivňovaného zejména osobností a politikou Andreje Hlinky a Lafranconi střediskem diferencovaných studentských proudů, od agrárně - liberálních až po socialisticko - komunistické. To odpovídalo i demokratickému pluralismu tehdejšího politického života. Svoradovíbyl soběstačným po stránce ekonomické, protože k němu patřil mlýn v Podunajských Biskupicích a 90 ha velký statek v Torcs (dnes část obce Dunajská Lužná), kde se pěstovala zelenina a chovala domácí zvířata. Za ubytování a stravu studenti platili, stejně jako za každou zkoušku (a to i během trvání Slovenského státu). Nejchudší byli dotováni, mnozí z nich neplatili vůbec. Tito bydleli v takzvaných fundacionálnych pokojích (platili jejich jednotlivé fary a sponzoři, v roce 1928 bylo 72 takových míst), nebo v stipendijních státních pokojích (v roce 1928 jich bylo 27). Prostředky pro studenty se získávaly i prodejem uměleckých děl. Na koleji bylo centrum Ústředí slovenského katolického studentstva (ÚSKŠ), které zahrnovalo asi 30 vysokoškolských a středoškolských spolků ze Slovenska. Nejznámějším byl spolek Moyzes, dalšími Tatran nebo Považan. Vydával se zde vlastní časopis Svoradov, ve kterém např. v roce 1935 vycházela studie o nacismu jako \"novopohanství\". Dalším periodikem byl Rozvoj, který byl určen středoškolákům. Studenti se věnovali i charitativní činnosti pro chudé obyvatele Bratislavy. Existovala zde tzv. malá univerzita, na níž měli přednášky mnozí významní činitelé, mezi nimi i mnoho českých profesorů. Kromě katolíků měli na Svoradově své pokoje i evangelíci. Od počátku své existence byl Svoradov v nemilosti ústřední vlády, která v něm viděla své ohrožení a považovala ho za \"pařeniště\" luďáctví a často ho prověřovala policií. Například v roce 1938 Kolegium sv. Svorada požádalo o prostředky z podpůrné Masarykovy nadace. Byly mu zamítnuty. Policejní ředitelství to odůvodnilo účastí studentů na autonomistickým manifestacích či na demonstraci studentů proti pojmenování petržalského nábřeží po Tyršovi.\n\nTěsně před vznikem Slovenského státu, během tzv. Homolova puče 10. března 1939 byl internát obklíčen tanky československé armády a studenti se na něm zabarikádovali. Během války zde byla Vyšší vůdčí škola Hlinkovy mládeže a jistý čas i Akademická Hlinkova garda. Na půdě internátu během války několik let působila zajímavá postava - jezuita Tomislav Kolakovič z Chorvatska, který připravoval studenty na život církve v totalitě. Založil společenství Rodina, které po celém Slovensku uspořádalo mnoho svých buněk. Během Slovenského státu žilo na koleji cca 500 studentů. V tomto období se začalo se stavbou dalšího vysokoškolského katolického internátu na Wilsonově ulici v Bratislavě.\n\nRok 1945 pro Svoradov znamenal zlom. Nastala atmosféra napětí. Po bombardování Bratislavy se sem uchýlil Slovenský červený kříž. Již v červenci 1945 byly všechny školy a internáty postátněné. I pro Spolek Kolegia sv. Svorada nastaly krušné časy. Do jeho čela byl zvolen biskup Ambrož Lazík. V roce 1946 Kolegiu nebyly ministerstvem vnitra schváleny nové stanovy. Před volbami v roce 1946 se na půdě Svoradova živě diskutovalo o založení katolické politické strany. Studenti pak podpořili Demokratickou stranu, jejímž volebním manažerem se stal svoradovčan Imrich Kružliak. Tato strana drtivě porazila Komunistickou stranu Slovenska (více než 60% hlasů oproti 30% KSS) V roce 1947 se obnovilo zatýkání studentů ze strany StB, které pokračovalo i v dalších letech. Po komunistickém převratu v únoru 1948 Spolku zabavili veškerý majetek a byl vymazán z registru. Začátkem padesátých let se kvůli zlikvidování svoradovské tradice internát přejmenoval na Studentský domov Mirka Nešpora - partyzána, který neměl se Svoradovem nic společného. Tento název platil až do roku 2000, kdy mu byl navrácen původní název. V sedmdesátých letech 20. století na koleji bydlely především studentky ekonomie. Ty organizovaly \"podzemní\" katolické kroužky, na kterých se často účastnil i tajně vysvěcený biskup Korec.\n\nPo listopadové sametové revoluci byl Svoradov v restituci vrácen katolické církvi, která ho nechala v bezplatném pronájmu Slovenské technické univerzitě. Od roku 1996 je ve vestibulu umístěna pamětní tabule Eugenovi Filkornovi, (odhalil ji arcibiskup Ján Sokol), zůstala tam i busta Mirka Nešpora (skvělá práce od Trizuljaka). V devadesátých letech internát obývali hlavně studenti chemickotechnologické fakulty STU, od počátku 21. století převažují mladí umělci. Také se zde pravidelně setkávají bývalí svoradovčané, kteří založili Kruh přátel Svoradova. Na Svoradově má svou místnost i Slovenský katolický akademický spolek Istropolitana.\nSvoradov dal Slovensku mnoho výjimečných lidí. Jde například o básníka katolické moderny, - lékaře Andreje Žarnova (byl při exhumaci pozůstatků povražděných polských důstojníků v Katyni, jeho verše zdobí pamětní desku E. Filkorna ve vestibulu), politiky Karla Sidora, Júlia Stana, Jozefa Kirschbauma, Antona Neuwirtha, Josefa Vicena (zakladatele vysílače Bílé legie po komunistickém puči), herce Gustáva Valacha, historika Františka Hrušovského, archeologa Bela Polla, zpěváka Štěpána Hozu, právníky Vojtěcha Marka, Júlia Virsika, Františka Braxatorise, lékaře Františka Sýkoru, novináře a publicisty Imricha Kružliaka, diplomata Josefa Augusta Mikuše, malíře Ladislava Záborského, básníka Severina Zrubce a mnoho dalších osobností. Chvíli tu dokonce bydlel i Gustáv Husák.\n\nPřesto, že dosud neexistuje ucelená publikace o historii Svoradově (její vydání připravuje prof. Róbert Letz), úlomky se dají poskládat z prací:\nSvoradovu se ve své diplomové práci pod vedením profesora Roberta Letze věnoval mladý historik Martin Rázga.\n"}
{"id": "987767", "url": "https://cs.wikipedia.org/wiki?curid=987767", "title": "Evžen (papež)", "text": "Evžen (papež)\n\nJméno Evžen nosili čtyři papežové římskokatolické církve. Jméno je řeckého původu a znamená \"urozený\". Vzniklo z řeckého slova \"eugénes\".\n\n\n"}
{"id": "987768", "url": "https://cs.wikipedia.org/wiki?curid=987768", "title": "Mikuláš (papež)", "text": "Mikuláš (papež)\n\nJméno Mikuláš nosilo pět papežů římskokatolické církve. Jméno je řeckého původu (odvozené od \"Nikoláos\", jehož význam je „vítězství lidu“).\n\n\n"}
{"id": "987774", "url": "https://cs.wikipedia.org/wiki?curid=987774", "title": "Kalixt (papež)", "text": "Kalixt (papež)\n\nJméno Kalixt nosili tři papežové římskokatolické církve a jeden vzdoropapež. Jméno je řeckého původu \"Kallistos\", a znamená \"„nejkrásnější ze všech“\". Latinsky se jméno vyskytuje ve čtyřech formách: \"Callistus\", \"Calistus\", \"Callixtus\" nebo \"Calixtus\".\n\n\n"}
{"id": "987776", "url": "https://cs.wikipedia.org/wiki?curid=987776", "title": "Vítězslav Rzounek", "text": "Vítězslav Rzounek\n\nVítězslav Rzounek (2. května 1921, Vlašim − 11. února 2001, Praha) byl český marxistický literární kritik a vysokoškolský pedagog. \n\nMezi roky 1972 a 1989 byl vedoucím katedry české a slovenské literatury na FF UK. Známým se stal jako hlavní představitel normalizace v literatuře a literární vědě, odpovědný za umlčení řady nepohodlných literátů a vědců i za cenzorské zásahy do české literatury v 70. a 80. letech 20. století. \n\n \n"}
{"id": "987777", "url": "https://cs.wikipedia.org/wiki?curid=987777", "title": "Kolem Katalánska", "text": "Kolem Katalánska\n\nKolem Katalánska je každoroční etapový cyklistický závod ve Španělsku, v regionu Katalánsko. První ročník se konal v roce 1911, a proto tento závod patří mezi nejstarší etapové závody na světě. V současné době je zařazen do nejvyšší elitní kategorie závodů UCI World Tour. Vedoucí jezdec celkového pořadí získává zeleno bílý trikot.\n\n"}
{"id": "987779", "url": "https://cs.wikipedia.org/wiki?curid=987779", "title": "Letiště Bologna", "text": "Letiště Bologna\n\nLetiště Bologna ( nebo \"Aeroporto Guglielmo Marconi di Bologna\") je mezinárodní letiště v Bologni v Itálii. Je vzdáleno asi 6 km severozápadně od centra města v regionu Emilia-Romagna a asi 200km jihovýchodně od Milána.\n\nLetiště je pojmenováno po rodákovi z Bologně G. Marconim, italském elektroinženýrovi a laureátovi Nobelovy ceny.\n\n"}
{"id": "987787", "url": "https://cs.wikipedia.org/wiki?curid=987787", "title": "Virtuální událost", "text": "Virtuální událost\n\nVirtuální událost (anglicky Virtual event) je název pro událost, která je zprostředkovaná prostřednictvím internetu. Účelem je poskytnout účastníkům této události možnost komunikovat mezi sebou tak, aby byly odbourány všechny problémy, které brání k plynulé konverzaci mezi nimi. Účastníci se mohou nacházet například v jiných zemích. Základním předpokladem pro virtual event je to, aby její účastníci byli připojeni přes web. Pomocí internetu se vytvoří interaktivní prostor, který se opírá o různé technologie a všichni účastníci mohou sdílet společné témata, dokumenty,mohou spolu komunikovat, ale také vidět se navzájem.\n\nKomunikace může být buď jednosměrná, kdy se přenáší ke všem zúčastněným obraz, zvuk, či prezentace. Příkladem pro jednosměrnou komunikaci může být například koncert, prezentace firmy. Dalším druhem virtuální události je tzv. obousměrná, kdy do této komunikace může kdykoli a kdokoli vstoupit a zapojit se. Například obchodní jednání, pracovní pohovory apod.\n\nDalší velkou výhodou virtuálních událostí kromě vytvoření virtuálního místa, je bezpochyby úspora financí. Pro uskutečnění například velké konference, je zapotřebí velkého prostoru, pro shromáždění všech účastníků. Dále je nutno důkladně tuto akci naplánování a následně se někdo musí o zúčastněné postarat. Je tedy potřeba najmout další lidi, kteří se budou starat o koordinaci celé akce. Nicméně, fyzická událost je vždy omezena velikostí místa a celkovým rozpočtem projektu.\n\nNejčastějším místem, či odvětvím, kde se uskutečňují virtuální akce je v obchodním průmyslu. V tomto odvětví je potřeba velice často jednat se svými partnery, kteří sídlí \nv jiných zemích. Proto prostřednictvím tzv. konferenčního hovoru, nebo díky programům typu cloud-based, což jsou programy pro sdílení dokumentů, usnadní práci manažerům \na dalším zaměstnancům, kteří musí spolupracovat se zahraničními partnery.\n\nVirtuální události mohou významně přispět k posílení vztahů se zákazníky a vytvářet měřitelné výsledky pro firmu.\n\nZde jsou některé způsoby, jak virtuální události mohou pomoci společnostem transformovat své marketingové úsilí:\n\n\n\n\nPlatformQ je předním producentem živých on-line událostí pro 500 až 50000 diváků. PlatformQ přivádí účastníky a poskytovatele produktů a služeb dohromady prostřednictvím zapojení do interaktivních prostředí. PlatformQ poskytuje obchodníkům vzdělání o zvoleném prostředí. Výsledkem je více kvalifikované vedení a to v kratším čase a při nižších nákladech.\n\nHVC byl navržen fanoušky „ambient social networkingu“ pro komunitní organizátory k vytvoření co nejlepšího virtuálního softwaru na trhu. Dynamická databázová struktura dělá tuto aplikaci jedinečnou a mnohostrannou pro „ambient social networking“ komunitu.\n\nHVC používá jednoduché šablony, které umožní rychle vytvořit „ambient socialnetworking“ komunitu nebo konvenci. Je také údajně velmi intuitivní pro uživatele takto vytvořené sítě či konvence. Uvádí, že sponzoři a vystavovatelé mohou své informace přidat velmi rychle a snadno.\n\nDále společnost uvádí, že HVC „virtual event“ platforma je více služba než software. Je to nástroj pro spolupráci sloužící delegátům ke komunikaci.\n\nON24 Virtual Show poskytuje poutavý a interaktivní virtuální veletrh a virtuální řešení událostí pro aplikace sahající od zpřístupnění prodeje, přes komunikaci se zákazníky až po požadavky generace. Aniž by museli opustit svoji kancelář, virtuální diváci se mohou učit z webových prezentací, výzkumných řešení, prostřednictvím interakce s vystavovateli, anebo z komunikace se svými kolegy.ON24 Virtual Show řešení poskytuje kombinaci poutavého prostředí, interaktivních prvků a sociálních sítí, což umožňuje, aby se školení, komunikace a marketing posunuly na další úroveň.\n\n6Connex je lídrem ve virtuálním prostředí od roku 2009, vytváří Virtuální Destinace pro kariérní veletrhy, firemní univerzity, uvádění produktů na trh, uživatelské konference a jiné aplikace. 6Connex \"100 - procentSaaS je virtuální platforma, která je snadno použitelná a dá se nasadit do malé i velké firmy. Poslání 6Connex je opravdu velmi jednoduché - spojení. Má údajně skvělou SaaS platformu a úžasný servisní tým, ale hlavně budují software, který umožňuje zákazníkům vytvářet virtuální destinace, jejichž cílem je řídit skutečné obchodní styky. \n\nInfoNeedle je předním poskytovatelem obchodu založeném na cloudu, marketingu míst, kde dochází ke střetu lidí a řešení virtuální události.Obchody a marketing používá InfoNeedle k urychlení prodeje transformací webových seminářů, akcí a doručování digitálního obsahu do míst, kde dochází ke střetu lidí, pro kupující.\n\nMezi společnosti, které mezi prvními začaly organizovat virtual events patří Onstream Media v roce 1993. \n\nVětší rozmach tento trh zaznamenal od počátku 21. století s rozvojem informačních technologií. Významnými společnostmi organizujícími virtual events jsou PlatformQ, HVC, On24.\n\nV zahraničí jsou tyto virtuální události velmi oblíbené, protože firmám šetří náklady. Do budoucna se předpokládá, že jejich četnost rapidně vzroste. \n"}
{"id": "987793", "url": "https://cs.wikipedia.org/wiki?curid=987793", "title": "Daniel Martin", "text": "Daniel Martin\n\nDaniel Martin (* 20. srpna 1986, Birmingham) je irský silniční profesionální cyklista. Od roku 2008 jezdí za ProTour stáj Garmin-Sharp. Mezi jeho největší úspěchy patří vítězství na etapě závodu Tour de France 2013, a v etapě na Vuelta a España 2011. Dále vyhrál celkové pořadí na etapových závodech Kolem Polska 2010 a Kolem Katalánska 2013. V roce 2013 také vyhrál klasický jarní závod Lutych-Bastogne-Lutych.\n\n\n"}
{"id": "987796", "url": "https://cs.wikipedia.org/wiki?curid=987796", "title": "Eugen Filkorn", "text": "Eugen Filkorn\n\nEugen Filkorn (10. listopadu 1881, Nitrianske Pravno − 5. ledna 1974, Nitra) byl slovenský katolický kněz a papežský prelát, poslanec slovenského sněmu.\n\nPo kněžském svěcení působil na několika školách v Nitře. Stal se profesorem bohosloví. Přednášel církevní historii, sociologii a dějiny církevního umění. Po první světové válce založil a stal se prvním ředitelem katolického vysokoškolského internátu Svoradov (1922), prvního vysokoškolského internátu v Bratislavě.\n\nEugen Filkorn zval každý týden do studentského domova přednášející z řad nejlepších katolických vědců a intelektuálů, jakož i odborníků z oblastí filozofie, etiky, sociologie a literatury. Přicházeli sem i spisovatelé, novináři a jiné významné osobnosti z celého Slovenska i z českých zemí.\n\nJako ředitel internátu podnikal mnoho cest do zahraničí. Prohlédl si katolické koleje v Anglii, Francii, Německu a USA. Nezaměřoval se jen na materiální vybavení objektů, sledoval i výchovnou a kulturní práci v těchto ústavech a systém poskytování stipendií. Během zahraničních návštěv organizoval finanční sbírky, zejména u amerických Slováků. Pro své akademiky vydával časopis Svoradov, pro středoškolskou mládež časopis Rozvoj. Byl ředitelem revue Kultura, které zapojil do evropských duchovních proudů.\n\nZ Filkornovy iniciativy bylo založeno knižní vydavatelství Lev. Ve Svoradovu poskytl přístřeší několika studentským akademickým spolkům, které byly sdruženy v Ústředí slovenského katolického studentstva. Založil celoslovenskou organizaci Katolická jednota žen, která měla svůj ústřední dům v Trnavě. Dívkám umožnil sdružovat se v organizacích Věnec. Tyto měly své měsíčníky Jednota a Listy rodičům, které Filkorn sám redigoval. I v těchto sdruženích zavedl pořádání přednášek a duchovních cvičení.\n\nBěhem první slovenské republiky byl Filkorn poslancem Slovenského sněmu. Po roce 1945 byl internát Svoradov znárodněn, časopisy zakázány a spolky rozpuštěny. Sám Filkorn byl v roce 1947 Národním soudem ve vykonstruovaném procesu odsouzen na 2 roky nepodmíněně za velezradu (obhajoval ho Dr. Ernest Žabkay). Po propuštění z vězení, navzdory neustálému pronásledování ze strany StB, působil jako kanovník, byl předsedou diecézního církevního soudu a nestorem nitranské diecéze.\n\nV roce 1966 mu v Kanadě vyšla životopisná kniha \"Jan XXIII. - Papež klidu a lásky\".\n\nEugen Filkorn zemřel v 93. roce života a 70. roce kněžství. V roce 1996 arcibiskup Ján Sokol odhalil Filkornovi ve vestibulu internátu Svoradov pamětní tabuli s verši básníka katolické moderny Andreje Žarnova.\n\n"}
{"id": "987800", "url": "https://cs.wikipedia.org/wiki?curid=987800", "title": "Emanuel Uggè", "text": "Emanuel Uggè\n\nEmanuel Uggè (15. března 1835 Praha – 16. červenec 1907 Praha) byl pražský měšťan, činovník Sokola a především známý pražský uzenář. V tuzemském prostředí je původcem dnes všeobecně známé „neuzené uzeniny“, zvané \"talián\".\n\nEmanuel Uggè byl italského původu. Narodil se však v Praze do rodiny obchodníka Alexandra Ugg(h)ého a jeho ženy Marie. Roku 1858 se oženil s Marií Kratochwílovou. V roce 1886 se však v Čechách plně naturalizoval tím, že složil předepsaný měšťanský slib a stal se pražským měšťanem. V centru Prahy vlastnil dům, kde kromě jiného jako jeden z prvních v Praze provozoval uzenářskou živnost. \n\nVedle svých podnikatelských aktivit byl Uggè mnoho let aktivním a váženým členem tělovýchovné jednoty Sokol. Byl uznáván jako její velký podporovatel, který se aktivně podílel na rozkvětu spolku. Uggè byl také osobním přítelem Jindřicha Fügnera, jednoho ze zakladatelů Sokola.\n\nJeho blízkým příbuzným byl známý pražský jazzový publicista stejného jména, hudební teoretik Emanuel Uggè (1900–1970).\n\nPřes mnohé aktivity v spolkové životě se Emanuel Uggè proslavil především jako uzenář, který v Čechách jako první vyráběl pivní pochoutky, známé dnes jako \"taliáni\".\n\nJedná se o vařenou vepřovo-hovězí směs plněnou do střívek a naloženou do láku. V pravém slova smyslu tedy vlastně nejde o „uzeninu“. Mezi Pražany se Uggèho novinka stala rychle velice oblíbenou. Zpočátku Pražané nové chuťovce říkali „Uggeho pivní pochoutka“, z čehož se posléze stala „Uggovka“ (vyslovováno jako „Užovka“). Současně se také říkalo: „Jdu si dát svačinku k Taliánovi…“, později prostě „Jdu si dát taliána“. Tento název nakonec nad původní „Uggovkou“ zvítězil a stal se všeobecně užívaným.\n\nUzenář Uggè si svou pochoutku nijak právně nechránil, takže jeho „taliány“ brzy převzala i konkurence.\n\n"}
{"id": "987806", "url": "https://cs.wikipedia.org/wiki?curid=987806", "title": "Valdez", "text": "Valdez\n\nValdez může znamenat.\n\n\n"}
{"id": "987812", "url": "https://cs.wikipedia.org/wiki?curid=987812", "title": "Ondrej Mantič", "text": "Ondrej Mantič\n\nIng. Ondrej Mantič (12. listopadu 1946 Trebišov – 8. září 2002 tamtéž) byl slovenský fotbalový obránce.\n\nV československé lize hrál za Lokomotívu Košice. Nastoupil ve 188 ligových utkáních. Vítěz Slovenského poháru a finalista Československého poháru 1977 a vítěz Československého poháru 1979. V Poháru vítězů pohárů nastoupil ve 4 utkáních. V nižších soutěžích hrál za Slavoj Trebišov.\n\n\n"}
{"id": "987813", "url": "https://cs.wikipedia.org/wiki?curid=987813", "title": "Valdés", "text": "Valdés\n\nValdés ¨může být:\n\n\n\n"}
{"id": "987814", "url": "https://cs.wikipedia.org/wiki?curid=987814", "title": "Deklarace nezávislosti Autonomní republiky Krym a města Sevastopol", "text": "Deklarace nezávislosti Autonomní republiky Krym a města Sevastopol\n\nDeklarace nezávislosti Autonomní republiky Krym a města Sevastopol je deklarace přijatá 11. března 2014 Nejvyšší radou Autonomní republiky Krym a Městskou radou Sevastopolu v rámci příprav na všelidové hlasování, které se konalo 16. března 2014. Podle tohoto prohlášení byla 17. března 2014 vyhlášena nezávislá Republika Krym, ve které získává město Sevastopol zvláštní status. Ukrajina, Evropská unie a Spojené státy toto referendum nepokládají za legitimní a jeho výsledky neuznávají.\n\nZápadní svět a Ukrajina referendum neuznávají, protože jeho vyhlášení odporuje některým mezinárodním normám, například Budapešťskému memorandu. Podle nich také odporuje ukrajinské ústavě, zastánci se ale odvolávají na článek 138 ústavy autonomní republiky Krym, který umožňuje pořádání místních referend. Referendum navíc proběhlo po rozpuštění krymského parlamentu ukrajinským parlamentem, který ale jeho kroky neuznával.\n\nFormální odůvodnění deklarace vychází z ustanovení Charty Organizace spojených národů, z několika dalších mezinárodních nástrojů uznávajících právo národů na sebeurčení a z rozhodnutí Mezinárodního soudního dvora o tom, že Deklarace nezávislosti Kosova neporušila mezinárodní právo.\n\nDeklarace byla přijata Nejvyšší radou Autonomní republiky Krym na mimořádném plenárním zasedání 11. března 2014 (podepsaná předsedou Nejvyšší rady Autonomní republiky Krym Vladimírem Konstantinovem) a rozhodnutím Rady města Sevastopol na mimořádném plenárním zasedání 11. března 2014 (podepsaná předsedou Rady města Sevastopol Jurijem Dojnikovem). Prohlášení bylo schváleno hlasováním počtem 78 z 81 poslanců Nejvyšší rady Autonomní republiky Krym, kteří se hlasování zúčastnili. Kolik z 62 poslanců Rady města Sevastopol hlasovalo pro přijetí Deklarace není známo.\n\n\n\n\n\n\n\n\n\n\n\n"}
{"id": "987815", "url": "https://cs.wikipedia.org/wiki?curid=987815", "title": "Legíny", "text": "Legíny\n\nLegíny můžeme charakterizovat jako spodní díl oděvu těsně obepínající nohy (druh tepláků). Mohou je nosit jak ženy, tak muži (méně časté). V minulosti byly legíny tvořeny dvěma oddělenými částmi pro každou nohu zvlášť. Legíny jsou dnes jak oblíbenou součástí módních outfitů, tak také funkční součástí sportovního oblečení.\n\nMezi dnes nejběžnější materiály použité na výrobu legín patří lycra, bavlna, nylon a další umělá vlákna. Samozřejmě se můžeme setkat i s luxusnějšími kousky z vlny nebo hedvábí. Co se týče barevného provedení, legíny je možné sehnat takřka v jakékoliv barvě, v posledních letech byly v módě legíny vzorované (květinové, zvířecí i abstraktní).\n\nKromě základního hladkého provedení se u legín setkáváme i s tzv. tregínami. Ty se hodně podobají klasickým kalhotám – sice na první pohled jako legíny vypadají, ale pas u nich většinou není na gumu, ale jako u klasických kalhot mívá knoflík, často i zip. Občas mívají i záložky. Džegíny jsou vlastně džínové legíny. Nejsou ušité z klasické džínoviny, ale jejich materiál ji připomíná. Stejně tak i jejich vzhled – mívají naznačené většinou falešné kapsy a zip. Oproti džínám jsou většinou značně pohodlnější.\n\nLegíny jsou známé již z dob středověku (tehdy nazývané nohavice). Tuto část oděvu tehdy nosili na rozdíl od dnešku hlavně muži, a to jak ti neurození, tak i ti vznešení (šlechta i panovník). Dámy začaly legínám podobné spodní kalhoty nosit až v 19. století pod krinolíny. Oficiální součástí dámské módy se legíny staly v 60. letech, kdy se začaly nosit tzv. kaliopky.\n\n\n"}
{"id": "987818", "url": "https://cs.wikipedia.org/wiki?curid=987818", "title": "Ischnocera", "text": "Ischnocera\n\nIschnocera (česky též péřovky) je podřád parazitického hmyzu v rámci řádu Phthiraptera, z něhož představuje asi dvě třetiny všech popsaných druhů. Spolu s podřádem Amblycera (luptouši) tvoří dnes již neformální skupinu všenky (Mallophaga). Všichni zástupci Ischnocera jsou parazitičtí. Drtivá většina druhů (asi 90%) cizopasí na ptácích, existují však i výjimky napadající savce.\n\nIschnocera mají zploštělé a drobné, jen několik milimetrů dlouhé tělo. Stejně jako všichni zástupci řádu Phthiraptera jsou sekundárně bezkřídlí. Morfologicky jsou Ischnocera velmi podobní Amblycera, což spolu s podobým způsobem života vedlo k tomu, že byli po dlouhou dobu spojováni do souhrnného taxonu všenky (Mallophaga). Od Amblycera se Ischnocera liší především absencí maxilárních palp a tím, že jejich mandibuly (kusadla) pracují vertikálně. Tykadla Ischnocera volně odstávají od hlavy a skládají se ze 3-5 článků. Chodidla jsou zakončena jedním či dvěma drápky.\n\nRůzní autoři rozpoznávají v rámci Ischnocera různé počty čeledí od 2 po 21. Běžně bývají druhy Ischnocera členěny do dvou čeledí: Philopteridae a Trichodectidae.\n\nČeleď Philopteridae zahrnuje 138 rodů z nichž téměř všechny cizopasí na ptácích s výjimkou rodu \"Trichophilopterus\", jehož zástupci parazitují v srsti lemurů. Jedná se o vůbec největší čeleď v řádu Phthiraptera. Na každém chodidle mají 2 drápky a jejich tykadla se skládají z 5 článků.\n\nČeleď Trichodectidae je tvořena 19 rody a její zástupci parazitují na savcích. Na chodidlech mají pouze jeden drápek a jejich tykadla se většinou skládají ze 3 článků. Hospodářsky významní jsou zástupci rodu \"Bovicola\", kteří napadají tury domácí (\"Bovicola bovis\"), koně (\"B. equi\"), ovce (\"B. ovis\"), osly (\"B. ocellata\") a kozy (\"B. caprae\"). V srsti koček parazituje \"Felicola subrostrata\", v srsti psů \"Trichodectes canis\".\n\nCelý životní cyklus Ischnocera je vázán na povrch těla hostitele. Cyklus začíná vajíčkem v podobě hnidy připevněné na peří (případně chlupu) hostitele. Inkubační doba vajíčka je obvykle 4-10 dní a liší se druh od druhu. Po vylíhnutí prochází jedinec třemi nymfálními stadii (instary), z nichž každé trvá 3-12 dní. Většina dospělců žije pravděpodobně asi měsíc. Samička klade zhruba jedno vajíčko denně a připevňuje jej na pero či chlup pomocí citlivých výběžků (gonopod) na zadečku a přídavných žláz produkujících lepivý sekret.\n\nAsi 70% ptačích všenek patří do podřádu Ischnocera. Oproti Amblycera, z nichž mnoho druhů žije přímo na kůži hostitele, jsou Ischnocera více specializovaní na parazitaci peří (odtud český název péřovky). Na peru se uchycují především pomocí žvýkacích mandibul a také drápků, které jsou po jednom či dvou umístěny na konci chodidel. Při trávení keratinu z peří jim napomáhají endosymbiotické bakterie. Namísto peří samotného (či chlupů v případě savčích péřovek) se některé druhy živí také na odumřelé kůži.\n\nIschnocera jsou obecně velmi málo pohyblivé a mnohé druhy, které jsou silně specializované na život na peří, nejsou ani schopny přesunout se z pera na kůži hostitele. Přenos z hostitele na hostitele je proto obvykle možný jen při fyzickém kontaktu dvou jedinců, například při páření či mezi rodiči a potomky v hnízdě. U některých druhů péřovek byla také sledována schopnost nechat se přenášet na nové hostitele pomocí foréze na hmyzu z čeledi klošovití (Hippoboscidae) a má se za to, že se jedná o běžný jev. Tato schopnost byla pozorována především u rodů Brueelia a Sturnidoecus, několik případů je známo také u rodu Columbicola. Kvůli snížené pohyblivosti jsou Ischnocera velmi hostitelsky specifičtí a jeden druh často parazituje jen na jednom či několika blízce příbuzných druzích hostitelů. Má se za to, že právě foréze na létajícím hmyzu by mohla vysvětlovat, proč některé druhy Ischnocera přesto cizopasí na poměrně široké škále taxonomicky vzdálených druhů (klošovití příliš hostitelsky specifičtí nejsou a mohou tak zanést jedince Ischnocera i na hostitele, s nímž by jinak nepřišel do styku).\n\nPokud je hostitel schopný regulovat množství ektoparazitů pomocí očisty povrchu těla a populace Ischnocera na jeho těle tedy není příliš velká, nezpůsobují péřovky vážné problémy. V opačném případě může docházet k silnému podráždění ptáků. U kuřat kura domácího napadených velkým počtem \"Cuclotogaster heterographus\" byl například zaznamenán silný neklid a vyčerpanost v některých případech ústící až ve smrt jedince. Takové situace jsou ale spíše vzácné a parazitace Ischnocera není v hospodářství považována za velký problém.\n\nPři silném zamoření některými druhy může u ptáků dojít k silnému úbytku opeření, což může mít za následek výrazné zhoršení letových schopností a tepelné izolace. Silně parazitovaní samci jsou méně atraktivní pro samice.\n\nNěkteré péřovky mohou mít vliv na zdraví hostitele také jako přenašeči a mezihostitelé dalších parazitů. Například \"Trichodectes canis\" může v těle nést cysticerkoidy tasemnice psí\" \"(\"Dipylidium caninum).\"\nPtáci se snaží zbavit ektoparazitů různými způsoby očisty peří. Některé druhy se takzvaně popelí (podstupují prachové koupele) či se namravenčují (pták se postaví do mraveniště a nechá po sobě lézt mravence, případně si vezme mravence do zobáku a aktivně si jej otírá o peří). Účel tohoto chování není zcela jistý, má se však za to, že se jím ptáci snaží zbavit právě ektoparazitů. Stejně tak si ptáci \"upravují\" peří pomocí zobáku (takzvaný \"preening\"). U Ischnocera lze nalézt tři časté strategie, jak se udržet na povrchu hostitele navzdory této očistě:\n"}
{"id": "987822", "url": "https://cs.wikipedia.org/wiki?curid=987822", "title": "M2 Bradley", "text": "M2 Bradley\n\nM2 Bradley je bojové vozidlo pěchoty (\"Infrantry Fighting Vehicle\") vyvinuté společností FMC (dnes součást BAE Systems), které používá armáda Spojených států amerických a armáda Saúdské Arábie. US Army zavedla vozidlo do výzbroje roku 1982. Zčásti tak nahradila starší vozidla M113. Kromě varianty bojového vozidla pěchoty bylo vyvinuto též vozidlo M3 Bradley pro ozbrojený průzkum. Sériová výroba byla zahájena v roce 1981 a do roku 1995 bylo americké armádě dodáno celkem 4641 strojů M2 a 2083 vozidel M3.\n\n"}
{"id": "987823", "url": "https://cs.wikipedia.org/wiki?curid=987823", "title": "Jan Černý Klatovský", "text": "Jan Černý Klatovský\n\nJan Černý Klatovský (16. května 1919, Klatovy – 13. října 1999, Pula) byl český malíř a ilustrátor.\n\nGymnázium vystudoval v Klatovech, na vysokou školu odešel do Prahy. Studoval na ČVUT obor výtvarné umění, a to až do uzavření vysokých škol nacisty. Stal se akademickým malířem. Malováním se živil až do své smrti.\nByl členem výtvarného spolku Mánes a členem Československého svazu výtvarných umělců. Proslul jako ilustrátor (mj. knih nakladatelství E. V. Marek) , dětských časopisů , a grafik. Hodně se věnoval krajinomalbě.\nPřevážně jde o tzv. dětské tituly.\n\n\n"}
{"id": "987830", "url": "https://cs.wikipedia.org/wiki?curid=987830", "title": "Yamaha XV 250 Virago", "text": "Yamaha XV 250 Virago\n\nYamaha XV 250 Virago je motocykl kategorie chopper, vyvinutý firmou Yamaha, vyráběný v letech 1988-2008. Nástupcem je model Yamaha XVS 250 DragStar.\n\nŘadu chopperů Virago tvoří modely s obsahem 125, 250, 535, 750 a Yamaha XV 1100 Virago ccm. Pro některé trhy se vyrábělo Virago i s modifikovanými obsahy 400, 500, 700 nebo 1000 cm³.\n\n\n"}
{"id": "987831", "url": "https://cs.wikipedia.org/wiki?curid=987831", "title": "Jaroslav Janoušek", "text": "Jaroslav Janoušek\n\nJaroslav Janoušek (* 1904 – ), vystupující také pod jménem Pravoslav Janoušek, byl příslušník NKVD a StB.\n\nByl synem českého komunistického novináře a revolucionáře, prezidenta Slovenské republiky rad Antonína Janouška. Vyrůstal v místě otcova exilu, v republice Čuvašsko v Sovětském svazu. Během druhé světové války sloužil v Rudé armádě a utrpěl těžké zranění hlavy. Toto zranění mohlo být příčinou jeho pozdější mimořádné agresivity.\n\nPracoval pro NKVD a po roce 1945 (nebo 1948) se přestěhoval do Československa, kde se jako sovětský agent stal příslušníkem Státní bezpečnosti. Za brutalitu jej však v roce 1949 z StB propustili, avšak sovětští poradci prosadili v roce 1951 jeho znovupřijetí. Stojí za zmínku, že v rámci vnitřních čistek v StB pak navracení důstojníci včetně Janouška vyšetřovali své bývalé nadřízené, kteří se zasadili o jejich propuštění.\n\nJméno majora Jaroslava Janouška se objevuje v souvislosti s vyšetřováním několika exemplárních politických procesů v padesátých letech 20. století. Biskup Vasil Hopko ho uvádí jako nejbrutálnějšího z vyšetřovatelů, kteří ho mučili po uvěznění v roce 1951. Vyšetřoval mj. případ Miloslava Choce, odsouzeného k smrti za údajné zastřelení Augustina Schramma.\n"}
{"id": "987842", "url": "https://cs.wikipedia.org/wiki?curid=987842", "title": "Kultovní značka", "text": "Kultovní značka\n\nKultovní značka (cult brand) je značka, která se obvykle váže na jeden segment zákazníků nebo na konkrétní kategorii produktů.\n\nTermín „kultovní“ se vztahuje k osobě či předmětu, který je populární nebo módní v určité sociální skupině, ze které jsou ostatní vyloučeni nebo nechápou či nesdílí jejich hodnoty. Kultovní značky nejen že dokážou ovlivnit zákazníka k nákupu produktu, ale dokonce se staly důležitou součástí života a identity svých \"následovníků\". Tyto značky se vyznačují extrémně loajálními následovníky, kteří jsou těmto značkám oddaní. Mezi takové značky patří např. Apple.\n\nJe třeba rozlišovat kultovní značku od módních výstřelků. Výstřelek je krátkodobá horečka, kdy konkrétní produkt zčista jasna upoutá mnoho pozornosti mezi širokou veřejností, která je doprovázena dočasným a nadměrným nadšením a po jisté době vyjde z módy. Zatímco módní výstřelky jsou neudržitelné a trvají pouze krátkodobě, kultovní značka obvykle začíná malou skupinkou a postupně si buduje své následovatele.\n\nKultovní značky se vyznačují několika společnými rysy, které jsou následující:\n\nKultovní značka byla vyvinuta na základě Maslowovy hierarchie potřeb, která nabízí jednoduchý rámec pro porozumění lidského chování. Všichni lidé mají vrozené potřeby (fyziologické potřeby, bezpečí, láska a porozumění, úcta a seberealizace), které v životě chtějí naplnit. Lidské chování je pak založeno na realizaci lidských potřeb. Ačkoliv Maslowova hierarchie potřeb důkladně popisuje lidské chování, není tvorba kultovní značky založena pouze na jejím principu. Větší porozumění nabízí Maslowova hierarchie potřeb v kombinaci s prací biologa Antonia Damasia, psychiatra Carla Junga a psychologa Ivana Pavlova.\n\nNa světě existuje velké množství různých značek, většina společností se snaží udělat z těchto „obyčejných značek“ kultovní značky. Jen málokterá společnost však dokáže vyvinout a utvořit hluboký vztah se svým zákazníkem. Málokterá značka dokáže chytit své zákazníky za srdce a získat tak jejich loajalitu a věrnost. Pouze pár světových značek dodržuje pravidla kultovní značky a to jak vědomě, tak i nevědomě.\n\nNejznámější značky, které se mohou pyšnit tím, že jsou zároveň kultovními značkami, jsou následující:\n"}
{"id": "987845", "url": "https://cs.wikipedia.org/wiki?curid=987845", "title": "Josef Neumayer", "text": "Josef Neumayer\n\nJosef Neumayer (17. března 1844 Vídeň – 25. května 1923 Vídeň) byl rakouský křesťansko sociální politik, na počátku 20. století poslanec Říšské rady a starosta Vídně.\n\nV letech 1864–1869 vystudoval práva na Vídeňské univerzitě. Roku 1872 získal titul doktora práv na univerzitě ve Štýrském Hradci. Od roku 1873 pracoval jako právník, od roku 1877 byl dvorním a soudním advokátem. Od roku 1885 byl právním zástupcem dětské nemocnice v Bad Hallu. Angažoval se politicky v Křesťansko sociální straně Rakouska. V letech 1895–1918 působil jako člen Vídeňské obecní rady. Od roku 1896 zastával funkci 2. náměstka starosty Vídně, od roku 1905 1. náměstka. Od roku 1902 byl poslancem Dolnorakouského zemského sněmu, kde byl náměstkem zemského maršálka (předsedy sněmu). Na sněmu zastupoval okrsek Leopoldstadt. Byl členem komise pro regulaci Dunaje, zemské školní komise a komise pro živnostenské školy. Poté, co zemřel Karl Lueger, stal se Neumayer starostou Vídně. V starostenském úřadu ale nezískal výraznější podporu a v další politické aktivitě ho omezovaly i zdravotní důvody (potíže se sluchem). Čelil ostré kritice od sociální demokracie. V roce 1912 se rozhodl podal demisi.\n\nNa počátku 20. století se zapojil i do celostátní politiky. V doplňovacích volbách roku 1910 získal mandát v Říšské radě (celostátní zákonodárný sbor) za obvod Dolní Rakousy 23. Nastoupil 24. listopadu 1910 místo Karla Luegera. Z hlediska klubové příslušnosti se k roku 1910 uvádí jako člen klubu Křesťansko-sociální sjednocení, profesně je uváděn coby starosta Vídně.\n"}
{"id": "987846", "url": "https://cs.wikipedia.org/wiki?curid=987846", "title": "24 hodin pro Pána", "text": "24 hodin pro Pána\n\n24 hodin pro Pána (italsky \"24 ore per il Signore\", anglicky \"24 hours for the Lord\") nebo také 24 hodin s Bohem je pastorační iniciativa katolické církve, kterou vyhlásila Papežská rada pro novou evangelizaci z podnětu papeže Františka. Papežovým cílem je vytvořit každoroční tradici, která bude probíhat před 4. nedělí postního období.\n\nV každé diecézi, která se k ní připojila, měl být k dispozici alespoň jeden kostel, kde byla od 17.00 hod. v pátek 28. března do 17.00 hod. v sobotu 29. března 2014 příležitost k přijetí svátosti smíření a pokud možno také vystavena Nejsvětější Svátost k adoraci.\n\nV České republice se k iniciativě alespoň zčásti připojily tyto kostely a chrámy:\n\n\nAkce se konala také v roce 2015 ve dnech 13.–14. března.\n\nV tomto roce akce proběhla 4.–5. března ve všech českých diecézích vyjma olomoucké arcidiecéze, kde se uskutečnila až o týden později 11. března.\n\n"}
{"id": "987854", "url": "https://cs.wikipedia.org/wiki?curid=987854", "title": "BVP M-80", "text": "BVP M-80\n\nBVP M-80 je bojové vozidlo pěchoty vyvinuté v bývalé Jugoslávii a sériově vyráběné společností FAMOS od počátku 80. let 20. století. V roce 1984 byl původní model M-80 ve výrobě nahrazen vylepšeným typem M-80A. Konstrukční uspořádání BVP M-80 je podobné sovětskému BMP-1, ale vozidlo bylo vyzbrojeno 20mm kanónem M55 (licenčně vyráběný švýcarský typ HS 804) a pohon zajišťoval francouzský motor HS 115 (M-80) nebo licenčně vyráběný (pod označením FAMOS V10-003) německý motor firmy Daimler-Benz (M-80A). Bojová vozidla pěchoty M-80A byla bojově nasazena během občanské války v Jugoslávii a dodnes je má ve výzbroji Bosna a Hercegovina, Chorvatsko, Slovinsko a Srbsko.\n"}
{"id": "987855", "url": "https://cs.wikipedia.org/wiki?curid=987855", "title": "Vojtěch Cepl mladší", "text": "Vojtěch Cepl mladší\n\nVojtěch Cepl mladší (* 21. března 1965) je český právník a soudce Krajského soudu v Ústí nad Labem. Do povědomí české veřejnosti se nejviditelněji zapsal kauzou Justiční mafie.\n\nVojtěch Cepl ml. je synem Vojtěcha Cepla staršího (1938–2009), českého právníka, vysokoškolského pedagoga a soudce Ústavního soudu. Vystudoval Právnickou fakultu Univerzity Karlovy v Praze. Od roku 1990 do roku 1992 působil jako soudce u Obvodního soudu pro Prahu 5, mezi lety 1992 a 2002 jako advokát, poté se do justice vrátil. V letech 1998 až 2002 byl členem Unie svobody, za kterou neúspěšně kandidoval ve volbách do Poslanecké sněmovny Parlamentu ČR, které se konaly v letech 1998 a 2002. Od roku 2002 je opět soudcem. Působil na Krajském soudu v Praze, kde se věnoval především případům ochrany osobnosti, později byl přeložen ke Krajskému soudu v Ústí nad Labem, kde soudí i jeho manželka Lenka Ceplová.\n\nRoku 2007 rozhodoval Vojtěch Cepl případ poslance Davida Ratha (ČSSD), kterého žaloval poradce tehdejšího premiéra Mirka Topolánka (ODS) Marek Dalík o 50 tisíc Kč za tvrzení, že za odchodem poslance Miloše Melčáka z klubu ČSSD jsou korupční aktivity ODS a Marka Dalíka. Soudce Cepl rozhodl, že Rath se Dalíkovi omlouvat nemusí, neboť nešlo nutně o nepravdivé tvrzení. „Pan Dalík v rozhovoru pro MF Dnes popsal, co dělal. Že nabídl výhody určitým poslancům, třeba panu Melčákovi. Když se ho ptali, jestli jim nabídl peníze, upřesnil, že se jedná o výhody politické. Ten obchod je do té míry nepěkný, že se ho pan Dalík zjevně zdráhal popsat blíže a přesně,“ řekl Cepl v Hospodářských novinách.\n\nV červnu roku 2007 soudce Cepl rozhodl, že středočeský hejtman Petr Bendl (ODS) není povinen zaplatit poslanci Davidu Rathovi (ČSSD) odškodné za to, že v pořadu České televize Otázky Václava Moravce naznačil, že Rath tuneloval Českou lékařskou komoru.\n\nV českých médiích se Vojtěch Cepl ml. objevil nejviditelněji v souvislosti s kauzou bývalé nejvyšší státní zástupkyně Marie Benešové, o které v prvním stupni rozhodoval. Benešová v prosinci 2007 v Českém rozhlase označila v souvislosti s údajnými manipulacemi okolo vyšetřování korupční kauzy tehdejšího ministra a předsedy KDU-ČSL Jiřího Čunka některé představitele české justice za „zákulisní justiční mafii, která se snaží v zákulisí ovlivňovat kauzy.“ Benešová jmenovala tehdejší nejvyšší státní zástupkyni Renatu Veseckou, jejího náměstka Karla Černovského, náměstka Vrchního státního zástupce v Praze Libora Grygárka, jihomoravského krajského státního zástupce Petra Coufala, státního zástupce Arifa Salichova a místopředsedu Nejvyššího soudu ČR Pavla Kučeru. Do skupiny justiční mafie pak zařadila i exministra spravedlnosti Pavla Němce, který ji dříve odvolal z funkce Nejvyšší státní zástupkyně ČR.\n\nZmínění představitelé justice podali roku 2008 na Marii Benešovou žalobu na ochranu osobnosti, v níž se domáhali omluvy za označení „justiční mafie“. Soudce Vojtěch Cepl však rozhodl, že Benešová se, s výjimkou Libora Grygárka, omlouvat nemusí, neboť její tvrzení, ač jsou nadsazená a nepřesná, mají nepochybný skutkový základ v nestandardních jednáních a vzájemných schůzkách, kterých se všichni, kromě Grygárka, účastnili. Senát Vrchního soudu v Praze pod vedením Romany Vostrejšové však v odvolacím řízení verdikt zrušil a vrátil případ zpět na Krajský soud v Praze a zároveň jej s odkazem na mnohočetná pochybení Vojtěchu Ceplovi odebral. Rozhodnutí o odebrání případu soudci Ceplovi zrušil v říjnu 2009 Ústavní soud, s odůvodněním porušení práva na zákonného soudce.\n\nSoudce Cepl pak 14. června 2010 potvrdil svůj dřívější názor a rozhodl, že Benešová se za svůj výrok o justiční mafii omlouvat nemusí. Proti rozhodnutí se čtyři účastníci sporu odvolali a Vrchní soud v Praze jim dal v únoru 2011 za pravdu, Benešová se musela všem písemně omluvit a rovněž zaplatit náklady soudního řízení přesahující 400 tisíc korun. Podala zároveň dovolání k Nejvyššímu soudu, který počátkem roku 2013 označil rozhodnutí Vrchního soudu v Praze za nesprávné a kauzu vrátil k dalšímu projednání na Vrchní soud v Praze. Obě strany sporu pak ale uzavřely dohodu, podle níž Benešová nestáhne dřívější omluvu a žalující strana jí vrátí 370 tisíc korun, které jí Benešová již dříve vyplatila. Tento smír soud schválil a spor tím skončil.\n\nKromě odlišných právních názorů vzbuzuje přístup soudce Cepla v některých představitelích justice odpor i pro svou otevřenost, kdy např. do jednání o justiční mafii vpustil média včetně televizních kamer, čímž se lišil i od odvolacího senátu pod vedením Romany Vostrejšové, který veřejnost z projednávání vyloučil. „Jednání soudu je veřejné. Není to žádná moje ochota, mám za to, že to je moje povinnost,“ sdělil k tomu Vojtěch Cepl pro ČT24.\n\nSoudce Cepl se také, na rozdíl od mnoha ostatních soudců, kteří novináře odkazují pouze na písemná vyhotovení rozsudku, nebojí svá rozhodnutí obhajovat v médiích a vysvětlovat je veřejnosti.\n"}
{"id": "987856", "url": "https://cs.wikipedia.org/wiki?curid=987856", "title": "Evropa realitní kancelář", "text": "Evropa realitní kancelář\n\nEVROPA realitní kancelář s.r.o. je česká realitní kancelář bez zahraničního či úvěrového kapitálu. Firmu založil český podnikatel Michal Macek. Na českém trhu působí firma od roku 1997, kdy začala fungovat s několika zaměstnanci. V roce 2014 měla 32 poboček v České a Slovenské republice a čítá přes 300 zaměstnanců.\n\nZakladatel Michal Macek jako svoji motivaci k podnikání uvedl, že v 90. letech, když se stěhoval, se sám stal obětí neprofesionality makléřů. Podnikání v oboru prodeje a pronájmu nemovitostí se věnuje od roku 1997, kdy založil franšízovou firmu EVROPA realitní kancelář, jejímž byl jediným společníkem.\n\nPůvodně firma začínala ve dvou lidech. Prvním prodaným bytem byl 3 + 1 v panelovém domě na Proseku s cenou do jednoho milionu korun. Realitní kancelář byt prodala do dvou měsíců. Společnost původně zakládal jako rodinnou firmu.\n\n\nPobočky realitní kanceláře dnes rovnoměrně pokrývají celou Českou republiku a jejich počet stále roste. V roce 2012 měla zakázky v řádu deseti miliard korun a byla zahájena zahraniční expanze společnosti na Slovensko. Rozšíření aktivit bude dále pokračovat v rámci zemí střední a východní Evropy.\n\nV současnosti má firma 32 poboček, přes 300 zaměstnanců a obrat společnosti se každé dva roky navyšuje o 30 %. Nárůst podle Michala Macka ovlivnil počet poboček. \n\nKancelář je řádným členem Asociace realitních kanceláří ČR a České asociace franchisingu (ČAF).\n"}
{"id": "987866", "url": "https://cs.wikipedia.org/wiki?curid=987866", "title": "Ondřej Lukeš", "text": "Ondřej Lukeš\n\nOndřej Lukeš (* 26. prosinec 1973) je bývalý československý a český reprezentant v cyklokrose, mistr světa v kategorii juniorů z roku 1991.\n\nNa mistrovství světa amatérů 1994 skončil na čtvrtém místě, byl trojnásobným vicemistrem České republiky (1993, 1994, 1996) a trojnásobným vítězem Českého poháru v cyklokrose. Po skončení sportovní kariéry pracoval jako obchodní zástupce.\n\n"}
{"id": "987867", "url": "https://cs.wikipedia.org/wiki?curid=987867", "title": "Words of Wisdom", "text": "Words of Wisdom\n\nWords of Wisdom je první studiové album maďarské power metalové kapely Wisdom. Album vypráví příběh fiktivní postavy, maskota kapely zvaného Wiseman.\n\nNa každém albu skupiny pokračuje příběh maskota Wisemana jakožto koncept celého alba:\n\n\"Dlouhé roky uplynuly od doby, kdy starý moudrý muž uprchl. Jak čas plynul, moc zlých sil stále více barbarsky rostla a těch pár, kteří byli dost silní na to, aby odolali a nepodřídili se, byli instinktivně vedeni k hledání vědění, které by je vedlo k lepší budoucnosti. Během svého dlouhého, osamoceného vyhnanství našel Wiseman mír v hlubinách dlouho zapomenutého, mystického lesa. Věděl, že ti, co hledají pravdu, jej brzy najdou a tak je bude moci učit starobylé myšlenky ze své knihy Words Of Wisdom, jež byla zachráněna z plamenů, aby lidem dala naději v temných dobách.\" -druhá část příběhu\n<br>(převzato z Wisdom, překlad z bookletu alba)\n\n\n\n"}
{"id": "987873", "url": "https://cs.wikipedia.org/wiki?curid=987873", "title": "Lysý vrch", "text": "Lysý vrch\n\nLysý vrch (1128 m n. m.) je pátá nejvyšší i nejprominentnější hora Medvědské hornatiny, která je severovýchodní částí Hrubého Jeseníku. Vypíná se 4 km jihovýchodně od Bělé pod Pradědem a 2 km západo-jihozápadně od Jeleních louček, které jsou jeho mateřským vrcholem.\n\n\nV sedle u rozcestí Lysý vrch se nachází dřevěný přístřešek.\n\n"}
{"id": "987876", "url": "https://cs.wikipedia.org/wiki?curid=987876", "title": "První vláda Arsenije Jaceňuka", "text": "První vláda Arsenije Jaceňuka\n\nPrvní vláda Arsenije Jaceňuka byla prozatímní ukrajinská vláda v čele s premiérem Arsenijem Jaceňukem, která se dostala k moci během tzv. Euromajdanu. Dne 27. února 2014 dostala důvěru ukrajinského parlamentu. Získala podporu zemí Evropské unie a Spojených států amerických. Rusko považuje tuto vládu za nelegitimní. Poté, co dne 24. července 2014 odešly z koalice strany UDAR a Svoboda, oznámil Jaceňuk ještě téhož dne svou demisi, kterou ale ukrajinský parlament 31. července odmítl. Po předčasných parlamentních volbách byl Jaceňuk na první schůzi nového parlamentu dne 27. listopadu 2014 schválen premiérem a jeho druhá vláda získala důvěru 2. prosince 2014.\n\n27. února 2014 došlo na Nejvyšší radě Ukrajiny k hlasování podle dekretu № 800-VII «Jmenování A. P. Jaceňuka ministerským předsedou Ukrajiny\", kterým se schvaluje kandidát Arsenij Jaceňuk za předsedu vlády Ukrajiny: pro jmenování hlasovalo 371 poslanců.\n"}
{"id": "987879", "url": "https://cs.wikipedia.org/wiki?curid=987879", "title": "Letiště Pulkovo", "text": "Letiště Pulkovo\n\nLetiště Pulkovo ( - \"Aeroport Pulkovo\"; IATA: LED, ICAO: ULLI) je mezinárodní letiště obsluhující ruské město Petrohrad. Letiště slouží jako uzlové letiště leteckých společností Rossiya Airlines a Ural Airlines. V roce 2012 bylo třetím nejrušnějším letištěm v Rusku s počtem cestujících přibližně 11,2 milionu. Tvoří ho dva terminály: \"Pulkovo - 1\" (na vnitrostátní lety) a \"Pulkovo - 2\" (na mezinárodní lety). Pulkovo - 1 se nachází 20 km jižně od centra města a Pulkovo - 21,7 km jižně od centra města.\n\nPůvodní název letiště byl Šosejnaja, podle jména nedaleké železniční stanice. Stavba letiště se začala v roce 1931 a byla dokončena 24. června 1932. První letadlo (z Moskvy) přistálo na letišti téhož dne kdy bylo dokončeno, přičemž převáželo cestující i poštu.\n\nBěhem druhé světové války bylo letiště uzavřeno, protože město obléhali nacisté. Nedaleké Pulkovské výšiny byly obsazeny nacisty a jejich dělostřelectvo odtud denně Leningrad bombardovalo. Nacisté z letiště ustoupili v roce 1944 a po opravě vzletové a přistávací dráhy byl provoz v roce 1945 obnoven.\n\nV únoru 1948 byly poválečné škody kompletně opraveny a letiště bylo opět v pravidelném osobním provozu. Už o rok později, v roce 1949, byly prováděny pravidelné lety do 15 největších měst v SSSR a 15 letů na krátké vzdálenosti do severozápadního Ruska.\n\nV roce 1951 bylo přepracováno letiště tak, aby terminál dokázal zvládnout i větší letadla. V polovině 50. let byla dokončena nová rozšířená vzletová a přistávací dráha, která umožňovala přistát i větším letadlům jako Iljušin Il-18 a Tupolev Tu-104. V roce 1965 byly realizovány první normy ICAO umožňující mezinárodní dopravu. Starý terminál později obsluhoval mezinárodní lety, zatímco nový terminál \"Pulkovo-1\" domácí lety.\n\nLetiště se v roce 1973 přejmenovalo na Letiště Pulkovo, ale kód IATA \"LED\" zůstal stejný podle Leningradu.\n\n"}
{"id": "987881", "url": "https://cs.wikipedia.org/wiki?curid=987881", "title": "Nejvyšší rada Autonomní republiky Krym", "text": "Nejvyšší rada Autonomní republiky Krym\n\nNejvyšší rada autonomní republiky Krym ( , , do roku 2010 , ) je jednokomorový parlament Autonomní republiky Krym v rámci Ukrajiny. Parlament má 100 křesel. Po krymském referendu během krymské krize, které většina světových států neuznává, byl přejmenovaný na název Nejvyšší rada republiky Krym ( , , ) a stal se parlamentem nově vznikající de facto nezávislé Republiky Krym, která usilovala o začlenění do Ruska. 15. března 2014 ukrajinský parlament pozastavil činnost Nejvyšší rady autonomní republiky Krym, aby těmto událostem zabránil, ale parlament ukrajinské kroky ignoroval a 17. března vyhlásil nezávislost na Ukrajině. V týž den formálně vznikla nová Státní rada republiky Krym, která v proruském pojetí stávající úřad nahradila. Západ a Ukrajina stále považují Krymský poloostrov za integrální součást Ukrajiny.\n\nDo roku 2010 probíhaly volby do Nejvyšší rady pomocí smíšeného systému, napůl poměrného a napůl většinového, s funkčním obdobím na 5 let. Parlament sídlí v budově parlamentu ve středu Simferopolu.\n"}
{"id": "987882", "url": "https://cs.wikipedia.org/wiki?curid=987882", "title": "Státní rada republiky Krym", "text": "Státní rada republiky Krym\n\nStátní rada republiky Krym (\"rusky\" Государственный Совет Республики Крым, \"ukrajinštinou\" Державна Рада Республіки Крим, \"krymskou tatarštinou\" Къырым Джумхуриетининъ Девлет Шурасы) je jednokomorový parlament Republiky Krym náležející k Ruské Federaci.\n\n11. března 2014 přijaly Nejvyšší rada Autonomní republiky Krym a Městská rada Sevastopolu Deklaraci nezávislosti Autonomní republiky Krym a města Sevastopol.\n\n15. března 2014 zrušil ukrajinský parlament pravomoci Nejvyšší radě Autonomní republiky Krym. Nejvyšší rada Autonomní republiky Krym, nicméně pokračovala v činnosti. Podle vyhlášky «O zastupování republiky Krym», přijatou 17. března 2014 na mimořádném plenárním zasedání Nejvyšší rady Krymu, «v souvislosti s vystoupením z Ukrajiny a vyhlášením nezávislého státu republiky Krym» zastupitelský orgán v Republice Krym změnil svůj název a jméno na Státní radu Republiky Krym — je parlamentem republiky Krym s nezávislou republikou Krym. 18. března 2014 byla Republika Krym přijata za člena Ruské Federace.\n\nPo připojení Krymu k Rusku v březnu 2014 pokračuje Státní rada Republiky Krym ve své činnosti v novém prostředí.\n"}
{"id": "987883", "url": "https://cs.wikipedia.org/wiki?curid=987883", "title": "Seznam medailistek na mistrovství světa v sportovní gymnastice žen (víceboj)", "text": "Seznam medailistek na mistrovství světa v sportovní gymnastice žen (víceboj)\n\nTento seznam uvádí přehled medailistek na mistrovství světa ve sportovní gymnastice ve víceboji, který byl na program světových šampionátů zařazen poprvé v roce 1934.\n"}
{"id": "987886", "url": "https://cs.wikipedia.org/wiki?curid=987886", "title": "Pan-nacionalismus", "text": "Pan-nacionalismus\n\nPan-hnutí nebo \"pan-nacionalismus\" označuje určitá nacionalistická nebo náboženská uskupení a jejich ideologické pozadí, jež usilují o sjednocení všech příslušníků určitého etnika nebo jazykové skupiny v jednom státě. Nejčastěji žijí tato etnika či jazykové skupiny v době vzniku této ideologie v několika různých státech.\n\nŘecká předpona \"pan-\" znamená \"vše-\" (či \"všeobecný\") ke zdůraznění, že cílem těchto hnutí je více, než pouhé sjednocení jednoho národa v jeden celek. Nejčastěji stojí ve vzájemném protikladu. Často svá tvrzení zátupci současných pan-hnutí ospravedlňují božským původem nebo božím záměrem etnika. Hannah Arendt označovala panhnutí (především pak pangermanismus a panslavismus) jako obzvláště agresivní formy etnického nacionalismu.\n\n\n\n\n\n"}
{"id": "987889", "url": "https://cs.wikipedia.org/wiki?curid=987889", "title": "Franz Unger", "text": "Franz Unger\n\nFranz Joseph Andreas Nicolaus Unger (30. listopadu 1800 Gut Amthof u obce Leutschach, Habsburská monarchie – 13. února 1870 Graz, Rakousko-Uhersko) byl rakouský paleontolog a botanik. Zabýval se fyziologií a anatomií rostlin.\nUnger nejprve studoval právo v Štýrském Hradci. V roce 1820 se přestěhoval do Vídně, aby tam studoval medicínu. O dva roky později se zapsal na Karlo-Ferdinandovu univerzitu v Praze. Následujícího roku se vrátil do Vídně, studium medicíny dokončil v roce 1827.\n\nV roce 1836 byl jmenován profesorem botaniky na univerzitě v Štýrském Hradci, v roce 1850 profesorem fyziologie rostlin ve Vídni. \n\nVýznamný je jeho příspěvek jak na poli paleontologie, tak v oblasti fyziologie a anatomie rostlin. Stanovil hypotézy, které se týkaly dědičnosti u rostlin a významně ovlivnil experimenty svého žáka Gregora Mendela. \n"}
{"id": "987891", "url": "https://cs.wikipedia.org/wiki?curid=987891", "title": "Řecký ligový pohár", "text": "Řecký ligový pohár\n\nŘecký ligový pohár (řecky Κύπελλο Ε.Π.Α.Ε.) je bývalá pohárová vyřazovací soutěž v řeckém fotbalu, které se účastnily kluby hrající řeckou Superligu. Hrálo se pouze v sezoně 1989/90, jediným vítězem se stal klub AEK Athény.\n\nPozn.: vítěz je označen tučně.\nZdroj: \n\n"}
{"id": "987895", "url": "https://cs.wikipedia.org/wiki?curid=987895", "title": "Jammertal", "text": "Jammertal\n\nJammertal může mít tyto významy:\n\n"}
{"id": "987896", "url": "https://cs.wikipedia.org/wiki?curid=987896", "title": "Richard Grayson", "text": "Richard Grayson\n\nRichard Grayson (25. března 1941 – 3. července 2016) byl americký hudební skladatel a klavírista.\n\nGrayson studoval hudbu na UCLA, kde získal v roce 1962 bakalářský titul. V roce 1963 pak získal magisterský titul na Chicagské univerzitě. V roce 1964 se zúčastnil Berkshirského hudebního festivalu v Tanglewoodu v rámci stipendia na kompozici. Fulbrightovo stipendium mu v letech 1956-66 umožnilo navštěvovat spolu s Henrim Pousseurem v Bruselu a v Kolíně nad Rýnem Kurzy nové hudby. Po návratu do Spojených států dokončil v roce 1969 doktorát ze skladby na UCLA - jako třetí osoba, která získala titul Ph.D. na UCLA (po Michaelu Zearottovi a Edu Applebaumovi) - a ve stejném roce nastoupil na fakultu na Occidental College v Los Angeles, kde zůstal až do odchodu do důchodu v roce 2001. Od roku 2001 vyučuje kurzy hudební teorie na Crossroads School a klavír v Klavírním institutu Aube Tzerko ve škole New Roads School v Santa Monice.\n\nJako klavírista je znám jako improvizátor klasické hudby, nejčastěji s živou elektronickou hudbou. V 80. letech byl považován za jednoho z nejlepších nejazzových improvizátorů. V letech 1971 až 1986 působil ve radě Koncertů na pondělní večer v Muzeu umění okresu Los Angeles. Často na těchto koncertech také vystupoval jako klavírista. Vytvořil šest nahrávek některých skladatelů 20. století, například Luigiho Dallapicolly, Aurelia de la Vegy, Andrewa Imbrieho, Charlese Ivese, Leonarda Rosenmana a Roye Travise a dále čtyři nahrávky svých vlastních skladeb. Působil také jako varhaník v kostele St. Martin of Tours, West Los Angeles až do 31. května 2009 (po 28 letech působení).\n\n\n\n"}
{"id": "987901", "url": "https://cs.wikipedia.org/wiki?curid=987901", "title": "Seznam ocenění a nominací Milly Jovovich", "text": "Seznam ocenění a nominací Milly Jovovich\n\nVšechny ceny a ocenění herečky Milly Jovovich.\n"}
{"id": "987903", "url": "https://cs.wikipedia.org/wiki?curid=987903", "title": "Program Bion", "text": "Program Bion\n\nProgram Bion () byl sovětský výzkumný program zaměřený na studium účinků stavu beztíže na živé organismy. Ústřední částí programu bylo vypuštění dvanácti umělých družic země řady Bion se živými organismy na palubě. \n\nDružice Bion (typové označení: 12KS) byly konstrukčně odvozeny od průzkumných fotografických družic Zenit 2M. Sestávaly z kulové kabiny o průměru 2,43 m a hmotnosti 3100 kg; služebního úseku tvaru dvou spojených kuželů délky 2,25 m a největšího průměru 2,43 obsahujícím systémy orientace, motory a palivové nádrže; třetí částí družice byl pomocný kontejner válcového tvaru o průměru 1,9 m a výšce 0,9 m umístěný na opačné straně kabiny než služební úsek. Pomocný kontejner obsahoval chemické baterie a doplňkové experimenty. Uvnitř kabiny byl instalován systém životního zabezpečení schopný na 30 dní zajistit přežití krys, želv, hmyzu, hub a rybích jiker. Počínaje Bionem-6 byla družice upravena přidáním kójí pro dva makaky rhesus.\n\nPředchůdcem programu Bion byl let družice Kosmos 110 se dvěma psy na palubě. Součástí programu Bion byly také lety průzkumných družic Zenit s moduly Nauka na palubě.\n\nDružice Bion byly v letech 1973–1996 vynášeny nosnými raketami Sojuz, případně Sojuz-U, z kosmodromu Pleseck. Při letu prvního Bionu probíhal výzkum vlivu beztíže na živé organismy, Programem letu Bionu 2 bylo zkoušení ochrany před kosmickým zářením a vliv dlouhodobého stavu beztíže na krysách, želvách, hmyzu a mikroorganismech. Počínaje Bionem 3 se program stal mezinárodním a poprvé proběhly pokusy s využitím centrifugy. Bion 4 pokračoval ve zkoumání vlivu beztíže a umělé tíže. V Bionu 5 se zjišťoval vliv beztíže na vývoj zárodků savců a ptáků. Počínaje Bionem 6 žily na družicích i dvojice opic druhu makak rhesus. \n\nPo delší přestávce byla roku 2013 vypuštěna modernizovaná družice Bion-M, vynesla ji raketa Sojuz 2-1a z Bajkonuru. Do roku 2020 jsou plánovány ještě čtyři starty družic Bion-M. nyní však již bez makaků.\n\nPoznatky o chování a stavu živých organismů v kosmu byly využity při určování postupů, jak snížit negativní vlivy stavu beztíže na kosmonauty a zkrátit dobu adaptace jejich organismu.\n\n"}
{"id": "987907", "url": "https://cs.wikipedia.org/wiki?curid=987907", "title": "Belgický ligový pohár", "text": "Belgický ligový pohár\n\nBelgický ligový pohár (oficiálním názvem podle sponzora Nissan Cup) je bývalá pohárová vyřazovací soutěž v belgickém fotbalu, které se účastnily kluby hrající belgickou nejvyšší ligu Jupiler Pro League. Hrály se pouze tři ročníky.\n\nPozn.: vítěz je označen tučně.\nZdroj:\n\n"}
{"id": "987909", "url": "https://cs.wikipedia.org/wiki?curid=987909", "title": "Mustafa III.", "text": "Mustafa III.\n\nMustafa III. (18./ 28. ledna 1717 – 21. ledna 1774) – byl sultánem Osmanské říše v letech 1757 – 1774. Na trůn nastoupil jako syn Ahmeda III.\n\nJe považován za schopného a vzdělaného panovníka, který si byl vědom nutnosti radikálních reforem osmanské armády i celé osmanské ekonomiky.\n\nPodobně jako jeho mnozí předchůdci (včetně jeho otce) však narážel na odpor konzervativních janičářů a sipahí, kteří trvali na zachování statu quo, nechtěli se rozvíjet, hlavně jim šlo o své výhody a privilegia. Ve správě země měly tyto skupiny důležité pravomoci, svoji moc však často zneužívaly pro svůj (korupční) prospěch.\n\nMustafa III. začal zvát do země poradce z Evropy, například od pruského krále Fridricha II., s reformními cíli. Rovněž založil akademii přírodních věd (včetně matematiky).\n\nKe konci své vlády však musel čelit rozpínavosti Ruska pod vládou carevny Kateřiny II. a její snahy o ovládnutí poloostrova Krymu. Nakonec neprozíravě Rusku vyhlásil válku, i přes vědomí trvajícího špatného stavu své armády. V průběhu této války však sám sultán Mustafa III. zemřel a nedočkal se následné osmanské porážky.\n\nZnámým je rovněž pro svou zálibu v poezii a dodnes jsou zachovány i jeho vlastní básně.\n"}
{"id": "987911", "url": "https://cs.wikipedia.org/wiki?curid=987911", "title": "Mistrovství světa v basketbalu mužů 2014", "text": "Mistrovství světa v basketbalu mužů 2014\n\n17. Mistrovství světa v basketbalu mužů proběhlo od 30. srpna do 14. září ve Španělsku. Mistrovství se zúčastnilo 24 týmů, které se utkaly ve čtyřech základních skupinách po šesti týmech. Z každé skupiny postoupily čtyři nejlepší týmy do vyřazovacích bojů o medaile. Týmy na pátém a šestém místě v turnaji skončily. Titul mistra světa obhájil tým Spojených států, čímž si zajistil kvalifikaci na Letní olympijské hry 2016.\n\n1. USA \n\n\n2. Srbsko \n\n\n3. Francie \n\n\n4. Litva \n\n\n5. Španělsko \n\n\n6. Brazílie \n\n\n7. Slovinsko \n\n\n8. Turecko \n\n\n9. Řecko \n\n\n10. Chorvatsko \n\n\n11. Argentina \n\n\n12. Austrálie \n\n\n13. Dominikánská republika \n\n\n14. Mexiko \n\n\n15. Nový Zéland \n\n\n16. Senegal \n\n\n17. Angola \n\n\n18. Ukrajina \n\n\n19. Portoriko \n\n\n20. Írán \n\n\n21. Filipíny \n\n\n22. Finsko \n\n\n23. Korejská republika \n\n\n24. Egypt \n\n\n *** Pořadí po základní skupině\n\n"}
