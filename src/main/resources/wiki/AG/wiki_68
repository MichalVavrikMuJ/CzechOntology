{"id": "1113420", "url": "https://cs.wikipedia.org/wiki?curid=1113420", "title": "František Bass", "text": "František Bass\n\nFrantišek Bass, známý též jako Franta Bass (4. září 1930 Brno – po 28. října 1944 Auschwitz), byl český dětský básník židovského původu.\n\nByl synem Hanse Basse (1895–1944) a Heleny Bassové, rozené Wallerové. Oba rodiče zahynuli v Osvětimi, společně se synem.\n\nV jedenácti letech byl 2. prosince 1941 deportován z Brna do koncentračního tábora v Terezíně. Dne 28. října 1944 byl spolu s rodiči z Terezína deportován do vyhlazovacího tábora v Osvětimi, kde zahynul. Bylo mu 14 let.\n\nMezi nejslavnější dochované básně, které napsal, patří \"Zahrada\", kterou napsal v Terezíně:\n\n<poem>\n\"Zahrádka malá\"\n\"plná růží, voní\"\n\"cestička je úzká\"\n\"chlapeček prochází po ní.\"\n\n\"Chlapeček malý, hezoučký\"\n\"jak poupě rozkvétající\"\n\"až poupě rozkvete\"\n\"chlapeček už nebude.\"\n</poem>\n\n"}
{"id": "1113421", "url": "https://cs.wikipedia.org/wiki?curid=1113421", "title": "Alter Flugplatz", "text": "Alter Flugplatz\n\nAlter Flugplatz v městské části Kalbach, v zeleném pásu Frankfurtu nad Mohanem je od roku 1992 nepoužívané vojenské letiště, které je nyní využíváno jako park, plocha zeleně a přírodní laboratoř. Oblast zahrnuje přibližně 4,5 ha (uváděno 77.000 m čtverečných ) a nachází se v městských částech Bonames a Frankfurt-Kalbach. Po opuštění letiště americkou armádou byl schválen projekt \"Greenbelt\" a mezi lety 2003- 2004 byla plocha upravena zahradními architekty na přírodní a rekreační oblast, za niž obdržela společnost GTL Gnüchtel Triebswetter Landschaftsarchitekten GbR ocenění německé zahradní architektury (Deutschen Landschaftsarchitektur-Preis). Projekt byl také oceněn cenami „Green GOOD DESIGN Award“ a Award for commondable building site within the state Hessen“. Autoři projektu jsou Markus Gnüchtel, Roland Nagies, Klaus W. Rose. Náklady na úpravu prostoru byly 900.000 Euro. Projekt byl zhotoven v letech 2003 – 2004.\n\nPoté, co město koupilo pozemek, začaly v zimě roku 2002 práce na úpravách přistávacích ploch.\n\nPro stavbu pozorovacích polí byly narušeny povrchy asi 3 ha asfaltového a betonového povrchu, aby bylo možné odstranit zatížení oblasti. Zbytek byly upraven v drátěných pletivech (gabiony). Ty byly nadrceny a umístěny v terénu v sedmi různých velikostech, aby bylo možné určit, jaká plocha s kterou velikostí balvanů bude zarostlá rostlinami nejrychleji.\n\n750 m dlouhé dráhy zůstaly v plné délce, ale byly zúženy z 21 m na asi 3 - 9 m. Kromě drah je v oblasti dlouhý háj a velký trávník, který je pravidelně sekán a může být použit pro mulčování.\n\nVrtulníky byly dříve zaparkovány v jedenácti asi 100 m² velkých čtvercích, které byly přístupné přes přistávací dráhy. Betonové desky byly odstraněny a naskládány jako rozhledna na konci přistávací dráhy, uloženy na bývalé parkoviště, nebo tam umístěny svisle.\n\nBěhem období vojenského využívání byla oblast oplocena a nebyla přístupna veřejnosti. Plot byl stržen a byla vystavěna lávka pro pěší a cyklisty, jenž je také významným regionálním spojením mezi Frankfurtem a Bad Homburgem. Od roku 2007 byl most pojmenován poté, co zemřel v roce 2006 spisovatel, básník a ilustrátor Robert Gernhardt , který žil po mnoho let ve Frankfurtu. Na zábradlí mostu je bronzová socha spisovatele.\nMezi přistávacími drahami a pojezdovými drahami v oblasti 3 je přírodní stojatá voda, která vytváří podmáčenou oblast. Vzhledem k tomu, nádrž nemá žádný odtok, přebytečná voda protéká údolím v Nidda. Vhodné prostředí zde našly desítky ptáků a obojživelníků, a lze zde pozorovat i ondatry. Oblast mezi vzletovou a přistávací dráhou a Nidda je stále kulturním trávníkem, který je pravidelně kosen.\n\nBývalá řídící věž je nyní používána jako kavárna a malý hangár pro koncertní představení. Na místě se rovněž od roku 1992 nachází frankfurtské hasičské muzeum, kde jsou vystaveny přilby, čepice, uniformy, respirátory a historické hasičské stříkačky. Na východním okraji starého letiště, kde je v současné době starý dřevěný tábor, bude brzy postaveno vrbové bludiště pro děti i dospělé. Kromě toho by mělo být zvětšeno parkoviště a kavárna v řídící věži.\n\nStaré letiště se stalo vzdělávacím centrem pro děti a dorost. Jsou zde nabízeny akce pro rodiny s dětmi a vyučovací hodiny pro školy a centra denní péče. Od března do října, jsou ještě pořádány „Landschaftslotsen“ přímo na místě, s informacemi o žábách, ptácích a rostlinách. V Nidda jsou děti a mládež vyučovány v používání lodí a ochraně přírody. Kavárna ve věži se rozvinula jako turistická restaurace, která nabízí jídla.\n\n"}
{"id": "1113422", "url": "https://cs.wikipedia.org/wiki?curid=1113422", "title": "Seznam oficiálních návštěv ve Versailles", "text": "Seznam oficiálních návštěv ve Versailles\n\nSeznam oficiálních návštěv ve Versailles od doby postavení Versailleského zámku do současnosti.\n\n"}
{"id": "1113431", "url": "https://cs.wikipedia.org/wiki?curid=1113431", "title": "Bratři z tykve", "text": "Bratři z tykve\n\nBratři z tykve ( \"葫芦兄弟\") je čínský animovaný seriál z roku 1987. Režiséry seriálu jsou Hu Jinqing, Ge Guiyun, Zhou Keqin. V Česku byl seriál vysílán v rámci pořadu Vega.\n\nJednoho dne kvůli zaškobrtnutí luskouna z uvěznění uniknou dva démoni. Dědeček s pomocí luskouna získá semínko tykve, ze které se narodí sedm chlapců, kteří jako jediní mohou démony přemoci. Dědeček neváhá a semínko zasadí. Než ale chlapci vyrostou, dědečka unesou poskoci démonů. Jako první se narodí silný chlapec a vydá se dědečka osvobodit. Je ale přemožen, svázán a uspán. Jako druhý se narodí chlapec s bystrým zrakem a dobrým sluchem. Ani jemu se nepodaří dědečka osvobodit a je oslepen na obě oči, ale ohlušen pouze na jedno ucho a zavřen do kobky k dědečkovi. Z kobky je vysvobodí luskoun.\n\nChlapec s nezranitelným tělem se dědečkovi a bratrům vydá na pomoc ještě v podobě tykve, od okamžiku, kdy se potká s dědečkem, bratrem a luskounem, je chrání. Po chvíli se narodí a vydá se na pomoc silnému bratrovi, zatímco dědeček s bystrozrakým bratrem se vydávají domů. Luskoun se je snaží chránit, ale je svržen do propasti. Nezranitelný chlapec bojuje s démony, ale je spoután pomocí kouzelného meče.\n\nDoma se dědeček a ptáčci starají o bystrozrakého bratra, až se mu zrak vrátí. Je ale takové sucho, že se dědeček obává o ještě nenarozené chlapce. Naštěstí se narodí chlapec se schopností chrlit vodu a tak tykev zavlaží. Po chvíli se narodí další chlapec, který má schopnost chrlit oheň. Ti se vydávají na pomoc dvěma uvězněným bratřím.\n\nDémoni se mezitím rozhodnou, že si chlapce uvaří v ohnivém hrnci. Po vytažení ohnivého hrnce z jezera ale plameny vyšlehnou a rozšíří se hoře, na které démoni jsou. Chlapec se schopností chrlit oheň horu uhasí a po té potkají démony. Démoni je lstí a slovy, že jsou jim vděční za záchranu života, pozvou do své skrýše, kde se jim podaří chlapce se schopností chrlit oheň uspat v ledu a chlapce se schopností chrlit vodu opít vínem. Po té se démoni rozhodnou, že musí zajmout i zbylé chlapce. Unesou oba ještě nenarozené chlapce i bystrozrakého chlapce a dědečka shodí ze skály. Dědeček ale nezahyne, zachrání ho pták skalního ducha, který ho odnese ke skalnímu duchovi. Od skalního ducha se dědeček dozví, že k tomu, aby chlapci mohli nad démony zvítězit, potřebují kouzelný leknín, který dědeček od ducha získá. Po té, co se dědeček vrátí domů, je zajat poskoky démonů.\n\nDémoni se ještě nenarozené chlapce snaží změnit ve své potomky, ale u jednoho z chlapců se jim to nepodaří, protože se narodí. Tento chlapec má schopnost být neviditelným a tak se prochází po skrýši démonů a objeví své bratry, kteří až na bystrozrakého chlapce spí. S pomocí bystrozrakého bratra se neviditelnému bratrovi podaří uzmout démonům jejich kouzelné ruyi a spící bratry probudit.\n\nZajatý dědeček je přiveden k ještě nenarozenému chlapci, který považuje démony za své rodiče, čemuž se dědeček diví. Po té, co se tento chlapec narodí, zjistí se, že má schopnost absorbovat cokoliv do tykve a ovládat lidská srdce. Díky tomu se mu podaří rozpoutat nenávist mezi ostatním bratry, které po té absorbuje do tykve.\n\nDémoni, nejmladší chlapec a zajatý dědeček se přesunou do místnosti s ohnivým hrncem, do kterého je vhozeno šest bratrů. Démonům se podaří nejmladšímu bratrovi lstí uzmout jeho tykev, pomocí které ho také vhodí do ohnivého hrnce. Dědečkovi se podaří použít kouzelný leknín, pomocí kterého se bratři konečně sjednotí, dostanou se z hrnce ven a proti démonům bojují společně. Nejmladšímu bratrovi se podaří získat zpět svojí tykev, do které absorbuje démony. Tykev pak vhodí hluboko do skály. Chlapci se semknou a skočí za tykví. Během pádu se chlapci změní ve skálu, která tykev přikryje a tykev s démony je tak uvězněna.\n\n"}
{"id": "1113437", "url": "https://cs.wikipedia.org/wiki?curid=1113437", "title": "Otto Slabý", "text": "Otto Slabý\n\nOtto Slabý (26. květen 1913 Havlíčkův Brod – 18. říjen 1993 Plzeň) byl český lékař, histolog a embryolog, vědecký pracovník, vysokoškolský profesor a přírodovědec, entomolog - převážně lepidopterolog.\n\nNarodil se v Havlíčkově (tehdy Německém) Brodě. V letech 1924–1932 navštěvoval Státní reálné gymnázium v Berouně. Zde úspěšně maturoval v roce 1932. Poté studoval v letech 1932–1939 na lékařské fakultě Karlovy univerzity v Praze, kterou úspěšně ukončil v roce 1939, kdy promoval. Krátce po ukončení lékařské fakulty se v roce 1939 zapsal ke studiu na Přírodovědecké fakultě Univerzity Karlovy, do nějž ale zasáhla druhá světová válka a vznik Protektorátu. Studium ukončil až po válce v roce 1946. V roce 1947 promoval, získal titul RNDr. Během let druhé světové války pracoval jako lékař v nemocnicích v Praze a na Kladně. V roce 1945 se vrátil do Prahy a od roku 1947 pracoval jako pedagogický pracovník a asistent na Lékařské fakultě univerzity Karlovy v Plzni u významného morfologa, embryologa a zoologa, entomologa Prof. MUDr. Zdeňka Frankenbergera. Hlavně pod vlivem tohoto vědce se vypracoval postupně na významného morfologa, který přispěl také k rozvoji tradice československé morfologické školy. Roku 1947 odešel na Lékařskou fakultu do Plzně, kde přednášel histologii a embryologii až do svého odchodu do důchodu s výjimkou let 1967–1973, kdy přednášel histologii a embryologii na univerzitě v Orani.\n\nProfesor Otto Slabý se věnoval jako entomolog hlavně motýlům. Výrazně přispěl k poznání české entomofauny. Nejdříve se věnoval faunistice, ale v dalším období hlavně problematice druhu jasoň červenooký na Slovensku (\"Parnassius apollo\" L., 1758.). Zabýval se zoogeografií, vertikálním rozšířením, bionomií i taxonomii tohoto druhu a to nejen na Slovensku, ale v rámci celé Evropy. Je autorem popisu nového poddruhu jasoně červenookého z území Pienin: \"Parnassius apollo\" ssp. \"frankenbergeri\" Slabý, 1955. Později se věnoval také čeledi vřetenuškovitých (\"Zygaenidae\"). Vypracoval se na významného a uznávaného odborníka v této problematice, věnoval se hlavně ekologii, zoogeografii a taxonomii této čeledi.\n\nBěhem svého života podnikl několik sběratelských cest. V letech 1955–1963 navštívil opakovaně oblast Balkánu, v letech 1963–1967 sbíral v Zakavkazsku a během svého pobytu v Alžírsku se věnoval výzkumu i sběru motýlů i na tomto území.\n\nJeho sbírka motýlů čeledí Noctuidae, Geometridae, jakož i specializovaná sbírka druhu \"Parnassius apollo\" L., 1758 a \"Parnassius Mnemosyne\" L., 1758, včetně typového materiálu je ve sbírkách Přírodovědného oddělení Slovenského národního muzea v Bratislavě. Její rozsah je asi 6363 jedinců. Druhá část jeho sbírky motýlů, hlavně z čeledí Geometridae, Sphingidae, Lasiocampidae, Notodontidae, Saturniidae, Hepialidae, Psychidae se nachází ve sbírkách Slezského zemského muzea v Opavě v počtu asi 6500 jedinců. Další část jeho sbírky motýlů z okolí Fiľakova v počtu asi 445 kusů je uložena v Novohradském muzeu ve Fiľakově. Celkově čítá jeho osobní studijní sbírka motýlů asi 40 000 kusů.\n\nDr. Otto Slabý byl členem České společnosti entomologické, od roku 1942 také členem České zoologické společnosti, čestným členem Čs. lékařské spol. J. E. Purkyně, čestným členem Čs. anatomické spol., nositelem Zlaté pamětní medaile Univerzity Karlovy, jakož i nositelem medailí: Carla Linné, Jana Evangelisty Purkyně a Čestné plakety Gregora Johanna Mendela.\n\n\n"}
{"id": "1113439", "url": "https://cs.wikipedia.org/wiki?curid=1113439", "title": "Spoy (Aube)", "text": "Spoy (Aube)\n\nSpoy je francouzská obec v departementu Aube v regionu Grand Est. V roce 2012 zde žilo 131 obyvatel.\n\nPři východním okraji obce protéká směrem na sever říčka Le Landion, která se zhruba po 5 km vlévá zleva do řeky Aube. Ve stejném směru prochází obcí silnice D44.\n\nObec se nachází zhruba 145 km jihovýchodně od Paříže, 85 km jižně od Chalons-en-Champagne a 45 km na východ od Troyes.\n\nArgançon, Couvignon, Fravaux, Magny-Fouchard, Maison-des-Champs, Meurville, Proverville\n\n\"Počet obyvatel\"\n"}
{"id": "1113442", "url": "https://cs.wikipedia.org/wiki?curid=1113442", "title": "Havryjil Kryžanovskyj", "text": "Havryjil Kryžanovskyj\n\nHavryjil Kryžanovskyj, cyrilicí Гавриїл Крижановський, polsky též Hawryło Kryżaniwśkyj (19. února 1837 – 12. května 1912), byl rakouský řeckokatolický duchovní a politik rusínské (ukrajinské) národnosti z Haliče, v 2. polovině 19. století poslanec Říšské rady.\n\nByl řeckokatolickým duchovním. Dlouhodobě působil na postu kancléře lvovské kapituly.\n\nAngažoval se i politicky. Patřil do staroruského proudu v rámci ukrajinské (rusínské) komunity v Haliči. Zasedal jako poslanec Haličského zemského sněmu. Byl i poslancem Říšské rady (celostátního parlamentu), kam usedl v prvních přímých volbách roku 1873, za kurii venkovských obcí v Haliči, obvod Bučač, Čortkiv atd. V roce 1873 se uvádí jako Gabriel Krzyżanowski, řeckokatolický farní kooperátor, bytem Lvov. V parlamentu zastupoval provládní rusínský blok. Ten v roce 1873 čítal 15-16 poslanců (jeden poslanec, Stepan Kačala, kolísal mezi rusínským a polským táborem). Kryžanovskyj náležel mezi deset rusínských poslanců z řad řeckokatolického kléru. Rusíni zpočátku v roce 1873 tvořili jen volnou skupinu, která v parlamentu vystupovala jako spojenec německorakouské centralisticky a liberálně orientované Ústavní strany. Brzy však vznikl samostatný Rusínský klub. Jako člen Rusínského klubu se uvádí i v roce 1878.\n"}
{"id": "1113443", "url": "https://cs.wikipedia.org/wiki?curid=1113443", "title": "Spoy", "text": "Spoy\n\nSpoy je název dvou obcí ve Francii:\n\n"}
{"id": "1113445", "url": "https://cs.wikipedia.org/wiki?curid=1113445", "title": "Alexander von der Groeben", "text": "Alexander von der Groeben\n\nAlexander von der Groeben (* 5. října 1955 Ratingen, Německo) je bývalý reprezentant Německa v judu.\n\nPochází ze šlechtického rodu Groebenů. K vrcholové sportovní kariéře se propracoval postupně ve Wolfsburgu. Patřil k předním evropským judistům 80. let, ale na světových akcích své postavení nepotvrzoval. Ze dvou účastí na olympijských hrách v roce 1984 a 1988 vyhrál pouze jeden zápas. Mimo sportu měl řadu dalších aktivit. Spolupracoval s televizí na přenosech, hrál ve filmu. Po skončení sportovní kariéry v roce 1990 se moderátorské práci věnoval naplno. Byl tváří televizní stanice Sat.1, komentoval pro Eurosport úpolové sporty, v roce 2012 komentoval olympijské přenosy z juda pro ZDF.\n\n"}
{"id": "1113448", "url": "https://cs.wikipedia.org/wiki?curid=1113448", "title": "Synot liga 2015/16", "text": "Synot liga 2015/16\n\nSynot liga 2015/16 byla 23. ročníkem nejvyšší české fotbalové ligové soutěže. Stejně jako v předchozí sezoně nesla název Synot podle sponzora – společnosti Synot. Účastnilo se 16 týmů, hrací systém byl stejný jako dříve. Každý tým se utkal s každým, jeden zápas na domácí půdě a druhý pak na hřišti soupeře, čili se odehrálo celkem 30 kol.\n\nZ Fotbalové národní ligy postoupily celky SK Sigma Olomouc, která se do ligy vrátila po roční pauze, a po 6 letech také FC Fastav Zlín, který jako 3. tým minulého ročníku 2. ligy převzal postupové místo po týmu FK Varnsdorf, jehož zázemí nevyhovovalo požadavkům FAČR.\n\nRočník byl zahájen v pátek 26. července 2015 v 17:30 zápasem FC Viktoria Plzeň – SK Slavia Praha (2:1), tentýž den se ještě odehrálo od 19:00 utkání FC Vysočina Jihlava – AC Sparta Praha (0:0).\n\nMistrovský titul ze sezóny 2014/15 obhájil tým FC Viktoria Plzeň. Sestoupily mužstva FC Baník Ostrava a SK Sigma Olomouc.\n\nViktoria Plzeň postoupila do 3. předkola mistrovské části Ligy mistrů UEFA 2016/17, Sparta Praha do 3. předkola nemistrovské části. Slovan Liberec a FK Mladá Boleslav se kvalifikovali do 3. předkola Evropské ligy UEFA 2016/17, Slavia Praha se díky triumfu Mladé Boleslavi v českém poháru kvalifikovala do 2. předkola Evropské ligy UEFA 2016/17 (do evropských pohárů se vrátila po sedmi letech).\n\nTradičně nejsilnější zastoupení v soutěži mělo hlavní město Praha, a to celkem 4 zástupce. Oproti předchozímu ročníku se lokalizace klubů přesunula více k moravským regionům, protože oba sestupující celky byly zástupci českých regionů, zatímco postupující těch moravských.\n\nPo dvou zástupcích měly Středočeský kraj, Liberecký kraj a Zlínský kraj. O svého jediného zástupce přišly Královéhradecký kraj a Jihočeský kraj. Pardubický kraj na svého dalšího zástupce čekal 18. sezonu, Karlovarský kraj pak na dalšího zástupce čekal již 20 ročníků (naposledy FC Union Cheb).\nLegenda:\n\nPoznámky:\n\nPři shodném počtu bodů a skóre mohou být kluby umístěny na stejném místě v průběhu soutěže (zejména zpočátku), v závěru platí v případě rovnosti bodů a skóre dodatečná kritéria, která rozhodují o konečném pořadí.\n\n\nPetr Bolek (3/0/1),\nMatúš Kozáčik (27/0/14) –\nJan Baránek (25/5),\nMichal Ďuriš (25/16),\nPavel Fořt (4/0),\nLukáš Hejda (18/0),\nJan Holenda (18/1),\nTomáš Hořava (22/6),\nPatrik Hrošovský (26/1),\nRoman Hubník (15/0),\nDaniel Kolář (26/6),\nJan Kopic (26/3),\nJan Kovařík (30/6),\nMichael Krmenčík (7/2),\nDavid Limberský (27/2),\nAleš Matějů (17/0),\nMilan Petržela (27/3),\nFrantišek Rajtoral (22/1),\nRadim Řezník (2/0),\nOndřej Vaněk (19/2) –\ntrenér Miroslav Koubek (1. až 4. kolo) a Karel Krejčí (5. až 30. kolo)\n\nDavid Bičík (27/0/11),\nMiroslav Miller (1/0/0),\nMarek Štěch (2/0/1) -\nJakub Brabec (22/1),\nDavid Čapek (1/0),\nBořek Dočkal (29/8),\nKehinde Fatai (24/8),\nMartin Frýdek (22/0),\nMario Holek (14/0),\nPetr Jiráček (18/0),\nLukáš Juliš (20/5),\nTiémoko Konaté (20/3),\nLadislav Krejčí (27/4),\nRadoslav Kováč (5/0),\nDavid Lafata (26/20),\nLukáš Mareček (28/1),\nMarek Matějovský (26/0),\nOndřej Mazuch (4/0),\nCosta Nhamoinesu (25/3),\nMilan Piško (1/0),\nMichal Sáček (1/0),\nMarkus Steinhöfer (7/0),\nJosef Šural (8/2),\nLukáš Vácha (13/2),\nOndřej Zahustel (9/1) -\ntrenér Zdeněk Ščasný\n\nVáclav Hladký (5/0/1),\nTomáš Koubek (25/0/8) –\nMarek Bakoš (28/12),\nDaniel Bartl (19/1),\nLukáš Bartošák (17/2),\nRadim Breite (13/1),\nVladimír Coufal (27/1),\nZdeněk Folprecht (21/2),\nDavid Hovorka (25/2),\nDmitrij Jefremov (1995) (16/1),\nOndřej Karafiát (4/0),\nSerhij Ljulka (1/0),\nKevin Luckassen (9/2),\nOndřej Machuča (9/0),\nJan Mudra (6/0),\nMichal Obročník (3/0),\nLukáš Pokorný (28/1),\nMatěj Pulkrab (7/4),\nMichael Rabušic (19/1),\nIsaac Sackey (13/1),\nHerolind Shala (24/6),\nJan Sýkora (1993) (21/1),\nEgon Vůch (13/2) -\ntrenér\n\nJakub Diviš (6/0/2),\nJan Šeda (23/0/6),\nRóbert Veselovský (1/0/0) –\nMilan Baroš (21/6),\nAleš Čermák (26/6),\nPavel Čmovš (12/1),\nJiří Fleišman (19/0),\nJan Chramosta (29/5),\nAdam Jánoš (13/1),\nJan Kalabiška (14/1),\nStanislav Klobása (11/1),\nAntonín Křapka (2/0),\nOndřej Kúdela (29/1),\nJan Kysela (15/0),\nLukáš Magera (28/14),\nKevin Malpon (6/0),\nLukáš Pauschek (5/0),\nRoman Polom (9/0),\nTomáš Přikryl (12/1),\nJakub Rada (26/5),\nRudolf Skácel (2/0),\nJasmin Šćuk (27/3),\nJan Šisler (3/0),\nLaco Takács (13/1),\nMartin Toml (1/0),\nJan Vodháněl (2/0) -\ntrenér Karel Jarolím\n\nMartin Berkovec (23/0/9),\nJiří Pavlenka (8/0/4) -\nAntonín Barák (9/4),\nJiří Bílek (22/3),\nJan Bořil (11/0),\nMilan Černý (14/0),\nSimon Deli (28/1),\nMartin Dostál (1/0),\nMichal Frydrych (15/0),\nLibor Holík (1/0),\nJosef Hušbauer (13/2),\nTomáš Jablonský (21/0),\nLevan Kenija (17/1),\nJan Kuchta (1/0),\nMartin Latka (13/0),\nMuris Mešanović (13/4),\nJaroslav Mihalík (11/1),\nJan Mikula (22/1),\nKarel Piták (21/1),\nTomáš Souček (29/7),\nMilan Škoda (25/14),\nJan Štohanzl (10/0),\nMichal Švec (6/0),\nMiljan Vukadinović (16/2),\nJaromír Zmrhal (27/4),\nLukáš Železník (8/0) -\ntrenér\nMartin Doležal (7/0/1),\nDušan Melichárek (23/0/8) –\nTomáš Brigant (17/0),\nPetr Buchta (28/1),\nRadek Buchta (18/0),\nBoštjan Frelih (5/0),\nAlois Hyčka (14/4),\nMartin Chrien (24/3),\nMihailo Jovanović (8/0),\nMiroslav Keresteš (24/0),\nVáclav Klán (1/0),\nPavel Košťál (29/0),\nJakub Kučera (1/0),\nMatúš Lacko (28/0),\nMilan Lutonský (26/2),\nJan Malík (25/0),\nDonneil Moukanza (7/0),\nDavid Pašek (21/0),\nJakub Řezníček (29/13),\nAleš Schuster (4/0),\nMichal Škoda (28/7),\nJakub Šural (3/0),\nStanislav Vávra (14/0),\nTomáš Weber (2/0),\nPavel Zavadil (21/4),\nLukáš Zoubele (12/2)\n– trenér Václav Kotal (1.–30. kolo)\n\nMichal Bárta (9/0/3),\nVlastimil Hrubý (20/0/4),\nMichal Špit (1/0/0),\nRoman Valeš (1/0/0) –\nVít Beneš (17/2),\nDavid Breda (5/0),\nNermin Crnkić (8/1),\nMartin Doležal (26/5),\nJán Greguš (25/3),\nMatěj Hanousek (12/0),\nTomáš Hübschman (25/0),\nMatěj Hybš (10/0),\nVjačeslav Karavajev (29/3),\nVojtěch Kubista (2/0),\nMarek Kysela (17/2),\nLukáš Masopust (26/5),\nRuslan Mingazov (16/5),\nLuděk Pernica (27/3),\nMartin Pospíšil (28/4),\nJosé Romera (13/0),\nDaniel Silva Rossi (17/0)\nStanislav Tecl (26/7),\nMichal Trávník (23/4),\nTomáš Wágner (26/4) -\ntrenér Jaroslav Šilhavý (1. až 16. kolo) a Zdenko Frťala (17. až 30. kolo)\n\nMichal Daněk (2/0/1),\nMilan Heča (29/0/4) -\nMatěj Biolek (12/2),\nTomáš Břečka (13/0),\nEldar Ćivić (24/1),\nVlastimil Daníček (22/2),\nJaroslav Diviš (26/9),\nLibor Došek (25/8),\nMarek Havlík (30/4),\nFilip Hlúpik (14/1),\nStanislav Hofmann (19/1),\nJuraj Chvátal (18/0),\nPetr Chýla (4/0),\nMilan Kerbr (8/1),\nFrancis Koné (17/3),\nTomáš Košút (17/1),\nMarián Kovář (9/1),\nFilip Kubala (1/0),\nMartin Kuncl (9/0),\nJakub Prajza (1/0),\nTomáš Rada (24/0),\nPetr Reinberk (25/0),\nLukáš Sadílek (17/0),\nPatrik Šimko (5/0),\nVeliče Šumulikoski (24/0),\nJiří Valenta (18/3) –\ntrenér\n\nTomáš Fryšták (1/0/0),\nZdeněk Zlámal (29/0/5) -\nAlejandro Rafael Acosta Cabrera (24/6),\nLeonid Akulinin (21/0),\nDavid Bartek (21/3),\nTomáš Čížek (22/2),\nZoran Gajić (15/0),\nPavel Hašek (4/0),\nMilan Havel (21/0),\nTomáš Hradecký (2/),\nMichal Hubínek (19/3),\nMarek Jarolím (2/0),\nJosef Jindřišek (16/3),\nMilan Jirásek (25/1),\nDominik Kostka (1/0),\nDaniel Krch (8/0),\nKarlo Lulić (8/1),\nMatúš Mikuš (12/0),\nJhon Edison Mosquera Rebolledo (28/1),\nLukáš Pauschek (15/0),\nVáclav Prošek (2/0),\nPatrik Schick (27/8),\nRadek Šírl (10/0),\nAleš Škerle (14/0),\nMichal Šmíd (28/3),\nMichal Švec (14/0) -\ntrenér\n\nLukáš Hroššo (4/0/1),\nFilip Rada (26/0/5) -\nJean-David Beauguel (20/0),\nTomáš Berger (26/10),\nDavid Bezdička (1/0),\nMichal Bezpalec (2/0),\nMichal Breznaník (6/0),\nAldin Čajić (25/2),\nKaspars Gorkšs (23/3),\nMarek Hanousek (29/1),\nJosip Jurendić (17/0),\nRóbert Kovaľ (2/0),\nBudge Manzia (9/2),\nJakub Mareš (25/4),\nBranislav Milošević (24/0),\nJakub Považanec (30/0),\nDominik Preisler (5/0),\nNéstor Albiach Roger (18/3),\nMichal Smejkal (5/0),\nLukáš Štetina (25/2),\nDaniel Tetour (29/3),\nVáclav Vašíček (8/0),\nOndřej Vrzal (23/5) -\ntrenér\n\nJan Hanuš (27/0/6),\nMatej Rakovan (4/0/1) -\nJosef Bazal (12/1),\nMichal Demeter (10/1),\nPavel Dvořák (25/1),\nJakub Fulnek (21/0),\nPetr Hronek (14/6),\nMarek Jungr (17/1),\nJiří Klíma (1/0),\nJiří Krejčí (28/0),\nLukáš Kryštůfek (23/0),\nTomáš Kučera (12/1),\nVladimír Kukoľ (25/0),\nMatúš Marcin (1/0),\nTomáš Marek (17/0),\nMuris Mešanović (-/8),\nMilan Mišůn (20/1),\nPetr Nerad (18/3),\nVojtěch Přeučil (4/0),\nOndřej Šourek (13/0),\nPeter Šulek (24/0),\nPetr Tlustý (9/0),\nJani Urdinov (12/1),\nLukáš Vaculík (27/4),\nRadek Voltr (14/0), -\ntrenér Milan Bokša (1. až 16. kolo) a Michal Hipp (17. až 30. kolo)\n\nTomáš Grigar (8/0/2)\nMartin Chudý (17/0/3),\nMartin Slavík (6/0/0) -\nBenjámin Balázs (1/0),\nZurab Ciskaridze (9/0),\nTomáš Česlák (2/0),\nPatrik Dressler (9/0),\nMartin Fillo (28/9),\nMiroslav Gregáň (7/0),\nJakub Hora (28/3),\nChukwudi Chukwuma (5/0),\nMichal Jeřábek (7/0),\nUlrich Kapolongo (12/0),\nPetr Kodeš (19/0),\nJan Krob (29/1),\nDavor Kukec (12/1),\nAdmir Ljevaković (24/3),\nMichael Lüftner (27/3),\nNivaldo Alves Freitas Santos (10/0),\nRoman Potočný (23/3),\nSoune Soungole (9/0),\nIvo Táborský (17/2),\nŠtěpán Vachoušek (30/6),\nDavid Vaněček (3/0),\nTomáš Vondrášek (23/3) -\ntrenér\n\nStanislav Dostál (10/0/1),\nTomáš Holý (20/0/5) -\nRobert Bartolomeu (15/0),\nLadislav Benčík (1/0),\nDame Diop (7/1),\nAntonín Fantiš (13/0),\nTomáš Hájek (27/1),\nLukáš Holík (28/2),\nDavid Hubáček (19/0),\nTomáš Janíček (24/1),\nMarko Jordan (13/3),\nJakub Jugas (30/0),\nMiloš Kopečný (7/0),\nMichal Malý (15/0),\nRóbert Matejov (27/0),\nLukáš Motal (8/0),\nLukáš Pazdera (28/1),\nTomáš Poznar (28/7),\nVukadin Vukadinović (24/3),\nDiego Živulić (23/0) -\n\nAleš Hruška (30/0/6) -\nRoman Bednář (25/7),\nPatrik Brandner (15/1),\nJosef Divíšek (20/1),\nRadek Dosoudil (12/0),\nVojtěch Hadaščok (9/0),\nTomáš Hájovský (6/0),\nJosef Hnaníček (27/4),\nMatěj Chaluš (10/0),\nJiří Januška (5/0),\nDavid Kilián (2/0),\nMatěj Končal (9/0),\nMartin Krameš (18/0),\nDavid Laňka (3/0),\nJiří Mareš (10/0),\nJakub Moravec (5/0),\nJan Mudra (14/0),\nTomáš Pilík (29/5),\nJan Rezek (26/4),\nJan Suchan (17/1),\nMartin Sus (17/0),\nValērijs Šabala (7/2),\nDavid Štípek (25/0),\nJaroslav Tregler (21/2),\nJan Vošahlík (8/0)\nTomáš Zápotočný (27/0) -\ntrenér Pavel Tobiáš (1. až 27. kolo) a Martin Pulpit (28. až 30. kolo)\n\nMiloš Buchta (25/0/5),\nMichal Reichl (5/0/0) –\nDenis Cana (6/0),\nŠimon Falta (19/1),\nMartin Hála (28/1),\nDavid Houska (27/3),\nTomáš Chorý (18/2),\nAidin Mahmutović (10/2),\nTomáš Malec (15/4),\nPavel Moulis (10/0),\nMichal Ordoš (22/5),\nJakub Petr (28/2),\nJakub Plšek (21/2),\nUroš Radaković (27/0),\nJan Rajnoch (14/0),\nRenārs Rode (2/0),\nJaroslav Svozil (1/0),\nMartin Šindelář (21/1),\nVojtěch Štěpán (8/0),\nJan Štěrba (7/0),\nMichal Vepřek (26/0),\nTomáš Zahradníček (fotbalista) (11/0) –\ntrenér Leoš Kalvoda (1. až 10. kolo) a Václav Jílek (11. až 30. kolo)\n\nFrantišek Chmiel (6/0/1),\nJiří Pavlenka (16/0/1),\nVojtěch Šrom (8/0/0) -\nNamir Alispahić (4/0),\nDyjan Carlos de Azevedo (25/2),\nZdeněk Behan (1/0),\nJosef Celba (7/0),\nMarek Červenka (18/1),\nMartin Dostál (19/1),\nDenis Granečný (9/0),\nMatěj Helešic (6/0),\nDaniel Holzer (27/3),\nMartin Honiš (3/0),\nRobert Hrubý (12/4),\nAdam Karčmář (1/0),\nFilip Kaša (28/0),\nMartin Kouřil (8/1),\nRichard Lásik (19/1),\nJan Matěj (4/0),\nArťom Mešaninov (11/1),\nTomáš Mičola (6/0),\nKarol Mondek (28/1),\nDan Ožvolda (8/0),\nRadim Plesník (1/0),\nOndřej Sukup (3/0),\nJakub Šašinka (12/0),\nOndřej Šašinka (5/0),\nMarek Šichor (3/0),\nJakub Švehlík (1/0),\nTomáš Vengřinek (5/0),\nLukáš Vraštil (11/1) -\ntrenér Radomír Korytář (1. až 16. kolo) a Vlastimil Petržela (17. až 30. kolo)\nPořadí ke konci sezóny\n\nZdroj:\n\nV průběhu sezóny došlo k sedmi změnám trenérů, jejichž přehled je uveden v tabulce.\n\n"}
{"id": "1113452", "url": "https://cs.wikipedia.org/wiki?curid=1113452", "title": "Joachim Landau", "text": "Joachim Landau\n\nJoachim Landau (duben 1821 Brody – 26. července 1878 Vídeň) byl rakouský právník a politik židovského původu z Haliče, v 2. polovině 19. století poslanec Říšské rady.\n\nVystudoval univerzitu, působil jako advokát.\n\nByl poslancem Říšské rady (celostátního parlamentu). Usedl sem v prvních přímých volbách roku 1873 za městskou kurii, obvod Brody, Zoločiv atd. Zasedal zde do své smrti roku 1878. Pak ho nahradil Ignacy Zborowski. V roce 1873 se uvádí jako dr. Joachim Landau, advokát, bytem Vídeň. V parlamentu zastupoval provládní Ústavní stranu, která byla provídeňsky a centralisticky orientovaná. V jejím rámci představoval staroliberální křídlo. V roce 1878 se uvádí jako člen poslaneckého klubu levice.\n\nZemřel na plicní chorobu v červenci 1878. Byl uložen na židovském hřbitově ve Vídni-Währingu.\n"}
{"id": "1113453", "url": "https://cs.wikipedia.org/wiki?curid=1113453", "title": "Kaple Matky Boží (Mikulášovice)", "text": "Kaple Matky Boží (Mikulášovice)\n\nKaple Matky Boží () stojí v horním cípu Mikulášovic poblíž pramene Mikulášovického potoka. První dřevěná kaple z roku 1803 byla později nahrazena zděnou. Ta zanikla v 2. polovině 20. století a znovu vystavěna byla roku 2015.\n\nPrvní kapli na konci horních Mikulášovic – část města původně nazývaná \"Wildes Viertel\" (Divoká čtvrť) – nechal v roce 1803 postavit kolářský mistr Nikolaus Pietschmann (1766–1826) z domu čp. 173 (zbořený po druhé světové válce). Stavba byla zasvěcena Matce Boží – Panně Marii. Důvody pro postavení kaple zůstávají neznámé. Podle soupisu kaplí z roku 1837 byla stavba velmi malá, celodřevěná, vybavená malým dřevěným oltářem s obrazem Bolestné Matky Boží. Neměla zřízený vlastní kapitál pro údržbu a starala se o ni rodina Pietschmannových.\n\nPůvodní kaplička byla později nahrazena zděnou, již větší kaplí, postavenou neznámého roku (patrně tomu tak bylo ve 20. století). Podobně jako pro řadu dalších mikulášovických kaplí (Balzerova kaple, Melchiorova kaple, Kaple sv. Josefa v Mikulášovičkách) se stala osudná doba po druhé světové válce. Po vysídlení původních obyvatel města se o kapli nikdo nestaral, ta proto chátrala, až postupně zanikla. Torzo kaple stálo ještě na konci 20. století, do pozdější doby se zachovaly jen základy a malý kousek závěru.\n\nO obnově kaple začalo vedení města Mikulášovice jednat v roce 2014. Na jaře roku 2015 schválilo Zastupitelstvo Ústeckého kraje dotaci z \"Programu na záchranu a obnovu drobných památek a architektury dotvářející kulturní krajinu Ústeckého kraje pro rok 2015\". Výstavba kaple vyšla celkově na 257 670,- Kč, z toho částkou ve výši 180 000,- Kč přispěl Ústecký kraj. Stavební práce byly dokončeny v listopadu 2015, fasáda poškozená mrazem byla ještě opravena na jaře roku 2016. Dne 12. května 2016 ji požehnal administrátor místní farnosti R. D. Jacek Kotisz.\n\nObnovená kaple Matky Boží je v majetku města Mikulášovice a není památkově chráněná. Neslouží k pravidelným bohoslužbám, využívána je zpravidla jednou do roka během pobožností v rámci novény k Duchu svatému.\n\nKaple Matky Boží, v pořadí již třetí, byla znovu postavena na základě dochovaných fotografií. Stojí na obdélném půdorysu se segmentovým zakončením. V průčelí je vchod do kaple opatřený mřížemi, nad ním je ve štítu umístěna prázdná nika. Stěny jsou prosté, bez oken, členěné pouze úzkými bílými lizénami. Omítka je hrubá se žlutým nátěrem. Střecha bez věže je krytá břidlicí, okapy zdobí drobné chrliče. Podlaha je dlážděná žulovými kostkami, uprostřed je kříž z pálených cihel. Uvnitř kaple visí dřevěný krucifix s kovovým tělem Krista, na stropě je umístěn veliký dřevěný kříž.\n\n\n"}
{"id": "1113455", "url": "https://cs.wikipedia.org/wiki?curid=1113455", "title": "Richard Hughes", "text": "Richard Hughes\n\nRichard Hughes je jméno a příjmení více osobností:\n\n"}
{"id": "1113456", "url": "https://cs.wikipedia.org/wiki?curid=1113456", "title": "Třída Annapolis", "text": "Třída Annapolis\n\nTřída Annapolis byla třída torpédoborců kanadského královského námořnictva. Celkem byly postaveny dvě jednotky této třídy. V době svého dokončení byly považovány za nejlepší protiponorková plavidla na světě. Třída byla průkopnická nasazením protiponorkových vrtulníků z tak malých plavidel. Obě již byly vyřazeny ze služby.\n\nPo stavbě 14 úspěšných protiponorkových torpédoborců tříd \"St. Laurent\" a \"Restigouche\" bylo kanadským námořnictvem objednáno dalších šest jednotek, čímž měla země získat celkem 20 moderních torpédoborů. Nakonec bylo rozhodnuto tuto objednávku rozdělit a kromě čtyř klasických torpédoborců třídy \"Mackenzie\" byla objednána i dvoučlenná třída \"Annapolis\", jejíž plavidla byla vybavena palubním vrtulníkem, což výrazně zlepšovalo jejich efektivitu v protiponorkovém boji.\n\nDvojice torpédoborců této třídy byla postavena v letech 1961–1964, přičemž do operační služby byly zařazeny v roce 1964. V 80. letech obě jednotky prošly modernizací DELEX (DEstroyer Life EXtension).\n\nJednotky třídy \"Annapolis\":\n\nPlavidla nesla radar SPS-12 pro vyhledávání vzdušných cílů, SPS-10B pro vyhledávání hladinových cílů, navigační radar Sperry Mk.2 a radar URN 20 TACAN. K lokalizaci ponorek sloužily sonary SQS-501, SQS-502, SQS-503, SQS-504, přístroj UQC-1B. Řízení palby zajišťovaly systémy Mk 64 GFCS a SPG-48 (GUNAR). Výzbroj tvořily dva 76mm kanóny v dělové věži na přídi. K ničení ponorek lodě nesly jeden salvový vrhač hlubinných pum Mk 10 Limbo a dva trojhlavňové 324mm torpédomety. Na zádi se nacházela přistávací plocha a hangár pro protiponorkový vrtulník CH-124 Sea King.\n\nPohonný systém tvořily dvě parní turbíny English Electric a dva kotle Babcock & Wilcox, pohánějící dva lodní šrouby. Nejvyšší rychlost dosahovala 32 uzlů.\n\nModernizací DELEX prošel \"Nipigon\" v letech 1982-84 a \"Annapolis\" v letech 1984-86.\n\n"}
{"id": "1113457", "url": "https://cs.wikipedia.org/wiki?curid=1113457", "title": "Zdeněk Frankenberger", "text": "Zdeněk Frankenberger\n\nZdeněk Frankenberger (24. ledna 1892, Praha – 12. ledna 1966, Černošice u Prahy) byl lékař, univerzitní profesor histologie, embryologie a patologie, přírodovědec, zoolog, malakozoolog, isopodolog a entomolog. Byl členem několika vědeckých společností a institucí.\n\nStudoval na akademickém gymnáziu v Praze, kde maturoval v roce 1911. V témže roce se zapsal na lékařskou fakultu Karlovy univerzity v Praze, kde se v letech 1914-1915 stal nejdříve demonstrátorem a později asistentem v Ústavu pro obecnou biologii a experimentální morfologii. Doktorem všeobecného lékařství byl promován v roce 1917.\n\nPo skončení I. světové války byl jmenován asistentem histologicko-embryologického ústavu Prof. Otakara Srdínka, kde habilitoval. Po habilitaci odešel pracovat do Pařížě a Lublaně, odkud se vrátil v roce 1922, kdy byl jmenován mimořádným profesorem histologie a embryologie na Lékařské fakultě Univerzity Komenského v Bratislavě. V roce 1927 byl jmenován řádným profesorem. Současně, v letech 1929-1936 vykonával funkci přednosty Anatomického ústavu Univerzity Komenského v Bratislavě.\n\nPo převzetí politické moci Hlinkovou Slovenskou lidovou stranou v roce 1938 byl jako učitel české národnosti ze služeb propuštěn a odešel do Čech (tehdejšího Protektorátu Čechy a Morava). Zde byl v roce 1939 jmenován řádným profesorem a přednostou histologicko-embryologického ústavu Univerzity Karlovy v Praze. Po uzavření vysokých škol v Čechách pracoval na patologicko-anatomickém oddělení Vinohradské nemocnice.\n\nPo osvobození Československa znovu obnovil a v letech 1954-1962 vedl histologicko-embryologický ústav Karlovy univerzity. V roce 1962 odešel do důchodu.\n\nProfesor MUDr. Zdeněk Frankenberger byl všestranným vědcem, který dokonale ovládal několik vědních oborů. Jsou obecně známy jeho práce paleontologické, obecně biologické, anatomické, histologické, fylogenetické, lékařské a zoologické. První jeho zoologickou prací bylo v roce 1910 zpracování měkkýšů Šumavy v článku \"Měkkýší fauna Šumavy\". Zabýval se také studiem skupiny Isopoda z jeskyní Balkánu.\n\nZ entomologického hlediska se zabýval především organizováním sběratelské činnosti pro Slovenské vlastivědné muzeum v Bratislavě, kde v letech 1929-1933 zastával funkci referenta entomologické sekce přírodovědného oboru. Právě zde významně přispěl k rozšíření a zhodnocení entomologických sbírek a také aktivně pracoval na tvorbě muzejních expozic.\n\nZpočátku sbíral hlavně brouky (řád Coleoptera). Prováděl sběry hlavně v Čechách a později na Istrii v Dalmácii a Chorvatsku, odkud přivezl několik exemplářů brouků z rodu Stomis. Z těchto brouků popsal v roce 1913 Prof. Jan Obenberger nový druh, který na jeho počest pojmenoval \"Stomis Frankenbergeri\", Obenberger.\n\nV roce 1928 vykonával sběry ve Vysokých Tatrách, později i v oblasti Plešivce, Zádielské doliny a opakovaně v Dalmácii. V roce 1937 daroval Prof. MUDr. Zdeněk Frankenberger do muzea entomologického materiál z oblasti Krkonoš a Itálie.\n\nNa jeho památku bylo jeho jménem pojmenováno několik druhů hmyzu. Kromě již výše zmíněného druhu z rodu Stomis se jednalo o několik druhů brouků:\nMezi lepidopterology je známý poddruh jasoň červenooký \"Parnassius apollo\" L., ssp. \"frankenbergeri\" Slabý, 1955 z oblasti Pienin.\nZ jeho entomologických prací je známo několik, zejména následující:\n\nMalakologická sbírka Zdeňka Frankenbergera je uložena v Národním muzeu v Praze, jeho entomologické sběry jsou uloženy v základní sbírce bývalého Slovenského vlastivědného muzea v Bratislavě (dnes Slovenské národní muzeum).\n\nProfesor MUDr. Zděnek Frankenberger zemřel v Černošicích u Prahy.\n\n\n\n"}
{"id": "1113459", "url": "https://cs.wikipedia.org/wiki?curid=1113459", "title": "Rendang", "text": "Rendang\n\nRendang je pokrm indonéské kuchyně, původní recept pochází od národa Minangkabaů, kde se podává jako slavnostní pokrm při svatbách nebo oslavách ukončení ramadánu. Skládá se z hovězího masa, které se nakrájí na kostky a dusí s kokosovým mlékem a kořenící pastou, která obsahuje zázvor, galgán, kurkumu, chilli papričky, badyán, cibuli a česnek. Pomalým dušením, které trvá několik hodin, se odpaří veškerá tekutina a maso se rozpadne. Hotový rendang má mít sypkou strukturu, podává se s rýží nebo ketupat, rýžovými knedlíčky vařenými v palmových listech. \n\nOstré koření a důkladná tepelná příprava umožňují chránit maso v tropických podmínkách před zkažením: uvádí se, že správně připravený rendang vydrží tři týdny při pokojové teplotě a až půl roku v chladničce. Obdobným pokrmem je \"kalio\", které se připravuje ze stejných ingrediencí, ale vaří se krátce a zůstává tekuté. \n\nRendang byl zvolen nejchutnějším jídlem na světě podle hlasování na facebooku Travel.CNN, jehož se v roce 2011 zúčastnilo 35 000 osob. \n\n"}
{"id": "1113461", "url": "https://cs.wikipedia.org/wiki?curid=1113461", "title": "Guy Standing", "text": "Guy Standing\n\nGuy Standing (* 9. února 1948) je britský ekonom a profesor na School of Oriental and African Studies v rámci Londýnské univerzity. Zabývá se především tématy ekonomie práce a nezaměstnaností. Jeho nejznámější knihou je \"The Precariat: The New Dangerous Class\", ve které popisuje novou sociální třídu zvanou prekariát.\n\n\n"}
{"id": "1113463", "url": "https://cs.wikipedia.org/wiki?curid=1113463", "title": "Čolek sardinský", "text": "Čolek sardinský\n\nČolek sardinský (\"Euproctus platycephalus\") je druh obojživelníka z čeledi mlokovitých. Je to endemický druh, který žije pouze na italském ostrově Sardinie.\n\nPřirozeným prostředím tohoto druhu jsou lesy a křovinatá území středomořského typu, řeky, sladkovodní bažiny, vnitrozemské krasové oblasti, jeskyně a rybníky. Druh je ohrožen ztrátou přirozeného prostředí.\n"}
{"id": "1113465", "url": "https://cs.wikipedia.org/wiki?curid=1113465", "title": "Křížová cesta (Dunajovice)", "text": "Křížová cesta (Dunajovice)\n\nKřížová cesta v Dunajovicích na Jindřichohradecku se nachází přibližně 1 km jižně od obce na Dunajovické hoře (Velký les), cca 6 km severozápadně od centra Třeboně.\n\nKřížová cesta má 14 zděných kapliček s kamenným křížem na vrcholu a s nikou s pašijovými obrazy od děkana Bedřicha Kamarýta z Deštné. Kapličky tvoří okruh dlouhý 1,3 kilometru, XI. kaplička stojí mimo hlavní cestu na okraji lomu. Křížová cesta vychází od kaple svatého Kříže, obchází zatopený kamenolom a vrací se zpět ke kapli.\n\nNovobarokní poutní kaple svatého Kříže řečená „U Pána Krista“ byla postavena v 18. století nad pramenem podle pověsti léčivým. V roce 1885 poskytla Eufrasie Steinerová, matka představená sv. Karla Boromejského v Třeboni, dar na vybudování zdejší křížové cesty. K tomu se přidali i občané z okolí a tak kromě výstavby křížové cesty byla poutní kaple svatého Kříže přestavěna. Slavnostní pouť s požehnáním novým stavbám se ukustečnila 27.9.1885.\n\nV 50. letech 20. století byly poutě zrušeny a obnoveny pak byly po roce 1989. Poutní místo prošlo v roce 2007 a 2009 rekonstrukcí.\n\nK tradici na Dunajovické hoře patří, že každoročně na sedmou neděli po velikonocích je u kapličky na hoře sloužena poutní mše svatá.\n\n\n"}
{"id": "1113466", "url": "https://cs.wikipedia.org/wiki?curid=1113466", "title": "Tess Holliday", "text": "Tess Holliday\n\nTess Holliday (* 5. července 1985) je americká modelka s výškou 165 centimetrů a hmotností 118 kilogramů (hodnota BMI činí 43,3). Na svém těle má několik tetování a piercingů.\n\nV mládí zažila Holliday ve škole šikanu a sexuální obtěžování. Ve svých sedmnácti letech kvůli šikaně školu dokonce opustila. Stala se též svobodnou matkou (k roku 2015 má devítiletého syna). Již od mládí toužila být modelkou, ovšem s ohledem na svou postavu se jí stát nemohla. Zdařilo se to až ve chvíli, kdy agentura MiLK Model Management zjistila, že Holliday má na sociální síti Instagram více než 625 tisíc fanoušků, a nabídli jí smlouvou. Sama společnost přiznává, že motivem pro k angažování nové modelky se stal počet jejích příznivců na sociálních sítích.\n\nNa internetu založila hnutí pojmenované \"#effyourbeautystandards\", které podporuje ženy, jež se netrápí svou postavou. Vyzývá také ostatní korpulentní ženy, ať se nebojí vystavovat křivky svého těla.\n\nV roce 2014 se zasnoubila s australským obchodníkem Nickem Hollidayem.\n"}
{"id": "1113469", "url": "https://cs.wikipedia.org/wiki?curid=1113469", "title": "Maksymilian Łepkowski", "text": "Maksymilian Łepkowski\n\nMaksymilian Łępkowski (1817 – 1. července 1893 Zasław) byl rakouský politik polské národnosti z Haliče, v 2. polovině 19. století poslanec Říšské rady.\n\nAngažoval se v politice. Zastával funkci předsedy okresní rady v okrese Sanok. Působil rovněž jako předseda vzájemného pojišťovacího spolku.\n\nByl i poslancem Říšské rady (celostátního parlamentu), kam usedl v prvních přímých volbách roku 1873 za kurii velkostatkářskou v Haliči. Slib složil 10. listopadu 1873. V roce 1873 se uvádí jako rytíř Maximilian von Lępkowski, statkář, bytem Zasław. Byl členem poslanecké frakce Polský klub.\n\nZemřel v červenci 1893 ve věku 76 let, po dlouhé a těžké chorobě.\n"}
{"id": "1113480", "url": "https://cs.wikipedia.org/wiki?curid=1113480", "title": "Prodromus lepidopter Slovenska", "text": "Prodromus lepidopter Slovenska\n\nProdromus Lepidoptera Slovenska je jedna z nejvýznamnějších prací z odboru entomologie – lepidopterologie Slovenska. Publikace byla vydána v roce 1964 v Bratislavě, v nakladatelství Slovenské akademie věd. Autorem knihy je Karel Hrubý (1910-1962), práce byla vydána až po jeho smrti. \n\nV tomto díle je sepsán seznam všech v té době známých lokalit všech registrovaných druhů motýlů z území Slovenska.\n\nV práci je uveden seznam literatury (bibliografie), kde jsou záznamy o motýlí fauně Slovenska v dosavadní historii jejího výzkumu, které měl autor k dispozici. Je zde uveden seznam 2688 druhů motýlů, které byly z území Slovenska známy. Autor zde uvádí jejich obecnou charakteristiku, latinský název druhu, rok popisu, jméno autora, který uvedený druh popsal, jakož i synonyma. Je zde uvedená doba výskytu larvy (housenky) a imaga a hlavní živné rostliny larvy daného druhu. V závěru knihy je rejstřík autorů, rodů i druhů. \n\nPráce má 962 stran, vyšla v nákladu 1000 výtisků. Kniha má tři doplňky, které vyšly v pozdějších letech a byly jimi v té době aktualizovány seznamy lokalit výskytu druhů motýlů na území Slovenska.\n"}
{"id": "1113482", "url": "https://cs.wikipedia.org/wiki?curid=1113482", "title": "Karel Hrubý", "text": "Karel Hrubý\n\nJméno a příjmení Karel Hrubý může označovat tyto osobnosti:\n\n"}
{"id": "1113483", "url": "https://cs.wikipedia.org/wiki?curid=1113483", "title": "Feliks Madejewski", "text": "Feliks Madejewski\n\nFeliks Madejewski (1825 – 13. února 1902 Krakov) byl rakouský právník a politik polské národnosti z Haliče, v 2. polovině 19. století poslanec Říšské rady.\n\nVystudoval práva a nastoupil na praxi do východní Haliče. Působil u prokuratury v Sambiru, pak u odvolacího soudu ve Lvově, následně se stal členem vrchního soudního dvora ve Vídni. Od roku 1881 zastával funkci viceprezidenta vrchního zemského soudu v Krakově. Ve funkci úzce spolupracoval s prezidentem soudu Wiktorem Zborowským. V úřadu setrval do roku 1892, kdy byl na vlastní žádost penzionován. V souvislosti s odchodem na penzi mu byl roku 1892 udělen Řád Františka Josefa Získal také Císařský rakouský řád Leopoldův.\n\nByl krátce i poslancem Říšské rady (celostátního parlamentu), kam usedl v prvních přímých volbách roku 1873 za městskou kurii v Haliči, obvod Sambir, Stryj, Drohobyč atd. Jeho volba byla ovšem 10. prosince 1873 anulována. V roce 1873 se uvádí jako Felix Madejwski, rada zemského soudu, bytem Sambir. V parlamentu zastupoval v roce 1873 opoziční slovanský blok (Polský klub).\n"}
{"id": "1113484", "url": "https://cs.wikipedia.org/wiki?curid=1113484", "title": "Hughes", "text": "Hughes\n\nHughes [\"hjús\"] může znamenat:\n\n\n\n"}
{"id": "1113485", "url": "https://cs.wikipedia.org/wiki?curid=1113485", "title": "Albert Mendelsburg", "text": "Albert Mendelsburg\n\nAlbert Mendelsburg (28. května 1828 Krakov – 15. července 1911 Krakov) byl rakouský podnikatel, bankéř a politik židovského původu a polské národnosti z Haliče, v 2. polovině 19. století poslanec Říšské rady.\n\nVystudoval polytechniku v Krakově. Působil jako kupec, od roku 1851 jako bankéř. Založil jeden z nejstarších bankovních domů v Krakově, který fungoval až do roku 1912 pod jménem Bankovní ústav Alberta Mendelsburga. Byl židovského původu, ale patřil ke stoupencům etnické asimilace a podporoval polské národní hnutí. V roce 1865 se stal členem komise pro vypracování nového statutu židovské náboženské obce v Krakově. Zasedal i v městské radě.\n\nByl poslancem Říšské rady (celostátního parlamentu). Usedl sem v prvních přímých volbách roku 1873 za kurii obchodních a živnostenských komor, obvod Krakov. Slib složil 5. listopadu 1873. V roce 1873 se uvádí jako Albert Mendelsburg, obchodník, bytem Krakov. V parlamentu zastupoval slovanský opoziční tábor. V roce 1878 se uvádí jako člen poslanecké frakce Polský klub.\n\nOd roku 1879 působil jako prezident pobočky rakouské národní banky v Krakově. Od roku 1885 do roku 1896 zastával post viceprezidenta obchodní a živnostenské komory v Krakově a od roku 1897 do roku 1906 jejího prezidenta. Byl mu udělen Řád Františka Josefa a Řád železné koruny.\n"}
{"id": "1113487", "url": "https://cs.wikipedia.org/wiki?curid=1113487", "title": "Fotbal na Ostrovních hrách 2005", "text": "Fotbal na Ostrovních hrách 2005\n\nOstrovní hry 2005 se konaly na Shetlandech. V rámci těchto her se zde konal také fotbalový turnaj mužů, již devátý. Turnaj ovládl tým Shetland, který získal svůj historicky první titul. Guernsey po dvou titulech skončilo na stříbrné pozici. Boj o bronz lépe zvládla reprezentace Vnějších Hebrid. Prohraným zápasem o bronz na čtvrtém místě skončil Ostrov Man.\n\n<br>\n"}
{"id": "1113488", "url": "https://cs.wikipedia.org/wiki?curid=1113488", "title": "Sankt Peter am Ottersbach", "text": "Sankt Peter am Ottersbach\n\nSankt Peter am Ottersbach je městys v rakouské spolkové zemi Štýrsko, v okrese Südoststeiermark.\n\nK 1. lednu 2015 zde žilo 3 020 obyvatel.\n\n"}
{"id": "1113489", "url": "https://cs.wikipedia.org/wiki?curid=1113489", "title": "Karel Hrubý (1910–1962)", "text": "Karel Hrubý (1910–1962)\n\nKarel Hrubý (30. září 1910 Praha – 10. prosince 1962 Jihlava) byl český vysokoškolský profesor, genetik, přírodovědec, botanik a entomolog - lepideroptolog. Je autorem výzkumu výskytu nových druhů motýlů na území Slovenska, ale hlavně je znám svou gigantickou a dosud nepřekonanou prací \"Prodromus lepidopter Slovenska\" z roku 1964.\n\nKarel Hrubý se narodil v Praze. Už v dětství osiřel. Matka zemřela, když mu bylo 14 let a o rok později zemřel i otec. Po skončení základní školy studoval na pražském reálném gymnáziu v Křemencově ulici. Po maturitě navštěvoval Přírodovědeckou fakultu Karlovy univerzity v Praze, kde úspěšně promoval 30. června 1933. V roce 1937 se stal docentem genetiky a v letech 1938 až 1939 absolvoval odbornou stáž v \"John Innes Horticultural Institution\" v Anglii. Během okupace ČSR, po zavření českých vysokých škol v roce 1939, pracoval jako středoškolský profesor v Praze a v Dvoře Králové, později i jako tovární dělník. Když byla výuka genetiky zakázána a byl vyhozen ze svého ústavu i z univerzity, ujali se jej slovenští kolegové a nabídli mu práci v Arboretu v Mlyňanech. Díky tomu se dostal k dílu, které by jinak nemohl napsat – k již zmíněnému Prodromus lepidopter Slovenska.\n\nPo skončení okupace, v roce 1945, byl pověřen vybudováním genetického oddělení Přírodovědecké fakulty Univerzity Karlovy v Praze. V roce 1946 byl jmenován profesorem a jeho pracoviště, které vedl až do své předčasné smrti, se stalo centrem výuky poválečné generace československých genetiků. Vědecká činnost profesora Hrubého byla rozsáhlá a obsáhla celou řadu interdisciplinárních oborů. Zabýval se genetikou i cytologií, přičemž výsledky jeho práce byly využívány ve více oborech, hlavně však v genetice a šlechtitelství užitkových rostlin. Profesor Hrubý se ve významné míře zabýval i dědičností u živočichů a také problematikou genetiky člověka. Při svém studiu proměnlivosti obrátil svou pozornost k entomologii. V svém článku „\"Proměnlivost živých bytostí ve vztahu k vývoji\"“ z roku 1941 uvádí jako jeden z nejnápadnějších příkladů variability kresbu a zbarvení křídel u motýla přástevníka medvědího (\"Arctis caja\", Linnaeus, 1758).\n\nZpočátku psal populárně-naučné články o vlastních lepidopterologických pozorováních. Od roku 1951 již práce vědecké, s použitím nových poznatků o variabilitě, bionomii a zoogeografii řádu motýli (\"Lepidoptera\"). Velkou pozornost věnoval hlavně studiu motýlů Československa. V Čechách se zaměřil na oblast Královédvorska a na území Slovenska hlavně oblast mlyňanského arboreta, kde zjistil výskyt 1106 druhů motýlů, výsledky čehož publikoval ve svých dvou pracích. Už tento vysoký počet druhů upozornil jednak na skutečnost obrovské druhové rozmanitosti zkoumané oblasti, ale na straně druhé ukázal také na velmi podrobný a důkladně provedený systematicky průzkum této oblasti ze strany autora. Na základě svého mnohaletého a hlubšího studia motýlů Slovenska dospěl Dr. Hrubý k závěru, že další práce v české lepidopterologii není možná bez komplexního zhodnocení všeho, co bylo až dosud o fauně motýlů z území Slovenska známé. Ujal se proto zpracování své nejvýznamnější práce „\"Prodromus lepidopter Slovenska\"“, s plným vědomím obtížnosti a obrovského rozsahu této práce, která má pro Slovenskou entomologii dodnes obrovský význam. „\"Prodromus Lepidoptera Slovenska\"“ byl v následujícím období sice vícekrát doplněn, ale stále zůstal svým rozsahem a významem v lepidopterologii nepřekonaný.\n\nKarel Hrubý byl i významný a velmi aktivní člen Československé entomologické společnosti. Byl velmi přátelský poradce všem lepidopterologům, kteří jej požádali o pomoc, ať už v odborných systematických otázkách, ale i při determinaci entomologického materiálu. Díky jeho práci a entomologickým aktivitám se mnozí sběratelé začali zajímat i o dosud opomíjenou skupinu tzv. malých motýlů (Microlepidoptera).\nProfesor Karel Hrubý zahynul 10. prosince 1962 v Jihlavě při autonehodě. Jeho sbírka hmyzu je uložena z větší své části ve Slovenském národním muzeu v Bratislavě. Obsahuje sbírkový materiál motýlů z území Slovenska a východních Čech v počtu asi 17 714 kusů.\n\n\n"}
{"id": "1113493", "url": "https://cs.wikipedia.org/wiki?curid=1113493", "title": "Henry Stöhr", "text": "Henry Stöhr\n\nHenry Stöhr, (* 1. června 1960 Reichenbach, Německá demokratická republika) je bývalý reprezentant Východního Německa a Německa v judu. Je majitelem stříbrné olympijské medaile.\n\nS judem začal v pozdním věku. V 17 letech ho na ulici v Rodewischu, jako mohutného mladíka, oslovil místní trenér juda Heinz Kölbel. Po dvou letech tréninku se v roce 1979 přesunul do tréninkového centra v Hoppegartenu, kde se připravoval pod vedením Dietmara Hötgera.\n\nPo odchodu Wolfganga Zuckschwerdta do důchodů nemohli Východní Němci dlouho najít náhradu v těžké váze. Počátkem 80. let patřil společně s Fredem Olhornem k velkým příslibům. Hned při své první účasti na velké akci mistrovství Evropy zvítězil. V dalších letech střídal úspěchy podle aktuální fyzické přípravy, která byla základem jeho juda. O olympijské hry v Los Angeles přišel kvůli bojkotu východního bloku. Vše si vynahradil za čtyřy roky, kdy na olympijských hrách v Soulu získal stříbrnou olympijskou medaili.\n\nPo znovusjednocení Německa v roce 1990 zůstal členem reprezentace a v roce 1992 si zajistil účast na olympijských hrách v Barceloně. Na olympijském turnaji se však s formou nepotkal a vypadl v prvním kole. Sportovní kariéru ukončil v polovině 90. let. Věnuje se trenérské práci v Rodewischu.\n\n"}
{"id": "1113495", "url": "https://cs.wikipedia.org/wiki?curid=1113495", "title": "Purcellovo pohoří", "text": "Purcellovo pohoří\n\nPurcellovo pohoří ()\nje pohoří v jihozápadní části Kanady, na jihovýchodě Britské Kolumbie.\nPurcellovo pohoří je součástí Kolumbijských hor\n(američtí geografové považují Kolumbijské pohoří za součást Skalnatých hor, v Kanadě je považováno za samostatné pohoří). Nejvyšší horou Purcellova pohoří je Mount Farnham (3 493 m).\n\nZápadně od Purcellova pohoří leží tektonický příkop s jezerem Kootenay a řeka \"Duncan\", východně se nachází údolí Trench Valley s několika menšími jezery a četnými vývěry termálních pramenů. Nejvyšší hory pohoří jsou pokryty ledovcovými splazy\n\nPohoří pochází z období starohor. Hlavními horninami jsou granity, ruly a kvarcity.\n"}
{"id": "1113496", "url": "https://cs.wikipedia.org/wiki?curid=1113496", "title": "Hohe Warte", "text": "Hohe Warte\n\nHohe Warte ( , 2780 m n. m.) je hora v Karnských Alpách na rakousko-italské státní hranici. Italská část leží na území regionu Furlánsko-Julské Benátsko, rakouská na území spolkové země Korutany. Je to nejvyšší hora nejen Karnských Alp, ale i celého regionu Furlánsko-Julské Benátsko. Jako první vystoupil na vrchol 30. září 1865 rakouský lezec Paul Grohmann. Hora je tvořena vápenci.\n\n"}
{"id": "1113497", "url": "https://cs.wikipedia.org/wiki?curid=1113497", "title": "Mali i Gribës", "text": "Mali i Gribës\n\nMali i Gribës jsou pohoří v jižní Albánii, které se nachází mezi městy Tepelenë a poloostrovem Karaburun. Má víceméně západo-východní průběh. Na severu ho ohraničuje údolí řeky Vjosa a na jihu plynule přechází v hornaté albánské pobřeží Jónského moře. Nejvyšší horou pohoří je Maja e Këndrëvices s nadmořskou výškou 2121 m.\n\nPohoří je víceméně bezlesé (s výjimkou západní a východní strany, kde se nachází trochu lesů v nižších polohách) a je neobydlené. Nejbližší vesnice (Vermik) se nachází několik kilometrů západně; další sídla jsou umístěna již dále od vrcholků pohoří. \n"}
{"id": "1113499", "url": "https://cs.wikipedia.org/wiki?curid=1113499", "title": "Cima Dodici", "text": "Cima Dodici\n\nCima Dodici (též Cima XII, , 2336 m n. m.) je hora ve Vicentinských Alpách v severní Itálii. Nachází se jižně od vesnice Borgo Valsugana na hranici mezi oblastmi Benátsko a Tridentsko-Horní Adiže. Je to nejvyšší vrchol Vicentinských Alp.\n\n"}
{"id": "1113500", "url": "https://cs.wikipedia.org/wiki?curid=1113500", "title": "Lindemann (hudební skupina)", "text": "Lindemann (hudební skupina)\n\nLindemann je hudební projekt zpěváka z německé kapely Rammstein Tilla Lindemanna a Petera Tägtgrena ze švédské deathmetalové kapely Hypocrisy. Doposud mají dvě studiová alba - Skills in Pills, které vyšlo 19. června 2015 a F & M, vydané 22. listopadu 2019. \n\nV únoru 2020 se skupina vydala na turné, které potrvá až do března 2020. V praze Lindemann odehrál svůj koncert v pondělí 10. února 2020 ve 20:00 v O2 Universum, poblíž O2 Arény v Praze. Koncert byl však lidem mladším 18 let nepřístupný. \n\n\n\n\n"}
{"id": "1113501", "url": "https://cs.wikipedia.org/wiki?curid=1113501", "title": "Juha Salonen", "text": "Juha Salonen\n\nJuha \"Pupu\" Salonen , (* 16. října 1961 Loimaa, Finsko) je bývalý reprezentant Finska v judu.\n\nJeho sportovní život je spjat s dojo Chikara v Helsinkách. Jako 20letý mladík šokoval bronzovou medaili z mistrovství světa v roce 1981 a na dobrých deset let si udržoval kvalitní sportovní úroveň, která mu vynesla tři olympijské účasti. Vrcholem jeho kariéry bylo domácí vítězství na mistrovství Evropy v roce 1989. Sportovní kariéru ukončil po olympijských hrách v Barceloně v roce 1992. Dvě olympijská období vedl finskou reprezentaci a působil v rodném dojo jako trenér.\n\n"}
{"id": "1113503", "url": "https://cs.wikipedia.org/wiki?curid=1113503", "title": "Nakladatelství Petrkov", "text": "Nakladatelství Petrkov\n\nNakladatelství Petrkov je havlíčkobrodské nakladatelství, které se svou činností zaměřuje na kvalitně vydané knihy. Ve svém repertoáru má několik kmenových autorů, např. Bohuslava Reynka, Suzanne Renaud, Henriho Pourrata či malíře a ilustrátora Pavla Čecha. Věnuje se především francouzské a české literatuře.\n\nNakladatelství Petrkov vzniklo roku 2010 přejmenováním původního nakladatelství Literární čajovna Suzanne Renaud. Zakladateli jsou podnikatel Petr Novotný a vnučka Bohuslava Reynka Veronika Reynková.\n\nV roce 2010 ukončila provoz Literární čajovna Suzanne Renaud. Majitelé však chtěli nakladatelství zachovat a tak pro něj zvolili nový název Nakladatelství Petrkov. Tento název byl vybrán zejména proto, že v Petrkově žil Bohuslav Reynek se svou ženou Suzanne Renaud a posléze tam žili i jeho dva synové Daniel a Jiří Reynkovi. Dnes v Petrkově žijí již jen oba zakladatelé nakladatelství.\n\nLogo Nakladatelství Petrkov sestavil Petr Novotný podle kovové skulptury měsíce s hvězdami, kterou v 80. letech 20. století vytvořil výtvarník Pavel Sukdolák na fasádě petrkovského zámečku.\n\nNakladatelství Petrkov spolupracuje se společností Kosmas, která zprostředkovává distribuci knih po celé republice. Petr Novotný však také vlastní Knihkupectví Vysočina v Havlíčkově Brodě, kde je schopen prodat třetinu nákladu Petrkova sám.\n\n\n\n"}
{"id": "1113505", "url": "https://cs.wikipedia.org/wiki?curid=1113505", "title": "Bauhínie pestrá", "text": "Bauhínie pestrá\n\nBauhínie pestrá (\"Bauhinia variegata\") je tropický, opadavý strom s křehkými větvemi, dlouhými, dvoulaločnými listy a hlavně s nádhernými, vytrvalými, asi 10 cm velkými květy připomínající kvetoucí orchideje. Je jedním z asi 250 druhů rodu bauhínie a je původní rostlinou v Číně, Indii, Pákistánu, Nepálu, Thajsku, Myanmaru, Laosu i ve Vietnamu. Z tohoto území se druh rozšířil do celé tropické Asie, Střední a Jižní Ameriky i do Afriky, kde se začal pěstovat jako okrasná rostlina.\n\nDřevina nejlépe roste v úrodné půdě na plném slunci, v období růstu a kvetení potřebuje hodně vláhy. Za vegetačního klidu jí vyhovuje spíše sucho a snese krátkodobý pokles teploty k -5 °C, vyskytuje se do nadmořské výšky 1300 m. Roste-li na trvale suchém a chladném místě, má často tvar keře. Nesnáší zasolenou a zamokřenou půdu, neroste na mořském pobřeží. Protože větve často vyrůstají i nízko nad zemí a mají tendenci vytvářet husté křoviny, je nutno mladé stromky tvarovat řezem. Pro zesílení větví a zachování plného kvetení je vhodné starší stromy prosvětlovat.\n\nStrom je obvykle vysoký 6 až 12 m a korunu mívá širokou 3 až 6 m; někdy bývá nižšího a keřovitého vzrůstu. Kůra kmene je hnědá a hladká, mladé a tenké letorosty jsou šedavě pýřité. Křehké větve, někdy mírně převislé, jsou řídce porostlé listy širšími než delšími, 5 až 10 cm dlouhými a 5 až 18 cm širokými. Řapíky listů jsou 3 až 5 cm dlouhé a vyrůstají společně s brzy opadávajícími drobnými palisty. Listy mají srdčitý tvar, jsou do čtvrtiny neb třetiny délky rozeklané a vzniklé laloky jsou na koncích tupé, Čepele bývají svrchu lysé a zespodu chlupatě našedlé, jejich dlanitá žilnatina má 9 až 13 žilek. Listy před opadem nemění barvu.\n\nOboupohlavné pětičetné květy, velké 8 až 12 cm, vyrůstají jednotlivě nebo až po sedmi v řídkých, koncových, hroznovitých květenstvích s chlupatými vřeteny. Drobné listeny trojúhelníkovitého tvaru brzy opadávají, stejně jako podobné listence připojené pod středem stopky květu. Květy, rostoucí z 3 až 4 cm velkých poupat, mají nálevkovitou češuli asi 15 mm dlouhou. Špičaté kališní plátky jsou asi 2,5 cm dlouhé. Obvejčitě podlouhlé, krátce nehetnaté, dvoulaločné korunní plátky bývají dlouhé 45 až 60 a široké 25 až 30 mm, zbarveny jsou bílé, fialově nebo růžově a mívají červenou nebo žlutou kresbu, horní plátek je žilkovaný a tmavší. V květu je dále pět plodných, nahoru ohnutých tyčinek nesoucích eliptické prašníky a 5 krátkých patyčinek (které někdy chybí). Ochlupený semeník je zakončen krátkou ohnutou čnělkou s drobnou bliznou. Květy začínají kvést ještě před olistěním koncem zimy a postupně nakvétají až do počátku léta.\n\nPlody jsou ploché, dřevnaté, tmavě hnědé lusky, dlouhé 15 až 25 cm a 2 cm široké, které ve zralosti pukají ve dvě části. Lusky obsahují 10 až 15 plochých, okrouhlých semenech velkých asi 10 mm. Ze stromů opadávají v pozdním podzimu nebo až na konci zimy. Ploidie druhu je 2n = 28.\n\nBauhinii pestrou lze snadno rozmnožovat předem namáčenými semeny, která se počátkem jara sejí do skleníků. Spolehlivě také zakořeňují polovyzrálé řízky v množárně s vyhřívanou půdou. Z kořenů stromu někdy vyrůstají boční výhonky, které lze s úspěchem odebírat a vysazovat. Druh se sám v přírodě dobře rozmnožuje. Například na jižní Floridě, kde není původním druhem, je považován za invazní a nedoporučuje se jeho vysazování.\n\nKromě toho, že se ve své domovině pěstuje jako okrasná dřevina okolo cest, jsou jeho pupeny, květy, listy, kůra, dřevo i kořeny používány jako léky ve starodávné ájurvédské medicíně i v homeopatii. Jsou uváděny tyto léčebné vlastnosti: immunomodulační, antibakteriální, hemaglutinační, protinádorová, protizánětlivá, antiulcerozní a hlavně antidiabetická. Listů se používá ke snižování hladiny glykemie v krvi, kůra je vhodné tonikum a léčí kožní nemoci, kořen slouží jako protijed na hadí uštknutí, květy a pupeny jsou dobré k léčbě úplavice, průjmu a žaludečních poruch a nádorů. Plody s květy se také vaří a jedí jako zelenina. Dřevo stromů se používá ke stavbě domů a vyrábí se z něj domácí nářadí.\n\nRostlina obsahuje množství flavonoidů, např. kempferol, kvercetin, myricetin, ombuin, rutin, isokvercitrosid, hesperidin, naringenin. Listy tohoto druhu jsou nyní populární antidiabetika, neboť bylo prokázáno, že vodný extrakt jejích listů snižuje hladinu glukózy v krvi. Flavonoidy a jejich glykosidy jsou zde nositelem antidiabetické aktivity a proto se v chudých rozvojových zemích vyvíjejí z bauhínie pestré léčebné bylinné přípravky s relativně nízkými náklady na výrobu.\n"}
{"id": "1113510", "url": "https://cs.wikipedia.org/wiki?curid=1113510", "title": "Parchanti (film)", "text": "Parchanti (film)\n\nParchanti (v anglickém originále The Losers) je americký akční film z roku 2010, který natočil Sylvain White na motivy komiksu \"The Losers\". Do amerických kin byl snímek, jehož rozpočet činil 25 milionů dolarů, uveden 23. dubna 2010. Celosvětově film utržil 29,4 milionů dolarů.\n\nParchanti (v originále \"The Losers\") jsou elitní speciální jednotka armády USA, která je nasazována do nelegálních operací a které velí podplukovník Clay. Při misi v Bolívii mají najít a zničit sídlo jednoho drogového krále. Nečekaně přitom zachrání 25 dětí, které nechají odvézt vrtulníkem, jenž je však krátce po vzletu i s dětmi zničen raketou. Vojáci si uvědomí, že střela, kterou nechal vyslat jejich nadřízený, tajemný Max, měla být určena pro ně, protože v helikoptéře měli původně sedět oni. S pomocí Aishi, se kterou se v Bolívii seznámí, se vrátí do USA, kde chtějí dostat a zničit Maxe.\n\n\n"}
{"id": "1113511", "url": "https://cs.wikipedia.org/wiki?curid=1113511", "title": "Křížová cesta (Roudno)", "text": "Křížová cesta (Roudno)\n\nKřížová cesta v Roudnu na Bruntálsku se nachází cca 800 metrů jihovýchodně od obce na vrchu Velké Roudno, který se vypíná nad vodní nádrží Slezská Harta.\n\nKřížovou cestu tvoří 15 zastavení v podobě dřevěných sloupků, na kterých jsou dřevěné panely s pašijovými obrazy. Cesta vede z obce na vrchol ke kapličce svatých Petra a Pavla a končí přibližně 200 metrů pod ní.\n\nZděná kaplička svatých Petra a Pavla na vrcholu byla postavena roku 1933. Od padesátých let 20. století chátrala a byla pobořená. V roce 1998 se jí podařilo obnovit a později byla obnovena i křížová cesta. Kaplička je chráněna jako nemovitá Kulturní památka České republiky.\n\n\n"}
{"id": "1113516", "url": "https://cs.wikipedia.org/wiki?curid=1113516", "title": "Jedle pod Hůrkou", "text": "Jedle pod Hůrkou\n\nJedle pod Hůrkou je památný strom - jedle bělokorá (\"Abies alba\"), která roste v hustém lese přibližně 5 km západně od osady Český Chloumek, části obce Útvina v okrese Karlovy Vary. Jedle má výšku 38 m a obvod kmene 345 cm, čímž je nejmohutnější evidovanou památnou jedlí v Karlovarském kraji. Za památný byla vyhlášena v roce 2012 jako strom významný stářím a vzrůstem a jako ochrana genofondu. Je zároveň uvedena na seznamu významných stromů Lesů České republiky.\n\n\n"}
{"id": "1113517", "url": "https://cs.wikipedia.org/wiki?curid=1113517", "title": "Most Osmana Gaziho", "text": "Most Osmana Gaziho\n\nMost Osmana Gaziho (, , dříve ) je most přes východní cíp Marmarského moře u města İzmit v Turecku. Jedná se o čtvrtý nejdelší visutý most na světě. Pro dopravu byl otevřen 30. června 2016.\n\nPři slavnostním ceremoniálu dne 21. dubna 2016 obdržel most své oficiální jméno na počest Osmana I. Gaziho (1258–1326), zakladatele Osmanské dynastie a Osmanské říše.\n\nVisutý most převádí novou dálnici Gebze-Orhangazi-Izmir přes Izmitský záliv v Marmarském moři v na severozápadě Turecka. Realizace nové dálnice Gebze-Orhangazi-Izmir byla zadána v září 2010 státním úřadem Turkish State General Directorate of Highways společnosti “OTOYOL YATIRIM ve İŞLETME A.Ş.”, která je tvořena společnostmi Nurol, Ozaltin, Makyol, Astaldi a Gocay, v režimu projektu Build-Operate-Transfer (BOT). Joint Venture NOMAYG bylo vytvořeno stejnými pěti společnostmi jako OTOYOL v režimu EPC za účelem výstavby 420 km dlouhé trasy silnice včetně visutého mostu v Izmitském zálivu. Veřejná zakázka na stavbu mostu byla vypsána v roce 2010.\n\nFugro provedlo geotechnický průzkum v listopadu 2010 až dubnu 2011 na základě smlouvy s OTOYOL AS. Cílem průzkumu bylo stanovení místních rizik selhání, geologie a podmínek v místě základů a budoucího staveniště mostu. V červenci 2011 byla uzavřena smlouva se sdružením IHI Infrastructure System a Itochu jako zhotoviteli v režimu EPC. Projektová dokumentace byla zhotovena společností COWI, IHI-ITOCHU působila jako dozor a HALCROW bylo zadáno nezávislé ověření projektu.\n\nVisutý most Osmana Gaziho je spojitý most se třemi poli. Hlavní pole má délku 1 550 metrů a společně se dvěma přístupovými poli je v době svého dokončení v roce 2016 čtvrtým nejdelším visutým mostem na světě.\n\nPro založení pylonů byly v suchém doku v hloubce -7,8 m částečně sestaveny dva kesony.\n\nNež se dokončily kesony, byl v místě základů vybagro­ván prostor o rozloze 87 x 74 m, s hloubkou až pět metrů. Pro zlepšení základové půdy bylo pod vodou pomocí hydraulického beranidla do podloží vetknuto cca 195 pilotů o průměru 2 metry a s délkou až 35 m. Roznášecí štěrkové lože bylo vytvořeno pomocí betonářské roury osazené na člunu s plovoucím jeřábem a povrch štěrku byl vyrovnán speciálně vyrobeným hydromechanickým vyrovnávacím zařízením.\n\n252 metrů vysoké pylony ve tvaru H jsou tvořeny plnostěnnou konstrukcí, vyrobenou z oceli s ohledem na vysokou odolnost na seizmicitu a požadavky na krátký čas výstavby. Pro stojky i příčníky jsou použity uzavřené komorové průřezy. Od založení po sedla kabelů jsou pylony tvořeny jednokomorovým průřezem. Příčle spojující stojky pylonů mají délku 30,1 m v horní části a 36,2 m v dolní části. Stojky pylonů mají příčný rozměr 7 x 8 m ve výšce +10,075 m a 7 x 7 m ve výšce +245,500 m. Každá stojka pylonu je s ohledem na nosnost jeřábu rozdělena na 22 segmentů. Segmenty č. 1 – 11 a spodní příčel byly instalovány pomocí plovoucích jeřábů, segmenty č. 12 – 22 a horní příčel byly osazeny pomocí samošplhacího jeřábu osazeného na podpůrné konstrukci připevněné ke spodní příčli.\n\nHlavní visuté lano je tvořeno 110 předem vyrobenými rovnoběžnými pramenci (PPWS). V hlavním poli je každý pramenec spleten ze 127 drátů o průměru 5,91 mm s pevností 1 760 MPa. Dva totožné pramence jsou navíc přidány v krajních polích.\n\nPro zavěšení hlavního visutého lana byla zhotovena lávka (\"catwalk\"), vybavená systémem pro navíjení lana.\n\nPPWS byly tímto systémem navíjeny, následně připevněny k předpínacímu zařízení v každém sedle pylonu, připojeny k příčným deskám v místě jejich ukotvení a rektifikovány pro dosažení navrhované délky a průhybu.\n\nPo dokončení montáže pramenců PPWS byly visuté kabely uspořádány do požadovaného kruhového tvaru se specifikovaným stupněm mezerovitosti. Uspořádání bylo provedeno nejprve jednoduchým nástrojem, posléze zpevňovacím strojem. Následně byly upevněny svorky na lanech a závěsy pomocí speciálního zařízení, které pojíždí po visutém laně.\n\nZavěšená mostovka, tvořená aerodynamickým ortotropním komorovým nosníkem s 2,8 m širokou inspekční lávkou na obou stranách, je 30,1 m široká a 4,75 m vysoká. Spojitá zavěšená mostovka celkové délky 2 682 m je podepřena příčně v místě pylonů a na svém konci. Svisle je podepřena lany a na krajních opěrách.\n\nPráce pokračovaly svařováním mostovky, izolací a pokládáním asfaltového povrchu a elektrickými instalacemi. Most byl otevřen pro dopravu 30. června 2016.\n\n21. dubna 2016 byl vyzdvižen a připevněn poslední segment mostovky s následným slavnostním ceremoniálem za účasti tureckého prezidenta Recepa Tayyipa Erdoğana a tehdejšího ministerského předsedy Ahmeta Davutoğlu. Tito dva politici pak jako první přejeli přes most, řidičem automobilu byl Erdoğan. V rámci ceremoniálu oznámil Erdoğan, že se most bude jmenovat podle tureckého vůdce Osmana I. Gaziho.\n\nČtyřnásobný mistr světa supersportů Kenan Sofuoğlu z Turecka dosáhl v ranních hodinách 30. června 2016 před oficiálním otevřením mostu pro dopravu rychlostního světového rekordu na motocyklu. Překonal vzdálenost 1,5 km za pouhých 26 sekund a dosáhl na svém motocyklu typu Kawasaki H2R maximální rychlosti 400 km/h, což je podle výrobce vůbec nejvyšší možná rychlost.\n\n\n\n"}
{"id": "1113518", "url": "https://cs.wikipedia.org/wiki?curid=1113518", "title": "Stanisław Mieroszowski", "text": "Stanisław Mieroszowski\n\nStanisław Mieroszowski, též Stanisław Mieroszewski (27. prosince 1827 Krakov – 4. ledna 1900 Krakov), byl rakouský politik polské národnosti z Haliče, v 2. polovině 19. století poslanec Říšské rady.\n\nByl synem sedláka. V letech 1843–1844 studoval na Freiburské univerzitě ve Švýcarsku a v letech 1844–1847 právo a filozofii na Freiburské univerzitě v Německu, kde bydlel u polského filozofa Bronisława Ferdynanda Trentowského. V období let 1847–1848 pobýval v Paříži. V letech 1849–1856 spravoval hospodářství po matce v Chrzanówě, potom vlastní statek v nedalekých Karniowicích. Od roku 1863 bydlel trvale v Krakově.\n\nAngažoval se v politice. V letech 1866–1872 byl členem obecní rady v Krakově a místní zemědělské společnosti. V letech 1869–1874 zastával post předsedy krakovské krajské rady. V období let 1879–1882 působil jako vládní rada v Bosně.\n\nByl poslancem Říšské rady (celostátního parlamentu), kam usedl v doplňovacích volbách roku 1874 za kurii venkovských obcí v Haliči, obvod Krakov, Wieliczka atd. Slib složil 20. října 1874. Mandát zde obhájil ve volbách roku 1879. Rezignoval na mandát za kurii venkovských obcí dopisem 24. ledna 1880 ale již 14. listopadu 1881 složil slib jako poslanec, nyní za městskou kurii v obvodu Krakov. V roce 1873 se uvádí jako hrabě Stanislaus Mieroszowski von Mieroszowice, statkář, bytem Krakov. Byl členem poslanecké frakce Polský klub. V letech 1883–1885 zasedal taky jako poslanec Haličského zemského sněmu.\n\nPo roce 1885 se stáhl z veřejného života a po krátkém pobytu v Prešpurku se roku 1887 vrátil do Krakova. Uspořádal rodový archiv, shromáždil značné umělecké sbírky a bohatou knihovnu. Publikoval články a fejetony, dále cestopisné studie.\n"}
{"id": "1113521", "url": "https://cs.wikipedia.org/wiki?curid=1113521", "title": "Hermann Mises", "text": "Hermann Mises\n\nHermann Mises (24. července 1838 Lvov – 1910 Lvov) byl rakouský novinář a politik židovského původu z Haliče, v 2. polovině 19. století poslanec Říšské rady.\n\nByl židovského původu. Působil jako novinář. Psal pro listy \"Wiener Allgemeine Zeitung\" a \"Gazeta Narodowa\". Od dubna 1873 do března 1874 vydával list \"Morgenpost\".\n\nByl poslancem Říšské rady (celostátního parlamentu). Kandidoval do ní v prvních přímých volbách roku 1873 za městskou kurii, obvod Sambir, Stryj, Drohobyč atd. Zvolen byl ovšem Feliks Madejewski, jehož volba byla nicméně následně prohlášena za neplatnou a na poslanecký post usedl druhý ve volbách Mises. Slib složil 21. ledna 1874. V roce 1873 se uvádí jako Hermann Mises, spisovatel, bytem Vídeň. V parlamentu zastupoval provládní Ústavní stranu, která byla provídeňsky a centralisticky orientovaná. V roce 1878 se uvádí jako člen poslaneckého klubu levice.\n"}
{"id": "1113524", "url": "https://cs.wikipedia.org/wiki?curid=1113524", "title": "Ivan Naumovyč", "text": "Ivan Naumovyč\n\nIvan Naumovyč, v dobové české publicistice též Ivan Naumovič, cyrilicí Іван Наумович, polsky též Iwan Naumowycz (14. ledna 1826 Kizliv – 16. srpna 1891 Novorossijsk), byl rakouský řeckokatolický, později pravoslavný duchovní a politik rusínského (ukrajinského) původu (ovšem zastánce kulturní a jazykové orientace na Rusko) z Haliče, v 2. polovině 19. století poslanec Říšské rady.\n\nByl jedním z hlavních představitelů rusofilského směru mezi haličskými Rusíny. Působil jako kněz, vydavatel listu \"Nauka\". Propagoval kulturní a jazykovou orientaci východoslovanské populace v Haliči na Rusko. V roce 1866 začal v tomto duchu vydávat noviny \"Slovo\". V roce 1874 se podílel na vzniku osvětového spolku Tovarystvo imeni Michaila Kačkovskoho. Působil i jako spisovatel. Koncem 60. let se uvádí jako duchovní na farnosti Hrosěnka.\n\nAngažoval se taky politicky. Zasedal jako poslanec Haličského zemského sněmu. Byl i poslancem Říšské rady (celostátního parlamentu), kam usedl v prvních přímých volbách roku 1873, za kurii venkovských obcí v Haliči, obvod Tarnopol, Zbaraj, Skałat atd. V roce 1873 se uvádí jako Johann Naumowicz, řeckokatolický farář, bytem Skalat. V parlamentu zastupoval provládní rusínský blok. Ten v roce 1873 čítal 15-16 poslanců (jeden poslanec, Stepan Kačala, kolísal mezi rusínským a polským táborem). Naumovyč náležel mezi deset rusínských poslanců z řad řeckokatolického kléru. Rusíni zpočátku v roce 1873 tvořili jen volnou skupinu, která v parlamentu vystupovala jako spojenec německorakouské centralisticky a liberálně orientované Ústavní strany. Brzy však vznikl samostatný Rusínský klub. Jako člen Rusínského klubu se uvádí i v roce 1878.\n\nV roce 1882 získal publicitu jako účastník procesu, ve kterém byla skupina jedenácti haličských Rusínů žalována z velezrady. Popudem byla snaha jedné malé řeckokatolické komunity přestoupit k pravoslaví. Soud kladl obžalovaným za vinu, že šlo o širší plán, v jehož rámci chtěli odtrhnout východní Halič od monarchie a připojit ji k Rusku. Naumovyč byl mezi podezřelými z iniciování této akce. V důsledku svých názorů prezentovaných v rámci obhajoby byl exkomunikován z řeckokatolické církve. Potom se přestěhoval do Ruska.\n\nZemřel v srpnu 1891. V roce 1894 mu byl v Kyjevě odhalen pomník nákladem Slovanského spolku.\n"}
{"id": "1113525", "url": "https://cs.wikipedia.org/wiki?curid=1113525", "title": "Vodní mlýn (Vranov nad Dyjí)", "text": "Vodní mlýn (Vranov nad Dyjí)\n\nVodní mlýn ve Vranově nad Dyjí, jinak také nazývaný Panský, Obecní či Grundův mlýn (německy Marktmühle, Grundmühle), se nachází nedaleko náměstí po levé straně příjezdové silnice I/38 směrem od Znojma. Komplex mlýna sestávající z hospodářského stavení, ohradní zdi s bránou a obytného barokního stavení čp. 57 (bez novodobého přístavku) je zapsán od roku 1988 na seznamu státních nemovitých památek. Samotné obytné stavení bylo vyhlášeno kulturní památkou již v roce 1958. Původní mlýnská technologie se nedochovala. Areál mlýna tvoří jednopatrové pod jednou střechou zděné obytné budovy a mlýnice z období vrcholného baroka s aliančním erbem hrabat Althannů a knížat Pignatelli. Ve dvoře zdobí obytnou část barevná freska sv. Floriana. Vedle objektu byla zbudována malá vodní elektrárna Vranov 3.\n\nPrvní písemná zmínka o mlýnech, pivovaře a sladovně na vranovském panství se objevuje již v roce 1552. Michal Heřman, říšský hrabě z Althannu, svobodný pán z Goldburgu a Murstettenu, tajný rada, c. k. skutečný komoří zdědil po otci jako nejstarší syn vranovsko-jaroslavické panství. Mimo zvelebování rezidencí se také věnoval rozšiřování vrchnostenského hospodaření. Na pozemcích \"Mittergarten\" nechal Michal Heřman v roce 1703 postavit vodní mlýn s náhonem a soukenickou dílnu (později pila).<ref name=\"Vranovský zpravodaj 1/2014\">Vranovský zpravodaj 1/2014, Vranovský mlýn</ref> Stavbě musely ustoupit městské hradby včetně brány k řece Dyji. V roce 1722 získal Vranov a Nový Hrádek Michal Jan IV. z Althannu a správu majetku za nezletilého syna vykonávala matka Marie Anna rozená Pignatelli. Cech mlynářů a pekařů založený na panství v roce 1727 svědčí o rozvinutém a prosperujícím řemesle. Rozsáhlou stavební úpravu mlýna matky Marie Anny v roce 1745 připomíná trojprůčelí s erby rodu Pignatelli a Althannů.\n\nMichal Josef Althann převzal po strýci už takto zadlužené panství. Jeho desetileté pokračování ve stavební činnosti a náruživý život ho nakonec přivedly do dluhů. V roce 1757 postihl Vranov velký požár, který pustošil i část Předních Hamrů s mlýnem. Jedním z pokusů Michala Josefa o finanční únik před věřiteli bylo dědičné propachtování panských mlýnů, zájezdních hostinců, kováren, ovčíren, větších pozemků z panské půdy i celých hospodářství. V roce 1782 prodal tzv. Obecní mlýn / Marktmühle do dědičného nájmu za 1300 zlatých a 344 zlatých roční činže Michalu Gottfriedovi. Celé 19. století pak hospodářský život Vranova ovlivňuje polská aristokratická rodina Mniszků a od roku 1876 Stadnických, ale také přelomový rok 1850, po kterém se z Vranova stává administrativní okresní centrum. Promyšlenou přestavbu města starosty Ernesta Czelotha dokládají stavební úpravy prostranství před mlýnem (1884-1889), kdy byla také původní dřevěná lávka přes Dyji do Benátek v roce 1898 nahrazena dřevěným \"Císařským jubilejním mostem\" a zvýšena zídka proti povodním.<ref name=\"Vranovský zpravodaj, 4/2014\">Vranovský zpravodaj, 4/2014</ref> V roce 1895 majitel mlýna Andreas Hauswirth zestárl a mlýn s pilou, dvěma zahradami, stájemi a obytným stavením nabídl ze zdravotních důvodů k prodeji (Kunst- & Walzenmühle nebo Marktmühle).\n\nNa přelomu 19. a 20. století se elektrárenství rozvíjelo ve znamení továrních a místních městských elektráren. Generátory poháněly ze začátku parní stroje nebo výbušné motory a elektřina se využívala pro osvětlení. Vranov, který se zatím stal vyhledávaným letoviskem, nezůstával pozadu. Plány na elektrifikaci města uvedl do chodu v roce 1900 starosta města Ernest Czeloth. Městečko odkoupilo od Ferdinanda Kochola mlýn na náměstí (Marktmühle) a vídeňské firmě „Siemens & Halske” svěřilo výstavbu místní elektrárny a elektrifikaci Vranova.\n\nS revolučním plánem přišel syn vranovského stavitele Schmidta, student architektury na technice ve Švýcarsku. O prázdninách v roce 1903 předložil se skupinou spolužáků návrh na výstavbu přehrady na Dyji. Tato cesta pravděpodobně upoutala a nadchla nejen městské představenstvo, jelikož po požáru mlýna v roce 1905 jej sice město nechalo opravit, ale až do roku 1924 mlýn už jen Adolfu Wolfovi pronajímala a do budoucnosti výrobu elektrické energie spojovala s budováním přehrady.\n\nJihomoravské obce založily roku 1908 „Podyjské závody pro nádrže a elektrárny” (Thayawerke) na využití vodní energie a v roce 1912 projekt Ing. Ferdinanda Schmidta (1878-1941) projednaly. V té době na tak odvážné dílo nebyly jednak v Rakousko-Uhersku peníze, ale další vývoj upozadila i Velká válka. Po vzniku Československé republiky se po dohodě s Podyjskými závody stal investorem přehrady stát a Země Moravskoslezská (na kterou přešla koncese) za přispění akciové společnosti Západomoravské elektrárny (ZME). ZME v roce 1924 komplex mlýna koupily, ale v letech 1924 - 1928 areál Obecního mlýna (Marktmühle) s místní elektrárnou pronajímaly panu I. Jelenovi, majiteli Pointnerova mlýna (Pointnermühle)., jehož pozemky byly v roce 1927 již pro plánovanou stavbu přehrady vykoupeny a podnikatel Jelen utržený obnos investoval do cestovního ruchu (nové vily roku 1927) a autodopravy (Garage Jelen roku 1929). Třetí vranovský mlýn (Prostřední / Mittermühle) na Dyji odkoupil stavbyvedoucí přehradní hráze Nawratil, který taktéž upustil od mlynářství a vsadil na turismus (Villa Nawratil, potom dětský domov).\n\nOdbočka Národní jednoty pro jihozápadní Moravu fungující ve Vranově od roku 1919 zajisté uvolnění mlýna po Innozenzovi Jelenovi zaznamenala. Vhodného českého kupce pro německý majetek na \"hraničním území\" našla v mlynáři Aloisi Grundovi a jeho ženě Cecilii. Nejprve měl mlýn od ZME v pronájmu a v roce 1930 mlynářskou usedlost zakoupil. Těžko dnes říci, do jaké míry byl Alois Grund o plánech přehrady informován, ale po odkoupení mlýna usiloval také o tzv. vodní právo, které odběr vody regulovalo. Po položení základního kamene ke stavbě přehrady, kterého se v roce 1929 účastnil prezident T. G. Masaryk a Alois Grund jako člen organizačního výboru, ale vodní právo novopečený vranovský mlynář neobdržel. Další těžkosti přinesla zima v roce 1931. Ledové kry valící se mlýnským náhonem poničily lopaty mlýnského kola. Zápis v kronice uvádí, že sekerník z obce Podmyče si na opravu netroufl a mlýnské kolo zůstalo nefunkční. Nakonec přešel na el. pohon. Mlynář Alois Grund a jeho žena Cecílie vychovali na mlýně dva syny Jaromíra, Jiřího a dceru Alenu.\n\nDopoledne 9. října 1938 započalo salcbursko-tyrolským 156. plukem horských myslivců plukovníka Hucha obsazování Vranova. Alois Grund s rodinou patřil mezi pár českých rodin, které před příchodem wehrmachtu městečko neopustily. Vzhledem k tomu, že se Alois Grund jako československý občan na odstoupeném území usadil až po roce 1909, nevztahovalo se na něj automatické získání říšského občanství. Za války byli na mlýně ubytováni nuceně nasazení dělníci a krátce zde fungoval ke konci války lazaret wehrmachtu. Dne 30. října 1948 převzal mlýn syn Jaromír se ženou Marií. Otec Alois a matka Cecilie získali do národní správy ještě dům po odsunutém německém obyvatelstvu v Junáckém údolí (Kainzengraben), kam se také přestěhovali a do mlýna docházeli pomáhat. Provoz mlýna fungoval až do roku 1953, kdy proběhlo znárodnění a v říjnu 1959 po jednání o rozsahu znárodnění se musela rodina vystěhovat. Státní statek Lesná zde skladoval a míchal krmivo. Za komunistického režimu probíhalo od roku 1960 zavážení náhonu, následovala devastace areálu a rozkradení technického vybavení.\n\nPo restitucích získal syn Jaromír Grund mlýn zpátky a v roce 1996 začal podnikat jako samostatně hospodařící rolník. Živnost ukončil v roce 2001. Po jeho smrti na mlýně dožila i jeho manželka Marie Grundová. Mlýn zdědil nejmladší ze tří synů Ing. Petr Grund. Ten v květnu 2017 mlýn odprodal manželům Vladimírovi a Olze Rössovým, bydlištěm na č. p. 186 v Citonicích, kteří areál koupili jako společné jmění manželů. Podle starosty Vranova Lubomíra Vedry pojali noví majitelé záměr mlýn zrekonstruovat a využít jako rekreační objekt.\n\nDne 2. června 2017 v ranních hodinách zachvátil mlýnský objekt požár. Hasičům se podařilo před požárem uchránit vedle stojící elektrárnu, vzniklá škoda však byla odhadnuta zhruba na jeden a půl milionu korun.\n\nSpolečnost E.ON Trend s.r.o. (ETRE) postavila na náhonu z řeky Dyje k bývalému Panskému mlýnu u jezu Formóza malou vodní elektrárnu Vranov 3. Projekt probíhal ve třech fázích. Nejprve došlo k revitalizaci mlýnského náhonu, odpadního kanálu a nakonec byl rekonstruován obtok jezu Formóza. Společnost ETRE dobudovala malou vodní elektrárnu s dvěma turbínami Semi-Kaplan. Malá vodní elektrárna Vranov 3 leží v těsné blízkosti mlýna a je přístupná veřejnosti. Malá vodní elektrárna Vranov 2 je situována vedle strojovny vodní elektrárny Vranov na řece Dyji.\n\n\n"}
{"id": "1113526", "url": "https://cs.wikipedia.org/wiki?curid=1113526", "title": "Ivan Ozarkevyč", "text": "Ivan Ozarkevyč\n\nIvan Ozarkevyč, cyrilicí Іван Озаркевич, polsky též Iwan Ozarkewycz (5. července 1826 Hlyboke – 9. února 1903 Bolechiv), byl rakouský řeckokatolický duchovní a politik rusínské (ukrajinské) národnosti z Haliče, v 2. polovině 19. století poslanec Říšské rady.\n\nVe Lvově vystudoval bohoslovectví a v roce 1848 byl vysvěcen na řeckokatolického kněze. Působil jako administrátor, od roku 1854 coby farář na farnosti Belelulja v okrese Sňatyn. Od roku 1860 byl děkanem ve Sňatyni, od roku 1882 kanonikem a radou metropolitní konzistoře. V roce 1884 nastoupil jako farář do Bolechivu. Byl veřejně a politicky aktivní. Zasedal v okresní školní radě. V letech 1868–1884 zastával funkci náměstka starosty okresní rady ve Sňatyni. Byl členem haličsko-ruské matice a dalších národních spolků. Zasedal v obecní radě v Belelulje a v Krasnostavcích.\n\nV letech 1867–1876 zasedal jako poslanec Haličského zemského sněmu. Byl i poslancem Říšské rady (celostátního parlamentu), kam usedl v prvních přímých volbách roku 1873 za kurii venkovských obcí v Haliči, obvod Kolomyja, Kosiv, Sňatyn atd. V roce 1873 se uvádí jako Johann Ozarkiewicz, řeckokatolický děkan, bytem Belelulja. Mandát obhájil ve volbách roku 1879 a volbách roku 1885.\n\nV parlamentu zastupoval provládní rusínský blok. Ten v roce 1873 čítal 15-16 poslanců (jeden poslanec, Stepan Kačala, kolísal mezi rusínským a polským táborem). Ozarkevyč náležel mezi deset rusínských poslanců z řad řeckokatolického kléru. Rusíni zpočátku v roce 1873 tvořili jen volnou skupinu, která v parlamentu vystupovala jako spojenec německorakouské centralisticky a liberálně orientované Ústavní strany. Brzy však vznikl samostatný Rusínský klub. Jako člen Rusínského klubu se uvádí i v roce 1878. V roce 1890 se uvádí jako poslanec bez klubové příslušnosti.\n\nZasloužil se o rozvoj školství a silniční sítě a výstavbu několika kostelů ve svém regionu. Bojoval za práva haličských Ukrajinců. Požadoval rovnost v daňových odvodech a investicích mezi etnickými Poláky a Ukrajinci. Býval i předsedou Rusínského klubu na Říšské radě. \"Národní listy\" uvádějí, že o mandát poslance nakonec přišel ve volbách po machinacích polské strany.\n\nV roce 1895 byl členem ukrajinské delegace do Vídně. Zastával funkci předsedy ukrajinského zemského výboru pro volby do Říšské rady roku 1897.\n\nZemřel v únoru 1903.\n\nJeho dcera Natalija Kobrynska byla spisovatelka.\n"}
{"id": "1113530", "url": "https://cs.wikipedia.org/wiki?curid=1113530", "title": "Mihai Cioc", "text": "Mihai Cioc\n\nMihai Cioc [Mihaj Čok], (* 14. června 1961 Turnu Măgurele, Rumunsko) je bývalý reprezentant Rumunska v judu. Je majitelem bronzové olympijské medaile.\n\nPřipravoval se v Dinamu Brašov pod vedením Ioana Petrof, Ilie Gheorgheho a dalších. V roce 1984 získal po dobrém nalosování bronzovou medaili na olympijských hrách v Los Angeles v dnes již neolympijské kategorii bez rozdílu vah. V roce 1987 získal titul mistra Evropy, ale po mistrovství světa v Essenu jeho jméno z výsledkových listin na čtyři roky mizí. V roce 1992 se neúspěšně pokusil o kvalifikaci na olympijské hry v Barceloně.\n\n"}
{"id": "1113532", "url": "https://cs.wikipedia.org/wiki?curid=1113532", "title": "Evropské hry 2015", "text": "Evropské hry 2015\n\nI. Evropské hry, nebo také Evropské hry 2015 ( ), se konaly v ázerbájdžánském Baku. Slavnostní zahájení proběhlo 12. června 2015, ukončení se pak uskutečnilo 28. června 2015.\n\nBylo to inaugurační vydání z evropských her, které představovaly velkou mezinárodní sportovní událost, kde soutěžily národní olympijské výbory (NOV) z evropského olympijského výboru.\n\nNa vzniku Evropských her měl vliv projekt Evropských her v neolympijských sportech uspořádaných v roce 2007 v ukrajinském Kyjevě. Tehdejší mistr financí Ukrajiny Vadim Kopylov se na popud nařčení, že Ukrajina není schopná zvládnout pořadatelství EURA 2012, rozhodl uvolnit finance pro pořádaní velké sportovní akce podobných rozměrů. Kopylov stanul v čele nově vzniklé sportovní organizace ESC (European Sport Committee), která hry pořádala.\n\nPrvní Evropské hry v neolympijských sportech proběhly koncem července 2007 v 15 sportech za účasti 39 zemí a cca 900 sportovců. Šlo o mediálně méně zajímavé sporty a akce i přes svůj úspěch nevzbudila v Evropě velký mediální ohlas. Evropský olympijský výbor však vyčlenil tříčlennou komisi, která měla s ESC dále spolupracovat. ESC se vlivem finanční krize záhy rozpadla a druhé Evropské hry v neolympijských sportech v litevském Šiauliai v roce 2011 se pravděpodobně neuskutečnily.\n\nV roce 2012 na 41. valném shromáždění Evropského olympijského výboru konaného 8. prosince v Římě bylo rozhodnuto uspořádat první Evropské hry po vzoru Asijských či Panamerických her, které jsou na daných kontinentech pro sportovce nejdůležitější akcí roku. Pořádání her bylo přiděleno jedinému kandidátovi ázerbájdžánskému Baku na rok 2015.\n\n\n\n\nSlavnostní zahájení her proběhlo 12. června 2015. Hlavním režisérem uměleckého programu slavnostního zahájení se stal významný režisér Dimitris Papaioannou, který zrežiséroval slavnostní zahájení Letních olympijských her 2004 v Athénách. Vystoupila zde zpěvačka Lady GaGa, která zazpívala píseň Imagine od Johna Lennona. scéna představovala reprezentace Yanar Dag a zvláště skalních rytin Gobustánské skalní památky. Žena na jevišti (Nargiz Nasirzade) a muž (Aydemir Aydemirov) ztělesňovali příchod jara. Dva tisíce umělců se shromáždilo na místě, aby provedli Yalli tanec na konci. Ceremonie se zúčastnilo několik hlav států a dalších úředníků.\n\nCelkem 50 národních olympijských výborů včetně olympijského výboru Kosova se poprvé sešly na tomto širokém multi-sportovní akci. Vzhledem k tomu, že Faerské ostrovy a Gibraltar nemají olympijský výbor (nejsou nezávislé státy), tak Faerské ostrovy se účastnily za Evropskou plaveckou ligu a Gibraltar za Atletickou asociaci malých států Evropy .\n\nV Baku se soutěžilo ve 20 sportovních odvětvích. 16 odvětví bylo olympijských, 2 odvětví byla olympijská, avšak konala se zde v neolympijském formátu (plážový fotbal a basketbal 3x3), 2 sporty se na olympiádě nekonají (karate a sambo). V celkem 12 odvětvích měli sportovci možnost kvalifikovat se na Letní olympijské hry 2016.\n\nV plaveckých sportech soupeřili pouze junioři, v atletice jen družstva.\n\nV Baku se rozdělilo 253 sad medailí.\n\n"}
{"id": "1113535", "url": "https://cs.wikipedia.org/wiki?curid=1113535", "title": "Bisinus", "text": "Bisinus\n\nBisinus (také Basinus, Besinus, Bisin langobardsky Pisen) (5. století - 6. století) byli na konci 5. století dva durynští králové, žijící v období stěhování národů.\n\nPodle Řehoře z Tours byl prvním králem Bisinus vládnoucí Durynkům kolem 460. Za jeho vlády u něho našel fránský král Childerich I. útočiště, poté co byl sesazen svým lidem v letech 456 či 457. Manželkou Bisina byla Basina, ale od manžela odešla společně Childerichem do Galie v době, kdy byl dosazen zpět na trůn v Tournai. Historici uvádějí, že za předpokladu, že Basina existovala, pak je velmi nepravděpodobné, že její křestní jméno je správné, protože se jedná ženskou formu jména jejího prvního manžela. Řehoř popisoval období před rokem 575 v kronice Historia Francorum pouze z ústní tradice, která nebyla nijak zvlášť spolehlivá, proto není tato část kroniky dostatečně věrohodná.\n\nDruhý Bisinus vládl Durynkům kolem roku 500 a zachované zprávy o něm jsou historicky doložené, takže je považován za první historicky doloženého krále Durynků. Řehoř jeho jméno nezmínil, ale jeho dva syny zmínil legendární merovejský básník a biskup z Poitiers Venantius Fortunát, jako syny jistého Bisinuse (Bessinuse). Jeho ženou byla Menie s niž měl tři syny, Badericha, Herminafrieda a Berthachariuse, kteří si po jeho smrti rozdělili říši mezi sebe a vládli odděleně do doby než si území podmanili Frankové v letech 531 až 534. Kromě toho měl i dceru Radegundu (Raicunda), která se provdala za langobardského krále Wacha.\n\nInformace o Bisinovi se dochovaly i v Monumenta Germaniae Historica, mnohosvazkové edici pramenů k německým dějinám.\n"}
{"id": "1113539", "url": "https://cs.wikipedia.org/wiki?curid=1113539", "title": "Pluralismus (rozcestník)", "text": "Pluralismus (rozcestník)\n\nPluralismus může být:\n"}
{"id": "1113541", "url": "https://cs.wikipedia.org/wiki?curid=1113541", "title": "Tierradentro", "text": "Tierradentro\n\nNárodní archeologický park Tierradentro se nachází v jihozápadní Kolumbii, departementu Cauca, v andském pohoří Cordillera Central. Park sestává ze čtyř oddělených lokalit (Alto de San Andres, Alto de Segovia, Alto del Duende, El Tablon, pátá lokalita Alto del Aguacate se nachází mimo hranice parku) rozptýlených na ploše několik čtverečných kilometrů. Archeologický park vznikl v místě nálezů pohřebních podzemních hypogeí a monumentálních soch stejnojmenné předkolumbovské kultury Tierradento.\n\nZdejší hipogea byla používány především v období mezi roky 600 a 900 našeho letopočtu. Stěny pohřebních místností byly zdobeny barevnými (především červenými a černými) goemetrickými obrazci, vyobrazeními jak zvířecích, tak lidských motivů. Podzemní prostory byly vybudovány do masivu vulkanického tufu. Největší z pohřebních místností mají rozměry až 12 krát 7 m a sloužily k sekundárnímu uložení ostatků osob vyšších společenských vrstev.\n"}
{"id": "1113542", "url": "https://cs.wikipedia.org/wiki?curid=1113542", "title": "Julian Wadham", "text": "Julian Wadham\n\nJulian Wadham, celým jménem Julian Neil Rohan Wadham (* 7. srpna 1958) je britský filmový, televizní a divadelní herec, činný také v rozhlasu. Dnes patří mezi známé a kritikou uznávané herce vedlejších rolí, které vytvořil po boku Boba Hoskinse, Johna Hurta, Gérarda Depardieua, Ralpha Fiennese, Juliette Binocheové, Iana Holma, Bena Kingsleyho, Wendy Hillerové a jiných.\n\nNarodil se Julianě, dceři plukovníka N. A. MacDonalda Walkera, a Rohanovi Neilovi Wadhamovi, který za svoji bojovou činnost za druhé světové války byl vyznamenaný Britským Záslužným leteckým křížem (Distinguished Flying Cross). Julianova sestra Cornelia Dorothy Katharine byla mezi lety 1977 až 2004 provdána za Adriana Palmera, čtvrtého barona Palmera, liberálního peera a majitele pozemků ve Skotsku.\n\nJulian Wadham je od roku 1990 ženatý s herečkou Shirley J Cassedyovou. Spolu mají čtyři syny: Williama Francise (nar. 1991), který si zahrál Bernieho, syna manželského páru Harryho a Karen Williamsových (Alan Rickman a Emma Thompsonová) ve filmu \"Láska nebeská\", Thomase Wyndhama (nar. 1992), Olivera Juliana (nar. 1994) a Samuela Nicholase (nar. 1997).\nJulian Wadham je školený baryton, vlastní pilotní licenci, mluví plynule francouzsky a italsky.\n\nJulian Wadham navštěvoval internátní školu College Junior School Apleforth v Yorkshiru, vedenou benediktinskými mnichy. Jeho spolužákem byl dnes známý herec Rupert Everett.\nSpolečně s ním hrál na této chlapecké škole v divadelních představeních ženské role. A zatímco Everett dostával role krásných atraktivních žen, Wadham představoval postarší dámy, např. královnu Alžbětu I. Školní představení mu poskytla lekci z divadelní historie i základy herectví, kterému se již tehdy rozhodl v budoucnu profesionálně věnovat.\n\nNa radu Everetta zkusil přijímací zkoušky na Central School of Speech and Drama v Londýně a byl přijat. Školu absolvoval v roce 1980. Aby získal tzv. Equity card, opravňujícího k práci herce, pracoval šest měsíců jako jevištní manažer ve Wolsey Theatre v Ipswichi. Po několika epizodních rolí, přišel průlom v jeho kariéře díky rolím v divadelních hrách \"Another Country\" a \"Falkland South\" na Royal Court, v divadle, proslaveném tzv. new writing.\n\nRežiséři si ho často vybírají pro role vzdělaných, dobře vypadajících gentlemanů z vyšší společnosti (např. Hull v \"Maurice\", vyšetřovatel v \"The Secret Agent\", Peter Madox v \"The English Patient\"), vojenských důstojníků (např. Charles Bingham ve \"Wah Wah\", kapitán ve \"War Horse\", generál Herbert Strutt v \"Downton Abbey\"), skutečně žijících osobností (ministerský předseda William Pitt mladší v \"The Madness of King George\", Lorda Lucana v \"The Trial of Lord Lucan\", ministra Francise Pyma ve filmu \"Iron Lady\", producenta Ronnie Waldman v \"Eric and Ernie\", král Karel II. v dokumentárním drama \"Wren: The Man Who Built Britain\" a krále Jiřího V. v adaptaci divadelní hry \"My Boy Jack\", lorda Carnarvona v televizní sérii \"Egypt\").\n\n\"“I am lucky that I have been involved in some outstanding theatre shows; one or two rather good films and even the odd good television, which is the bread and butter of any actor’s life. Good jobs have come along, and although I may never have been a star in my own right I have enjoyed being an actor, and I have kept going. And I have worked with a lot of my heroes, both actors and writers.”\"\n\n[\"Jsem šťastný, že jsem se podílel na některých vynikajících divadelních představení; na jednom nebo dvou dobrých filmech a dokonce i kvalitních televizních filmech, což je základ života každého herce. Dobré pracovní nabídky přišly a přichází, a i když jsem se nestal hvězdou, jsem rád, že jsem se stal hercem. A měl jsem možnost pracovat s mnoha mými hrdiny, jak herci tak i scenáristy.\"]\n\n\"“I have always been a dramatic actor rather than a comedic one. Initially I never thought of acting as entertainment at all (...). So I was more into introverted characters (...). But as I have got older and maybe resolved some of my personal issues, I have become more interested in the entertainment aspect of acting, and hopefully I will do more comedy in the future.”\"\n\n[\"Vždycky jsem byl spíše dramatický než komediální herec. Původně jsem si herectví se zábavou vůbec nespojoval (...). Takže jsem se více zaměřoval na introvertní postavy (…)\". \"Ale jak stárnu a zřejmě tím, že jsem si vyřešil některé z mých osobních problémů, začal jsem se více zajímat o komediální stránku herectví, a doufám, že budu v budoucnu dělat víc komedií.\"]\n\nJulian Wadham se objevil ve více než 20 kinofilmech.\n\nV roce 1993 hrál ministerského předsedu Pitta ve filmové verzi \"The Madness of King George\". Snímek si odnesl několik cen britské akademie filmového a televizního umění i americké filmové akademie.\n\nZřejmě jeho nejznázmější rolí je Peter Madox ve filmu English Patient, natočeném podle Bookerovou cenou vyznamenaném románu Michaela Ondaatjeho. Vzdělaný Madox společně se svým přítelem, hlavním hrdinou snímku, hrabětem Almásym vede výzkumnou expedici před začátkem druhé světové války v Egyptě. Zdrcen podezřením o Almásyho spolupráci pro nacistické Německo a postojem církve k válce, spáchá sebevraždu.\nFilm celkové posbíral devět Oscarů, více než jakýkoliv jiný britský film dosud.\n\nV režijním debutu herce Richarda E Granta \"Wah-Wah\" hrál Charlese, přítele otce hlavního hrdiny. Richard E Grant, který je autorem také scénáře na základě jeho vlastních vzpomínek z dětství na konci 60. let ve Svahilsku kde končí koloniální nadvláda britské říše. Britská komunita horečně připravuje amatérské představení Camelot, aby udělala dojem na britskou princeznu Margaretu, která se sem chystá na návštěvu.\n\nS Richardem E Grantem se sešel před kamerou ještě při natáčení filmů \"Keep the Aspidistra Flying\" a \"Queen and Country\".\n\nV roce 2010 se objevil v pro něj netypické roli psychologického thrileru \"Legacy\".\n\n1987 Maurice, postava: Hull\n\n1994 The Madness of King George, postava: William Pitt the Younger\n\n1996 The English Patient, postava: Madox\n\n1996 The Secret Agent, postava: The Assistant Commissioner\n\n1997 Preaching to the Perverted, postava: M'Learned Friend\n\n1997 Keep the Aspidistra Flying, postava: Ravelston\n\n1997 Wingless Bird, postava: Reginald Farrier\n\n1998 The Commissioner, postava: ministerský předseda\n\n2001 High Heels and Low Lifes, postava: Rogers\n\n2001 Gypsy Woman, postava: Stanley\n\n2004 Exorcist: The Beginning, postava: major Granville\n\n2004 A Different Loyalty, postava: Andrew Darcy\n\n2005 Wah-Wah, postava: Charles Bingham\n\n2006 Goya's Ghosts, postava: postava: Joseph Bonaparte\n\n2008 Outpost-Black Sun, postava: Hunt\n\n2009 Double Identity, postava: Sterling\n\n2010 Legacy, postava: Gregor Salenko\n\n2011 The Iron Lady, postava: Francis Pim\n\n2011 War Horse, postava: Trench Captain\n\n2012 Outpost 2 Black Sun, postava: Hunt\n\n2012 Cheerful Weather for the Wedding, postava: strýček Bob\n\n2012 Scapegoat, postava: ředitel Adams\n\n2012 Now Is Good, postava: Dr. Ryan\n\n2014 The Riot Club, postava: Mr Richards\n\n2014 Queen and Country, postava: plukovník Fielding\n\nWadham pravidelně hraje na prknech Royal National Theatre, Britain's National Theatre, National Theatre, Royal Court Theatre. Na těchto scénách pracoval pod vedením takových režisérů a producentů jakými jsou Richard Eyre, Harold Pinter, Peter Gill, Stuart Burge a Max Stafford-Clark.\n\nV roce 2013 se po třiceti letech vrátil ke hře \"Another Country\". Zatímco ovšem na počátku své kariéry v roce 1982, když měla hra premiéru, vytvořil postavu prefekta Barclaye, o třicet let později jedinou dospělou postavu, hostujícího estéta Vaughana Cunninghama.\n\nChichester Festival Theatre\n\nThe Scarlet Pimpernel, postava: Armand St Just\n\nThe Philanthropist, postava: John\n\nCavalcade, postava: Edward Marryot\n\nWhen we are married, postava: Gerald Forbes\nRoyal National Theatre\n\nAnother Country, postava: Vaughan Cunningham\n\nCarrington, postava: Gerald Brennan\n\nMountain Language, postava: The Officer\n\nMuch Ado About Nothing, postava: Don Pedro,\n\nOnce in a while the odd things happens, postava: Peter Pears\n\nTartuffe, postava: Cleante\n\nThe Changeling, postava: Antonio\n\nThe Madness of George III, postava: William Pitt ml.\n\nThe Tempest, postava: Antonio\n\nThe Winter's Tale, postava: Polixenes\n\nThis House, postava: Humphrey Atkins\nRoyal Court Theatre\n\nFalkland Sound, postava: David Tinker\n\nOur Country's Good, postava: Ralph Clark\n\nSerious Money, postava: Jake Todd\n\nThat Face, postava: Hugh\n\nThe Recruiting Officer, postava: Captain Plune\nTheatre Royal Haymarket\n\nA Midsummer Night's Dream, postava: Theseus\n\nThe Prince of Homberg, postava: Marshall Dorfling\nJiná divadla\n\nA Letter Of Resignation, postava: Olivier, divadlo: Widdowes Tour & West End\n\nAnother Country, postava: Barclay, divadlo: Queen's Theatre\n\nPlenty, postava: Raymond Brock, divadlo: Almedia at the Albery\n\nPrivate Lives, postava: Elyot, divadlo: Theatre Royal Bath\n\nThe Good Samaritan, postava: Alan, divadlo: Hampstead Theatre\n\nV televizi se mnohokrát objevil v kriminálních seriálech, (např. v \"Midsomer Murders\", \"Lewis\", \"Foyles War\", \"Inspektor Lynley\"), představoval reálné postavy v dokumentárních televizních minisériích a filmech (např. Lord Carnarvon v \"Egypt\", David Maxwell-Fyfe v \"Nuremberg: Nazis on Trial\", král Jiří V. v \"My Boy Jack\", Ronnie Waldman v \"Eric & Ernie\").\n\nNa počátku 90. let se objevil v několika cenami ověnčené minisérii \"Middlemarch\", kde dostal part Sira James Chettama, majitele pozemků sousedících s nemovitostmi hlavní hrdinky, do níž je zamilovaný a snaží si její srdce získat svojí pomocí s jejími plány na zlepšení podmínek pro nájemníky. Nakonec ale se ožení s její sestrou.\n\nV roce 1974 šokovala Británii brutální vražda dětské chůvy. Nejenže se stala v sídle významného aristokrata Richarda Binghama, sedmého vévody z Lucanu, ale hlavním podezřelým byl sám šlechtic. Případ se však nikdy nepodařilo objasnit, protože muž po činu beze stopy zmizel a v roce 1992 ho úřady oficiálně prohlásily za mrtvého. Kriminální případ inspiroval scenáristy televizního filmu \"The Trial of Lord Lucan\", kde se Wadham ujal role lorda Lucana.\n\nJednou z jeho velkých rolí byla postava Reginalda Farriera v minisérii \"Wingless Bird\" podle románu Katherine Cooksové. Těsně před první světovou válkou se Agnes Conwayová (Claire Skinnerová), dcera majitele krámu s potravinami, zamiluje do Charlese Farriera (Edward Atterton), syna z bohaté rodiny. A i navzdory protest jeho rodiny se vezmou. Charles ale krátce po válce umírá na plicní onemocnění a ona začíná nový život po boku Charlesova bratra Reginalda, který ve válce utrpěl vážná zranění.\n\nV minisérii \"Island on War\" z dob okupace britských otrovů v kanálu La Manche za druhé světové války představoval muže, snažícího se zabezpečit svoji rodinu.\n\nDruhé světové války se dotýkají i oba díly hororu \"Outpost\". V nich hrál poněkud tajemného britského vědce, který vede tým žoldáků ve východní Evropě. Tam najdou opuštěné podzemní bunkry z 2. světové války, které jak zjistí byly používány nacisty jako výzkumné laboratoře pro nejrůznější experimenty na vlastních vojácích. Brzo se celý tým ocitne tváří tvář něčemu nepředstavitelným.\n\nTelevizní filmy, dokumenty a minisérie\n\n1982 Baal, postava: Johannes\n\n1986 Lord Mountbatten: The Last Viceroy (televizní minisérie), postava: Arthur\n\n1988 Blind Justice (televizní minisérie), postava: James Bingham, díly: Permanent Blue; A Death in the Family; The One About the Irishman; White Man Listen; Crime and Punishment\n\n1989 After the War (televizní minisérie), postava: Barnaby Monk, díl: Rise and Fall\n\n1994 The Trial of Lord Lucan, postava: Lord Lucan\n\n1994 Middlemarch (televizní minisérie), postava: Sir James Chettam\n\n1997 A Dance to the Music of Time (televizní minisérie), postava: generál Liddament, díl: The War\n\n1997 Bramwell (televizní minisérie), postava: Charles Kilshaw, díl: 3.6\n\n1997 The Wingless Bird (televizní minisérie), postava: Reginald Farrier, díly: 1.1; 1.2; 1.3\n\n1999 Toy Boys (krátký film), postava: Mr. Allen\n\n1999 The Man, postava: Geoffrey\n\n2000 Justice in Wonderland, postava: Desmond Browne\n\n2003 Hitler - The Rise of Evil (televizní minisérie), postava: kapitán Mayr\n\n2004 Sherlock Holmes and the Case of the Silk Stocking, postava: Hugo Massingham\n\n2004 Island at War (televizní minisérie), postava: Urban Mahy, díl: Eve of the War\n\n2004 Wren: The Man Who Built Britain (televizní dokument), postava: král Karel II.\n\n2005 Egypt (televizní minisérie), postava: Lord Carnarvon, díly: The Curse of Tutankhamun; The Search for Tutankhamun\n\n2005 Tom Brown's Schooldays, postava: Squire Brown\n\n2005 Wallis & Edward, postava: Alec Hardinge\n\n2005 Dominion: Prequel to the Exorcist, postava: major Granville\n\n2005 The Government Inspector, postava: Jonathan Powell\n\n2006 Nuremberg: Nazis on Trial (televizní dokumentártní seriál), postava: David Maxwell-Fyfe, díl: Hermann Goering\n\n2006 Ghostboat, postava: kapitán Byrnes\n\n2007 My Boy Jack, postava: král Jiří V.\n\n2007 Animální farmacie (televizní film)\n\n2007 The Last Days of the Raj, postava: Evan Jenkins\n\n2009 Elegy (Short), postava: Tom\n\n2011 Eric & Ernie, postava: Ronnie Waldman\n\n2015 The Casual Vacancy (televizní minisérie), postava: Aubrey Sweetlove, díly: 1.1; 1.3\nSeriály\n\n1981 The Gentle Touch, postava: Houseman, díl: Doubt\n\n1981 Play for Today, postava: Robert Carlion, díl: Country\n\n1982 The Agatha Christie Hour, postava: Gerald Champneys, díl: The Manhood of Edward Robinson\n\n1982 Play for Tomorrow, postava: Oliver, díl: Bright Eyes\n\n1982 BBC2 Playhouse, postava: Patron's son, díl: The Guest\n\n1985 Me and My Girl, postava: Jerry, díl: Nothing Like a Quiet Sunday\n\n1986 Hot Metal, postava: Dennis Spatula, díl: Casting the Runes\n\n1988 Casualty, postava: Rev Tony Vassar, díl: Drake's Drum\n\n1990 Bergerac, postava: David Russell, díl: A True Detective\n\n1991 Chancer, postava: Mr. Clements, díly: Blood; Remembrance; Secrets\n\n1991 Agatha Christie's Poirot, postava: Rupert Carrington, díl: The Plymouth Express\n\n1992 Growing Pains, postava: Andy Drayton\n\n1992 Goodbye Cruel World, postava: Gavin Kaye, díl: 1.1; 1.2; 1.3\n\n1993 Between the Lines, postava: Nigel Winter, díl: Honourable Men\n\n1993 Stay Lucky, postava: David\n\n1993 Medics, postava: Simon Cottersley MP, díl: 3.3\n\n1993 Full Stretch, postava: Nick Jessell, díl: Deals on Wheels\n\n1996 The Vet, postava: Lord Headington, díl: A Bit of a Chance\n\n1997 Pie in the Sky, postava: Anthony Neale, díl: Pork Pies\n\n1997 Ruth Rendell Mysteries, postava: John Dyson, díl: May and June, část 1; část 2\n\n1998 Kavanagh QC, postava: Giles Glazebrook QC, díl: Bearing Witness\n\n1999 Highlander: The Raven, postava: Dr. Julian Heller, díl: The Ex-Files\n\n2002 Spooks, postava: Derek Morris, díl: 1.2 (neuveden v titulcích)\n\n2002 Inspector Lynley, postava: David Sydeham, díl: Payment in Blood\n\n2002 A Touch of Frost, postava: Harry Monkton, díl: Mistaken Identity, část 1; část 2\n\n2003 Red Cap, postava: Lt. Col. John Cosgrove, díl: Esprit de Corps\n\n2004 Rosemary & Thyme, postava: Lord Engleton, díl: Swords into Ploughshares\n\n2004 The Alan Clark Diaries, postava: Julian Scopes, díly: Into the Wilderness; Defence of the Realm\n\n2005 Taggart, postava: brigádní generál Johnny Lewis-Scott, díl: Running Out of Time\n\n2005 The Brief, postava: Peter Brighton, díl: Forever on the Mind\n\n2005 Dalziel and Pascoe, postava: Richard Johnstone, díly: Dust Thou Art: část 1; část 2\n\n2006 Agatha Christie's Marple, postava: Kelvin Halliday, díl: Sleeping Murder\n\n2008 Heartbeat, postava: Gordon Radford, dil: A Brush with the Law\n\n2008 Foyle's War, postava: W / Cmdr Stephen Foster, díl: Plan of Attack\n\n2009 Lewis, postava: Tom Rattenbury, díl: The Point of Vanishing\n\n2009 10 Minute Tales, postava: nový přítel, díl: The Running of the Deer\n\n2009 Inspector Barnaby, postava: William Chettham, díl: The Creeper\n\n1999 Midsomer Murders, postava: Simon Fletcher, díl: Death's Shadow\n\n2011 Downton Abbey, postava: generál Sir Herbert Strutt, díl: 2.3\n\n2013 Father Brown, postava: plukovník Adams, díl: The Flying Stars\n\n2013 Re-Immerse in the Perverse (krátký documentární film), postava: sám sebe\n\n2014 Silk, postava: Jeremy Lever, díl: 4, série 3\n\nJulian Wadham propůjčil svůj hlas několika reklamám, audioknih a rozhlasových her.\n\nV audio seriálu \"The Minister of Chance\", který byl v roce 2013 nominováan na BBC Audio Awards for Best Online Drama, a \"Avengers - The Lost Episodes\". vytváří postavu Johna Steeda, Anthony Howell hraje Dr. Davida Keela a Lucy Briggs-Owenová má roli Carol Wilsonové. Tato série vzniká na scénář kultovního britského televizního seriálu, který se natáčel v 60. a 70. letech.\n\nobchodní dům Harrods\n\nnákupní centrum Queensgate Shopping Centre\n\nBen Aaronovitch, Blood and Earth - Blake's 7 - The Early Years\n\nDaphne Du Maurier, The House On The Strand\n\nThe Minister of Chance, postava: Minister\n\nAvengers - The Lost Episodes, postava: John Steed\n\nStar Wars: The Old Republic\n\nV roce 1983 byl nominován na \"Most Promising Newcomer od London Theatre Critics\" za ztvárnění postavy Davida Tinkera ve hře \"Falkland Sound\".\n\nHrál v řadě divadelních, filmových a televizních produkcí, které byly oceněny prestižními cenami.\n\nfacebooková stránka Juliana Wadhama, https://www.facebook.com/pages/Julian-Wadham/184208274952831, poslední přístup 13.6. 2015\n\nMike Cummings, Biography of Julian Wadham, in: The New York Times, http://www.nytimes.com/movies/person/156042/Julian-Wadham/biography, poslední přístup 13.6. 2015\n\nExclusive interview by Peter White, Julian Wadham: A Patient Englishman, in: ilife, http://www.visitilife.com/julian-wadham-a-patient-englishman/, poslední přístup 13.6. 2015\n\nJulian Wadham, umělecká agentura The Artists Partnership, https://web.archive.org/web/20150615082406/http://www.theartistspartnership.co.uk/cv/julianwadham.pdf, poslední přístup 13.6. 2015\n"}
{"id": "1113544", "url": "https://cs.wikipedia.org/wiki?curid=1113544", "title": "Drosnay", "text": "Drosnay\n\nDrosnay je francouzská obec v departementu Marne v regionu Grand Est. V roce 2012 zde žilo 189 obyvatel.\n\nBrandonvillers, Gigny-Bussy, Margerie-Hancourt, Outines, Saint-Remy-en-Bouzemont-Saint-Genest-et-Isson\n\n\"Počet obyvatel\"\n"}
{"id": "1113546", "url": "https://cs.wikipedia.org/wiki?curid=1113546", "title": "Chapelaine", "text": "Chapelaine\n\nChapelaine je francouzská obec v departementu Marne v regionu Grand Est. V roce 2012 zde žilo 53 obyvatel.\n\nCorbeil, Margerie-Hancourt, Saint-Ouen-Domprot, Somsois\n\n\"Počet obyvatel\"\n"}
{"id": "1113547", "url": "https://cs.wikipedia.org/wiki?curid=1113547", "title": "Seznam prefektů Kongregace pro východní církve", "text": "Seznam prefektů Kongregace pro východní církve\n\nToto je seznam prefektů Kongregace pro východní církve.\n\n"}
{"id": "1113548", "url": "https://cs.wikipedia.org/wiki?curid=1113548", "title": "Mistrovství světa v hokejbalu žen 2013", "text": "Mistrovství světa v hokejbalu žen 2013\n\n4. Mistrovství světa v hokejbalu žen 2013 se konalo v Kanadě. Vítězem stala Kanada, která ve finále porazila obhájce titulu Slovensko 2:0. České hokejbalistky vyhrály po čtvrté bronzovou medaili.\n"}
{"id": "1113551", "url": "https://cs.wikipedia.org/wiki?curid=1113551", "title": "Davide Perez", "text": "Davide Perez\n\nDavide Perez (1711 Neapol – 30. října 1778 Lisabon) byl italský hudební skladatel narozený v Neapoli, od roku 1752 dvorní skladatel v Lisabonu.\n\nNarodil se v Neapoli jako syn Giovanni Pereze a Rosaliny Serrari. V jedenácti letech se stal studentem neapolské konzervatoře \"Conservatorio di Santa Maria di Loreto\". Studoval zpěv a cembalo u Giovaniho Veneziana, hru na housle u Francesca Barbelly a kontrapunkt u Francesca Manciniho. Absolvoval v roce 1733.\n\nPo dokončení studia vstoupil do služeb sicilského prince Aragonské koruny Baldassara Naselliho. Z roku 1734 pocházejí jeho první známé skladby, latinské kantáty \"Ilium Palladio astu Subducto Expugnatum\" a \"Palladium\", provedené v Palermu v \"Collegio della Società di Gesù\". V následujících letech byl aktivní jak v Neapoli, tak i v Palermu. Jeho novým pánem se stal komorník Karla I., vévody z Parmy a nově korunovaného krále neapolského a sicilského. Jeho první opera, \"La nemica amante\", byla komponována ke královým narozenináma a provedena 4. listopadu 1735 v zahradách neapolského královského paláce a později i v divadle \"Teatro San Bartolomeo\". Opera měla úspěch a ten se stal základem Perezovy kariéry. V roce 1738 se stal zástupcem sbormistra v královské kapli Cappella Palatina v Palermu. O rok později, po smrti Pietra Puzzuola, se stal prvním sbormistrem (maestro di cappella).\n\nNa začátku čtyřicátých let se Perez byl již uznávaným skladatelem. Opera, kterou komponoval pro římské divadlo \"Teatro d’Alibert\" v roce 1740, nebyla provedena pro náhlou smrt papeže Klementa XII.. Perez se vrátil do Neapole a v krátkém sledu uvedl u královského dvora komickou operu] \"I travestimenti amorosi\" a serenatu \"L’amor pittore\". V divadle \"Teatro San Carlo\" pak operu seria \"Il Siroe\".\n\nV Palermu nebylo mnoho příležitosti k uvádění oper, proto většina Perezových skladeb až do roku 1745 byly kantáty, serenády a chrámová hudba včetně oratoria \"La Passione di Gesù Cristo\" na text [[Pietro Metastasio|Pietra Metastasia]]. Kromě toho zkomponoval chrámovou hudbu pro Neapol a dvě opery pro [[Janov (Itálie)|janovskou]] karnevalovou sezónu roku 1744. V březnu 1748 byl skladatel z Palerma uvolněn a již nikdy se do tohoto města nevrátil, i když až do smrti pobíral poloviční plat.\n\nV rychlém sledu uvedl s úspěchem opery v Neapoli, [[Řím]]ě, [[Benátky|Benátkách]], [[Milán]]ě, [[Turín]]ě a ve [[Vídeň|Vídni]]. V únoru 1749 se účastnil veřejné soutěže s [[Niccolò Jommelli|N. Jomellim]] na obsazení místa kapelníka ve [[Vatikán]]u. Toto místo však nezískal.\n\nV roce 1752 pozval portugalský král [[Josef I. Portugalský]] Pereze do Lisabonu, aby se stal královským kapelníkem a učitelem hudby. Perez přijal a toto místo zastával až do své smrti. Nezanedbatelnou roli pro jeho rozhodnutí hrály kromě výše platu i hudební a divadelní možnosti, které Lisabon nabízel. Ambicí nedávno korunovaného panovníka bylo změnit orientaci portugalské dvorní hudby, která byla v době panování jeho otce zcela zaměřena na chrámovou hudbu. Dominantní měla být nadále operní hudba italská a tak se v Lisabonu objevili nejslavnější hudebníci, zpěváci a designéři.\n\nVšechno změnilo katastrofální [[Zemětřesení v Lisabonu|zemětřesení, které postihlo Lisabon]] 1. listopadu 1755. \"Ópera do Tejo\" byla zničena pouhých šest měsíců po svém otevření. V následujících sedmi letech nebyla v Lisabonu provedena žádná opera a i pozdější inscenace nebyly tak okázalé. V průběhu posledních 23 let svého života zkomponoval Perez pouze tři opery. Místo toho komponoval velké množství chrámové hudby a prakticky zásoboval dva hlavní chrámy Lisabonu hudbou ke všem církevním příležitostem.\n\nI když už nikdy neopustil Portugalsko, jeho dobrá mezinárodní pověst přetrvávala. V roce 1774 byl zvolen členem londýnské Akademie staré hudby (\"Academy of Ancient Music\"). V Londýně byla také vydána jeho skladba \"Mattutino de' Morti\", jediná která vyšla tiskem za jeho života. Jinak se však jeho, zvláště chrámové skladby, šířily v četných opisech. V posledních čtyřech letech svého života trpěl skladatel chronickými chorobami a ztrácel i zrak. Komponovat však nepřestával. V roce 1778 ho jeho žačka, královna [[Marie I. Portugalská]], vyznamenala [[Řád Kristův|Kristovým řádem]]. Když pak v témže roce zemřel, byl mu vypraven pohřeb na státní výdaje.\n\n\n\n\n\n"}
{"id": "1113552", "url": "https://cs.wikipedia.org/wiki?curid=1113552", "title": "Teofil Pavlykiv", "text": "Teofil Pavlykiv\n\nTeofil Pavlykiv, cyrilicí Теофіл Павликів, polsky též Teofil Pawłykiw (7. srpna 1821 Berežany – 17. července 1905 Lvov), byl rakouský řeckokatolický duchovní a politik rusínské (ukrajinské) národnosti z Haliče, v 2. polovině 19. století poslanec Říšské rady.\n\nByl synem řeckokatolického faráře a děkana v Berežanech, jehož post sám později převzal. Od roku 1837 studoval filozofii a teologii na Lvovské univerzitě. V roce 1846 byl vysvěcen na kněze. Od roku 1848 byl farářem v Berežanech. Během revolučního roku 1848 byl zpočátku v Berežanech členem polské národní rady. Od května 1848 byl organizátorem a tajemníkem rusínského děkanátu, od srpna 1848 rusínské děkanátní rady v Berežanech. Zde vyučoval na gymnáziu ukrajinský jazyk. Od roku 1857 působil jako farář (v kostele panny Marie ve Lvově), od roku 1858 byl kanovníkem v bazilice svatého Jiří, od roku 1865 čestným kanovníkem. Zastával úřad referenta metropolitní konzistoře pro školní a nadační otázky. Od roku 1871 zasedal v chudinské komisi při místodržitelství.\n\nByl aktivní i politicky. Od 60. let patřil k rusofilskému směru mezi haličskými Ukrajinci, od roku 1875, podle jiného zdroje už od roku 1870, byl předsedou spolku Ruská rada. V letech 1880–1884 byl členem organizace Tovarystvo imeni Michaila Kačkovskoho. V letech 1861–1876 zasedal jako poslanec Haličského zemského sněmu. V roce 1871 byl spoluautorem rusínské petice, která požadovala přímé volby do parlamentu, revizi únorové ústavy a legislativu na ochranu rusínské národnosti.\n\nByl i poslancem Říšské rady (celostátního parlamentu), kam usedl v prvních přímých volbách roku 1873 za kurii venkovských obcí v Haliči, obvod Berežany, Rohatyn, Podhayce atd. V roce 1873 se uvádí jako Theophil Pawlikow, řeckokatolický kněz, bytem Lvov. Náležel mezi deset tehdejších rusínských poslanců z řad řeckokatolického kléru. Rusíni zpočátku v roce 1873 tvořili jen volnou skupinu, která v parlamentu vystupovala jako spojenec německorakouské centralisticky a liberálně orientované Ústavní strany. Brzy však vznikl samostatný Rusínský klub. Jako člen Rusínského klubu se uvádí i v roce 1878. V rámci rusínského politického tábora představoval staroruský proud.\n\nZemřel v červenci 1905.\n"}
{"id": "1113556", "url": "https://cs.wikipedia.org/wiki?curid=1113556", "title": "Sankt Anna am Aigen", "text": "Sankt Anna am Aigen\n\nSankt Anna am Aigen je městys v rakouské spolkové zemi Štýrsko, v okrese Südoststeiermark. Území obce sousedí se Slovinskem.\n\nK 1. lednu 2015 zde žilo 2 368 obyvatel.\n\n"}
{"id": "1113558", "url": "https://cs.wikipedia.org/wiki?curid=1113558", "title": "Ádám Bogdán", "text": "Ádám Bogdán\n\nÁdám Bogdán (* 27. září 1987, Budapešť, Maďarsko) je maďarský fotbalový brankář a reprezentant, který v současnosti hraje za klub Liverpool FC.\n\nPůsobil v maďarských klubech Vasas SC a Vecsési FC, poté odešel do Anglie, kde hrál za Bolton Wanderers FC a Crewe Alexandra FC (zde hostoval). Po vypršení kontraktu s Boltonem přestoupil jako volný hráč zadarmo v létě 2015 do Liverpool FC.\n\nV maďarském národním týmu debutoval 3. 6. 2011 v přátelském utkání proti týmu Lucemburska (výhra 1:0).\n\n"}
{"id": "1113559", "url": "https://cs.wikipedia.org/wiki?curid=1113559", "title": "Gŵyr", "text": "Gŵyr\n"}
{"id": "1113562", "url": "https://cs.wikipedia.org/wiki?curid=1113562", "title": "Joop Zoetemelk", "text": "Joop Zoetemelk\n\nJoop Zoetemelk, celým jménem Hendrik Gerardus Joseph Zoetemelk (* 3. prosince 1946 Haag) je bývalý nizozemský silniční cyklista. Byl prvním závodníkem v historii, který vyhrál olympiádu i Tour de France. V roce 2003 byl na oslavách 75. výročí založení nizozemské cyklistické asociace vyhlášen nejlepším nizozemským cyklistou všech dob.\n\nJako amatér byl členem vítězného týmu v časovce družstev na OH 1968 a vyhrál celkovou klasifikaci Tour de l'Avenir 1969. Po přestupu k profesionálům se stal trojnásobným vítězem závodu Paříž-Nice (1974, 1975, 1979) a dvojnásobným vítězem Paříž-Tours (1977, 1979). Na Tour de France zvítězil v roce 1980 a šestkrát byl druhý (1970, 1971, 1976, 1978, 1979 a 1982), vyhrál Vueltu 1979. Na Giro d'Italia nikdy nestartoval. Vyhrál také závod Kolem Romandie 1974 a Amstel Gold Race 1978. V roce 1985 se stal v Giavera del Montello mistrem světa v silničním závodě profesionálů.\n\nV roce 1983 měl při Tour de France pozitivní dopingový test.\n\nPo ukončení kariéry pracoval jako manažer týmu Rabobank, od roku 2006 provozuje s manželkou hotel ve francouzském Meaux. Jeho syn Karl Zoetemelk závodil na horském kole. V obci Rijpwetering byla postavena Zoetemelkova socha, v Nizozemsku je po něm také pojmenován závod Joop Zoetemelk Classics.\n\n"}
{"id": "1113563", "url": "https://cs.wikipedia.org/wiki?curid=1113563", "title": "Gábor Király", "text": "Gábor Király\n\nGábor Ferenc Király (* 1. dubna 1976, Szombathely, Maďarsko) je maďarský fotbalový brankář a bývalý reprezentant, v současnosti hraje za maďarský klub Szombathelyi Haladás. V maďarské reprezentaci nastoupil ke 108 zápasům, což z něj činí rekordmana v počtu startů za maďarské národní mužstvo, 20. května 2016 překonal v mezistátním přátelském utkání proti Pobřeží slonoviny (remíza 0:0) 101 zápasů Józsefa Bozsika. Mimo Maďarsko působil na klubové úrovni v Německu a Anglii.\n\nJeho charakteristickým rozpoznávacím znamením jsou šedé tepláky, které obléká při zápasech od roku 1996. Díky tomu si vysloužil přezdívku Pyjama Man (muž v pyžamu). Hráč k tomu uvádí: \"“Jsem brankář, ne top model. Je to výlučně otázka pohodlí. Hrával jsem na antukách a trávě, která je v zimě zamrzlá. Bolí to, když se hážu do střel, takže tepláky jsou vhodným řešením.“\" Přiznal, že zkoušel chytat i v kraťasích, ale nevyhovovalo mu to.\n\nNa profesionální úrovni začal s fotbalem v klubu Szombathelyi Haladás z maďarského města Szombathely ležícího u hranic s Rakouskem. V roce 1997 přestoupil do Německa do týmu Hertha BSC, kde hrál až do roku 2004. Během svého působení v Hertě dostal 14 žlutých karet.\nNásledně se stěhoval do Anglie do klubu Crystal Palace FC, z něhož hostoval ve West Hamu United a Aston Ville. V roce 2007 přestoupil do Burnley FC a později hostoval v německém mužstvu Bayer 04 Leverkusen. V letech 2009–2014 chytal za TSV 1860 München. Poté strávil sezónu 2014/15 v anglickém Fulham FC. V létě 2015 na konci své pestré kariéry se vrátil do vlasti do mateřského klubu Szombathelyi Haladás.\n\nV A-mužstvu Maďarska debutoval 25. 3. 1998 v přátelském utkání ve Vídni proti reprezentaci Rakouska (výhra 3:2).\n\nS maďarským národním týmem slavil v listopadu 2015 postup z baráže na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. V prvním utkání Maďarska na turnaji proti Rakousku 14. června vychytal čisté konto (výhra 2:0) a ve věku 40 let a 74 dní se stal nejstarším hráčem, který kdy hrál na Mistrovství Evropy. Překonal tím rekord Němce Lothara Matthäuse, který na šampionátu v roce 2000 nastoupil ve věku 39 let a 91 dní. Nový rekord posunul o několik dní, neboť se představil i ve druhém zápase proti Islandu (remíza 1:1) a třetím proti Portugalsku (remíza 3:3). Maďaři se ziskem 5 bodů vyhráli překvapivě základní skupinu F. V osmifinále proti Belgii inkasoval čtyři góly a Maďaři se po porážce 0:4 rozloučili s turnajem. Király posunul věkový rekord nejstaršího hráče EURA na hodnotu 40 let a 87 dní.\n\nV srpnu 2016 oznámil konec reprezentační kariéry, nakonec odchytal ještě úvodních 29 minut přátelského zápasu v Budapešti 15. listopadu proti reprezentaci Švédska (prohra 0:2), což byla jeho reprezentační derniéra. Celkem nastoupil v letech 1998–2016 v maďarské reprezentaci ke 108 zápasům.\n\nJe pověrčivý. Původně chytal v černých teplácích, ale když nebyly k dispozici (nebyly vyprané a připravené na zápas), přijal šedé. Od té doby věří, že mu přinášejí štěstí. Jezdí v automobilu Mini Cooper. Jeho oblíbenou písní je \"It´s My Life\" od Jona Bon Joviho, s nímž se také osobně setkal.\n\n"}
{"id": "1113565", "url": "https://cs.wikipedia.org/wiki?curid=1113565", "title": "Matamata", "text": "Matamata\n\nMatamata může být:\n\n\n"}
{"id": "1113567", "url": "https://cs.wikipedia.org/wiki?curid=1113567", "title": "Kostel Nanebevzetí Panny Marie (Bruntál)", "text": "Kostel Nanebevzetí Panny Marie (Bruntál)\n\nKostel Nanebevzetí Panny Marie (dříve Kostel Svatého Václava) je trojlodní stavba s gotickými základy sahajícími do druhé poloviny 13. století. Nachází se severně od hlavního bruntálského náměstí na Žižkově náměstí. Ve 20. století prošel rekonstrukcí a nyní je chráněn jako kulturní památka. Je farním kostelem římskokatolické farnosti Bruntál.\n\nZáklady kostela, podobně jako město samotné, pochází z 13. století. První písemná zmínka o kostele pochází z roku 1295, kdy jsou uděleny návštěvníkům čtyřicetidenní odpustky od patnácti italských biskupů a arcibiskupů.\n\nV první fázi výstavby byl postaven gotický kamenný presbytář datující se pravděpodobně do druhé poloviny 13. století. Presbytář byl zaklenut dvojicí křížových kleneb a paprsčitou klenbou v závěru. \n\nV druhé fázi došlo k dostavbě trojlodí, které ovšem proporčně trojlodí neodpovídalo. Takovémuto trojlodí odpovídalo rozmístění tří portálů, které se dodnes zachovaly. Součástí mělo být i západní dvouvěžové průčelí. Druhou etapu dostavby lze pravděpodobně datovat do poloviny 14. století. \n\nK nejzásadnějším změnám vzhledu kostela pak došlo v posledním čtvrtletí 16. století, kdy byl kostel renesančně upraven. Byly strženy klenby dvou západních polí presbytáře, zvýšeny zdi hlavní lodi a vystavěna horní část jižní věže. Trojlodí bylo osazeno stávající cihlovou klenbou. Průčelí trojlodí bylo upraveno novým cihlovým schodovitým štítem pokrytým spolu s věží renesančním Sgrafitovým psaníčkem. Roku 1585 byla k presbytáři přistavěna stará rodinná kaple pánů z Vrbna na žádost Hynka staršího z Vrbna.\n\nPo třicetileté válce došlo v rámci rekatolizace k několika změnám. Kostel byl konfiskován pánům z Vrbna a následně byl prodán řádu německých rytířů, kteří nechali postavit oltář nový zasvěcený jejich patronce Panně Marii. Mezi lety 1729 až 1731 byly vystavěny dvě barokní kaple. Na epištolní straně Kaple sv. Kříže, na protilehlé straně kaple zasvěcena Panně Marii. \n\nMěsto Bruntál dvakrát vyhořelo a to v letech 1749 a 1764. Vyhořelo nejen město samotné, ale i veškeré písemnosti a doklady k historii města i kostela. Z tohoto důvodu je velmi těžké doložit přesné datace jednotlivých událostí. Po požárech došlo k barokizaci objektu a to především interiéru. Původní obraz hlavního oltáře – „Nanebevzetí Panny Marie“ shořel a tak tehdejší velmistr daroval farnímu kostelu obraz pro hlavní oltář „Snětí Krista z kříže“ od Oswalda Ongherse. Barokní věž je až na svůj ochoz původní, ten dostal v roce 1782 dnešní podobu.\n\nV polovině 19. století byla uspořádána sbírka na nový hlavní oltář. Roku 1855 byl pak ten starý alabastrový přesunut do kaple sv. Kříže a nahrazen novým.\n\nKostel prošel na konci 20. století rekonstrukcí a dnes je zařazen na seznam kulturních památek.\n\nDispozice kostela se skládá z presbytáře, který je rozdělen do dvou téměř čtvercových polí a pětibokého závěru. Na presbytář navazuje pseudobazilikální trojlodí. K západnímu poli se z obou stran připojují barokní kaple – sv. Kříže a Panny Marie. Součástí je také sakristie (původně pohřební kaple pánů z Vrbna) a dnešní depositář, který plnil funkci sakristie dříve.\nPresbytář je zděný lomového kamene, byl osvětlen devíti štíhlými okny s lomeným záklenkem. Gotickou podobu mají dnes jen dvě okna skrytá v půdních přístavcích kaple a oratoře.\n\nPůvodní okna byla ostře lomená, vyplněná pruty kružeb, zakončená otevřenými trojlístky. Presbytář byl zaklenut dvěma poli žebrových křížových kleneb a paprsčitou šestidílnou klenbou závěru, která je vyšší než obě pole žebrové klenby. Klenební štuková žebra s profilem zploštělé hrušky byla původně nesena válcovými příporami. Dvě západní hlavice jsou nezdobené, oddělené od dříků přípor prstenci. Zbývající hlavice zdobí rostlinný dekor – vinná réva, javor a překrývající se listy pelyňku. Kamenné žebra vyšší paprsčité klenby v závěru jsou štíhlejší a na počátku 20. století byly staženy železnými svorkami. Při úpravách v 16. století byly dříky z větší části osekány a hlavice doplněny římsovými konzolami s renesanční profilací. Z části zůstaly v původní podobě dvě západní hlavice a tři z hlavic v závěrečném polygonu. Ve vrcholech kleneb jsou kruhové svorníky.\n\nPůvodní oltář byl po dobrovolné sbírce občanů v roce 1855 nahrazen novým oltářem, který navazuje na historii kostela. Je udělán v novogotickém stylu. Oltář byl vytvořen tak, že ve středu se nachází díra přesně v místě, kde se za ním na stěně vyskytuje kulaté okno. Dohromady tato kompozice vytváří zajímavý světlený efekt.\n\nStřední loď trojlodí na západě je užší než presbytář a tak se osa trojlodí nekryje s osou presbytáře. Boční lodě jsou ze severu a z jihu osvětleny šesti širokými, tupě lomenými, okny. Do středních polí obou postranních lodí pak vedou kamenné lomené portály.\n\nTrojlodí je děleno kamennými hranolovými pilíři nesoucí půlkruhové mezilodní arkády. Křížové klenby hlavní lodi mají štuková žebra a vyrůstají z římsových konzol. Nízké boční lodě mají tři pole křížové klenby a stejná žebra jako v hlavní lodi. Severní boční loď je na západě spojená s čtvercovým polem nedokončené severní věže, která měla symetricky doplňovat věž jižní. \n\nPrvní patro věže je osvětleno z jižní strany štěrbinovým oknem. Stejná okna jsou ve druhém patře na jižní i západní straně. Původní třetí patro má v severní zdi průchod na půdu hlavní lodi. \n\nKlenby hlavní lodi jsou cihlové stejně jako renesanční štít na západě přizděný ke kamenné věži. \n\nKostel má tři vstupní portály. Profil ostění severního portálu tvoří průběžný hruškový prut provázaný s oblounem a hranatým páskem. Ostění většího jižního portálu je členěno trojicí hruškových prutů, mezi kterými jsou vloženy oblouny. Třetí portál v ose západního průčelí vede do hlavní lodi. Profil jeho ostění je složen ze čtyř hruškových prutů provázaných po stranách dvěma oblouny. Jedná se však jen o věrně kopírující napodobeninu původního portálu z přelomu 19. a 20. století.\n\nRenesanční štít je zdobený psaníčkovým sgrafitem a je přizděný ke kamenné věži. Ta má polygonální zakončení s římsou a cibulovou bání.\n\n\n"}
{"id": "1113571", "url": "https://cs.wikipedia.org/wiki?curid=1113571", "title": "Eva Kislingerová", "text": "Eva Kislingerová\n\nEva Kislingerová (* 2. června 1950 Praha) je česká profesorka ekonomie, vysokoškolská pedagožka a politička, v letech 2014 až 2018 zastupitelka a náměstkyně primátorky hlavního města Prahy pro finance a rozpočet, nestranička za hnutí ANO 2011. Neúspěšná kandidátka do Senátu za Prahu 10 v senátních volbách 2016.\n\nPo studiích na střední škole pracovala v letech 1970 až 1976 na odboru obchodní politiky národního podniku Benzina a v letech 1976 až 1982 na útvaru rozborů a statistiky Generálního ředitelství pivovarů a sladoven.\n\nV roce 1982 absolvovala Fakultu výrobně-ekonomickou Vysoké školy ekonomické v Praze (získala tak titul Ing.). Následně v letech 1982 až 1991 působila jako vědecká pracovnice ve Výzkumném ústavu strojírenské technologie a ekonomiky. V roce 1989 získala na VŠE v Praze titul kandidáta věd (CSc.). V roce 2005 absolvovala program celoživotního vzdělávání Univerzity Palackého v Olomouci. \n\nRoku 1991 nastoupila jako odborná asistentka na Katedru podnikové ekonomiky VŠE v Praze, roku 1994 zde byla jmenována docentkou a v roce 2002 byla jmenována prezidentem republiky profesorkou v oboru podniková ekonomika a management. Mezi roky 2003 a 2014 také Katedru podnikové ekonomiky vedla, dále byla členkou vědecké rady a proděkankou pro provoz a rozvoj Fakulty podnikohospodářské VŠE. V současnosti působí na Katedře strategie Fakulty podnikohospodářské VŠE, do níž se Katedra podnikové ekonomiky transformovala.\n\nPředmětem výzkumu jsou témata hodnoty podniku, měření a řízení, manažerské finance, restrukturalizace a insolvence. Od března 2019 také pracuje na Ekonomické fakultě Jihočeské univerzity v Českých Budějovicích. Přednáší předměty Manažerská ekonomika a Oceňování podniku. Mimo to ja aktivně zapojena do výzkumu na fakultě v rámci projektu TA ČR Systém prevence kurzového rizika a zabývá se rovněž oběhovým hospodářstvím\n\nV 90. letech 20. století byla členkou statutárních orgánů několika společností: členka představenstva akciové společnosti Evrobanka (1991–1993), předsedkyně představenstva akciové společnosti TENEZ Chotěboř (1993–1997), členka a předsedkyně představenstva akciové společnosti BSH Holice a.s. (1997–1998). Působila také v dozorčích radách firem Agrostroj Pelhřimov (1993), L E A S A K (1993–1996), Investiční společnost EVBAK (1994–1998), MLÝNY ČERČANY (1995–1996), Galvanovna (1996–1997), 1. Malostranská leasingová (1996–1998) a První Malostranská (1996–1998).  Od roku 2015 doposud je místopředsedkyní dozorčí rady Obecního domu.\n\nV současné době je členkou ve vědeckých radách Národohospodářské fakulty Vysoké školy ekonomické v Praze, Ekonomické fakulty Jihočeské univerzity v Českých Budějovicích, Ekonomické fakulty Vysoké školy báňské TU Ostrava. Působila jako členka vědecké rady Fakulty ekonomické Západočeské univerzity v Plzni\n\nDále jsem členkou oborových rad (obor podniková ekonomika a management), Ekonomicko-správní fakulty a Fakulty ekonómie a podnikania Panevropské univerzity v Bratislavě, Ekonomické fakultě Jihočeské univerzity v Českých Budějovicích.\n\nJako expertka spolupracuje s Grantovou agenturou ČR a slovenským ministerstvem školství. Je také členkou několika redakčních rad odborných časopisů (Politická ekonomie, Ekonomika a management, Journal of Competitiveness, Financial Assets and Investing).\n\nDíky své rozsáhlé vědecko-výzkumné činnosti a vyučování na VŠE a dalších vysokých školách je autorkou mnoha publikací, mezi které patří monografie, sborníky a odborné články v domácích a zahraničních časopisech. V současné době je v databázi publikačních titulů uvedeno 466 záznamů, z toho 17 monografií.\n\nNarodila se a žije v Praze – pochází z Hlubočep a má dva mladší sourozence. Nyní žije na Vinohradech. Je vdaná, má jednoho syna a dvě vnoučata.\n\nV komunálních volbách v roce 2014 byla zvolena jako nezávislá za hnutí ANO 2011 zastupitelkou hlavního města Prahy (na kandidátce figurovala na druhém místě; kandidovala i do Zastupitelstva městské části Praha 2).Následně se stala členkou Výboru pro kulturu, památkovou péči, výstavnictví, cestovní ruch a zahraniční vztahy.\n\nV listopadu 2014 se stala první náměstkyní pražské primátorky pro finance a rozpočet.\n\n\nVe volbách do Senátu PČR v roce 2016 kandidovala jako nestraník za hnutí ANO 2011 v obvodu č. 22 – Praha 10. Se ziskem 15,12 % hlasů skončila na 3. místě a do druhého kola nepostoupila.\n\nV komunálních volbách v roce 2018 měla obhajovat za hnutí ANO 2011 post zastupitelky hlavního města Prahy. Na základě rozhodnutí vedení hnutí však byla z kandidátky vyškrtnuta. Kandidovala ale jako nestraník za hnutí ANO 2011 do Zastupitelstva městské části Praha 2, neuspěla však.\n\nV současné době pracuji jako předsedkyně Finanční komise na Praze 2.\n"}
{"id": "1113572", "url": "https://cs.wikipedia.org/wiki?curid=1113572", "title": "Síh muksun", "text": "Síh muksun\n\nSíh muksun (\"Coregonus muksun\") je druh sladkovodní ryby z čeledi lososovití. V dospělosti dorůstá délky cca 75 cm a váží v průměru 8 kg. Dožívá se v průměru 20 let.\n\nSíh muksun je rozšířen v oblasti Severního ledového oceánu od řeky Kara na západě, až po řeku Kolyma na východě Sibiře. Většinu roku se zdržuje v brakických, příbřežních vodách oceánu se slaností 6 až 8%. Koncem léta migruje proti proudu všech větších řek Sibiře (Kara, Ob, Jenisej, Lena a Kolyma) za účelem tření. Také jsou popsány i formy žijící v jezerech v okolí města Norilsk nebo v jezerech Glubokoje, Melkoje, Lama a v Tajmyrském jezeře.\n\nVětšina druhů migruje. Největší část roku tráví v moři, někdy i ve větší vzdálenosti od pobřeží. Do řek vstupuje v létě a lokality tření dosáhne v říjnu nebo v listopadu. Ve větších řekách plave proti proudu až 2 000 km, přičemž v průměru uplavou 20 km za den. První tření bývá ve věku 6–14 let při velikosti 47–50 cm. Tření probíhá většinou na říčních prazích nebo na mělčině, při teplotě 1–2 °C (když řeky začínají mrznout). Dospělé ryby opouštějí místa tření v zimě. Vajíčka se líhnou za 150–180 dní (většinou v dubnu). Mladé ryby se živí korýši z planktonu.\n\n"}
{"id": "1113574", "url": "https://cs.wikipedia.org/wiki?curid=1113574", "title": "Bitva u Dobrého Pole", "text": "Bitva u Dobrého Pole\n\nBitva u Dobrého Pole (srbsky Битка код Доброг Поља/Bitka kod Dobrog Polja, bulharsky Битката при Добро поле) je jedna z bitev, které znamenaly průlom Soluňské fronty v závěru První světové války. Odehrála se v pohraničních horách současné severomakedonsko-srbské hranice v blízkosti vesnice s názvem Dobro Pole.\n\nSrbské a francouzské vojsko držela za linií fronty početná bulharská armáda. Její motivace stála především na odhodlanosti cara Ferdinanda I. a faktu, že během první světové války zaznamenala malé, nebo téměř žádné porážky. Francouzi těsně před útokem postavili do čela nejsilnějšího dohodového vojska generála d'Espèreye. Srbové měli k dispozici dvě armády, kterým velel sám král Alexandr I. Karađorđević.\n\nDne 14. září byla provedena rozsáhlá příprava a následujícího dne bylo z dohodové strany zahájeno rozsáhlé bombardování. To napáchalo rozsáhlé škody jak v německé, tak i bulharské části fronty, kterou držely Ústřední mocnosti. Obrana proti útočícím vojskům dohody byla navíc nedostatečná; kulometná hnízda od sebe byla rozmístěna někdy až 7 km a početně neměly ústřední mocnosti dostatek vojáků, aby mohly odolat útoku Srbů a Francouzů.\n\nV závěru dne mohlo srbské vojsko postupovat k vesnicím Slonovo uvo, Veternik a Gola Rudina. Francouzská armáda poté obsadila ves Kravica. K závěru dne byla obsazena linie Soko-Gradešnica. Druhého dne se nepřátelský odpor začal hroutit; srbská armáda obsadila vrchol Kozjak (dnes na severomakedonsko-řecké hranici). Značná část bulharského vojska se vzbouřila a z boje utekla zpět do vlasti., což dále usnadnilo postup dohodových vojsk.\n\nBěhem několika málo dní dosáhla dohodová vojska makedonská města. Dne 21. září 1918 byla obsazena Demir Kapija, 23. září Prilep, 25. září Kruševo, 26. září Veles a 29. září Skopje. Německá armáda byla poražena a stahovala se k severu. První bulharská armáda se stáhla hluboko na bulharské území. Deset dní po bitvě, která byla pro bulharské vojsko zničující, podepsala země s dohodovými mocnostmi příměří a oficiálně vystoupila z první světové války.\n\nV září 1938 byl na místě bitvy odhalen památník.\n"}
{"id": "1113575", "url": "https://cs.wikipedia.org/wiki?curid=1113575", "title": "Salmon River Mountains", "text": "Salmon River Mountains\n\nSalmon River Mountains je pohoří ve středním Idahu, na severozápadě Spojených států amerických.\nPohoří zaujímá většinu území centrálního Idaha. Ze západu na východ má 190 km, ze severu na jihu okolo 120 km. Pohoří je součástí Skalnatých hor. Nejvyšší hora \"White Mountain West\" má 3 183 m, dalších deset až dvacet vrcholů má více než 3 000 m.\nJe pojmenované po řece \"Salmon River\". \n"}
{"id": "1113576", "url": "https://cs.wikipedia.org/wiki?curid=1113576", "title": "Tarzana", "text": "Tarzana\n\nTarzana je čtvrť amerického města Los Angeles, která se nachází v oblasti San Fernando Valley. Má rozlohu 8,79 čtverečních mil a žije v ní přes třicet tisíc obyvatel. Území Tarzany vymezuje Victory Boulevard na severu, Lindley Avenue na východě, Corbin Avenue na západě a Topanga State Park na jihu.\n\nOblast objevil v roce 1769 Gasparo Portola, v roce 1797 byla založena španělská misie Mission San Fernando Rey de España. V roce 1848 přiřkla Smlouva z Guadalupe Hidalgo toto území Spojeným státům. Oblast dnešní Tarzany byla střediskem pěstování pšenice, v roce 1909 ji získala Los Angeles Suburban Homes Company na stavební pozemky. V roce 1919 zde spisovatel Edgar Rice Burroughs zakoupil ranč, který pojmenoval podle postavy svých knih Tarzana. Název se postupně začal používat pro celou oblast, která se po druhé světové válce stala oblíbeným místem pro bydlení vyšších vrstev. V Tarzaně se narodily herečky Blake Lively a Hailee Steinfeld nebo herec Jon Lovitz, žijí zde Selena Gomezová nebo Iggy Azalea.\n\n"}
{"id": "1113578", "url": "https://cs.wikipedia.org/wiki?curid=1113578", "title": "Mistrovství Evropy ve fotbale hráčů do 21 let 2015 – soupisky", "text": "Mistrovství Evropy ve fotbale hráčů do 21 let 2015 – soupisky\n\nZúčastnit se mohli pouze hráči narození po 1. lednu 1992 (na začátku kvalifikace jim muselo být maximálně 21 let).\n\nKaždý národní tým musel mít družstvo složené ze 23 hráčů, z nichž tři museli být brankáři. Pokud byl hráč zraněný nebo natolik vážně nemocný, že k vůli tomu nemohl na turnaji nastoupit k prvnímu zápasu, mohl být nahrazen jiným libovolným hráčem, ale jen v případě, že lékař z lékařské komise UEFA a týmový lékař potvrdili, že úraz nebo nemoc je dostatečně vážná na tolik, aby dotyčnému hráči zabránila účasti na turnaji.\n\nHráči vyznačeni tučným písmem už někdy v minulosti odehráli aspoň 1 utkání za seniorský výběr své země.\n\nTrenér Jakub Dovalil nominoval v předběžné nominaci 25. května 2015 celkem 27 hráčů. Dne 7. června 2015 pak oznámil konečnou nominaci Česka na domácí mistrovství Evropy.\n\nHlavní trenér: Jakub Dovalil\n\nDne 1. června 2015 oznámil Jess Thorup konečnou nominaci Dánska na šampionát. Těsně před zahájením turnaje přišlo mužstvo o středního obránce Jorese Okoreho, který se nedokázal zbavit zranění kolene. Nahradit jej musel Patrick Banggaard.\n\nHlavní trenér: Jess Thorup\n\nTrenér Horst Hrubesch nominoval v předběžné nominaci 26. května 2015 celkem 28 hráčů. Dne 7. června 2015 pak oznámil konečnou nominaci Německa na závěrečný turnaj.\n\nHlavní trenér: Horst Hrubesch\n\nDne 29. května 2015 oznámil Mladen Dodić konečnou nominaci Srbska na mistrovství.\n\nHlavní trenér: Mladen Dodić\n\nTrenér Gareth Southgate nominoval v předběžné nominaci 20. května 2015 celkem 27 hráčů. Dne 2. června 2015 pak oznámil konečnou nominaci Anglie na závěrečný turnaj. V průběhu šampionátu, 18. června 2015, přišlo mužstvo o útočníka Saida Berahina, poté, co se zranil na tréninku. Nahradit jej musel jiný útočník Benik Afobe.\n\nHlavní trenér: Gareth Southgate\n\nTrenér Luigi Di Biagio nominoval v předběžné nominaci 1. června 2015 celkem 27 hráčů. Dne 7. června 2015 pak oznámil konečnou nominaci Itálie na mistrovství Evropy.\n\nHlavní trenér: Luigi Di Biagio\n\nTrenér Rui Jorge nominoval v předběžné nominaci 1. června 2015 celkem 25 hráčů. Dne 7. června 2015 pak oznámil konečnou nominaci Portugalska na šampionát.\n\nHlavní trenér: Rui Jorge\n\nDne 2. června 2015 oznámil Håkan Ericson konečnou nominaci Švédska na šampionát. Těsně před zahájením turnaje (15. června 2015) přišlo mužstvo o pravého obránce Emila Kraftha poté, co si poranil záda. Nahradit jej musel jiný obránce Victor Lindelöf.\n\nHlavní trenér: Håkan Ericson\n\n"}
{"id": "1113581", "url": "https://cs.wikipedia.org/wiki?curid=1113581", "title": "PIGS", "text": "PIGS\n\nPIGS nebo PIIGS/PIIIGS či PIIGGS je akronym používaný v ekonomii a financích. Vznikl v 90. letech. Jde o hanlivý pojem (\"pigs\" v angličtině znamená prasata), který označuje ekonomiky Portugalska, Irska, Itálie, Řecka a Španělska.\n\nTento termín se stal populárním během dluhové krize v eurozóně na konci prvního desetiletí 21. století a právě během tohoto desetiletí začal být hojně používán. Původně do této skupiny zemí nebylo zařazováno Irsko, jehož dluh byl pod průměrem Eurozóny a vládní rozpočty byly až do roku 2006 přebytkové. Poté se irská vláda zaručila za dluhy irských bank a státní deficit vzrostl na 32 % HDP v roce 2010, což byl největší poměr na světě. Proto se uvažovalo, že v tomto akronymu bude Itálie nahrazena Irskem či se název změní na \"PIIGS\". Občas bývá akronym rozšiřován o druhé \"G\" (\"PIGGS\" or \"PIIGGS\") pro Velkou Británii. V roce 2012 Patrick Allen, píšící pro CNBC, navrhl zařazení Francie na tento seznam.\n\nTento pojem se často používá opovržlivě, proto jeho užití po roce 2010 omezily \"Financial Times\" a Barclays Capital.\n"}
{"id": "1113589", "url": "https://cs.wikipedia.org/wiki?curid=1113589", "title": "Thomas Müller (judista)", "text": "Thomas Müller (judista)\n\nThomas Müller, (* 7. dubna 1966 Německá demokratická republika) je bývalý reprezentant Východního Německa a Německa v judu.\n\nS judem začínal v 11 letech ve Finsterwalde. Během několika let přesídlil do Frankfurtu nad Odrou, kde se připravoval v armádním klubu ASK. Po znovusjednocení Německa v roce 1990 šel za lepšími podmínkami do Ingolstadtu, kde při tréninku pracoval jako automechanik v Audi.\n\nV německé reprezentaci se mu nepodařilo dlouhodobě vystoupit ze stínu Henry Stöhra a Franka Möllera a po problémech s kolenem, které ho začalo trápit po olympijském roce 1992, vrcholové kariéry zanechal.\n\n"}
{"id": "1113591", "url": "https://cs.wikipedia.org/wiki?curid=1113591", "title": "Warcraft: Vládce klanů", "text": "Warcraft: Vládce klanů\n\nWarcraft: Vládce klanů je román napsaný spisovatelkou Christie Goldenovou, zasazený do světa Warcraftu, který vytvořila společnost Blizzard Entertainment.\n\nKniha vypráví o životě Thralla, od jeho narození kdy mu byli zabiti rodiče, přes sloužení Aedelasovi Blackmoorovi, až po jeho návrat ke svému kmeni a povýšení na náčelníka orkské .\n\nJako dítě našel Thralla Aedelas Blackmoor v lese vedle svých zavražděných rodičů, zabalený v kusu látky. Blackmoor svěřil Thralla sluhovi Foxtonovi a jeho rodině, kde byla i malá holčička Taretha. Když Thrall dospíval, dal ho Blackmoor do vojenského výcviku, kde se měl naučit bojovat se všemi zbraněmi a také mu sehnal učitele, který ho naučil mimo jiné i bojové taktiky a strategie. Thrall byl tak kombinací silného, ale zároveň chytrého a bystrého orka. Po výcviku se stal Thrall gladiátorem, který měl Blackmoorovi vydělat spoustu peněz. Skutečný plán ale byl udělat z Thralla vůdce rozpadnuté Hordy, kterou by Blackmoor ovládal a mohl s ní vytáhnout proti Alianci a stát se tak vládcem obou stran.\n\nThrall nakonec s pomocí Tarethy utekl. Po pár dnech byl ale chycen a odveden do internačního tábora. Zde viděl, jak špatně je na tom jeho národ a taky se zde seznámil s orkem Kelgarem, který mu pověděl o posedlosti orků démony, zlém Gul'danovi a posledním známém svobodném kmeni Warsong. Když po Thrallovi začal v táboře pátrat Blackmoor, rozhodl se Thrall utéct. Thrall vyhledal kmen Warsong, kde se seznámil s náčelníkem Gromem Hellscreamem, který ho naučil orkský jazyk, orkské zvyky a také pomocí kusu látky, ve které ho Blackmoor našel, zjistil že pochází z kmene Frostwolf žijící v horách.\n\nThrall se tedy vydal do Alterackých hor hledat svůj kmen kde málem zemřel vyčerpáním, naštěstí ho včas našli Frostwolfové a zachránili. Zde se seznámil s Drek'Tharem, hlavním šamanem kmene a dočasným náčelníkem, který mu pověděl že je syn Durotana. Drek'Tharovi se také podařilo Thralla zasvětit do šamanismu, což byla velká událost, protože byl prvním šamanem přijatým duchy od Drek'Thraových časů, což znamenalo že jim duchové konečně odpustili.\n\nPo několika měsících kmen navštívil neznámý poutník, který jak se později ukázalo byl Orgrim Doomhammer. Drek'Thar ho kontaktoval aby se přesvědčil, že syn Durotana se vrátil. Thrall se na jaře rozhodl shromáždit všechny orky z kmene Frostwolf a Warsong a zaútočit na jeden z internačních táborů. Orkové tábor bez problému dobyli a osvobodili zajaté orky. S každým dalším táborem se zvětšovala velikost nové Hordy. U jednoho z táborů si na ně ale muži Blackmoora počkali, a i když byli lidé znovu poražení, podařilo se jim smrtelně zranit Doomhammera. Doomhammer nakonec po několika hodinách na zranění zemřel, předtím ale jmenoval Thralla novým náčelníkem Hordy a také mu daroval svou zbroj.\n\nNakonec orkové vytáhli na samotnou pevnost Durnhold. Po velkém boji, při kterém Thrall zabil Blackmoora se orkům podařilo vyhrát. Thrall pomocí šamanismu srovnal město se zemí a lidem nabídl mír.\n"}
{"id": "1113594", "url": "https://cs.wikipedia.org/wiki?curid=1113594", "title": "Liga výjimečných", "text": "Liga výjimečných\n\nLiga výjimečných (v anglickém originále The League of Extraordinary Gentlemen) je komiksová série vytvořená scenáristou Alanem Moorem. Od roku 1999 byla vydávaná vydavatelstvím WildStorm (součást DC Comics), od roku 2007 ji vydává vydavatelství Top Shelf Productions. Hlavními postavami jsou superhrdinové z přelomu 19. a 20. století – původně postavy klasické literatury, které byly pro potřeby této komiksové série upraveny. Vystupuje zde např. Mina Murrayová z \"Drákuly\", Allan Quatermain z \"Dolů krále Šalamouna\", kapitán Nemo z \"Dvaceti tisíc mil pod mořem\", doktor Henry Jekyll z \"Podivného případu Dr. Jekylla a pana Hyda\" či Hawley Griffin z \"Neviditelného\". Děj první řady byl zasazen do viktoriánského období, příběhy dalších komiksů se odehrávají i v průběhu 20. a 21. století.\n\nNa motivy komiksové série byl v roce 2003 natočen film \"Liga výjimečných\".\n"}
{"id": "1113597", "url": "https://cs.wikipedia.org/wiki?curid=1113597", "title": "Freiwilliger Schutzdienst", "text": "Freiwilliger Schutzdienst\n\nFreiwilliger Schutzdienst (\"Dobrovolná ochranná služba\", zkráceně FS) byla pořadatelská služba Sudetoněmecké strany působící v Československu v roce 1938. Její činnost byla povolena ministerstvem vnitra 14. 5. 1938, přičemž oficiálně měla sloužit jako pořadatelská a pořádková služba při akcích SdP a také jako výpomoc při živelních pohromách. Ve skutečnosti pak jednotky FS působily jako úderné oddíly proti odpůrcům strany, obzvláště pak při nepokojích v pohraničí. Jejich velitelství se nacházelo v Chebu a byly rozděleny na aktivní mužstvo (21–35 let), I. zálohu (do 45 let) a II. zálohu. Organizace probíhala podle vzoru německé SA a navázala na takzvanou ordnerskou službu, kterou od března 1934 zakládala strana SHF, předchůdkyně SdP. Označení „ordneři“ však přetrvalo i pro příslušníky FS a používalo se ještě i pro Sudetoněmecký sbor dobrovolníků (Sudetoněmecký Freikorps). Oficiální činnost těchto oddílů skončila 15. 9. 1938, kdy byly, společně se samotnou SdP, zakázány a následně se přetransformovaly právě ve Freikorps.\n\n"}
{"id": "1113602", "url": "https://cs.wikipedia.org/wiki?curid=1113602", "title": "Pörtner", "text": "Pörtner\n\nPörtner je příjmení, které se může vztahovat k následujícím osobnostem:\n\n\n\n\n"}
{"id": "1113603", "url": "https://cs.wikipedia.org/wiki?curid=1113603", "title": "Křížová cesta (Andělská Hora)", "text": "Křížová cesta (Andělská Hora)\n\nKřížová cesta v Andělské Hoře na Bruntálsku vede z obce na Anenský vrch, který se nachází cca 1,5 kilometru severozápadně od obce.\n\nKřížová cesta na Anenském vrchu byla postavena roku 2005. Vede alejí k poutnímu kostelu svaté Anny. Tvoří ji čtrnáct dřevěných křížů s orámovanými pašijovými obrazy uprostřed. Původní zastavení pocházela z roku 1916. Čtrnáct stojanů doplněných obrazy od malíře Franze Templera se nedochovalo, jejich torza byla odstraněna v polovině 20. století. O založení nové cesty se roku 2001 zasloužil umělecký řezbář František Nedomlel.\n\nNa návrší pod Anenským vrchem původně stála kaple postavená v letech 1694–1696. Protože nedokázala pojmout tak velký počet lidí, jaký se zde scházel, bylo rozhodnuto o výstavbě kamenného kostela na vrchu kopce. Stavba probíhala v letech 1767–1770, kostel byl slavnostně vysvěcen 26. července 1770 na svátek svaté Anny.\n\nVedle kostela je kříž z roku 1772, je však ve velice špatném stavu. Kostel mnoho utrpěl za válek a vlivem nepříznivého počasí, v současnosti slouží jako poutní kostel.\n\nK poutnímu místu vede z obce lipová alej, doplněná dalšími druhy stromů. Křížová cesta se nachází v horní části aleje.\n\n\n"}
{"id": "1113604", "url": "https://cs.wikipedia.org/wiki?curid=1113604", "title": "Musím tě svést", "text": "Musím tě svést\n\nMusím tě svést je český film z roku 2002. Režisérka a autorka scénáře Andrea Sedláčková si jako námět vybrala soudničku z francouzského tisku. Původně mělo jít o televizní film.\n\nManželství ministryně Martiny a krachujícího podnikatele Karla prochází krizí. Karel se chce rozvést, Martina nechce, přesto mu vyčítá nevěry. Karel požádá svého kamaráda Otu, který vlastní reklamní kancelář a je proslulým sukničkářem, aby jeho ženu svedl. Karel si chce její nevěru natočit a získat tím důkaz pro rozvodovou komisi. Karel podle Martinina diáře Otovi pomáhá, aby se s Martinou sešel. Nakonec ji zastihne po rozhovoru v televizi, dají si skleničku, poté jdou do kasina a následně do Otova bytu, kde si povídají.\n\nMartina shání na Otu číslo, znovu se sejdou. Vyspí se spolu. Ota to ohlásí Karlovi a plánuji natáčení nevěry. Martina řekne Otovi, že se s ním vyspala, aby se pomstila Karlovi, ale začala ke Karlovi cítit něco víc. Chtějí se znovu sejít na chatě, ale Martina má pocit, že ji opět sleduje černé auto, proto se vrátí zpět do Prahy.\n\nOta Martinu stále uhání, ona jej odmítá kvůli kariéře a chce rovněž zachránit manželství. Opět ji sleduje černé auto a ona jen těsně stihne doběhnout domů, kde se pod tlakem zhroutí a vyspí se s Karlem. Ten chce ovšem stále rozvod a pobízí Otu, aby uskutečnil smluvený plán. Ota ji proto neustále uhání a podaří se mu ji pozvat na chatu. Martina s ním nechce nic mít, ale Ota ji donutí. Ona mu vyhrožuje, že jej udá za znásilnění a řekne to Karlovi. Ota jí ukáže Karla s kamerou na posedu. Martina s Karlem odjíždějí zpět do Prahy, za nimi se vrací i Ota. Martina se s Karlem doma usmíří, což ze zahrady sleduje Ota.\n\n"}
{"id": "1113605", "url": "https://cs.wikipedia.org/wiki?curid=1113605", "title": "Georg Wende", "text": "Georg Wende\n\nJméno a příjmení Georg Wende se může vztahovat k následujícím osobnostem:\n\n"}
{"id": "1113606", "url": "https://cs.wikipedia.org/wiki?curid=1113606", "title": "Jakub Čech", "text": "Jakub Čech\n\nJméno a příjmení Jakub Čech se může vztahovat k následujícím osobnostem:\n\n"}
{"id": "1113607", "url": "https://cs.wikipedia.org/wiki?curid=1113607", "title": "Olga Čechová", "text": "Olga Čechová\n\nJméno a příjmení Olga Čechová se může vztahovat k následujícím osobnostem:\n\n"}
{"id": "1113608", "url": "https://cs.wikipedia.org/wiki?curid=1113608", "title": "Smatana", "text": "Smatana\n\nSmatana (v přechýlené podobě Smatanová) je příjmení, které se může vztahovat k následujícím osobnostem:\n\n\n"}
{"id": "1113609", "url": "https://cs.wikipedia.org/wiki?curid=1113609", "title": "Gdynia Open", "text": "Gdynia Open\n\nGdynia Open je snookerový turnaj, který je od roku 2012 součástí Main Tour a patří mezi malé bodované turnaje Players Tour Championship (PTC), od sezóny 2014/15 pod názvem European Tour.\nV roce 2012 se stal prvním jeho vítězem Neil Robertson, který porazil ve finále Jamie Burnetta 4-3. V sezóně 2013/2014 byl turnaj přesunut na únor 2014 a trofej za vítězství si odvezl Shaun Murphy, který vyhrál nad Fergalem O'Brienem 4-1. Neil Robertson vyhrál tento turnaj podruhé v roce 2015, když ve finále porazil Marka Williamse 4-0.\n"}
{"id": "1113613", "url": "https://cs.wikipedia.org/wiki?curid=1113613", "title": "Bazarem proměn: A Tribute to Vladimír Mišík", "text": "Bazarem proměn: A Tribute to Vladimír Mišík\n\nBazarem proměn: A Tribute to Vladimír Mišík (2015) je tribute album Vladimíru Mišíkovi.\n\n"}
{"id": "1113616", "url": "https://cs.wikipedia.org/wiki?curid=1113616", "title": "Demir Kapija", "text": "Demir Kapija\n\nDemir Kapija (v makedonské cyrilici Демир Капија) je město v jižní Makedonii, v údolí řeky Vardaru. Jeho název pochází z turečtiny a znamená v překladu železná vrata. Město se totiž nachází v blízkosti soutěsky, kterou vedou hlavní dopravní tahy ze Severní Makedonie směrem do Řecka, přesněji do Soluně. Demir Kapija má 3 275 obyvatel.\n\nMěsto Demir Kapija je poprvé připomínáno v antických dobách pod názvem \"Stenae\" (což v starověké řečtině znamenalo soutěsku. Během středověku zde existovala osada s názvem Prosek, jejíž obyvatelstvo bylo slovanského původu. Roku 1385 toto osídlení obsadila Osmanská říše. \n\nDíky vhodné strategické pozici zde byla vybudována pevnost. Své letní sídlo zde měl také i jugoslávský král Alexandr I. Karađorđević, který zde provozoval i rozsáhlé vinice. \n\nMěsto je v současné době strategickým dopravním uzlem; prochází tudy hlavní silniční tah ze Skopje do Soluně a také železniční trať ve stejném směru. V nedávné době zde byla vybudována i dálnice. \n"}
{"id": "1113620", "url": "https://cs.wikipedia.org/wiki?curid=1113620", "title": "Stuart Bingham", "text": "Stuart Bingham\n\nStuart Bingham (* 21. červen 1976, Basildon, Essex, Anglie) je anglický profesionální hráč snookeru a úřadující mistr světa.\n\nJako amatér vyhrál v roce 1996 IBSF World Snooker Championship, ale pak čekal mnoho let, než se prosadil. V sezóně 2006/2007 vstoupil mezi nejlepších 32 hráčů a v sezóně 2011/2012 se dostal mezi 16 nejlepších na světě. Bingham vyhrál první bodovaný titul na Australian Goldfields Open v roce 2011, druhý pak na Shanghai Masters v roce 2014. O rok později se stal mistrem světa.\n\nBingham se dostal v roce 1999 do čtvrtfinále Welsh Open, kde prohrál s Joe Swailem 5-1.\n\nV sezóně 1999/2000 se probojoval do last 16 na China International. S Brianem Morganem prohrál 2-5. Velkým překvapením bylo, když vyřadil Stephena Hendryho 10-7 v last 32 na mistrovství světa. V last 16 Bingham prohrál s Jimmy Whiteem 9-13.\n\nBingham se v roce 2002 kvalifikoval pro mistrovství světa. V zápase s Kenem Dohertym v last 32 mohl udělat maximální náběh, ale minul růžovou. Zápas skončil 10-8 pro Dohertyho.\n\nV sezóně 2004/2005 se dostal dvakrát mezi last 16. Na British Open 2004 prohrál s Barry Hawkinsem 5-4 a na China Open 2005 s Dingem Junhui 5-4.\n\nVětší úspěchy se dostavily v sezóně 2005/2006, když se Bingham dostal do čtvrtfinále Grand Prix, kde ho porazil John Higgins 5-1. Také postoupil z kvalifikací na Masters, kde zvítězil v postupovém kole nad Ali Carterem 6-3. Ve čtvrtfinále kvalifikací proti Marcusu Campbellovi se mu podařila první break 147. Byl ve čtvrtfinále UK Championship 2005, které prohrál s Joem Perrym 9-8. Na Masters v last 16 prohrál s Peterem Ebdonem 6-4 a na Malta Cupu skončil také mezi last 16 po prohře 5-4 s Kenem Dohertym. \n\nSezóna 2006/2007 Binghamovi tak dobře nevyšla. Kvalifikoval se pro Masters, když porazil v závěrečném kole Marka Selbyho 6-2, ale nepostoupil dál z kola “wild card” s Ali Carterem 5-6. Nekvalifikoval se ani pro mistrovství světa.\n\nBingham se dostal do čtvrtfinále Shanghai Masters, kde prohrál s Markem Selbym 0-5. Na UK Championship došel do last 16, kde prohrál se Shaunem Murphym 3-9. Dosáhl ještě last 16 na Welsh Open, kde prohrál s Joem Perrym 2-5 a na mistrovství světa, kde měl opět za soupeře Joe Perryho, který nad ním zvítězil 13-9.\n\nV této sezóně Bingham dosáhl nejlepšího výsledku na Championship League v Essexu, kde dosáhl na semifinále. Na mistrovství světa zvítězil v prvním kole nad Alanem McManusem 10-6, ale v druhém prohrál s Ronniem O'Sullivanem 5-10.\n\nNa UK Championship došel do last 16, kde prohrál se Stephenem Maguirem 3-9. Bingham v této sezóně vyšel naprázdno i na mistrovství světa, které opustil v last 48 po porážce od Stuarta Pettmana 2-10.\n\nPro Binghama zaznamenala tato sezóna čtyři čtvrtfinále na malých bodovaných turnajích Players Tour Championship – EPTC 1 ve Fürthu, PTC 2 a PTC 6 v Sheffieldu a EPTC 6 v Praze. Další čtvrtfinále přišlo na UK Championship. Bingham porazil v prvním kole Petera Linese 9-4, ve druhém Ronnieho O'Sullivana 9-6, v last 16 Marca Fua 9-2 a pak ve čtvrtfinále prohrál s Markem Allenem 9-7. Na mistrovství světa došel do last 16, kde ho vyřadil Ding Junhui 13-12. Ding se podařil dobrý návrat ve hře za stavu 9-12. Kdyby Bingham tento zápas dotáhl do vítězství, dostal by se mezi 16 nejlepších hráčů.\n\nBinghamovi se podařil po šestnácti letech své profi kariéry vyhrát první bodovaný turnaj Australian Goldfields Open. Porazil v prvním kole Michaela Holta 54-2, v druhém Dinga Junhuie 5-2, v last 16 Toma Forda 5-0, ve čtvrtfinále zdolal Marka Allena 5-3 a v semifinále Shauna Murphyho 6-2. Ve finále se střetl s Markem Williamsem a ze stavu 5-2 pro Williamse se dokázal vrátit do zápasu a vyhrát 9-8. Dosáhl ještě dvou čtvrtfinále na PTC 1 v Sheffiledu, kdy prohrál s Ronniem O'Sullivanem 4-2 a na PTC v Killarney (Irsko), kde prohrál s Markem Selbym 4-3. Na mistrovství světa vypadl v prvním kole se Stephenem Hendrym 10-4. Na konci sezóny vstoupil poprvé do top 16 a usadil se na 16. místě světového žebřičku.\n\nBingham vyhrál hned první Asian Tour v Zhangjiagangu, když ve finále porazil Stephena Leeho 4-3. Hned na to byl ve finále Wuxi Classic, kde prohrál s Ricky Waldenem 10-4, ale podařil se mu druhý maximální break 147 v tomto zápase. Další turnajem, který vyhrál, byla Premier League, když ve finále zvítězil nad Juddem Trumpem 7-2. Byl ve čtvrtfinále Shanghai Masters se Shaunem Murphym. Na Asian Tour 3 v Zhengzhou přidal další trofej z malých bodovaných turnajů vítězstvím nad domácím Li Hangem 4-3. Na UK Championship došel do čtvrtfinále přes Jacka Lisowského 6-2 a Stephena Maguireho 6-4. Dostal se tak mezi nejlepších osm, ale prohrál s Ali Carterem 4-6. Po novém roce na Masters vypadl v prvním kole s Markem Selbym 6-5.\n\nBinghamův další úspěch bylo finále Welsh Open, kde prohrál se Stephenem Maguirem 8-9. Na China Open se probojoval do čtvrtfinále, měl za soupeře opět Maguireho. Ten vyhrál 5-1. Na mistrovství světa, měl proti sobě v prvním kole Sama Bairda, v druhém porazil Marka Davise 13-10 a ve čtvrtfinále prohrál s Ronniem O'Sullivanem 4-13. Sezónu ukončila jako světová šestka.\n\nSezóna začala ve Wuxi, kde se dostal do last 32 Wuxi Classic s Anthony Hamiltonem. Na Australian Open dosáhl last 16, když ho Joe Perry vyřadil 5-3. Na European Tour v Rotterdamu a ve Fürthu na Paul Hunter Classic měl dvě čtvrtfinále. V září se probojoval do semifinále 6-red World Championship v Thajsku, ale prohrál 4-7 s Neilem Robertsonem. Na Shanghai Masters vypadl v prvním kole s Kyren Wilsonem 5-1. Po něm následovala další European Tour v Belgii, kde v last 16 prohrál s Lucou Brecelem 4-1. Na Indian Open došel do last 16, kde prohrál s Pankajem Advanim 4-3.\n\nNa International Championship v listopadu se dostal do last 16 s Markem Selbym. V tomto zápase prohrál 6-1. Stuart jel na další dvě European Tour v Gloucesteru a Antverpách. V Gloucesteru prohrál v last 32 s Alanem Morisem a v Antverpách v last 16 s Ronniem O'Sullivanem 4-3.\n\nNa pozvánkovém turnaji Champion of Champions v Barnsley porazil v první kole Ricky Waldena 4-0, Judda Trumpa 6-2, v semifinále Marka Selbyho 6-4 a dostal se do finále s Ronniem O'Sullivanem, kde prohrál 10-8. Další úspěšným turnajem byl UK Championship, kdy postoupil do semifinále, ve kterém prohrál s Neilem Robertsonem 9-8 poté, co vyřadil ve čtvrtfinále O'Sullivanna 6-4. Na Masters byl vyřazen v prvním kole Johnem Higginsem 2-6. Účastnil se také pozvánkového turnaje Shoot-out, kde skončil ve finále s Dominicem Daleem, který získal  titul. Vyhrál tři zápasy na Welsh Open, ale prohrál last 16 s Joem Perrym 4-3.\n\nNa Asian Tour v Dongguanu porazil ve finále Lianga Wenba 4-1. Bez větších úspěchů byl také na Players Tour Championship Grand Final a China Open. Na mistrovství světa skončil v last 32 s Kenem Dohertym 5-10. Sezónu ukončil na osmém místě světového žebříčku. \n\nNejúspěšnější sezóna pro Stuarta Binghama začala. Zúčastnil se Asian Tour 1 a následoval Wuxi Classic, kde ho vyřadil v last 16 Marco Fu. Na Australian Goldfields Open dosáhl čtvrtfinále s Markem Davisem, které prohrál 3-4. Velký úspěch v podobě výhry titulu se dostavil na Shanghai Masters. Stuart vyřadil Li Hanga 5-3, Dominica Dalea 5-1, Alana McManuse 5-1, v semifinále Dinga Junhuie 6-4 a Marka Allena ve finále 10-3. Byla to pro něho druhá výhra bodovaného turnaje. V říjnu se stal vítězem malého turnaje v Asian Tour Haining Open, kde ve finále porazil Olivera Linese 4-0.\n\nNa International Championship postoupil až do last 16 s Markem Allenem, kde prohrál 6-4. Stejně tak skončil na European Tour v Mannheimu se Stephenem Maguirem 4-1.\n\nBingham pokračoval v dobré formě na UK Championship, kde se probojoval do semifinále s Ronniem O'Sullivanem, které prohrál 6-5, když O'Sullivan si pojistil poslední frame breakem 94. Zapojil se do dalšího European Tour v Portugalsku, kde prohrál v last 16 s Craigem Steadmanem. Svou formu potvrdil výhrou nebodovaného turnaje Championship League, když porazil Marka Davise 3-2.\n\nNa Masters došel do last 16 s Marcem Fu, který vyhrál 3-6. Následoval German Masters, ve kterém skončil Bingham v last 16 prohrou s Marcem Fuem 4-5. Následovalo další umístění v last 16 na Welsh Open po prohře s Ricky Waldenem 2-4. Na pozvánkovém turnaji World Grand Prix ho O'Sullivan vyřadil jasným vítězstvím 6-0. Bingham na Players Tour Championship Grand Final vybojoval semifinále, které prohrál s Joem Perrym 4-1. China Open opustil v last 32 po prohře s Michaelem Whiteem.\n\nBingham přijel na mistrovství světa v Sheffieldu. V prvním kole vyřadil Robbieho Williamse 10-7, v druhém Graeme Dotta 13-5. Ve čtvrtfinále se střetl opět s Ronniem O'Sullivanem. V tomto zápase udělal 145, což byl nejvyšší náběh turnaje. S náskokem 6-3 pak O'Sullivan přešel do vedení 9-8. Závěr zápasu však patři Binghamovi, který zmobilizoval síly a vyhrál pět framů v řadě, aby zápas ukončil 13-9 a postoupil do semifinále s Juddem Trumpem, kterého zdolal 17-16. Bingham se probojoval do svého prvního finále World Championship se Shaunem Murphym, který zde získal titul mistra světa před deseti lety. Hráč z Basildonu však dokázal z 0-3 a 4-8 dojít na konečného vítězství 18-15. Stal se tak po Rayi Reardonovi, který vyhrál titul mistra světa v roce 1978 ve svých 45 letech, nejstarším vítězem mistrovského titulu. Bingham skončil na konci sezóny na druhém místě světového žebříčku.\n\nÚřadující mistr světa Stuart Bingham a světová jednička Mark Selby se zúčastnili pozvánkového turnaje World Cup ve Wuxi za tým Anglie, který skončil ve skupině D jako třetí a tak nepostoupil do čtvrtfinále vyřazovacího pavouka. Na Australian Goldfields Open prohrál Bingham v prvním kole s Fergalem O'Brienem 5-4.\n\nNa snooker se zaměřil až před svými čtrnáctými narozeninami. Do té doby hrál na dobré úrovni tenis, fotbal, golf a všechny míčové hry. Začal hrát snooker, až když měl problémy s kolenem. Ve fotbalu je fanouškem Liverpoolu.\n\nStuart Bingham se oženil s Michelle v květnu 2013 na Kypru. Bingham má s Michelle syna Shae, který se narodil v roce 2011 a stará se také o nevlastní dceru Tiegan.\n\nAmatér\nProfesionál\n\n\n\n\n"}
{"id": "1113621", "url": "https://cs.wikipedia.org/wiki?curid=1113621", "title": "Horská kola na Evropských hrách 2015", "text": "Horská kola na Evropských hrách 2015\n\nZávody v horských kolech na I. Evropských hrách proběhly 13. června 2015 v přilehlé části Baku zvané Binəqədi.\n\np – pořadí, sč – startovní číslo, pr – průměrná rychlost, o — odstup \n\n"}
{"id": "1113622", "url": "https://cs.wikipedia.org/wiki?curid=1113622", "title": "Hürtgenský les", "text": "Hürtgenský les\n\nHürtgenský les (také: Huertgenský les; ) se rozkládá podél německo-belgické hranice, v jihovýchodním koutě spolkové země Severní Porýní-Vestfálsko. Oblast o rozloze zhruba 130 km² leží uvnitř trojúhelníku vytyčeném německými městy Cáchy, Monschau a Düren. Podél východního okraje lesa protéká řeka Rour.\n\nHürtgenský les leží na severním okraji pohoří Eifel. Široká náhorní plošina je zvrásněna hluboce zaříznutými údolími. Na rozdíl od jiných oblastí Německa, ve kterých jsou údolí obdělávána a kopce zůstávají zalesněné, v Hürtgenském lese jsou hluboká údolí hustě zalesněna a náhorní plošina zemědělsky využívána. Terén lesa ostře kontrastuje s přilehlým údolím Rýna. Cest je málo, klikatí se a jsou úzké.\n\nV členitém terénu této oblasti se odehrála vleklá a krvavá bitva druhé světové války. Ve velmi chladném počasí se boje táhly od 19. září 1944 do 10. února 1945. Na cestě, která stoupá z údolí řeky Kall do města Schmidt, je stále zřetelná stopa vypálená do silnice v místě, kde bylo zasaženo americké obrněné vozidlo a shořelo.\n\nO bitvě v Hürtgenském lese pojednává film HBO z roku 1998 \"When Trumpets Fade\".\n"}
{"id": "1113624", "url": "https://cs.wikipedia.org/wiki?curid=1113624", "title": "Dům Palička", "text": "Dům Palička\n\nDům Jiřího Paličky a Emilie Paličkové je funkcionalistická stavba v Osadě Baba, která vznikla v letech 1931–1932 podle návrhů holandského architekta Marta Stama a Jiřího Paličky jako vlastní dům Jiřího Paličky a textilní výtvarnice Emilie Paličkové-Mildeové. Dům postavila stavební firma MOK, kterou Jiří Palička vlastnil.\n\nDům má železobetonový skelet, vyplněný 15 cm obvodovým zdivem, 5 cm jádra a 5 cm heraklitové konstrukce. Stropní desky jsou silné 8 cm, štuk na fasádě je obohacen vodotěsným aditivem. Dveře v domu jsou z olšové překližky a mají ocelové zárubně, dům je opatřen teplovodním ústředním topením. Stavba má podélnou prostorovou koncepcí, která byla silně ovlivněna specifickými požadavky stavebníka. Zajímavostí konstrukce je terasa v přízemí, místo obvyklého umístění na střeše. Terasa je zakryta dalším podlažím, které je tvořené jednotraktovými místnostmi ložnice, pracovny, budoáru a šatny, vše v jednotném modulu 290 cm, čímž je vyjádřena i možnost dalšího rozšiřování domu. Místnosti jsou spojené společnou terasou. Z terasy vede schodiště přímo do zahrady.\n\nStavebníky domu byli manželé Jiří Palička a Emilie Paličková-Mildeová. Jiří Palička byl stavitel, jeho firma realizovala mimo jiné v letech 1937−1938 vilu pro vrchního magistrátního ředitele Karla Babku a jeho dceru, herečku Lídu Baarovou.\n\nEmilie Paličková-Mildeová byla významná textilní výtvarnice a krajkářka. \n\nV letech 1995–1996 byla kvůli zatékání zvýšena střešní atika, což esteticky velmi narušilo vzhled celého domu. Další rekonstrukce proběhla s novým majitelem v letech 2003–2004 podle návrhů architektů Ladislava Lábuse a Norberta Schmidta, kteří věnovali velké úsilí zachování původní záměrů architekta Marta Stama, včetně například zateplení, které prakticky nezměnilo vnější vzhled domu. Tato rekonstrukce bývá označována jako příklad přístupu k moderní památce.\nV zahradě domu je plastika – prolézačka – Sputnik, autora Zdeňka Němečka, z 60. let 20. století, která původně stála na dětském hřišti ve Stromovce, měla být jako nebezpečná zlikvidována, nakonec bylo povoleno ji novému majiteli (Rudolfovi Břínkovi) odvézt.\n\n"}
{"id": "1113626", "url": "https://cs.wikipedia.org/wiki?curid=1113626", "title": "Black Hills", "text": "Black Hills\n\nBlack Hills (česky \"Černé vrchy\", lakotsky \"Ȟe Sápa\", šajensky \"Moʼȯhta-voʼhonáaeva\") je pohoří v Jižní Dakotě (zasahuje i do Wyomingu) \n,v severní části Spojených států amerických.\n\nPojmenování Black Hills je překlad z lakotštiny. Důvodem názvu Černé vrchy je, že oblast vystupuje nad okolní krajinu a je porostlá stromy, což při pohledu z dálky působí dojmem tmavých skvrn.\n\nBlack Hills jsou součást Velkých planin, nicméně v řadě jednotlivých rozsáhlých plošin, jejich klenba vystupuje nad okolní krajinu. Okolní plošiny převyšují o 900 m. Nejvyšší bod \"Harney Peak\" má 2 207 m. Pohoří se rozkládá na ploše 200 krát 70 km. Geologické složení pohoří je velmi pestré a různorodé. Na východě vystupují prekambrické břidlice a granity. Část pohoří překrývá vápencový pás o šířce 20 až 30 km z období paleozoika. Nad vrstvami vápence se nachází červené pískovce z období triasu. Severní část pohoří tvoří třetihorní vulkanické horniny.\n\nBlack Hills jsou známé Národním památníkem Mount Rushmore, který představuje čtyři hlavy amerických prezidentů vytesané do žulového masivu. Dále jsou Black Hills známé jako domov a kulturní centrum národa Lakotů (v češtině více známí jako Siouxové). Dále v oblasti najdeme jeden z amerických národních parků Wind Cave National Park, třetí nejdelší jeskyni na světě Jewel Cave National Monument nebo přírodní rezervaci \"Custer State Park\".\n\n"}
{"id": "1113628", "url": "https://cs.wikipedia.org/wiki?curid=1113628", "title": "Hudební videohra", "text": "Hudební videohra\n\nHudební videohra je taková hra, v níž je úkolem hráče rozlišit rytmus skladby a podle něj nějakým způsobem jednat. Buďto potvrzovat noty mačkáním různých tlačítek nebo kláves, máváním rukou, šlapání nohou, tleskání, hrou na bubny nebo třeba točením mixážního disku.\n\n"}
{"id": "1113629", "url": "https://cs.wikipedia.org/wiki?curid=1113629", "title": "Křížová cesta (Krnov)", "text": "Křížová cesta (Krnov)\n\nKřížová cesta v Krnově v okrese Bruntál se nachází na poutním místě na vrchu Cvilín přibližně 1,6 kilometru jihovýchodně od centra města Krnova.\n\nKřížová cesta byla postavena u poutního kostela Panny Marie Sedmibolestné. Třináct menších empírových zděných kaplí zastavení bylo postaveno na začátku 19. století, čtrnáctá velká barokní trojdílná kaple pochází z roku 1729 od George Friedricha Ganseho.\n\nVýzdobou všech kaplí jsou obrazy Pašiových scén, které jsou malovány na plechovém podkladu.\n\nMěsto Krnov roku 2007 nechalo kompletně zrekonstruovat všechna zastavení. Původní obrazy s pašijovými výjevy byly ukradeny, proto je nahradily reprodukce.\n\nZastavení křížové cesty jsou spolu s kostelem chráněny jako nemovitá Kulturní památka České republiky.\n\n\n"}
{"id": "1113630", "url": "https://cs.wikipedia.org/wiki?curid=1113630", "title": "Rytmická videohra", "text": "Rytmická videohra\n\nRytmická videohra vyžaduje od hráče nejenom smysl pro rytmus, ale i koordinaci více částí těla. K hrání těchto her je potřeba netradičních periferií. Buď se jedná o taneční podložku nebo o senzory, co snímají pohyby rukou. Cílem hry je potvrdit v přesně danou dobu šipku (šipky určují taneční kroky) na taneční podložce či jiné periferii. Mezi tyto hry ale nespadají jen taneční hry, ale i hudební hry s velkým důrazem na reflexy. Mezi ně patří např. mobilní hra Piano Tiles 2, PC hra Osu!, arkádové hry jako třeba sound voltex čí herní série z Playstationu Hatsune Miku: Project DIVA.\n\n"}
{"id": "1113634", "url": "https://cs.wikipedia.org/wiki?curid=1113634", "title": "Železniční trať Skadar–Vorë", "text": "Železniční trať Skadar–Vorë\n\nŽelezniční trať Skadar–Vorë (albánsky Hekurudha Shkodër–Vorë) představuje páteřní železniční trať v severní Albánii. Dlouhá je 103,6 km.\n\nŽelezniční trať byla vybudována po druhé světové válce v souvislosti s industrializací země, kterou nařídila vládnucí komunistická strana. Podobně jako v sousední Jugoslávii nebo i dalších socialistických zemích, i v Albánii byly tratě budovány za pomoci tzv. dobrovolných brigád. První úsek této trati, který měl délku 28 km (mezi městy Vorë a Laç) byl dokončen v letech 1962-1963. Toto město bylo vybráno právě kvůli potřebám průmyslu, neboť v Laçu se nacházely závody na zpracování fosfátů. \n\nŘada materiálů na výstavbu tratě byla dovezena z Maroka. Další úsek v délce 20 km z města Laç do města Lezhë byl zbudován v letech 1980-1981, včetně 790 m dlouhého mostu. O rok později bylo dokončeno posledních 34 km do severoalbánského Skadaru tak, aby bylo zajištěno přímé železniční spojení celé země s Jugoslávií v roce 1985 (kdy byla dokončena trať přes státní hranici). \n\nPrvní vlak s cestujícími slavnostně projel celou tratí ze Skadaru do Vorë, resp. do Tirany, dne 25. ledna 1982. \n"}
{"id": "1113639", "url": "https://cs.wikipedia.org/wiki?curid=1113639", "title": "Elez Han", "text": "Elez Han\n\nElez Han ( albánsky Hani i Elezit, v srbské cyrilici Елез Хан turecky Elezhan) je město na jihu Kosova, v údolí řeky Lepenac. Jižně od města se nachází hraniční přechod s Severní Makedonií. Přes Elez Han prochází hlavní silniční i železniční tah mezi severomakedonskou metropolí Skopje a hlavním městem Kosova, Prištinou.\n\nNa místě Elez Hanu se nacházelo souvislé osídlení již od počátku 16. století. Obec se rozvíjela okolo zájezdního hostince stejného názvu. Turecké záznamy jej uvádějí pod názvem Sharr, patrně podle nedalekého pohoří Šar planina. V roce 1914 bylo přejmenováno na počest srbského generála Božidara Jankoviće na \"Đeneral Janković/Ђенерал Јанковић\". Tento název byl po vyhlášení nezávislosti Kosova odstraněn a od roku 1912 tak používá Elez Han své původní jméno, a to jak v albánštině, tak i srbštině.\n\nZnačnou část intravilánu města zaujímá velká cementárna společnosti Sharrcem, která zpracovává vápencovou skálu nacházející se východně od města. Kámen je odvážen po železnici, která městem vede již od roku 1873.\n"}
{"id": "1113641", "url": "https://cs.wikipedia.org/wiki?curid=1113641", "title": "Univerzita Cardiff", "text": "Univerzita Cardiff\n\nUniverzita Cardiff (anglicky ', ') je univerzita sídlící v Cardiffu. Založena byla roku 1883 jako a byla součástí University of Wales. Samostatnou univerzitou se stala až v roce 1999. O založení univerzity na jihu Walesu se začalo uvažovat roku 1879, kdy několik poslanců vyzvalo vládu, aby zvážila špatný stav poskytování vyššího vzdělání ve Walesu. Celkem se zde nachází 26 škol rozdělených do tří kolejí.\n\n"}
{"id": "1113645", "url": "https://cs.wikipedia.org/wiki?curid=1113645", "title": "Anebo taky datel", "text": "Anebo taky datel\n\nAnebo taky datel je druhá řadová deska kapely Aleš Brichta Project. Aleš Brichta se snaží vymanit z komerčně úspěšnějších sólových alb a navázat na své působení v kapele Arakain nebo projektu Grizzly. Deska je podstatně tvrdší než předchozí album \"Údolí sviní\". Album vyšlo 11. června 2015.\n\n"}
{"id": "1113647", "url": "https://cs.wikipedia.org/wiki?curid=1113647", "title": "Zamykání souborů", "text": "Zamykání souborů\n\nZamykání souborů je v informatice mechanizmus sloužící k omezení přístupu k souboru v souborovém systému počítače tím, že povolí přístup pouze jednomu uživateli nebo procesu v určitém čase. Lze tak zabránit vzniku souběhu tím, že jednotlivé procesy přistupují k souboru postupně (jsou řazeny do fronty).\n\nDůvod zamykání souborů lze ilustrovat na vzniku souběhu v následujícím scénáři:\n\nCelý soubor je obvykle zamykán například při jeho úpravě uživatelem v nějakém textovém editoru. Zamykání celých souborů lze pozorovat i u databází, kde dochází k seřazení jednotlivých požadavků přistupujících k jednotlivým souborům, ve kterých je databáze uložena. \n\nVětšina operačních systémů podporuje kromě možnosti zamknutí celého souboru i koncept zamykání menších částí uvnitř jednoho souboru. Tím může soubor upravovat souběžně více procesů, což může být výhodnější než uzamčení celého souboru. Pokud jsou uvnitř souboru zamykány velké bloky, může být naopak efektivnější zamykat soubor celý.\n\nNevhodné použití zamykání může zhoršit výkon systému nebo způsobit deadlock.\n\nV historii operačních systémů došlo k postupnému zavádění zamykání souborů. Proto různé operační systémy přistupují k zamykání různě.\nSpolečnost IBM použila zamykání souboru jako první v systému OS/360 na mainframe počítačích, kde zamykání bylo označeno jako „exkluzivní přístup“.\n\nSystém Microsoft Windows používá povinné zámky (), takže je-li zámek nastaven, jádro zajistí že další pokus o přístup selže. V systému jsou využívány tři rozdílné mechanismy ke kontrole přístupu sdílených souborů:\n\nV unixových systémech (tj. i distribucích Linuxu a Apple OS X) běžně nedochází k automatickému zamčení otevřených souborů nebo běžících programů. Z důvodů zpětné kompatibility a z historických důvodů jsou v unixových systémech používány dobrovolné zámky (), takže je zodpovědností programátora si před přístupem k souboru zkontrolovat, zda na něm není nastaven zámek.\n\nV rámci různých druhů Unixu existuje několik druhů zamykacích mechanismů a spousta operačních systémů podporuje více než jeden druh kvůli kompatibilitě. Nejčastěji používanými mechanismy jsou codice_1 a codice_2. Třetím používaným mechanismem je codice_3, který může být implementován odděleně nebo může být vytvořen implementací jednoho z prvních dvou mechanismů.\n"}
{"id": "1113649", "url": "https://cs.wikipedia.org/wiki?curid=1113649", "title": "Křížová cesta (Brušperk)", "text": "Křížová cesta (Brušperk)\n\nKřížová cesta v Brušperku na Frýdecko-Místecku se nachází v centru obce u kostela svatého Jiří.\n\nKřížová cesta byla postavena kolem kostela svatého Jiří v ohradní zdi bývalého hřbitova. Zděné výklenkové kapličky pocházejí z roku 1781. Za P. K. Goldmanna je opravil p. Alois Ranocha a p. Rudolf Krompolc, obrazy p. Jan Bitner ze Staříče.\n\nRoku 2000 byla zahájena jejich generální oprava, která sjednotila fasádu a krytinu kapliček s kostelem. Restaurován byl také cyklus obrazů malovaných na zinkový plech, které pocházejí z roku 1881 - 1883 a jsou od malíře Antonína Svobody z Příbora.\n\nKřížová cesta s kostelem je chráněna jako nemovitá Kulturní památka České republiky.\n\n\n"}
{"id": "1113651", "url": "https://cs.wikipedia.org/wiki?curid=1113651", "title": "Rhosllannerchrugog", "text": "Rhosllannerchrugog\n\nRhosllannerchrugog je velká vesnice na severovýchodě Walesu. Její název je často zkracován na Rhos. Podle sčítání obyvatel z roku 2001 zde žilo 9439 lidí (podle sčítání z téhož roku bylo zjištěno, že velšským jazykem zde mluví 40 % obyvatel). V letech 1945 a 1961 se zde konal festival National Eisteddfod. Pochází odtud například hudební skladatel Arwel Hughes, básník Isaac Daniel Hooson či herec Meredith Edwards.\n"}
{"id": "1113652", "url": "https://cs.wikipedia.org/wiki?curid=1113652", "title": "Mistrovství světa v biatlonu 2013 – sprint žen", "text": "Mistrovství světa v biatlonu 2013 – sprint žen\n\nSprint žen na Mistrovství světa v biatlonu 2013 se konal v sobotu 9. února jako zahajovací ženský závod biatlonu v lyžařském středisku Vysočina Aréna. Zahájení sprintu proběhlo v 16:15 hodin středoevropského času.\n"}
{"id": "1113655", "url": "https://cs.wikipedia.org/wiki?curid=1113655", "title": "Valerij Meladze", "text": "Valerij Meladze\n\nValerij Šotajevič Meladze (rus. Вале́рий Шота́евич Мела́дзе, gruz. ვალერიან შოთას ძე მელაძე, * 23. červen 1965, Batumi, Gruzínská SSR) je ruský zpěvák gruzínského původu, mladší bratr skladatele Konstantina Meladze. \n\nNarodil se 23. června v Batumi na jihozápadě Gruzie. Vystudoval základní školu s hudebním zaměřením. Vystudoval také Univerzitu stavby lodí admirála Makarova v ukrajinském městě Mykolajiv.\n\nV roce 1989 spolu se svým starším bratrem přišel do hudební skupiny Dialog na pozvání Kima Breitburga. V roce 1994 se Valerij Meladze vydal na sólovou kariéru. Autorem mnoha jeho písní je jeho bratr Konstantin, který mu zároveň dělá producenta. V roce 1995 vydal své první album \"Sire\", které slavilo velký úspěch. Druhé album, \"Poslední romantik\", vydal roku 1996. Nazpíval také alba \"Samba bílého motýla\" (1998) a \"Všechno to tak bylo\" (1999). V roce 2002 vystoupil s koncertem v Kremelském paláci.\n\nV roce 2003 nazpíval album \"Něha\", tehdy už zpěvák úspěšně spolupracoval s ukrajinskou dívčí skupinou VIA Gra. Popularita zpěváka ještě více vzrostla v roce 2005, když na jeho sólový koncert bylo vyprodáno všech 12 000 lístků.\n\nTřikrát za sebou, v letech 2004 až 2006 byl zvolen televizním kanálem „Muz – TV“ nejkrásnějším zpěvákem Ruska. V roce 2006 získal Meladze ocenění „Zasloužilý umělec Ruska“, které uděluje ruský prezident. V roce 2007 se stal se svým bratrem producentem talentové show \"Továrna hvězd\" na ruském Prvním kanále.\n"}
{"id": "1113656", "url": "https://cs.wikipedia.org/wiki?curid=1113656", "title": "Alfaro ostrobřiché", "text": "Alfaro ostrobřiché\n\nAlfaro ostrobřiché nebo také živorodka ostrobřichá (\"Alfaro cultratus\") je druh ryby z čeledi živorodkovitých (\"Poeciliidae\"), podčeledi \"Poeciliinae\" z rodu \"Poecilia\".\n\nAreál rozšíření alfara ostrobřichého zahrnuje středoamerické státy – (Nikaraguu, Panamu a Kostariku).\n\nTato rybka není obzvlášť velká, je zvláštní tím, že má maličké hroty na bříšku, proto se jí říká ostrobřichá. Je to jedna z divokých forem živorodek. Základní zbarvení je okrové s kovově modrým leskem, které vynikne zvláště při bočním světle. V akváriu má ráda rostliny a úkryty. Zajímavé a pro živorodky netypické je chování těchto rybek. Sdružují by se v hejnu a rychle plavou nádrží. Připomínají tím chování některých Teter. Vyniknou v prosluněné nádrži, v hejnu.\n\nSamice jsou větší a v akváriích dorůstají až 8 cm. Samci jsou menší, dorůstají do velikosti maximálně 6 cm a jako všichni samci živorodkovitých mají anální ploutve přeměněny na gonopodium.\n\nMírumilovná, všežravá rybka. Na krmivo není vybíravá (vločkové, živé, mražené i zelené). Pozor – velmi neochotně přijímají potravu ze dna. Ideální teplota vody je v rozmezí 22 až 25 °C, pH vody 5,5-7 a tvrdost vody 1-16 °DGH.\n\nAsi po 24 dnech březosti samička vrhne až 50 mladých, které bývají až 8 mm velké. Samici je nutné ihned po porodu vylovit, protože mladé s oblibou požírá. Ve společenské nádrži musí být hodně úkrytů pro mladé ryby, jinak jsou sežrány jinými obyvateli akvária.\n\n"}
{"id": "1113658", "url": "https://cs.wikipedia.org/wiki?curid=1113658", "title": "Babín (les)", "text": "Babín (les)\n\nBabín je les rozkládající se východně od Nymburka. Les protíná Železniční trať Praha – Lysá nad Labem – Kolín, k jejíž obsluze sloužilo hradlo Babín.\n\nLes je dějištěm divadelní hry Jaroslava Koloděje \"Čarodějnice z Babína\". \n"}
{"id": "1113660", "url": "https://cs.wikipedia.org/wiki?curid=1113660", "title": "Royal College of Music", "text": "Royal College of Music\n\n"}
{"id": "1113662", "url": "https://cs.wikipedia.org/wiki?curid=1113662", "title": "Plata skvrnitá", "text": "Plata skvrnitá\n\nPlata skvrnitá (\"Xiphophorus maculatus\") je druh ryby z čeledi živorodkovitých (\"Poeciliidae\"). Je to často chována akvarijní ryba, od níž se odvozuje několik chovatelských forem. Pochází ze Střední Ameriky.\n\nTvarem těla se podobají měčovkám, samci však nemají meč na ocasní ploutvi. Zbarvení divoké formy je hnědavé s modře třpytivými boky. Ocasní ploutev zdobí dvě černé skvrny. Samci dorůstají maximální délky 4 cm, samičky do 6 cm. Maximální délka, do které mohou ve volné přírodě dorůstat, je 10 cm. Kromě divoké formy existuje nesčetně vyšlechtěných variant, přičemž mnohé formy pocházejí také z mezidruhových křížení, například s mečovkou mexickou či jinými druhy plat. Existují i jednobarevné černé, žluté a modré varianty.\n\nŽije společensky v mělkých sladkých vodách. Optimální teplota se pohybuje v rozpětí 23-25 °C, ale jedinci odchovávání po několik generací v akváriích mohou být adaptováni i na vyšší teploty. Je všežravá s převahou rostlinné potravy. Plata je i v přírodě velmi variabilní. To bylo spolu s lehkou krížitelností dobrým předpokladem pro vyšlechtění nejrůznějších forem. Kromě nich existují i ryby s extrémně prodlouženými zádovými ploutvemi, které zřejmě představují výsledek nějaké dědičné hormonální poruchy. Plata je, podobně jako i ostatní ryby této čeledi, živorodá. Při vrhu samice platy vypouštějí 50 až 100 mladých rybek.\n"}
{"id": "1113666", "url": "https://cs.wikipedia.org/wiki?curid=1113666", "title": "Formula Student", "text": "Formula Student\n\nFormula Student je studentská soutěž v konstrukci vozů formule. Studentské týmy z celého světa navrhují, konstruují a testují závodní vozy formulového typu a později s nimi závodí na prestižních závodních okruzích Evropy i Spojených států amerických. Cílem je navrhnout a postavit reálný závodní monopost pro rekreačního jezdce, prezentovat fiktivnímu investorovi a poté připravit fiktivní maloseriovou výrobu 1000 kusů.\n\n„\"Jediné dvě inovativní formy motorsportu jsou Formule 1 a Formula Student.\"“ Ross Brown\n\nOd roku 2010 se závodů Formula Student účastní i formule s elektrickým pohonem. Vznikla pro ně samostatná kategorie a během posledních let zažila výrazný rozmach. V současné době jsou elektrické formule rovnocenní soupeři monopostů s motorem spalovacím a v mnohých disciplínách je porážejí. Vytvoření této kategorie přispělo a stále přispívá k výraznému rozvoji technologie v oblasti akumulace energie a elektrických pohonů a poskytuje podmínky pro vychování nejlepších konstruktérů, z nichž mnozí pak pokračují do stájí Formule 1, Formula E a podobným špičkám v oboru. Mnoho inovací používaných dnes v průmyslu i v motorsportu bylo vyvinuto právě konstruktéry vozidel Formule Student.\n\nTypická elektrická formule této kategorie váží cca 200 kg bez pilota, disponuje výkonem až 80 kW a je navržená pro dojezd minimálně 22 km ostrým závodním tempem. Dnes už je běžné, že se používá pohon více kol, ať už pohon zadních kol dvěma motory nebo pohon všech čtyř kol. Mechanický diferenciál se v pokročilých konstrukcích již nepoužívá a každý motor, potažmo kolo, jsou řízeny zvlášť. Velkým oborem, který se zde otevřel a aktivně rozvíjí, je inteligentní řízení kontroly trakce. Nejlepší elektrické formule disponují celkovým točivým momentem přes 1000 Nm a dokáží zrychlit z 0 na 100 km za méně než 3 sekundy. Pro pohon se používají nejvíce synchronní motory s permanentními magnety, k řízení se používají měniče s výkonovými IGBT moduly a vektorovou regulací. Pro akumulaci energie se dlouhou dobu používaly prizmatické články topologie Li-Pol, ale v posledních letech začínají pronikat na trh cylindrické články Li-Ion v pouzdru 18650 s ještě lepšími parametry. Disponují energetickou hustotou přes 200 Wh/kg a výrazně vyšší bezpečností. Pro své výborné parametry jsou používané například i v nejlepším elektromobilu světa Tesla Model S.\n\nV České republice existuje zatím pouze jeden tým, který elektrické formule úspěšně staví, a to je eForce FEE Prague Formula za podpory Fakulty elektrotechnické ČVUT v Praze.\n\nSoutěž Formula Student je velmi komplexní a celkové hodnocení sestává z osmi disciplín. Jsou to disciplíny jak statické, tak dynamické. Z každé disciplíny je možné získat omezený počet bodů a celkové skóre vzniká jejich součtem.\n\n\n\n\n"}
{"id": "1113669", "url": "https://cs.wikipedia.org/wiki?curid=1113669", "title": "Poniatowští", "text": "Poniatowští\n\nPoniatovští, či Poniatowští, \"Poniatowscy\", je rodové jméno šlechtického rodu původem z Litvy. Poprvé se o rodu objevuje zmínka roku 1450 v Lublinu (Lubelski) v Mazovském vojvodství a od 4. března 1569 zastávali indignát v Polském království, kdy již patřili mezi vysokou polskou \"szlachtu\".\n\nJméno rodu Poniatowských se odvozuje od jejich hlavního rodového sídla Poniatowa u Lublina v Mazovsku.\n"}
{"id": "1113670", "url": "https://cs.wikipedia.org/wiki?curid=1113670", "title": "Živorodka křížená", "text": "Živorodka křížená\n\nŽivorodka křížená (\"Poecilia formosa\") je sladkovodní ryba z čeledi živorodkovitých (Poeciliidae).\n\nŽije v Severní Americe, v teplých, sladkých vodách severovýchodního Mexika a v nejjižnějších oblastech amerického státu Texas v řekách Rio Grande a Nueces.\n\nRozmnožuje se gynogeneticky. Přestože samice potřebuje na oplodnění samce, samčí genetický materiál se neintegruje do vaječných buněk, které jsou již diploidní (kromě výjimečných případů). Dceřiné potomstvo se tedy skládá z identických klonů matky. V důsledku jsou v populaci této rybky výlučně samičky. Anglický název \"Amazon molly\" přirovnává tuto rybku ke kmeni žen-bojovnic Amazonek.\n\nVe volné přírodě se samice typicky páří se samci z jednoho ze čtyř různých druhů, buď \"Poecilia latipinna\", \"Poecilia mexicana\", \"Poecilia latipunctata\", nebo vzácně i \"Poecilia sphenops\". Je možné, že se v populaci \"P. formosa\" vzácně vyskytují i ​​triploidní samci, kteří by mohli navodit partenogenezi. Takoví triploidní samci jsou však v přírodě velmi vzácní a nejsou nezbytní pro zachování druhu, proto se populace považuje za čistě samičí.\n\nPohlavní dospělosti dosahují v období mezi prvním až šestým měsícem po vylíhnutí, a pak rodí 60 až 100 mláďat každých 30–40 dní. Tento fakt má za následek velký potenciál pro růst populace, pokud jsou přítomni samci jednoho ze čtyř zmíněných druhů. Široká variabilita v dosahování pohlavní dospělosti a v množství potomstva jsou dány dědičně, teplotou vody nebo dostupností potravy. V teplejších vodách (okolo 27 °C) s nadbytkem potravy dospívají rychleji a mají více potomků.\n\n"}
{"id": "1113672", "url": "https://cs.wikipedia.org/wiki?curid=1113672", "title": "Nesselrodové", "text": "Nesselrodové\n\nNesselrodové, \"von Nesselrode\", je jméno šlechtického rodu z bergského kraje v Severním Porýní-Vestfálsku. Svobodní páni z Nesselrode patří mezi starou šlechtu hrabství Berg, jehož některé z větví rodu žijí dodnes, např. dceřiná linie hrabat \"Droste zu Vischering von Nesselrode-Reichenstein\".\n\n\n"}
{"id": "1113673", "url": "https://cs.wikipedia.org/wiki?curid=1113673", "title": "Wisigarda", "text": "Wisigarda\n\nWisigarda také Wisigardis (cca 510 - cca 541) byla franská královna, manželka Theudeberta I., krále Austrasie z rodu Merovejců. Pocházela ze západogermánského kmene Langobardů. Jejím otcem byl langobardský král Wacho.\n\nInformace o životě Wisigardy se dochovaly v kronice Historia Francorum fránského biskupa a historika Řehoře z Tours. Vyrůstala ve středním Podunají. V roce 531 byla v Panonii zasnoubena s Theudebertem I. budoucím merovejským králem Austrasie. Toto zasnoubení zařídil otec Theudeberta Theuderich I. Theudebert měl, ale zájem o římskou ženu jménem Deoteria a tak ke sňatku s Wisigardou po roce 531 nedošlo. Theudebert se až po sedmi letech, v roce 537 nebo 538 rozhodl oženit s Wisigardou, snad z politických důvodů. Deoteria se stala jeho konkubínou. Wisigarda krátce po svatbě zemřela. \n\nV roce 1959 v kryptách katedrály sv. Petra v Kolíně nad Rýnem zkoumal německý archeolog a ředitel Římsko-germánského muzea v Kolíně nad Rýnem Otto Doppelfeld velmi bohatě zdobený hrob franské ženy. Žena byla pohřbena s jejími drahými šperky. Pohřební artefakty napovídaly, že se může jednat o hrob langobardské princezny. Na základě objeveného vybavení hrobu se Otto Doppelfeld domníval, že se jedná o hrob franské královny Wisigardy. Nicméně, tento výklad není prokázán žádným nápisem ani jinými hodnověrnými zdroji.\n"}
{"id": "1113674", "url": "https://cs.wikipedia.org/wiki?curid=1113674", "title": "Mistrovství světa v biatlonu 2013 – vytrvalostní závod žen", "text": "Mistrovství světa v biatlonu 2013 – vytrvalostní závod žen\n\nVytrvalostní závod žen na Mistrovství světa v biatlonu 2013 se konal ve středu 13. února jako v pořadí třetí ženský závod biatlonu v lyžařském středisku Vysočina Aréna v Novém Městě na Moravě. Zahájení vytrvalostního závodu proběhlo v 17:15 hodin středoevropského času.\n"}
{"id": "1113675", "url": "https://cs.wikipedia.org/wiki?curid=1113675", "title": "Kenneth David Oswin Richards", "text": "Kenneth David Oswin Richards\n\nMons. Kenneth David Oswin Richards (* 16. srpna 1958, Linstead) je jamajský římskokatolický kněz a biskup Saint John’s–Basseterre.\n\nNarodil se 16. srpna 1958 v Linsteadu, ve farnosti svaté Kateřiny. Ačkoliv se narodil na Antilách jeho rodina pochází ze subsaharské Afriky. Po vzděláním na Katolické škole svaté Kateřiny ve svém rodném městě vstoupil do Vyššího semináře svatého Michaela a začal studovat na Univerzitě Západní Indie na Jamajce, kde získal bakalářský titul z teologie. Po studiích na univerzitě získal na Katolické univerzitě v Americe licenciát z morální teologie. Na kněze byl vysvěcen 29. září 1985.\n\nPo vysvěcení začal působit v arcidiecézi Kingston jako farní vikář svatého Kříže, farář ve svatém Benediktu a Afrických mučedníků, svatého Judy a Patrika. V letech 2002-2005 byl arcidiecézním ředitelem odboru povolání. Dále také předseda kněžské rady a asociace arcidiecézních kněží. Roku 2008 byl jmenován generálním vikářem arcidiecéze.\n\nDne 19. listopadu 2011 jej papež Benedikt XVI. ustanovil diecézním biskupem Saint John’s–Basseterre se sídlem na Antigue. Biskupské svěcení přijal 8. února 2012 z rukou arcibiskupa Donalda Jamese Reecea a spolusvětiteli byli arcibiskup Robert Rivas a biskup Gabriel Malzaire.\n\n"}
{"id": "1113676", "url": "https://cs.wikipedia.org/wiki?curid=1113676", "title": "Barry Adamson", "text": "Barry Adamson\n\nBarry Adamson (* 11. června 1958 Manchester, Anglie) je anglický popový a rockový hudebník. Spolupracoval s kapelami jako The Birthday Party, Nick Cave and the Bad Seeds, Grinderman, Jon Spencer Blues Explosion nebo Depeche Mode.\n\n\n\n\n"}
{"id": "1113678", "url": "https://cs.wikipedia.org/wiki?curid=1113678", "title": "Vladimír Tomaškovič", "text": "Vladimír Tomaškovič\n\nVladimír Tomaškovič (* 22. července 1958) je bývalý slovenský fotbalista.\n\nV československé lize hrál za Spartak Trnava. Dal 1 ligový gól. Jako dorostenec hrál za Svätý Júr.\n\n\n"}
{"id": "1113679", "url": "https://cs.wikipedia.org/wiki?curid=1113679", "title": "Artur Payr", "text": "Artur Payr\n\nArtur Payr (20. listopadu 1880 Bregenz - 25. února 1937 Praha, varianty jména: Artur nebo Arthur / Payr nebo Payer) byl rakouský architekt působící především v severních Čechách a vysokoškolský profesor Německého vysokého učení technického v Praze. V akademickém roce 1925 - 1926 byl rovněž jeho rektorem.\n\nV letech 1898-1903 vystudoval Vysokou školu technickou v Mnichově. Jeho učiteli byli Karl Hocheder a Friedrich von Thiersch. Po absolutoriu pracoval ve Výmaru a v Innsbrucku. Od roku 1917 začal působit jako vysokoškolstý učitel na Německém vysokém učení technickém v Praze. Mezi jeho studenty patřili například Karl Winter, Fritz Lehmann nebo Hermann Wunderlich. Dále byl členem Freie Deutsche Akademie des Städtebaues v Berlíně a Deutsche Gesellschaft der Wissenschaften und Künste für die Tschechoslowakische Republik (Německá akademie věd a umění pro republiku Československou).\n\nAngažoval se rovněž politicky, v roce 1920 kandidoval v parlamentních volbách za Německou demokratickou svobodomyslnou stranu (Deutsch-Demokratische Freiheitspartei).\n\n\n\n\n"}
{"id": "1113681", "url": "https://cs.wikipedia.org/wiki?curid=1113681", "title": "Gustavo Alejandro Montini", "text": "Gustavo Alejandro Montini\n\nGustavo Alejandro Montini (* 27. července 1970, Raquel) je argentinský římskokatolický kněz a biskup Santo Tomé.\n\nNarodil se 27. července 1970 v Raquelu. Po církevních studiích v semináři Panny Marie z Loreta v Córdobě získal na Katolické papežské univerzitě v Argentině titul profesora filosofie a církevních věd a bakaláře z teologie. Na kněze byl vysvěcen 15. března 1996. Po vysvěcení působil v mnohých farních službách a také jako profesor školy pastoračních agentů, diecézním asesor, regionální delegát Národní komise pro pastoraci mladých, vicepředseda diecézní \"Caritas\", biskupský delegát pro zasvěcené panny, duchovní ředitel semináře v Paraná, vicekancléř, moderátor kurie. Roku 2008 se stal generálním vikářem diecéze Rafaela.\n\nNa Papežské teologické fakultě Teresianum v Římě získal licenciát z duchovní teologie.\n\nDne 14. února 2014 jej papež František jmenoval pomocným biskupem San Roque de Presidencia Roque Sáenz Peña a titulárním biskupem z Tisedi. Biskupské svěcení přijal 1. května 2014 z rukou arcibiskupa Carlose María Franziniho a spolusvětiteli byli biskup Hugo Nicolás Barbaro a Luis Alberto Fernández Alara.\n\nDne 16. prosince 2016 jej papež František jmenoval diecézním biskupem v Santo Tomé.\n\n"}
{"id": "1113683", "url": "https://cs.wikipedia.org/wiki?curid=1113683", "title": "Welsh National Opera", "text": "Welsh National Opera\n\n\n"}
{"id": "1113688", "url": "https://cs.wikipedia.org/wiki?curid=1113688", "title": "Křížová cesta (Bezděz)", "text": "Křížová cesta (Bezděz)\n\nKřížová cesta na Bezděz na Českolipsku vede z obce na stejnojmenný hrad na vrcholu kopce. Výklenkové kaple jsou umístěné podél přístupové cesty.\n\nPatnáct výklenkových kapliček křížové cesty postavených od úpatí po samý vrchol hory dala postavit hraběnka Anna z Valdštejna roku 1686. Kaple byly vyzdobeny nejprve malbami a později dřevořezbami s výjevy ukřižování Krista.\n\nPrvní mniši přišli na hrad Bezděz roku 1661. Opravili kapli, královský a purkrabský palác. Roku 1666 sem přivezli kopii černé Madony Montserratské, která byla vyhlašována za zázračnou. Za Madonou sem přicházeli desetitisíce poutníků a hrad se stal poutním místem.\n\nDřevořezby jsou umístěny v ambitu muzea v České Lípě.\n\n\n"}
{"id": "1113691", "url": "https://cs.wikipedia.org/wiki?curid=1113691", "title": "Bečovské lesní rybníky", "text": "Bečovské lesní rybníky\n\nBečovské lesní rybníky je název Evropsky významné lokality vyhlášené v roce 2004. Lokalita je zahrnuta do soustavy Natura 2000. Důvodem ochrany jsou přirozené vodní nádrže, přirozená jezera a tůně s bohatou vegetací s porosty ponořených nebo na hladině plovoucích rostlin, zakořeněných v substrátu dna.\n\nLokalita se nachází přibližně 3 km východně až severovýchodně od Bečova nad Teplou u východního okraje Chráněné krajinné oblasti Slavkovský les. Má nepravidelný rozvětvený tvar a je tvořena nivou Bečovského potoka a jeho přítoky až Černému rybníku. V území jsou celkem čtyři vodní nádrže, tři v jižní části lokality, označované jako první, druhý a třetí rybník, čtvrtým je Černý rybník v severní části lokality. V současnosti (jaro 2015) probíhá výstavba jedné další nádrže. Územím prochází turistická, zeleně značená trasa.\n\nÚzemí náleží do geomorfologického celku Slavkovský les, podcelku Bečovská vrchovina. Geologický podklad tvoří středně až hrubě zrnitá biotitická žula. Dna niv pokrývají písky, hlíny a drobná rašelinná ložiska. Na svazích s převýšením až 50 m jsou vypreparované velké žulové bloky, místy žulové skalní věže. Lokalita je zcela bez lidského osídlení.\n\nNa území se vyskytuje řada chráněných rostlinných druhů. Jsou to bublinatka menší (\"Utricularia minor\"), plavuník alpský (\"Diphasiastrum alpinum\"), plavuník Isslerův (\"Diphasiastrum issleri\"), plavuník Zeylerův (\"Diphasiastrum zeylerii\"), plavuník zploštělý (\"Diphasiastrum complanatum\"), prha arnika (\"Arnica montana\"), tučnice obecná (\"Pinguicula vulgaris\"), vranec jedlový (\"Huperzia selago\"), vřesovec pleťový (\"Erica carnea\") a zběhovec jehlancovitý (\"Ajuga pyramidalis\").\n\nZe zoologického hlediska je lokalita zajímavá řadou chráněných druhů živočichů. Jsou to čolek horský (\"Triturus alpestris\"), čolek obecný (\"Triturus vulgaris\"), ještěrka živorodá (\"Zooteca vivipara\"), rak říční (\"Astacus fluviatilis\"), ropucha obecná (\"Bufo bufo\"), skokan zelený (\"Pelophylax esculentus\"), slepýš křehký (\"Anguis fragilis\"), střevle potoční (\"Phoxinus phoxinus\"), výr velký (\"Bubo bubo\"), zmije obecná (\"Vipera berus\"). Území je pravidelným lovištěm čápa černého (\"Ciconia nigra\").\n\n"}
{"id": "1113692", "url": "https://cs.wikipedia.org/wiki?curid=1113692", "title": "Kostel svatého Vavřince (Veliká Ves)", "text": "Kostel svatého Vavřince (Veliká Ves)\n\nFiliální kostel sv. Vavřince se nachází ve středu obce Veliká Ves, jihozápadně od Neratovic, v okrese Praha-východ. Tvoří výškovou dominantu obce. Je to jednolodní gotická stavba. Ke kostelu náleží renesanční zvonice. Okolo kostela se nacházel hřbitov, ze kterého se dochovalo několik hrobů a část hřbitovní zdi. Kostel se zvonicí a ohradní zdí je chráněn jako kulturní památka ČR.\n\nPrvní zmínky o obci i o kostele pochází už ze třetí čtvrtiny 13. století. Ve starší literatuře se uvádí, že kostel nechal vystavět děkan Pražské kapituly Vít už v roce 1261 na vlastní náklady. Dnes filiální kostel byl původně farní. Od roku 1356 zde byla fara, která ale zanikla během husitských válek. Kostel byl přifařen k Odolena Vodě v roce 1793, pod jejíž správu spadá dodnes, předtím spadal pod faru v Obříství.\n\nPodle Dobroslava Líbala byl kostel vystavěn až kolem roku 1340. Sakristie měla být připojena až na konci 14. století. Kostel prošel renesančními a barokními úpravami. Byl obnoven v roce 1881. V té době zde také proběhla puristická rekonstrukce, která silně ovlivnila vnější vzhled kostela.\n\nCelkový vzhled stavby je sjednocován podokenní římsou, která se táhne kolem hlavní lodi i presbyteria. Profilovaná římsa probíhá i přes opěrné pilíře, které naopak zajišťují členění kostela. Opěrné pilíře mají různou velikost. Kostel je bíle omítnut, s výjimkou prvků z opracovaného lomového kamene, jako jsou čela opěrných pilířů, okna a portály. Západní průčelí je tvořeno hranolovou věží a schodištěm.\n\nKostel se skládá z předsíně, jedné lodi, západní věže, kněžiště a sakristie. Kněžiště je tvořeno jedním obdélným polem a pětibokým závěrem. Presbytář kostela je tradičně orientovaný na východ. Ze severní strany k němu přiléhá sakristie na čtvercovém půdorysu. Na obdélnou loď o dvou polích navazuje věž a osmiboká věžička s točitým schodištěm. Střešní krytina kostela i věže je břidlicová, není původní. Ke kostelu náleží renesanční zvonice a hřbitov.\n\nV západním průčelí se nachází hranolová věž na čtvercovém půdorysu. Věž je nezdobená, kromě portálu s kružbou v západním průčelí. V úrovni prvního patra je jednou přepásaná římsou.\n\nV horní části věže jsou lomená okna, na jižní straně je okno umístěno níž než na severní a západní, kvůli hodinám nacházejících se nad ním. Na západní zdi se nachází malé obdélné okénko přibližně v úrovni patra. Na jižní straně je malé okénko zakončené obloukem, které přerušuje římsu.\n\nMezi opěráky jsou umístěna štíhlá lomená okna s kružbami. V horní části oken se nachází kruh s trojlalokem, popřípadě čtyřlalokem, dolní část je řešená pomocí dvou hrotitých dvojnosů. Kružby byly z velké části obnoveny při poslední restauraci. V obou zdích lodě jsou kompletně zazděná půlkruhová románská okna.\n\nNa severní stěně sakristie je umístěno drobné hrotité okno s kružbou, ve východní zdi se nachází menší okno pouze s jeptiškou.\n\nRenesanční zvonice byla postavena v roce 1582, což dokládá letopočet vytesaný nad římsou. V horní části je zvonice hladce omítnutá, na spodní část byla použita rustika. Zvonice má sedlovou střechu. Přízemí zvonice slouží jako vstup ke kostelu a na hřbitov.\n\nZe hřbitova se dochovalo několik hrobů a část hřbitovní zdi. Na hřbitov se vchází skrz přízemí zvonice, která je součástí hřbitovní zdi.\n\nRozměry: délka 7,25m, šířka 5,25m, výška 8,7m \nKněžiště (presbytář, presbyterium) je zaklenuté křížovou žebrovou klenbou v obdélném poli a paprsčitou v závěru. Klínová vyžlabená žebra vychází z oblých přípor. Na svornících jsou namalované hvězdice. Válcové přípory jsou uloženy na profilované římse, která se táhne kolem celého kněžiště a obíhá vítězný oblouk. Hlavice přípor mají různé tvary – s kružbou, geometrické, odstupňované. Stejné tvary se opakují v lodi kostela u konzol.\n\nV severní stěně se nachází vchod do sakristie. Portál je lomený, hrotitý. Sakristie je na čtvercovém půdoryse, zaklenutá křížovou klenbou. Žebra vychází z polygonálních jehlancových konzol, mají tvar otupeného klínu.\n\nV jižní stěně je umístěná obdélníková sedile zakončená hrotitými štítky s tympanonem, ve kterém jsou neúplné slepé hrotité trojlisty, na jejích bocích se nacházejí kraby a na špici listové kytice. Styk je řešen oblou profilovanou konzolou, nad kterou se nachází drobná mužská hlava v hrotitém klobouku.\n\nKněžiště je od lodi oddělené pomocí hrotitého lomeného vítězného oblouku. Nad vítězným obloukem je situován znak a nápis: „Nákladem záduše obnoveno 1881.“\n\nOltář se skládá ze dvou částí. Dolní část oltáře je tvořena gotickou mensou zhotovenou z kamene. Oltářní mensa je zdobená slepými okny s kružbami. Horní část oltáře je barokní, vyrobená ze dřeva. Na oltářním obraze je zobrazeno umučení sv. Vavřince. Za oltářem se nachází barokní dřevěné sochy sv. Václava a sv. Ludmily z konce 17. století.\n\nV lodi jsou umístěny dva menší boční oltáříky.\n\nRozměry: délka 9,45m, šířka 8,78m, vysoká 8,78m\n\nLoď je zaklenutá křížovou žebrovou klenbou o dvou polích. Žebra hruškovcového profilu vychází z polygonálních konzol. Svorníky jsou hladké, bez profilace, zdobené pouze malbou s motivem hvězdice.\n\nV zadní části lodi je umístěna kruchta s varhany. V zábradlí jsou vyobrazena slepá okna s jeptiškou a kružbami. Varhany jsou stylizované jako neogotické průčelí.\n\nV přistavěné předsíni, která má obdélný půdorys, jsou umístěny kamenné lavice. Půlkruhový vnější portál pochází z 16. století.\n\nPortá] vedoucí z předsíně do lodi je hrotitý s hruškovcovým profilem prutu.\n\n\n"}
{"id": "1113695", "url": "https://cs.wikipedia.org/wiki?curid=1113695", "title": "Mistrovství světa v biatlonu 2011 – vytrvalostní závod žen", "text": "Mistrovství světa v biatlonu 2011 – vytrvalostní závod žen\n\nVytrvalostní závod žen na Mistrovství světa v biatlonu 2011 se konal ve středu 9. března jako v pořadí třetí ženský závod biatlonu v lyžařském středisku Chanty-Mansijsk. Zahájení vytrvalostního závodu proběhlo v 13:15 hodin středoevropského času.\n\nZávodnice absolvovaly trať o délce 15 km se čtyřmi střeleckými položkami v pořadí: vleže, vestoje, vleže a vestoje; za každý minutý terč se závodnici do výsledného času započítala jedna trestná minuta.\n\nStartovalo 96 závodnic ze 32 zemí / 3 nedokončily. Závod a jeho výsledky výrazně ovlivnily měnící se větrné podmínky.\n"}
{"id": "1113697", "url": "https://cs.wikipedia.org/wiki?curid=1113697", "title": "Kostel svatého Jiljí (Dolní Dvořiště)", "text": "Kostel svatého Jiljí (Dolní Dvořiště)\n\nKostel svatého Jiljí je gotický kostel v Dolním Dvořišti v okrese Český Krumlov zasvěcený svatému Jiljí. Patří k nevýznamnějším stavbám rožmberské pozdní gotiky a také ke stavbám vrcholné jihočeské pozdní gotické architektury. Kostel sv. Jiljí se stal dominantou města a také významnou památkou jihočeského kraje. Od roku 1963 je chráněn jako kulturní památka.\n\nPrvní doložené podklady o existenci kostela sv. Jiljí se vážou k roku 1279, kde stála původní sakrální stavba. Autentický kostel sv. Jiljí byl tedy pravděpodobně postaven ve 13. století se vznikem této obce. Vzhled a velikost kostela se postupem času měnil. První velká změna přišla kolem roku 1400. Okolo tohoto roku začala přestavba kostela v rozsáhlý velkolepý chrám na popud Petra z Rožmberka. Tento krok vypovídal o ambicích Petra z Rožmberka na přetvoření malého městečka ve velké významné centrum. Tyto ambice však překazily husitské války. Výstavba nynějšího kostela probíhala převážně v letech 1480–1507. V červenci roku 1507 došlo k jeho vysvěcení.\n\nDlouhá staletí se na kostele žádné významné přestavby neudály. První rekonstrukce jsou zaznamenány až v roce 1838 a 1891. Rekonstrukce v roce 1891 nešťastně zasáhla do gotického vzhledu kostela, kdy byly převážně odstraněny omítky a došlo i k úpravám v interiéru. Interiér kostela byl ochuzen o barokní vybavení.\n\nPo roce 1945 zasáhl do chodu kostela odsun Němců a následná výměna obyvatel. Toto přesouvání a stěhování utlumilo dění v městečku, a tudíž i využívání kostela, který začal postupně chátrat.\n\nV současné době probíhají na kostele jen nejnutnější úpravy a je přístupný bohužel jen velmi ojediněle.\n\nDíky odpustkovému privilegiu došlo k zajištění financí a tudíž mohla být přibližně kolem roku 1480 započata výstavba východní části kostela. Jako první byla postavena sakristie s kostnicí. Současně se budovalo obvodové zdivo kněžiště. V roce 1488 doplňoval kněžiště kamenný sanktuář a zaklenutá hvězdová síťová klenba. V roce 1492 byla vyrobena a osazena kovaná mřížka do schránky sanktuáře.\n\nV další etapě výstavby došlo pravděpodobně k založení trojlodí. Trojlodí mělo mít původně níže posazenou síťovou hvězdovou klenbu, která je v kněžišti. V přízemí jižní otevřené předsíně bylo realizováno v 90. letech 15. století pouze jediné pole. V trojlodí byl u obou vstupů použitý sedlový portál s lomeným tympanonem v nadpraží.\n\nDo roku 1500 se trojlodí stavělo podle původního plánu, poté však byly založeny klenební výběhy a několik obvodových čel v obvodovém zdivu. Do stejné výšky se také přibližovaly kanelované pilíře meziklenebních oblouků a byla vytvořena arkáda kruchty. Na začátku 16. století došlo těsně před dokončením trojlodí z neznámých důvodů k radikální změně projektu. Dále také došlo ke zvýšení koruny zdiva. Následek zvýšení koruny se projevil ve výrazném zalomení posazených výběhů vzhůru. Díky vyvýšenému interiéru lze vidět vnější objem schodiště,které směřuje ze schodišťové věže na půdu kostela. Neúplné klenební přípory v podkruchtí byly vyměněny za jednodušší typ. V další etapě byl zaklenut stejným typem klenby, kterou lze vidět v bočních lodích.\n\nV roce 1507 byl kostel vysvěcen, a tudíž považován ve své základní fázi za dokončený. Některé prvky, jako například podoba omítkových paspart oken s vyvinutějším typem kružeb a nebo tvar erbů s proděravěnými okraji nad okny a na průčelí jižní předsíně, dokazují, že některé práce probíhaly na exteriéru kostela ještě v polovině 16. století.\n\nV rámci Programu záchrany architektonického dědictví bylo v letech 1995-2014 na opravu památky čerpáno 5 350 000 Kč.\nKostel sv. Jiljí je orientován klasickým způsobem na východ. V kostele se propisuje snaha o gotickou vertikalizaci. Tato podivuhodná štíhlá vertikalita má původ v české tradici doby předhusitské. Tato sakrální stavba má mnoho společných prvků s kostelem v Prachaticích. Z tohoto kostela přejímá klenební vzorce a tvary příporových hlavic. Tyto znaky vypovídají o tom, že tyto stavby byly pravděpodobně dílem stejného architekta. \n\nKostel sv. Jiljí se rozkládá na síňové trojlodí s dlouhým pětiboce zakončeným presbytářem. Síňové trojlodí i kněžiště uzavírají síťové klenby. \n\nKněžiště z dvou klenebních polí a mnohoúhelníkovým ukončením 5/8 má nároží zpevněná opěráky. Tyto opěráky s pultovými stříškami mají reliéfně ozdobené štítky. Žebra síťové klenby presbytáře vybíhají z půl-válcových přípor, které mají tvar polygonálních profilovaných soklíků. Presbytář je zaklenutý sítí se vzorem čtyřcípých hvězd. Na severní stěně presbytáře se nachází sanktuář, který má jemně profilované ostění ve tvaru oslího oblouku. Na severní stěně presbytáře se také nachází sedlový portál s ostěním profilovaným hruškovcem a výžlabky, které vedou do sakristie a mají valené zaklenutí. Sakristie má tvar čtverce. Portál s mírným hrotem je v dolní části profilovaný mohutným stlačeným hruškovcem. Jeho ostění se skládá z profilovaných oblouků a nacházejí se na něm také výžlabky. Sakristie má na východní straně kamenný arkýř, který ukrývá oltářní niku. Nika je osvětlená okénkem. Pod sakristií se nachází kostnice. Na jižní stěně se nachází sedile, které jsou zakončené členitým obloukem. \n\nNa hluboký presbytář se připojuje obdélníkové trojlodí. Trojlodí se skládá z téměř stejně širokých lodí. Tyto lodě vymezují dvě řady štíhlých výrazně vyžlabených pilířů. Trojlodí kostela je zaklenuto bohatou sítí, která se však poněkud liší v lodi hlavní a lodích bočních. Přechod mezi jednotlivými klenbami lodí je však téměř plynulý, protože zde chybí profilace arkád. Tento prvek můžeme najít i u síní z doby lucemburské.\n\nInteriér trojlodí je zaklenuto síťovou klenbou, která je na zdech přidělána na klenební výběhy a uvnitř na tři páry kamenných profilovaných pilířů. Východní dvojice pilířů má členité tělo pomocí širokých výžlabků, které jsou oddělené válcovými profily. Střední pár pilířů je oddělený hranolovými profily a dva západní pilíře, které prochází kruchtou, jsou oktogonální. Na vrcholu všech pilířů jsou posazeny nečleněné válcové články a nad nimi vybíhají z klenebních kápí jednotlivá žebra. U zdí vybíhají z podlahy svazkové klenební přípory, které zasahují až do úrovně klenebních výběhů, pevně svázaných s obvodovým zdivem.\n\nV západní části se nachází portál s lomeným tympanonem, který je poměrně malý a má mělce profilované ostění. Na jeho vrcholu se nachází reliéfem pětilisté růže. Oblouny jsou přetínány na čtvercové obloučky. V západní části lodi se také po celé šířce trojlodí nachází kruchta s poprsnicí, která je zdobená kamennými kružbami, kde se propisuje rožmberská architektura. Na kruchtě se nachází různé motivy. Nejvýznamnější motiv, který tu byl použit dvakrát, je motiv velké pětilisté růže. Kruchta je také podklenuta síťovou klenbou. Podkruchtí tvoří tři profilované oblouky. Střední oblouk je půlkruhový a boční oblouky jsou mírně hrotité. Z této kruchty vede schodiště k depozitáři. Pozdně gotický depozitář má sedlový profilovaný malý portál. Na jižním průčelí depozitáře lze vidět dva erbovní štítky z období renesance. Na těchto štítcích byl při posledních opravách obnoven rožmbersko-ursinovský erb a francouzská lilie, která má poukazovat na duchovní správce – cisterciácký klášter ve Vyšším Brodě. Boční okénka depozitáře mají záklenek, který je vytvarovaný do záclonového oblouku. Okénka po obvodu navíc doplňuje tvarovaná pasparta se stáčenými konci na horních okrajích.\n\nPortál z kruchty na schody do lodi má také sedlové ostění profilované hruškovci a výžlabky. Pod kruchtou se nachází sedlový portálek vedoucí na šnekové schodiště, které umožňuje vstup na kruchtu dalším sedlovým portálkem s nadpražím zdobeným záclonovým obloukem a dále pak na půdu trojlodí.\n\nJižní předsíň je také zaklenuta síťovou klenbou. Do trojlodí vede sedlový portál s tympanonem. Portál má profilované ostění a je zdobený kružbovými motivy. Tympanon je ozdobený slepou kružbou a na vrcholu štítkem opět s reliéfem pětilisté růže. Patky prutů jsou šroubovitě kanelovány. Jižní předsíň se sedlovým portálem se na jižní straně pomocí lomené arkády otevírala volně ven, avšak při novogotické úpravě kostela sem byla vložena dřevěná příčka, která interiér uzavřela. \n\nV kostele můžeme najít mnoho kvalitně zpracovaných kamenických prvků. Od konce 15. století je kostel vybaven polygonální kazatelnou na šroubovité točené noze, řečništěm, zdobeným hrotitými obloučky s křížovými kytkami ve vrcholu. Dále je také vybaven polygonální křtitelnicí, kterou bohatě zdobí štítky se znaky pětilisté růže a žulovou pokladničkou s točeným dříkem. V sakristii se nachází skříň na paramenta z 2. poloviny 17. století. V kostele se také vyskytuje pseudogotické zařízení z konce 19. století. Zařízení kostela také obohacují oltáře. Nachází se zde jeden hlavní oltář v presbyteriu a dva menší oltáře na stranách lodí.\n\nMezi opěráky se nachází štíhlá gotická dvoudílná okna s lomeným obloukem, profilovaným ostěním a původními jednoduchými kamennými kružbami. Okna mají po obvodu omítkové rámy a nad záklenky vystupují štukové znakové štítky. Štítek nad záklenkem okna na severovýchodě má tvar pětilisté růže. Nad záklenky dvou jižních oken můžeme vidět štukové raně renesanční vykrajované znakové štítky. Okna trojlodí mají kružby vyplněné jeptiškami s půlkruhově ukončeným vrcholem, které mají v záklenku na severní a západní straně vzor čtyřlístku a plaménku. Okna, která se nachází na jižní straně blíže kněžišti mají kružby složené z rotujících a prolínajících se plaménku a vrchol okno na jihozápadním nároží je vyplněn třemi kroužky. Dnes jsou všechny tyto štítky již bez malby. Kostel je také ozdoben malýma okýnkama, která osvětlují např. točité schodiště, či depozitář.\n\nNa svornících v kněžišti i hlavní lodi se nachází znak rožmberské gotické architektury – pětilistá rožmberská růže. Tento prvek se v kostele mnohokrát opakuje. Můžeme ho najít například jako reliéf na poprsnici, nebo malbu na jižním průčelí kostela. Zde je přímo namalovaný erb rodu Rožmberků. Některé svorníky jsou ozdobeny pouze dvojicí kroužků.\nTento kostel je zajímavý svým kontrastem exteriéru a interiéru. Exteriér působí velmi monumentálním dojmem, ačkoliv je celkem prostý. Do exteriéru se propisují opěráky. Na pozemku kolem kostela se rozkládá bývalý hřbitov. Doložení hřbitova pozorujeme na vnějších stěnách kostela, kde zůstaly pozůstatky náhrobních desek. Náhrobní desky se vyskytují na fasádě ze všech stran. Na západním průčelí se nachází hlavní vchod do kostela. Vstupní dveře jsou z mohutného dřeva s reliéfem. Na jižní straně je další portál. Nad tímto portálem se nachází erb rožmberského rodu a středověké sluneční hodiny, které jsou však z velké části zakryté náhrobní deskou. Na západním průčelí vystupuje polygonální schodišťová věžice s kuželovou střechou, která je při základě zdobená motivem cimbuří.\n\n\n"}
{"id": "1113700", "url": "https://cs.wikipedia.org/wiki?curid=1113700", "title": "Křížová cesta (Cvikov)", "text": "Křížová cesta (Cvikov)\n\nKřížová cesta ve Cvikově na Liberecku se nachází na Křížovém vrchu (původně Lískový vrch) 1,3 kilometru severovýchodně od města.\n\nKřížovou cestu původně tvořilo 8 zděných kapliček. Byly stavěny postupně z vrchu kopce dolů na náklad několika dobrodinců. Kapličky byly vymalovány na plátně nejdůležitějšími zastaveními Ježíšova utrpení. První z nich, znázorňující Ukřižování, byla vysvěcena v květnu 1730 a dalších 5 zastavení přibylo do roku 1736. Zbývající dvě kapličky byly postaveny v letech 1741 a 1747, poslední, znázorňující Ježíšovo odsouzení, byla vysvěcena roku 1751.\n\nV červnu 1728 získal punčochář Johann Franz Richter povolení k výstavbě poustevny a spolu s Florianem Friedrichem začal budovat poutní místo. O velikonocích roku 1729 vztyčili na skalnatém vrcholku tři kříže, u nichž byly poprvé předváděny Pašije o utrpení Páně. Později se pašije hrály na náměstí ve Cvikově, odkud se na paměť ukřižování Ježíše Krista vynášely na vrchol kopce velké dřevěné kříže. V dubnu roku 1730 byla zahájena stavba kamenného Božího hrobu, nad nímž byla postavena dřevěná stříška s podloubím a dokončená kaple byla vysvěcena 24. července 1735. Poté byla podél cesty ke kapli postavena zastavení křížové cesty.\n\nRoku 1736 byl na vrcholu postaven nový kříž, protože původní byl poražen větrem. V srpnu 1738 se začala stavět poustevna, vysvěcená 24. ledna 1740. Roku 1762 byla na poustevně postavena věžička se zvonem. Poustevníci zde žili až do roku 1782, kdy císař Josef II. c.k. dekretem všechny poustevny zrušil.\n\nKaple Božího hrobu chátrala a církevní úřady prosazovaly zrušení pašijových her i zbourání kapliček křížové cesty. Cvikovský děkan Ignaz Jaksch roku 1797 pašijová představení ve Cvikově zrušil, ale spolu s obyvateli města se postavil za zachování Kalvárie. Podle konečného rozhodnutí z roku 1805 se měla křížová cesta nově zřídit ve cvikovském kostele, kapličky na Kalvárii měly být ponechány osudu a nesměly se opravovat. Dřevěná kaple Božího hrobu stála do roku 1845, kdy byla na jejím místě z dobročinných darů postavena nová kamenná kaple, vysvěcená 24. října 1847. Na jejím oltáři byl umístěn obraz Snímání z kříže, namalovaný podle Rubense. V roce 1883 byla kaple Kalváriovým spolkem renovována a v témže roce byla kolem cesty vysázena lipová alej.\n\nKapličky křížové cesty postupně zchátraly a roku 1890 stály už jen čtyři. Koncem 19. století bylo z dobročinných příspěvků vystavěno 14 nových kamenných kapliček. V jejich zasklených výklencích byly umístěny umělecky vyřezávané dřevěné obrazy od mnichovské firmy Meyer a v říjnu roku 1900 byly kapličky vysvěceny Představeným kapucínského kláštera v Rumburku.\nNa vrcholové skále za kaplí Božího hrobu byla upravena malá plošinka, na níž stál kamenný sloup s železným křížem z roku 1830, obklopený sochami Panny Marie, svatého Jana Evangelisty a svaté Maří Magdalény z 1. poloviny 19. století. Na plošině bylo také několik laviček s výhledem na Cvikov a jeho okolí.\n\nV roce 1923 byl v lesíku za kaplí upraven a 14. října slavnostně posvěcen \"Háj hrdinů\", věnovaný obětem 1. světové války. Na kamenech mezi vysázenými rododendrony bylo umístěno více než sto bronzových tabulek se jmény padlých a o výročních dnech se sem konaly průvody spojené s pobožnostmi.\n\nPo druhé světové válce poutní areál dál postupně chátral. Po roce 1991 jej cvikovský městský úřad nechal opět zrenovovat. V lipové aleji stojí všech 14 kaplí křížové cesty se zasklenými plastickými výjevy i větší výklenková kaple na úpatí s reliéfem Krista na hoře Olivetské, pocházející údajně z roku 1732. Vrcholová kaple Božího hrobu byla opravena, ale uvnitř je prázdná. V lesíku za kaplí jsou dosud patrné pozůstatky bývalé parkové úpravy, ze soch na skále zůstala už jen svatá Maří Magdalena a Panna Marie s uraženou hlavou. Socha svatého Jana Evangelisty byla v říjnu roku 2000 zcizena.\n\nKřížová cesta s kaplí Božího hrobu a sousoším Kalvárie je chráněna jako nemovitá Kulturní památka České republiky.\n\n\n"}
{"id": "1113701", "url": "https://cs.wikipedia.org/wiki?curid=1113701", "title": "Mistrovství světa v biatlonu 2011 – sprint žen", "text": "Mistrovství světa v biatlonu 2011 – sprint žen\n\nSprint žen na Mistrovství světa v biatlonu 2011 se konal v sobotu 5. března jako zahajovací ženský závod biatlonu v lyžařském středisku Chanty-Mansijsk. Zahájení sprintu proběhlo v 14:00 hodin středoevropského času.\n\nZávodnice absolvovaly trať o délce 7,5 km se dvěma střeleckými položkami – první vleže, druhou vestoje; za každý nazasažený terč absolvovaly trestné kolo.\n\nStartovalo 103 závodnic ze 32 zemí / 1 závodnice nedokončila.\n"}
{"id": "1113702", "url": "https://cs.wikipedia.org/wiki?curid=1113702", "title": "Tomorr", "text": "Tomorr\n\nTomorr (albánsky Mali i Tomorrit) je pohoří, nacházející se v jižní Albánii, nedaleko města Berat. Její nejvyšší vrchol dosahuje výšky 2416 m.\n\nPohoří bylo známým posvátným místem ještě v předkřesťanských dobách. Bylo personifikována jako \"Otec Tomorr\" a v této podobě má i svojí roli v současném albánském folklóru. Tomorr má proto značný význam pro albánské dějiny; zaujímal významné postavení v albánském národním obrození a řada básníků i spisovatelů své doby jí věnovala početné práce. Během existence socialistické Albánie byl význam národní hory využit podle socialisticé propagandy. Hlavní vrchol od té doby nese název \"Çuka e Partizanit\" (Partyzánský vrch).\n\nV současné době je pohoří a jeho okolí chráněno jako Národní park Tomorr (od roku 1956, jako první národní park v zemi).\n"}
{"id": "1113703", "url": "https://cs.wikipedia.org/wiki?curid=1113703", "title": "Emilie Paličková", "text": "Emilie Paličková\n\nEmilie Paličková-Mildeová (5. února 1892 Náchod – 23. července 1973 Praha) byla významná česká textilní výtvarnice a krajkářka. Její největší přínos byl v osvobození krajky z tradičního rámce ornamentálních schémat. V roce 1925 získala na výstavě dekorativních umění v Paříži Grand Prix. Vytvořila také závěsy prezidentského lože Národního divadla. V letech 1946–1969 vedla mistrovský ateliér krajky na VŠUP. \n\nNarodila se v Náchodě, v rodině strojníka v továrně v Náchodě Bohuslava Mildeho a jeho manželky Marie, rozené Žďárské (1866–??). Byla prostřední ze tří sourozenců. Mládí prožila v Bulharsku, kde její otec založil knihtiskařský závod. V letech 1907–1910 studovala na Umělecké průmyslové škole v Sofii. Po smrti otce se rodina vrátila do Čech.\n\nOd června 1910 byla její matka Marie Mildeová s dětmi policejně hlášena v Praze jako vdova. Emilie pokračovala ve studiích na pražské Uměleckoprůmyslové škole v letech 1911–1915 u profesorů Josefa Schussera, J. Beneše a Emilie Krostové. Po ukončení studií navrhovala v ateliéru Marie Teinitzerové koberce, pokrývky a batikování.\n\nV roce 1919 nastoupila do zaměstnání ve \"Státním ústavu školském pro domácí průmysl\". Osvojila si rychle techniky výroby krajek a sama je začala navrhovat. V roce 1924 zde byla jmenována profesorkou.\n\nV roce 1946 se stala profesorkou na Vysoké škole uměleckoprůmyslové, na této škole působila do roku 1959, kdy odešla na odpočinek.\n\nPřed rokem 1924 začala používat příjmení Paličková–Mildeová, provdala se za stavitele Jiřího Paličku. (Jeho firma realizovala mimo jiné v letech 1937−1938 vilu herečku Lídu Baarovou a jejího otce, Jiří Palička byl spoluautorem domu manželů Paličkových.) Bližší údaje o sňatku se prozatím nepodařilo zjistit.\n\n\n\n\n"}
{"id": "1113708", "url": "https://cs.wikipedia.org/wiki?curid=1113708", "title": "Leylandovo číslo", "text": "Leylandovo číslo\n\nLeylandovo číslo je pojem z teorie čísel. Jedná se o každé přirozené číslo, které lze vyjádřit ve tvaru\npro přirozená čísla formula_2 a formula_3. Nerovnost pro formula_2 a formula_3 se někdy udává zjednodušeně taková, že obě musí být větší než jedna – taková definice pak vzhledem ke komutativitě sčítání připouští dvojí vyjádření takových čísel. Někdy se mezi Leylandova čísla počítá i číslo \"3\", byť v jeho vyjádření formula_6 je jedno z čísel rovno 1, což by v případě obecného povolení umožňovalo zapsat jakékoliv přirozené číslo větší než jedna jako formula_7.\n\nLeylandova čísla jsou pojmenována po Paulovi Leylandovi, který se jimi zabývá.\n\nNěkolik prvních Leylandových čísel je:\n\nMezi Leylandovými čísly jsou i prvočísla, několik prvních je:\n"}
{"id": "1113713", "url": "https://cs.wikipedia.org/wiki?curid=1113713", "title": "Mart Stam", "text": "Mart Stam\n\nMart Stam, vlastním jménem Martinus Adrianus Stam (5. srpna 1899 Purmerend – 21. února 1986 Goldach), byl holandský architekt, urbanista a nábytkový designer.\n\nV roce 1926 vymyslel a navrhl první konzolovou židli, kterou nakonec zrealizoval Marcel Breuer. V letech 1930-1934 byli s manželkou Lotte Stam-Beese (1903-1988) členy tzv. „brigády květen“ a podíleli se na plánování sovětských měst Magnitogorsk, Makijivka a Orsk. V roce 1935 se vrátil do Holandska, v roce 1939 se stal ředitelem Ústavu umění a řemesel lekce v Amsterdamu.\n\nOd roku 1948 žil Stam ve východním Německu a byl prvním rektorem Drážďanské akademie umění a škola řemeslného zpracování, od roku 1950 rektorem Vysoké školy uměleckoprůmyslové v Berlíně-Weissensee (KHB), kterou musel opustit na konci roku 1952 kvůli zapojení do debaty o formalismu. Od roku 1955 pracoval na volné noze v Nizozemí, v roce 1966 se přestěhoval do Švýcarska, kde pracoval již v letech 1923-1925 s El Lissitzkým.\n\n"}
{"id": "1113715", "url": "https://cs.wikipedia.org/wiki?curid=1113715", "title": "Lubor Těhník", "text": "Lubor Těhník\n\nLubor Těhník (12. prosince 1926 – 3. března 1987) byl český keramik, pedagog a designér. Pracoval s technickou kameninou a vytvářel často monumentální díla.\n\nV letech 1947-1951 vystudoval výtvarnou výchovu na pedagogické fakultě Univerzity Karlovy.\n\nPůsobil v keramických dílnách v Kostelci nad Černými lesy, Štěchovicích, v dílně Tvar v Praze a v keramické dílně Českého fondu výtvarných umění. Jako jeden z prvních začal používat technickou kameninu, jeho díla jsou tedy často velmi masivní. Je autorem mnoha mříží, reliéfů a kašen. Za svého života měl dvě samostatné výstavy – v roce 1963 a v roce 1981. Je spoluautorem textů Dům, sklo, zem a Výtvarná práce\n\n"}
{"id": "1113721", "url": "https://cs.wikipedia.org/wiki?curid=1113721", "title": "Balvan", "text": "Balvan\n\nBalvan může být:\n\n"}
{"id": "1113731", "url": "https://cs.wikipedia.org/wiki?curid=1113731", "title": "BBC Wales", "text": "BBC Wales\n\nBBC Wales (nebo také velšsky BBC Cymru či složeně BBC Cymru Wales) je velšská televizní a rozhlasová společnost, satelitní kanál BBC. Zajišťuje vysílání několika britských rozhlasových a televizních stanic. Dvě televizní (BBC One Wales a BBC Two Wales) a dvě rozhlasové (BBC Radio Wales, která vysílá v angličtině, a BBC Radio Cymru vysílající ve velštině). Společnost byla založena roku 1964 a sídlí v Cardiffu. Společnost zaměstnává vlastní orchestr (BBC National Orchestra of Wales), který vystupuje v různých městech napříč Walesem a většina jeho vystoupení je nahrávána pro rozhlasové vysílání.\n\n"}
{"id": "1113734", "url": "https://cs.wikipedia.org/wiki?curid=1113734", "title": "Stanislav Kostlivý", "text": "Stanislav Kostlivý\n\nStanislav Kostlivý (* 30. října 1877 Vídeň, Rakousko-Uhersko – 7. prosinec 1946 Praha, Československo) byl lékař a vysokoškolský profesor. Založil slovenskou chirurgickou školu.\n\nNarodil se ve Vídni v rodině ministerského rady, náměstka ředitele meteorologické stanice na Hohe Warte. Jeho rodiče pocházeli z Česka a otevřeně se hlásili k české národnosti. Navštěvovali Slovanskou besedu, kde našli přátele ze Slovenska (dr. Blaho, dr. Štefánik) i z jiných slovanských národností. Navštěvoval c.k. státní gymnázium ve Vídni XIX, maturoval v roce 1896. Vystudoval medicínu na Lékařské fakultě Vídeňské univerzity, kde promoval v roce 1902. V Slovanské besedě poznal i svou manželku Bohuslavu Rezkovou (dceru českého ministra v Rakousko-Uhersku Antonína Rezka a nejmladší dcery básníka Karla Jaromíra Erbena). Vychovali spolu tři dcery - Ludmilu (1903 - ?), Bohuslavu (1910 - 1997) a Marii (1914 - 1993).\n\nPo jednom a půl roku práce na chirurgicko-gynekologickém oddělení Všeobecné státní nemocnice ve Vídni odešel na chirurgickou kliniku LF Karlo-Ferdinandově univerzity profesora Otakara Kukuly v Praze. Po dosažení odborné kvalifikace dostal místo primáře ve Třebíči.\n\nRoku 1919 se celá rodina přestěhovala do Bratislavy, kde vznikla Univerzita Komenského. Kostlivý zde byl jmenovánán profesorem chirurgie, a v letech 1920 - 1940 působil jako přednosta chirugické kliniky Lékařské fakulty (LF UK). V letech 1919 - 1921 byl prorektorem univerzity, v letech 1923 - 1924 rektorem, poté v letech 1924 - 1925 znovu prorektorem. Po roce 1939 se poměry na Slovensku výrazně změnily - v roce 1941 musel z univerzity odejít. Do konce života už žil v Praze na penzi, protože se pro něj nenašlo místo. Po skončení války ho jeho přátelé a žáci volali zpět na 1. chirurgickou kliniku do Bratislavy, ale nemoc mu to nedovolila. Zemřel 7. prosince 1946. Pochován je na Olšanském hřbitově v Praze ve společné hrobce s manželkou a předky.\n\n\n\n\n"}
{"id": "1113736", "url": "https://cs.wikipedia.org/wiki?curid=1113736", "title": "Ščobík", "text": "Ščobík\n\nŠčobík je vrch ve Vihorlatských vrších. Nachází se jižně od města Snina v katastrálním území obce Dlhé nad Cirochou.\n\nNa vrcholu v nadmořské výšce 756 m se nachází vysílač. Pokrývá hlavně Horní Zemplín. Horizontální polarizovaný anténní systém je umístěn na stožáru 60 metrů nad zemí.\n\nVysílač provozuje společnost RDT Telecom Košice. Z vysílače vysílají:\n\n"}
{"id": "1113738", "url": "https://cs.wikipedia.org/wiki?curid=1113738", "title": "Vinenské jezero", "text": "Vinenské jezero\n\nVinianské jezero je vodní nádrž v jižní části Vihorlatských vrchů.\n\nNachází se přibližně 2 km severovýchodně od obce Vinné a vzniklo přehrazením údolí mezi vrchy Šutová 319,3 m n. m. a Marečková 401,6 m n. m. Vodní plocha měří 8 ha a vytváří oblíbenou turistickou lokalitu s množstvím chat a možností koupání, plavbou na loďce a turistiky. Přístupné je cestou z obce Vinné, která obchází celé jezero a také mnoha turistickými stezkami.\n\n\n\n"}
{"id": "1113740", "url": "https://cs.wikipedia.org/wiki?curid=1113740", "title": "Svatý David", "text": "Svatý David\n\nSvatý David ( ', ') byl v 6. století zakladatelem kláštera a biskupem z města Menevia na stejnojmenném poloostrově (velšsky \"Mynyw\", latinsky \"Meneva\" či \"Menevia\"). Tento klášter, město i poloostrov, který je z geografického hlediska nejzápadnějším výběžkem velšského území, byly později přejmenovány na St Davids.\n\nSvatý David je patronem Walesu a den svatého Davida je zde slaven 1. března. Přestože je o jeho životě známo poměrně velké množství informací, datum narození ani úmrtí není jisté. Inspiroval řadu děl, velšský skladatel Arwel Hughes po něm například pojmenoval oratorium, zatímco Karl Jenkins sborovou skladbu.\n"}
{"id": "1113743", "url": "https://cs.wikipedia.org/wiki?curid=1113743", "title": "Ton Pentre", "text": "Ton Pentre\n\nTon Pentre je vesnice v oblasti Rhondda na jihovýchodě Walesu. První záznamy o osídlení tohoto místa pochází z doby železné, kdy se zde nacházelo hradiště. V polovině devatenáctého století zde byla vystavěna důlní šachta pro těžení antracitu, což zajistilo velké množství pracovních míst. Těžit se zde přestalo v roce 1948. Roku 2004 zde žilo 1028 obyvatel.\n"}
{"id": "1113744", "url": "https://cs.wikipedia.org/wiki?curid=1113744", "title": "Kyjov (Vihorlatské vrchy)", "text": "Kyjov (Vihorlatské vrchy)\n\nKyjov je vrchol ve Vihorlatských vrších o nadmořské výšce 821 m na jižním okraji náhorní plošiny.\n\nV okolí vrchu se nachází Národní přírodní rezervace Kyjovský prales, vyhlášená v roce 1974 na výměře 397,42 ha s 5. stupněm ochrany přírody, která chrání bukové pralesy s více než 200letými exempláři a jiné cenné listnáče, které se zde zachovaly. Území zároveň patří mezi Evropsky významné lokality.\n\nSamotný vrchol Kyjova je zalesněný a nenabízí výhledy. Nachází se zde schránka s vrcholovou knihou.\n\nNa vrchol nevede žádná oficiální turistická značka, protože vrch se nachází na území Vojenského obvodu Valaškovce. Přístup existuje po neoficiální červené značce, která začíná nad obcí Porúbka na asfaltové silnici spojující zmíněnou obec s oblastí Vinianského jezera u obce Vinné. Prochází vedle dvou partyzánských bunkrů, přes Pirnagův vrch (644 m n. m.), Kyjov, vrch Rozdielňa (784,7 m n. m.), Malý Peňažník (738,4 m n. m.) a končí až na nejvyšším vrcholu Vihorlat (1075,5 m n. m.). Nejlehčí je výstup z obce Porúbka.\n\nPojď na Podhoroď\n\n\n"}
{"id": "1113745", "url": "https://cs.wikipedia.org/wiki?curid=1113745", "title": "Hjalmar Söderberg", "text": "Hjalmar Söderberg\n\nHjalmar Söderberg (2. červenec 1869, Stockholm – 14. říjen 1941, Kodaň) byl švédský spisovatel, dramatik a literární kritik. Psal zejména romány, které bývají označovány za psychologické, pesimistické, melancholické a zosobňující deziluzi konce 19. století. Většinou se odehrávají v jeho rodném Stockholmu. Filozoficky vycházel ze Schopenhauera, Nietzscheho, Darwina a Freuda. Jeho literárními vzory byly Anatole France a Herman Bang. Odmítal náboženství a metafyziku, bojoval za racionalismus. Na náboženství často přímo útočil. Důležitou roli v jeho dílech hrají sny a sexualita.\nOd dvaceti let se živil jako novinář v deníku \"Svenska Dagbladet\". Roku 1917 se z rodného Stockholmu natrvalo přestěhoval do dánské Kodaně.\nJeho první román vyšel roku 1895 pod názvem \"Förvillelser\" (\"Na scestí\"). Pojednává o moderním městském tulákovi – flanérovi. Jde o hrdinu bez cíle a vnitřně prázdného. Kniha vyvolala skandál kvůli erotickým scénám.\n\nRoku 1898 vydal knihu povídek \"Historietter\" (\"Drobné historky\"). Ta byla (jako i jeho další sbírky povídek) prodchnuta více ironií a humorem, oproti jeho románům.\n\nRomán \"Martin Birks ungdom\" (\"Mládí Martina Bircka\") z roku 1901 bývá někdy označován za autobiografický. Hlavní hrdina hodně analyzuje své dětství a rány, které tehdy utržila jeho duše. V dospělosti je postavou, která je natolik přemýšlivá a reflektující, že se nikdy neodhodlá k žádnému činu a stojí vlastně mimo život.\n\nVelmi podobnou postavou je i lékař Glas z románu \"Doktor Glas\", jež vyšel roku 1905 (česky roku 2000). I on utíká před skutečným životem do svých snů. Glas se však nechce se svou pasivitou smířit a rozhodne se, že musí udělat nějaký konkrétní čin, a tak zavraždí muže, který týrá svou ženu. Tato žena je Glasovou pacientkou. Ten si však pozvolna uvědomuje, že muže zabil proto, že se do své pacientky zamiloval a věřil, že i ona miluje jeho. Když se však posléze ukáže, že žena Glase nemiluje, začíná lékař střízlivět ze svých sebeklamů a trpí pocity viny. Tento román bývá označován za jeden z nejvýznamnějších severských románů vůbec. Ve Švédsku se dodnes užívá pojem \"glasovská otázka\" pro dilema, zda člověk smí brát spravedlnost do vlastních rukou.\nRok po \"Doktoru Glasovi\" publikoval i své nejoceňovanější drama \"Gertrud\". Má podobné téma jako román \"Den allvarsamma leken\" (\"Vážná hra\", česky vyšel roku 1948 pod názvem \"Hry se životem\") z roku 1912. V prvním případě ženská hrdinka, ve druhém mužský hrdina mají nedosažitelný ideál absolutní lásky, kterému reální lidé, jež potkávají, nejsou schopni dostát.\n\nV závěru života autor téměř přestal psát beletrii a v sérii esejů útočil na náboženství a diktátory své doby, zejména Stalina, Hitlera a Mussoliniho.\n\nSÖDERBERG, Hjalmar: \"Kdo si s láskou zahrává\". Academia, Praha 2019, ISBN 978-80-200-2980-5\n"}
{"id": "1113746", "url": "https://cs.wikipedia.org/wiki?curid=1113746", "title": "BBC National Orchestra of Wales", "text": "BBC National Orchestra of Wales\n\nBBC National Orchestra of Wales ( \"\") je velšský symfonický orchestr, jeden z pěti profesionálních orchestrů společnosti BBC. Předchůdcem orchestru byl založený v roce 1928. Ten byl však kvůli finančním problémům rozpuštěn již o tři roky později. Roku 1935 byl založen dvacetičlenný orchestr , který byl rozpuštěn v roce 1939. Po druhé světové válce byl orchestr obnoven, později prošel několika názvy a postupně rostl počet jeho členů. Mezi hlavní dirigenti patřili například Thomas Søndergård, Richard Hickox, Tadaaki Otaka, Bryden Thomson, Rae Jenkins a Mansel Thomas.\n\n"}
{"id": "1113748", "url": "https://cs.wikipedia.org/wiki?curid=1113748", "title": "Llandudno", "text": "Llandudno\n\nLlandudno je přímořské město na severu Walesu v hrabství Conwy na poloostrově Creuddyn, který vbíhá do Irského moře. Podle sčítání obyvatel v roce 2011 zde žilo 20 701 lidí. Název dostalo podle svého patrona, svatého Tudna.\n\nLlandudno bylo jedním z nemnoha viktoriánských přímořských měst, která byla speciálně postavená jako prázdninová letoviska a v současnosti je největším přímořským letoviskem ve Walesu. Nachází se zde 700 metrů dlouhé molo z roku 1877, které je zároveň nejdelším molem ve Walesu a je zařazeno do druhého stupně chráněných budov listed building. U města se nachází vápencový útvar Great Orme.\n\nOkolo města prochází pobřežní železnice severního Walesu, na které je zřízena odbočná železniční stanice \"Cyffordd Llandudno/Llandudno Junction\". Z ní vede do městského nádraží odbočná trať a opačným směrem, na jih, odbočuje trať do města Blaenau Ffestiniog.\n\nLlandudno se po stovky let vyvíjelo z osad z doby kamenné, bronzové a železné na vápencovém výběžku, mořeplavcům známém pod jménem Great Orme, lidem na pevnině jako poloostrov Creuddyn. Ve středověku se na poloostrově nacházely tři osady - \"Y Gogarth\" na jihozápadě, \"Y Cyngreawdr\" na severu (s farním kostelem Sv. Tudna) a \"Yr Wyddfid\" na jihovýchodě. První písemné zmínky pochází z roku 1284, kdy král Eduard I. věnoval bangorskému biskupovi Anianovi panství Gogarth, které zahrnovalo tyto tři osady. \n\nDo roku 1847 se město rozrostlo na tisíc obyvatel, kterým sloužil nový kostel svatého Jiřího, postavený v roce 1840. Většina mužů pracovala v měděných dolech, další se živili rybolovem nebo zemědělstvím.\n\nV roce 1848 architekt Owen Williams představil Lordu Mostynovi plány, jak z bažin za zátokou Llandudna vybudovat prázdninové letovisko. Lord Mostyn z nich byl nadšený a vliv Mostyn Estate byl pro následující rozvoj Llandudna zásadní. Mezi lety 1857 a 1677 byla pod dohledem architekta George Feltona postavena většina centra města. Také se ujal architektonických návrhů, včetně návrhu a realizace kostela Nejsvětější Trojice.\n\nMolo v Llandudnu je se svými 700 m nejdelším molem ve Walesu a pátým nejdelším v Anglii a Walesu. Původní molo zde bylo otevřeno v roce 1858, mělo pouze 74 metrů a stálo na 16 dřevěných kůlech. Bylo krátké, protože majitelé měli v hlavě mnohem ambicióznější plány postavit v Llandudnu významný přístav. Ty jim ale zhatila bouře, která přišla o rok později 25. října 1859 a celé molo zničila. Bouře si vyžádala přes 800 životů a zničila více než 200 lodí. \nMolo bylo poté opraveno a používalo se dalších 16 let, bylo však příliš krátké a mohly jej využívat pouze parní lodě při přílivu.\n\nSoučasné molo, postavené na železných pilířích, bylo pro veřejnost otevřeno 1. srpna 1877. Tehdy mělo molo jen jeden vstup, poblíž Happy Valley Road. V roce 1884 bylo prodlouženo k promenádě na North Parade. V současné podobě má molo dva vstupy, čímž je velmi neobvyklé. Mezi těmito vstupy se nachází Grand Hotel.\n\nGreat Orme (welšsky \"Y Gogarth\") je vápencový výběžek, nacházející se nad městem. Jeho název pochází z označení pro mořského hada ve staré severštině. Little Orme, menší, ale velmi podobný výběžek, se nachází na východní straně zálivu.\n\nGreat Orme je domovem několika velkých stád kašmírských koz, potomků koz, které Lordu Mostynovi věnovala královna Viktorie. Na skalách roste druh skalníku \"(Cotoneaster cambricus)\", který je možné nalézt pouze na Great Orme. Strmé vápencové útesy poskytují ideální podmínky pro hnízdění rozličným druhům mořských ptáků, například kormoránům, alkounům, alkám, papuchalkům, buřňákům a různým druhům racků.\n\nVrchol Great Orme se nachází ve výšce 207 m n.m. Díky tramvajové a lanové dráze se mohou turisté dostat až na vrchol. Summit Hotel, ze kterého je dnes turistický cíl, byl kdysi domovem mistra světa v boxu ve střední váze Randolpha Turpina.\n\nHistorický farní kostel zasvěcený svatému Tudnovi stojí v kotlině poblíž severního bodu Great Orme, tři kilometry od dnešního města. Tudno, mnich z 6. století, jej založil jako modlitebnu. Budova dnešního kostela pochází z 12. století. Je využíván jednou měsíčně pro nedělní mši a během letních měsíců zde probíhají nedělní ranní mše pod širým nebem. Anglikánským farním kostelem Llandudna byl do roku 1862, kdy tento status získal kostel svatého Jiřího a později kostel Nejsvětější trojice v Mostyn Street.\n\nLlandudno v letech 1864, 1896 a 1963 hostilo velšský kulturní festival National Eisteddfod. Moderní historie tohoto festivalu literatury, hudby a uměleckých vystoupení se datuje od roku 1861. \n\nGalerie moderního umění MOSTYN, původně nazývaná Oriel Mostyn (velšsky „Galerie Mostyn”), se nachází ve Vaughan Street vedle pošty. Byla postavena v roce 1901 pro sbírku umění Lady Augusty Mostynové. V roce 1914 byla zabavena pro potřeby armády, později se z ní stalo skladiště. Od roku 1979 funguje opět jako galerie, prošla rozsáhlou rekonstrukcí a v roce 2010 byla přejmenována na MOSTYN. \n\nViktoriánský básník Matthew Arnold barvitě popisuje Llandudno z 60. let 19. století ve své předmluvě ke knize \"On the Study of Celtic Literature\" (t.j. „O studiu keltské literatury”). Mimo jiné zde také líčí dávné příběhy básníka Taliesina a krále Maelgwna Gwynedda, které jsou spojovány s místní přírodou.\n\nLewis Caroll vymyslel příběh Alenky v říši divů pro tři dcery svého přítele Henryho Liddella, po desetileté Alice Liddellové hlavní hrdinku svého příběhu také pojmenoval. Rodina Liddelových často trávila prázdniny právě v Llandudnu, kde je dnes možné vidět množství soch spojených s tímto příběhem, například sochu Alenky, Bílého Králíka nebo Kloboučníka.\n\nLlandudno je také dějištěm dramatických scén divadelní hry a stejnojmenného filmu Stanleyho Houghtona Hindle Wakes (t.j. „Prázdniny v Hindle”) a také románu Arnolda Bennetta \"The Card\" (t.j. „Karta”) a jeho filmové adaptace.\n\nAlžběta zu Wied, sňatkem rumunská královna, také známá jako spisovatelka pod pseudonymem Carmen Sylva, v Llandudnu strávila v roce 1890 pět týdnů. Při svém odjezdu popsala Wales jako nádherný ráj klidu, což bylo později přeloženo do velštiny jako „hardd, hafan, hedd” a stalo se oficiálním heslem města.\n\nAž do roku 2017 bylo Llandudno ve Spojeném království unikátem, protože jeho stanice záchranných člunů se nacházela ve vnitrozemí. Tím pádem mohly být záchranné čluny spouštěny podle potřeby jak ze západního tak ze severního břehu. Tato stanice pocházela z roku 1903 a transport a spuštění člunu trvalo vždy 12-15 minut.\n\nV roce 2017 byla dokončena stavba nové loděnice, která se nachází poblíž dětského bazénu na severním břehu. Ve stejném roce také stanice získala člun nejvyšší třídy Shannon, který je s maximální rychlostí 25 uzlů nejrychlejším záchranným člunem. Jedná se o člun do každého počasí, poháněný dvěma tryskovými motory, aby mohl bezpečně vyjet až na břeh.\n\n"}
{"id": "1113749", "url": "https://cs.wikipedia.org/wiki?curid=1113749", "title": "David Diamond", "text": "David Diamond\n\nDavid Leo Diamond (9. července 1915 Rochester, New York – 13. června 2005 Brighton, Monroe County) byl americký hudební skladatel.\n\nNarodil se v Rochestru, ve státě New York. Studoval na Eastmanově hudební škole univerzity v Rochestru (\"Eastman School of Music\") a na Hudebním institutu v Clevelandu (\"Cleveland Institute of Music\") u Bernarda Rogerse. Ve studiu pokračoval u Rogera Sessionse v New Yorku a Nadii Boulangerové v Paříži. Získal řadu cen v mezinárodních soutěžích včetně Guggenheimova stipendia. Záhy byl uznáván jako jeden z nejvýznamnějších představitelů americké hudby své generace.\n\nNejznámějším Diamondovým díle jsou \"Kruhy\" (\"Rounds\") pro smyčcový orchestr z roku 1944. Mezi jeho dalšími díly je jedenáct symfonií, instrumentální koncerty, jedenáct smyčcových kvartetů, hudba pro dechové nástroje, pro klavír i vokální skladby. Zkomponoval rovněž hudbu k rozhlasovému seriálu stanice CBS Radio Network \"Hear It Now\" (1950–51) a jeho televizní verzi \"See It Now\" (1951–58).\n\nByl jmenován čestným skladatelem Symfonického orchestru Seattlu (\"Seattle Symphony\"). Řadu let vyučoval na Juilliardově akademii v New Yorku. Mezi jeho žáky byli Alan Belkin, Robert Black, Kenneth Fuchs, Albert Glinsky, Daron Hagen, Adolphus Hailstork, Anthony Iannaccone, Christopher James, Philip Lasser, Lowell Liebermann, Alasdair MacLean, Charles Strouse, Francis Thorne, Kendall Durelle Briggs a Eric Whitacre. Patrně rovněž poskytoval cenné rady kanadskému klavíristovi Glennu Gouldovi v jeho kompoziční činnosti. V roce 1995 byl vyznamenán \"National Medal of Arts\".\n\nDiamond zemřel ve svém domě v Brightonu v roce 2005 na srdeční selhání.\n\n\n\n\n\n\n\n\n"}
{"id": "1113750", "url": "https://cs.wikipedia.org/wiki?curid=1113750", "title": "Soul Murder", "text": "Soul Murder\n\nSoul Murder je studiové album Barryho Adamsona z roku 1992. Bylo nominováno na Mercury Prize.\n\nAutorem všech skladeb je Barry Adamson, pokud není uvedeno jinak.\n"}
{"id": "1113751", "url": "https://cs.wikipedia.org/wiki?curid=1113751", "title": "Diecéze Bagai", "text": "Diecéze Bagai\n\nDiecéze Bagai je titulární diecéze římskokatolické církve.\n\nBagai, identifikovatelné s \"Ksar-Bagaï\" v dnešním Alžírsku bylo starobylé biskupské sídlo nacházející se v římské provincii Numidie. \n\nKřesťanství se v tomto regionu rychle rozšířilo. Prvním známým biskupem je Felix který se zúčastnil roku 256 synodu v Kartágu. Druhým biskupem je donatista Donát, který byl pravděpodobně zabit během vzpoury proti císařským vyslancům. Město bylo hlavním centrem donatistů: roku 394 se zde konal synod kterého se zúčastnilo více než 310 biskupů donatistů aby obhájil Primiána z Kartága. \n\nDalším biskupem byl Maximián. Po jeho rezignaci se stal jeho nástupcem Casturius, který nebyl potvrzen Svatým stolcem. \n\nRoku 411 na synodu v Kartágu reprezentoval Bagai biskup Donatianus. Posledním známým biskupem je Cyprián.\n\nDnes je využívána jako titulární biskupské sídlo; současným titulárním biskupem je Francis Xavier Roque emeritní pomocný biskup Vojenského ordinariátu v USA.\n\n\n\n"}
{"id": "1113752", "url": "https://cs.wikipedia.org/wiki?curid=1113752", "title": "White Lion", "text": "White Lion\n\nWhite Lion je americko/dánská hard rock/heavymetalová hudební skupina, kterou v roce 1983 založili v New Yorku dánský zpěvák Mike Tramp a americký kytarista Vito Brattem. Skupina byla aktivní převážně v 80. letech a na začátku 90. let. V roce 1985 vydala debutové album \"Fight to Survive\".\n\nV žebříčku Billboard Hot 100 byla skupina úspěšná v roce 1988 s písní \"Wait\" na osmém místě, a o rok později se s akustickou rockovou baladou \"When the Children Cry\" umístila na třetím místě žebříčku. Obě skladby pocházejí z druhého studiového alba Pride, které vyšlo v roce 1987.\n\nTřetí album \"Big Game\" bylo 9. srpna 1989 certifikováno jako Zlaté album. Čtvrté album \"Mane Attraction\" z roku 1991 nedosáhlo úspěchu předešlých alb. Krátce po jeho vydání skupinu opustili Greg D'Angelo a James LoMenzo. Skupina pokračovala s baskytaristou Tommym T-Bone a bubeníkem Jimmym Degrassi. Po krátkém turné na podporu alba Mane Attraction odehrála skupina v září 1991 své poslední vystoupení v Bostonu.\n"}
{"id": "1113753", "url": "https://cs.wikipedia.org/wiki?curid=1113753", "title": "BBC Radio Cymru", "text": "BBC Radio Cymru\n\nBBC Radio Cymru je velšská rozhlasová stanice. Jde o jednu ze dvou rozhlasových stanic společnosti BBC Wales. Na rozdíl od druhé (BBC Radio Wales), která vysílá v angličtině, vysílá BBC Radio Cymru ve velšském jazyce. Vysílá zde studií ve městech Cardiff, Bangor, Aberystwyth a Carmarthen. První vysílání proběhlo 3. ledna 1977. Stanice vysílá devatenáct hodin denně (5:00 až 24:00), mezitím prostřednictvím frekvencí BBC Radio Cymru vysílá BBC Radio 5 Live.\n\n"}
{"id": "1113757", "url": "https://cs.wikipedia.org/wiki?curid=1113757", "title": "Jekatěrina Koněvová", "text": "Jekatěrina Koněvová\n\nJekatěrina Koněvová, (* 25. září 1988 Chabarovsk) je ruská atletka, halová mistryně světa Evropy v trojskoku.\n\nHned na počátku své sportovní kariéry měla problémy s dopingem. Po pozitivních testech v únoru 2007 následoval dvouletý zákaz startů (do 22. března 2009). V letech 2011 a 2013 zvítězila v trojskoku na univerziádě. Na světovém šampionátu v Moskvě v roce 2013 vybojovala ve finále trojskoku stříbrnou medaili. V následující sezóně se nejprve v Sopotech stala halovou mistryní světa v trojskoku a na mistrovství Evropy v Curychu skončila druhá. Zatím jejím posledním úspěchem na mezinárodních soutěžích je titul halové mistryně Evropy v trojskoku žen z pražského šampionátu v březnu 2015.\n\n\n"}
{"id": "1113761", "url": "https://cs.wikipedia.org/wiki?curid=1113761", "title": "Roland Juhász", "text": "Roland Juhász\n\nRoland Juhász (* 1. července 1983, Cegléd, Maďarsko) je maďarský fotbalový obránce a reprezentant, který v současnosti hraje za klub Videoton FC.\n\nVe své kariéře sbíral trofeje v Maďarsku i Belgii.\n\nMimo Maďarsko hrál na klubové úrovni v Belgii.\n\nV A-mužstvu Maďarska debutoval 25. 4. 2004 v přátelském zápase proti týmu Japonska (výhra 3:2). Při své premiéře se zaskvěl jedním gólem. \nS maďarským národním týmem slavil v postup z kvalifikace na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem.\n\n"}
{"id": "1113762", "url": "https://cs.wikipedia.org/wiki?curid=1113762", "title": "Tim Burgess", "text": "Tim Burgess\n\nTim Burgess (* 30. května 1967) je anglický zpěvák. Roku 1989 se stal členem skupiny The Charlatans, se kterou do roku 2015 vydal dvanáct studiových alb. V roce 2003 vydal své první sólové album nazvané \"I Believe\" a o devět let později následovalo druhé, které dostalo název \"Oh No I Love You\". Roku 1995 zpíval v písni „Life Is Sweet“ z alba \"Exit Planet Dust\" kapely The Chemical Brothers. Se stejnou skupinou spolupracoval i o deset let později na písni „The Boxer“ z alba \"Push the Button\". Rovněž byl členem skupiny The Chavs a spolupracoval s dalšími hudebníky. V roce 2011 založil hudební vydavatelství O Genesis.\n\n"}
{"id": "1113766", "url": "https://cs.wikipedia.org/wiki?curid=1113766", "title": "Vilmos Vanczák", "text": "Vilmos Vanczák\n\nVilmos Vanczák (* 20. června 1983, Miskolc, Maďarsko) je maďarský fotbalový obránce a reprezentant, který v současnosti hraje za švýcarský klub FC Sion.\n\nMimo Maďarsko hrál na klubové úrovni v Belgii a Švýcarsku.\n\nV A-mužstvu Maďarska debutoval 30. 11. 2004 na turnaji King's Cup v Bangkoku v zápase proti týmu Slovenska (prohra 0:1).\n\n"}
{"id": "1113767", "url": "https://cs.wikipedia.org/wiki?curid=1113767", "title": "Mistrovství světa juniorů v orientačním běhu 2013", "text": "Mistrovství světa juniorů v orientačním běhu 2013\n\n24. Mistrovství světa juniorů v orientačním běhu proběhlo v Česku ve dnech 30. června až 7. července 2013. Centrum závodů JMS bylo ve městě Hradec Králové, které leží na soutoku Labe s Orlicí. Nejúspěšnější reprezentací bylo Švédsko se ziskem 8 medailí (2, 4, 2), před Českem (2, 1, 0) a třetím Švýcarskem (1, 1, 0).\n\n"}
{"id": "1113768", "url": "https://cs.wikipedia.org/wiki?curid=1113768", "title": "Křížová cesta (Horní Lomná)", "text": "Křížová cesta (Horní Lomná)\n\nKřížová cesta v Horní Lomné na Frýdecko-Místecku se nachází v obci na východním svahu vrchu Gruník.\n\nKřížová cesta byla postavena kolem kostela Svatého Kříže v letech 1993 – 1995 z veřejné sbírky ke 100 výročí postavení kostela. Zastavení vyprojektovali Karmelitáni Bosí, kteří v Lomné působili v letech 1990 - 2000.\n\nCestu tvoří čtrnáct dřevěných křížů doplněných kameny s nápisy. Začíná na stráni nad kostelem, vede přes most nad roklí a končí pod hřbitovem. Pro kamenné části jednotlivých zastavení byl použit kámen z Řeky, nápisy na kamenech jsou v polském jazyce. Nápisy a odlitky byly vyhotoveny v Římě, na samotné stavbě se podíleli lidé z blízkého okolí.\n\nKříž u studánky Pramen Panny Marie Lurdské byl vztyčen v roce 1833. „Zázračným“ začal být nazýván proto, že po procesí, které k němu vykonali v roce 1836 jablunkovští měšťané, ustala v Jablunkově cholera. Poutní místo navštívil i Ferdinand I. Bulharský. Základní kámen ke stavbě kamenného kostela položil generální vikář roku 1894. Kostel v neogotickém stylu byl dokončen roku 1896 a také v tomto roce vysvěcen. Později byla vybudovaná u pramene umělá jeskyně s Pannou Marií Lurdskou.\n\nHlavní poutě se konají v květnu a v září na „Nalezení a Povýšení svatého Kříže“.\n\n\n"}
{"id": "1113770", "url": "https://cs.wikipedia.org/wiki?curid=1113770", "title": "Ádám Pintér", "text": "Ádám Pintér\n\nÁdám Pintér (* 12. června 1988, Ďarmoty, Maďarsko) je maďarský fotbalový záložník a reprezentant, který v současnosti hraje za klub Ferencváros Budapešť.\n\nMimo Maďarsko hrál na klubové úrovni ve Španělsku, Rusku a Řecku.\n\nV A-mužstvu Maďarska debutoval 12. 10. 2010 v kvalifikačním zápase v Helsinkách proti týmu Finska (výhra 2:1).\n\nS maďarským národním týmem slavil v listopadu 2015 postup z baráže na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem.\n\n"}
{"id": "1113771", "url": "https://cs.wikipedia.org/wiki?curid=1113771", "title": "Walthari", "text": "Walthari\n\nWalthari (5. století - 546) byl od roku 540/541 do roku 546 král Langobardů na území Vídeňské pánve a středního Podunají. \n\nByl syn langobardského krále Wacha a jeho třetí manželky Silingy, dcery posledního krále Herulů, to vedlo některé historiky k domněnkám, že Silinga byla pravděpodobně dcerou krále Rodulfa. Po smrti svého otce v roce 540 či 541 byl Walthari ještě nezletilý a tak se jeho regentem stal Audoin, který pravděpodobně Walthara v roce 546 zabil dřív než dosáhl dospělosti, aby získal trůn pro sebe, sám pak vedl Langobardy do Panonie. Současník Walthara, byzantský historik Prokopios z Kaisareie uvádí, že Walthari zemřel na nemoc. Byl posledním králem dynastie Lethingů.\n"}
{"id": "1113772", "url": "https://cs.wikipedia.org/wiki?curid=1113772", "title": "Hamiltonův honič", "text": "Hamiltonův honič\n\nHamiltonův honič (švédsky: Hamiltonstövare, anglicky: Hamilton Hound) je švédské lovecké psí plemeno.\nPsi podobní hamiltonovým honičům byli šlechtěni v 16. století ve Švédsku, především pro lov lišek a zajíců . Tito honiči většinou lovili sami a krom dobrého sluchu vynikali i dobrým zrakem . Hamiltonovi honiči, tehdy ještě nazývaní švédští honiči, byli používání hlavně šlechtou, ale v 18. století byl zrušen zákon, který zakazoval rolníkům lovit zvířata. Díky tomu se hamiltonův honič prosadil i jako odolný a přizpůsobitelný pes. Mezi předky těchto psů pravděpodobně patří anglický foxhound a jiná švédská lovecká plemena.\n\nZa oficiální začátky plemene se považuje až rok 1886. V roce 1886 bylo na první výstavě psů ve Švédsku vystaveno přes 180 honičů, mezi nimi i pes Pang a fena Stela, které vlastnil Adolf Patrick Hamilton . Tito dva psi jsou považováni za první hamiltonovy honiče. Právě díky chovateli psů Adolfu Hamiltonovi, který mimo jiné založil i švédský kennel club, získalo toto psí plemeno své současné jméno, ale stalo se tak až roku 1921 .\n\nVe Švédsku sice patří hamiltonův honič mezi deset nejpočetnějších plemen, ale mimo Skandinávii či Anglii jej uvidíte jen vzácně . Oficiální používaná zkratka v Česku je HA. Hamiltonův honič se využívá čistě jako lovecký pes.\n\nHamiltonův honič je elegantní hladkosrstý honič střední velikosti, působící harmonickým dojmem. Má delší suchou hlavu a dobře vyjádřený stop s dlouhým čenichem. Oči tmavě hnědé, spíše kulatého tvaru s klidným pohledem. Uši zavěšené, vysoko nasazené, přiléhající k lícím. Krk je silný a dlouhý. Tělo pevné, téměř obdélníkového formátu, s hlubokým hrudníkem a mírně vtaženým břichem. Ocas nasazený v linii hřbetu, rovný nebo jen mírně zahnutý. Srst, která pokrývá celé tělo, je krátká, tvrdá a přiléhající. Zbarvení trikolorní, se zřetelně ohraničenými barvami.\nFinský honič — Finský honič je pes podobně zbarvený jako hamiltonův honič a je stejně těžký, ale je i vyšší. Finský honič je plemeno mladší a zároveň s mírumilovnější povahou.\n\nBígl-Harrier (viz obrázek vlevo)— Bígl-Harrier je také podobně zbarvený jako hamiltonův honič a je stejně těžký, ale má nižší kohoutkovou výšku. Současně je toto plemeno mladší a spíše než jako lovecký pes, se využívá jako společník.\n\nPovahově je hamiltonův honič přátelský a hravý pes, který je velmi oddaný svému pánovi. Je to pes jednoho pána; oblíbí si pouze jednoho člena roidny, kterého bude poslouchat. Jeho povaha je vyrovnaná, klidná, ale energická. Je velmi poslušný, ale zároveň dominantní, proto je nutné, aby si jej majitel získal jakožto dobrý vůdce. Může mít sklony k uštěkanosti . Děti toleruje a jen málokdy se po nich ožene, ale některé jejich hry mu mohou být nepříjemné. Není zvyklý pracovat s jinými psy, ale v případě, že je ve štěněcím věku dostatečně socializován s nimi bude vycházet. S jinými zvířaty vychází špatně; má sklony je pronásledovat a dávit, především, pokud před ním utíkají.\n\nHamiltonův honči vyžaduje hodně pohybů veškerých typů, od horských túr po lov, který je pro něj nejpřirozenější. V případě, že má nedostatek pohybu se může stát neklidný, agresivní nebo stereotypní. Díky své mrštnosti a hbitosti se hodí i pro psí sporty.\n\nJeho srst je nenáročná, s podsadou, takže líná 2x ročně (na jaře a na podzim). V tomto období je nutné ji často vyčesávat, mimo něj stačí jen 1x týdně. Srst není samočistící, v případě, že se pes zašpiní je nutné jej umýt.\n\nVyžaduje výcvik s pevně danými hranicemi, kdy je jasně stanoveno, co pes smí a nesmí. V případě, že je mu toto dopřáno, se hodí i do rukou začínajících chovatelů. Spíše než jej trestat za špatné věci je lepší chválit jej za ty dobré.\n\nObecně platí, že hamiltonův honič je velmi zdravé plemeno, s dobrou imunitou, a na rozdíl od většiny jeho kolegů nemají takové predispozice k některým chorobám. Ale existují případy dysplazie kyčelního kloubu. Vzácně se u nich vyskytuje i epilepsie .\n"}
{"id": "1113775", "url": "https://cs.wikipedia.org/wiki?curid=1113775", "title": "Richárd Guzmics", "text": "Richárd Guzmics\n\nRichárd Guzmics [richárd guzmič] (* 16. dubna 1987, Szombathely) je maďarský fotbalový obránce a reprezentant, od ledna 2020 hráč maďarského mužstva Mezőkövesdi SE. Mimo Maďarsko působil na klubové úrovni v Polsku, Číně a na Slovensku. Nastupuje ve středu obrany, dominuje ve vzdušném prostoru a soubojích jeden na jednoho.\n\nJe odchovanec Szombathelyi Haladásu, kde si v průběhu sezony 2004/05 odbyl premiéru v dresu \"áčka\", se kterým na jaře 2008 postoupil do nejvyšší soutěže. V průběhu podzimní části ročníku 2009/10 se s Szombathelyiem představil v předkolech Evropské ligy UEFA, kde nejprve maďarský klub postoupil přes celek Irtyš Pavlodar FK z Kazachstánu (výhra 1:0 a prohra 1:2) a následně vypadl se švédským týmem IF Elfsborg (prohra 0:3 a remíza 0:0). V Haladásu byl kapitánem mužstva a v maďarské nejvyšší soutěži odehrál celkem 168 střetnutí. V září 2014 přestoupil do polského klubu Wisla Krakov, kde hrál pravidelně v úvodní jedenáctce. V lednu 2017 odešel za 1 milion € do čínského mužstva Jen-pien Fu-te, kde bránil i známé hráče jako například Hulk, Ezequiel Lavezzi, Oscar, Paulinho nebo Axel Witsel. V Číně si zahrál tamní první i druhou ligu.\n\nV zimním přestupovém období ročníku 2018/19 měl nabídky z Číny, Maďarska i Polska. Nakonec však v lednu 2019 zamířil jako volný hráč (zadarmo) na Slovensko do Slovanu Bratislava, se kterým uzavřel roční kontrakt a v klubu doplnil stoperskou dvojici Kenan Bajrić - Vasil Božikov. Ligový debut v dresu \"belasích\" si odbyl v 19. kole hraném 16. 2. 2019 proti klubu FC DAC 1904 Dunajská Streda (výhra 1:0), na hrací plochu přišel v 85. minutě místo krajana Dávida Holmana. Se Slovanem získal 14. dubna 2019 po výhře 3:0 nad týmem MŠK Žilina šest kol před koncem sezony mistrovský titul. V mužstvu se příliš neprosadil, za necelý rok odehrál v lize 14 střetnutí.\n\nV říjnu 2019 uzavřel v předstihu kontrakt platný od zimy 2019/20 s maďarským celkem Mezőkövesdi SE, ke klubu se připojil 1. ledna 2020.\n\nAktuální k 27. prosinci 2019\nRichárd Guzmics je bývalý maďarský mládežnický reprezentant, nastupoval za výběry do 19 a 21 let.\n\nV A-mužstvu Maďarska debutoval 14. listopadu 2012 v přátelském zápase v Budapešti proti týmu Norska (prohra 0:2), na hřiště přišel v 72. minutě. Svůj první ligový gól za reprezentaci dal v utkání hraném 7. 9. 2015 v kvalifikační souboji s reprezentací Severního Irska (remíza 1:1), když v 74. minutě otevřel skóre střetnutí.\n\nS maďarským národním týmem slavil v listopadu 2015 postup z baráže na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem pěti bodů vyhráli základní skupinu F. V osmifinále proti Belgii se po porážce 0:4 rozloučili s turnajem. Guzmics odehrál na EURU všechny čtyři zápasu, ve kterých nechyběl na hřišti ani jednu minutu.\n\n\n \n"}
{"id": "1113776", "url": "https://cs.wikipedia.org/wiki?curid=1113776", "title": "Mistrovství světa juniorů v orientačním běhu 2014", "text": "Mistrovství světa juniorů v orientačním běhu 2014\n\n25. Mistrovství světa juniorů v orientačním běhu proběhlo v Bulharsku ve dnech 21. až 27. července 2014. Centrum závodů JMS bylo v horském zimním středisku Borovets, které se nachází na úpatí Musaly, nejvyšší hory Balkánského poloostrova.\n\n"}
{"id": "1113779", "url": "https://cs.wikipedia.org/wiki?curid=1113779", "title": "Roland Szolnoki", "text": "Roland Szolnoki\n\nRoland Szolnoki (* 21. ledna 1992, Mór, Maďarsko) je maďarský fotbalový obránce a reprezentant, který v současnosti hraje za maďarský klub Videoton FC.\n\nV profesionálním fotbale debutoval v dresu maďarského klubu Videoton FC.\n\nV A-mužstvu Maďarska debutoval 5. 6. 2015 v přátelském zápase v Debrecenu proti týmu Litvy (výhra 4:0).\n\n"}
{"id": "1113783", "url": "https://cs.wikipedia.org/wiki?curid=1113783", "title": "Kochertalbrücke", "text": "Kochertalbrücke\n\nKochertalbrücke je nejvyšší dálniční most v Německu. Nachází se na dálnici A6 a vede přes údolí řeky Kocher nedaleko obce Geislingen am Kocher ve spolkové zemi Bádensko-Württembersko. Most spočívá na osmi pilířích, maximální výška nad terénem činí 184 metrů, je 1128 metrů dlouhý a 31 metrů široký. Jeho podobu navrhl architekt Hans Kammerer, stavba byla zahájena v roce 1976 a 18. prosince 1979 byl most předán do užívání. Ve své době byl nejvyšším dálničním mostem světa, roku 2004 ho překonal francouzský viadukt Millau.\n\nV Geislingenu se nachází muzeum dokumentující průběh stavby mostu.\n\n"}
{"id": "1113785", "url": "https://cs.wikipedia.org/wiki?curid=1113785", "title": "Natalija Pyhydová", "text": "Natalija Pyhydová\n\nNatalija Pyhydová (ukrajinsky: \"Наталія Пигида\"; * 30. ledna 1981) je ukrajinská atletka, sprinterka, jejíž specializací je běh na 400 metrů.\n\nJejím prvním mezinárodním úspěchem bylo druhé místo v běhu na 400 metrů na evropském halovém šampionátu v Turíně v roce 2009. Krátce poté však měla pozitivní dopingový test a následoval dvouletý zákaz startů. V roce 2013 byla členkou ukrajinské štafety na 4x400 metrů, která skončila na mistrovství světa v Moskvě ve finále pátá. Životním úspěchem se pro ni stal titul halové mistryně Evropy na 400 metrů v Praze v březnu 2015.\n\n"}
{"id": "1113788", "url": "https://cs.wikipedia.org/wiki?curid=1113788", "title": "Young Fathers", "text": "Young Fathers\n\nYoung Fathers je hip hopová a popová skupiny z Edinburghu. V roce 2014 získali Mercury Prize za své debutové album \"Dead\".\n\n\n\n\n"}
{"id": "1113789", "url": "https://cs.wikipedia.org/wiki?curid=1113789", "title": "Bálint Vécsei", "text": "Bálint Vécsei\n\nBálint Vécsei (* 13. července 1993, Miskolc, Maďarsko) je maďarský fotbalový záložník a reprezentant, který v současnosti hraje za maďarský klub Honvéd Budapešť.\n\nV profesionální kopané debutoval v maďarském klubu Honvéd Budapešť.\n\nV A-mužstvu Maďarska debutoval 4. 6. 2014 v přátelském zápase v Budapešti proti týmu Albánie (výhra 1:0).\n\n"}
{"id": "1113791", "url": "https://cs.wikipedia.org/wiki?curid=1113791", "title": "Křížová cesta (Příbor)", "text": "Křížová cesta (Příbor)\n\nKřížová cesta v Příboře na Novojičínsku se nachází v centru města u farního kostela Narození Panny Marie.\n\nKřížovou cestu tvoří 14 zděných výklenkových kapliček, umístěných kolem vnitřní strany ohradní zdi bývalého hřbitova u farního kostela Narození Panny Marie. Jejich plátěné obrazy byly roku 1887 nahrazeny keramickými reliéfy. Ty modeloval Vojtěch Mottl, profesor příborského německého gymnázia, vypáleny byly v Neusserově továrně v Klokočově.\n\nKapličky pocházejí ze 2. poloviny 19. století. Půdorys kapliček je půlkruhový, v mělkých nikách rámovaných dvojicí iónských pilastrů jsou keramické reliéfy „Křížové cesty“ z roku 1887.\nKřížová cesta je spolu s kostelem a dalšími stavbami a sochami chráněna jako nemovitá Kulturní památka České republiky.\n\n\n"}
{"id": "1113792", "url": "https://cs.wikipedia.org/wiki?curid=1113792", "title": "Kaple na hradě Houska", "text": "Kaple na hradě Houska\n\nO historii kaple na hradě Houska neexistují téměř žádné dobové dokumenty, tudíž se můžeme obracet jen na historické rozbory a pozdější studie hradu Houska. Podle nejnovějších informací pochází první písemná zmínka o Housce z roku 1291. Samotná kaple byla pravděpodobně vystavena v 70. letech 13. století. Tehdy byl zřejmě dokončen i celý hrad. Ten byl založen mezi lety 1270 až 1305.\n\nKaple byla pravděpodobně vystavena v 70. letech 13. století. K její výrazné úpravě došlo v 16. století. Majiteli hradu se stal rod Hrzánů, kteří přestavěli hrad na renesanční zámek. Kaple byla v tomto období rozdělena do dvou pater dřevěným stropem a původní fresky byly přemalovány. Další rekonstrukce proběhla v letech 1823-26.\nCo se dělo s kaplí až do konce druhé světové války není jisté kromě toho, že v průběhu druhé světové války byla zazděna okna severní strany kaple. Původní fresky byly objeveny až roku 1928, když na hradě probíhala rekonstrukce pod vedením Karla Fialy. Ten však údajně napáchal na kapli spousty škod. (4) Údajně totiž kapli ani nepoznal, jelikož byla její okna stále zazděna a své úpravy přizpůsobil dvoupatrové podobě kaple.\n\nKaple leží na východní straně severního křídla hradu a je umístěna tak, aby mohla směřovat presbyteriem k východu.\nJe poněkud udivující, že renesanční portál vložený do původního gotického vchodu do kaple, nebyl více representativní. Je tvořen jednoduchou bosáží s archivoltou s výraznými klenáky.\nNavíc je podlaha kaple položena o něco níže než nádvoří, a tak při vchodu do kaple se musí sestoupit pár schodů. To je pro křesťanskou stavbu netradiční.\n\nKaple má pětiboký závěr zaklenutý šesti paprsky žebrové klenby a jedno čtvercové pole s křížovou klenbou. Z klenebního systému kaple se také příliš mnoho nedochovalo. Původní vejcovitá žebra byla odebrána a z celého systému zbyly jen dvě talířovité patky s dodnes výrazným středním výžlabkem. Jedna je na rozhraní závěru a čtvercového pole, druhá na severu mezi podélnou a severovýchodní šikmou stěnou závěru. Patky leží na cca 60 cm vysokých pětibokých soklících. Dále zbyly části torza, které však končí v úrovni dřevěného přepatrování ze 16. století. Klenba je vysoká necelých 11 metrů.\n\nStěny závěru a severní stěnu kaple člení sedile, která byla původně tvořena dvojicemi sdružených lichých arkádek. Ty se plně nedochovaly a následná výše zmíněná rekonstrukce K. Fialy je v podstatě zničila.\nSedilie vrcholí dole rozevřenými trojlisty s ostrým nosem u vrcholu. Ty jsou podepřeny konzolkami, které dělí sedilii na dva úseky. spodní o něco hlubší než horní. Hrany sedilií jsou prostě okoseny a končí dole nad sedačkami šikmými ploškami tvaru rovnorameného trojúhelníka. Nejlépe je zachována sedile ve východní části. \nV severozápadním rohu kaple je válcové schodiště, které ústilo na kaplovou tribunu, která se však také nezachovala po renesanční přestavbě.\nZajímavý prvek je po jihovýchodní straně nad závěrem kaple. Vystupuje zde hmota válcovitého schodiště, jež bylo vloženo mezi závěr kaple a přesahující severní bok východního křídla.\nOkna kaple nejsou zřejmě původní, nejspíš byla obnovena v období mezi světovými válkami. Západní dokonce není na svém původním místě. Jsou zde celkem 4 lomená okna, táhnoucí se od východní stran závěru po severní stěně, s hlubokými mírně ven se rozevírajícími špaletami. V jejich vnitřním konci je vložen oblý profil, který stoupá až k vrcholu okna. U všech oken chybí původní střední dělící sloupek. Ten navazoval na pětilist se zaoblenými laloky, vložený do vrcholu okna.\n\nFresky samotné byly objeveny v roce 1928 a detailně popsány kolektivem ČSAV pod vedením A. Bartuška v roce 1958, který časově řadil tyto malby do doby kolem roku 1330, proto jsou fresky velmi ceněny, jelikož by se mohlo jednat o jedny z nejstarších ve střední Evropě. Zajímavá je však i jejich tematika. Vedle tradičních scén, jako Ukřižování a výjevy ze života P. Marie, na stěnách presbyteria nalezneme i méně obvyklé prvky. Například Archanděl Michael jako rytířsky světec bojující s drakem. Stejně tak neobvyklý je výjev na točitém schodišti v severozápadním rohu kaple. Je zde zobrazen kentaur.\n\nZelená komnata leží v severní části východního křídla a asi nejlépe si dochovala svůj středověký ráz. V severní stěně si lze všimnout válcovitému předstoupení, které odpovídá dodatečně vystavenému točitému schodišti. Klenební systém je zčásti zastřen novodobým obložením stěn, ale samotná křížová klenba se však dochovala ve skvělém stavu. Zváští prvek se zachoval v severovýchodním koutě místnosti, kde zbyl dymník bývalého krbu. Do tohoto dymníků přímo uprostřed vstupuje poněkud neorganicky žebro klenby. Stěny i kaple jsou pokryty ornamentální, ale i lokální krajinářskou výmalbou z pozdního 16. století. Mezi zobrazenými hrady a zámky nechybí ani samotný hrad Houska s ještě stojícící hranolovou jihovýchodní věží. Zkosená pětiboká žebra klenby se sbíhají do drobného terčovitého svorníku ve výšce přibližně 6,5 metru. Na místě současného okna na východní straně, se dříve nacházel prevét. Toho si lze všimnout i na plánku půdorysu.\n"}
{"id": "1113793", "url": "https://cs.wikipedia.org/wiki?curid=1113793", "title": "Gareth Jones (ragbista)", "text": "Gareth Jones (ragbista)\n\nGareth Jones (4. prosince 1979 – 16. června 2008) byl velšský ragbista. Narodil se ve městě Pontypridd a hrál například za kluby Beddau RFC a Pontypridd RFC. Roku 2006 nastoupil do týmu Neath RFC, přičemž jeho první zápas byl proti Newport RFC. Dne 20. dubna 2008 si zlomil vaz při zápasu proti Cardiff RFC. Zemřel na následky poranění dne 16. června téhož roku v cardiffské nemocnici University Hospital of Wales.\n"}
{"id": "1113796", "url": "https://cs.wikipedia.org/wiki?curid=1113796", "title": "Ejn li erec acheret", "text": "Ejn li erec acheret\n\nEjn li erec acheret (: , „nemám jinou zemi“) je izraelská píseň, jejíž text napsal Ehud Manor a hudbu složila Corinne Allal. Poprvé ji nazpívala Gali Atari v roce 1986. Manor píseň napsal v reakci na smrt svého bratra během opotřebovací války, která probíhala v letech 1967 až 1970. V době své premiéry vyjadřovala rozdělení izraelské společnosti během první libanonské války. S jejím textem se postupně identifikovaly proti sobě stojící tábory politické levice a pravice, přičemž každý z nich si její slova interpretoval po svém. Například levice píseň vnímala jako protestsong, a ten zazníval na protiválečných demonstracích (mimo jiné proti již zmíněné libanonské válce v 80. letech), či o desetiletí později na vzpomínkových akcích za zavražděného premiéra Jicchaka Rabina. Naproti tomu pro pravici šlo o vlasteneckou píseň, která zaznívala po protiizraelských teroristických útocích během druhé intifády či po izraelském stažení z Pásma Gazy v roce 2005.\n"}
{"id": "1113798", "url": "https://cs.wikipedia.org/wiki?curid=1113798", "title": "Dylan Fowler", "text": "Dylan Fowler\n\nDylan Fowler (*4. února 1956) je velšský kytarista. Narodil se v Libyi, ale brzy se přestěhoval do Walesu. Nejprve hrál na klavír, ke kytaře přešel ve svých šestnácti letech. Věnuje se různým žánrům, hrál například s triem Taith, jeho hudba čerpala jak z velšské, tak i z irské hudby. Dále spolupracoval s hudebníky z mnoha různých zemí, vedle těch evropských také z Indie či Kanady. Jedním z jeho vzorů je například brazilský hudebník Egberto Gismonti. Během své kariéry vydal několik alb, například \"Ffynnon Ofor\" (2003) a \"A Passionate Landscape\" (2013). Roku 2002 vydal společné album se zpěvačkou Julií Murphy nazvané \"Ffawd\". Během své kariéry spolupracoval s mnoha dalšími hudebníky, mezi které patří například Richard Thompson, Danny Thompson a Dick Heckstall-Smith. Roku 2014 hrál na albu \"Ad Hoc\" hudebníka Dominica Millera. Rovněž se věnuje pedagogické činnosti.\n"}
{"id": "1113799", "url": "https://cs.wikipedia.org/wiki?curid=1113799", "title": "Kostel Nejsvětější Trojice (Suchá)", "text": "Kostel Nejsvětější Trojice (Suchá)\n\nNovogotický kostel Nejsvětější Trojice v Suché je filiálním kostelem a spadá pod správu nechanické farnosti. Stojí na místě původního gotického kostela. Nachází se v centru obce Suchá u Nechanic na Královéhradecku. Od roku 2007 je chráněn jako kulturní památka České republiky.\n\nPrvní zmínky o kostele v Suché (stejně jako o vesnici) pocházejí z let mezi 1350–1384. Původně dřevěný gotický kostel o ploše 83m² si nechali vystavět místní zemané.\n\nKolem roku 1850 do Suché přišli Harrachové a zchátralý kostel nechali strhnout. Ostatky z hřbitova, který během let okolo kostela vznikl, byly odvezeny na nový hřbitov. Na jeho místě v roce 1885 Jan Nepomuk Harrach založil nový pseudogotický kostel. Podle návrhu architekta J. Šmída a stavitele J. Pošepného z Jilemnice tak vznikl dnešní kostel. Do stavby se zapojila celá vesnice a výstavba tak trvala rekordní čas – pouhé 2 roky, tedy do roku 1887. Do nového kostela byly přesunuty tři zvony z původního kostela (1. vysoký 75 cm s pásem z gotických lilií, který se jako jediný dochoval, 2. vysoký 59 cm se dvěma pásy akantů, 3. s ležícím lvíčkem). V této době zažívala obec svůj největší rozmach – žilo tu 420 obyvatel, v roce 2011 to bylo 240 obyvatel.\n\nPo roce 1946 se kvůli politické situaci statut víry a tedy i kostela začal zhoršovat a od 80. let kostel chátral a byl uzavřen. Od roku 1996 se obyvatelé obce snažili kostel obnovit, ale bylo to velmi obtížné, jelikož kostel nebyl uznáván jako národní památka. V roce 2007 byl však kostel prohlášen za národní památku. Následující rok začaly opravy, na těch se zásadně uplatnila občanská organizace Hradecký venkov. V květnu roku 2013 byl kostel znovu otevřen a 5. 10. 2013 byl vysvěcen panem farářem Josefem Sochou.\n\nKostel se nachází v centru obce Suchá. Půdorys kostela má obdélný tvar. Od pohledu je zřejmý materiál použitý při stavbě – cihla, sokl je však z pískovcových kvádrů. Hlavní portál se nachází v západním průčelí a je sedlový v lomeném ústupkovém oblouku. V tympanonu je vyobrazen rovnoramenný kříž. V tympanonu vedlejšího vchodu (rovněž sedlového v lomeném ústupkovém oblouku) na jižní straně je naopak zobrazen znak Harrachů. Opěrný systém kostela je dvoustupňový. Na hřebeni střechy je sanktusová věžička. Na východní straně kostela je odstupňovaný štít a v závěru kněžiště je zastavěné okno, stejně jako obě okna v přední části kněžiště.\n\nV hlavním západním průčelí se nachází hranolová věž, která však byla přistavěna až později. Původně byla věž dřevěná a samostatná. Ve věžici je funkční zvon z roku 1561 odlitý Janem zvonařem z Hradce (dnešní Hradec Králové). Věž je členěná na tři části. V nejnižší části se nachází portál a lomené okno. Ve středním poli se nachází obdélné okno, v nejvyšší části se nachází zvonice s lomeným okénkem. Nad zvonicí jsou dnes již nefunkční hodiny a nad nimi rodový znak Harrachů – tři paví pera vetknutá do zlaté koule.\n\nNalevo od věžice bylo přistavěno točité schodiště vedoucí na kruchtu a do zvonice s původními dřevěnými schody.\n\nKněžiště je od lodi odděleno vítězným obloukem. Je obdélného tvaru a zaklenuto dvěma poli křížové klenby. Výmalba symbolizuje nebeskou klenbu. Loď je rovněž klenuta křížovou klenbou a jednou vyžlabená žebra jsou svedena do jednoduchých konzol geometrického tvaru. Svorníky jsou kruhové a nejsou zdobné, dříve do některých z nich byla zavěšená ozdobná svítidla. Nástěnné malby nejsou zcela dochované, přesto jsou zřejmé zbytky vegetabilní dekorace okolo sbíhajících se žeber. V západní části lodi se nachází kruchta nesená trojosou hrotitou arkádou. V interiéru si lze všimnout opakujícího se motivu rovnoramenného kříže (tzv světící kříž), například ve výmalbě. Konstrukce krovu nad hlavní lodi je hambalkové soustavy.\n\nOkna mají tvar lomeného oblouku a jsou členěná kovovými rámy, ve vrchní části dvěma jeptiškami a plaménkovým motivem, část oken je dekorována barevnými skly.\n\nPo obvodu lodi jsou tradičně zavěšeny výjevy z Bible znázorňující ukřižování Ježíše Krista.\n\nNeogotický hlavní oltář Nejsvětější Trojice je vyrobený ze dřeva. Pochází z 80. let 19. století. Retábulum je nad římsou děleno na tři části. V jeho hlavní části je vyobrazen Ježíš Kristus a Bůh Otec, nad nimi je holubice představující Ducha Svatého, na vedlejších částech oltáře jsou vyobrazeni věrozvěstové Cyril a Metoděj, ve spodní části jsou vegetabilní zdobné vzory a kalich s hostií a beránkem božím. Celý oltář je dekorován vimperkem s kraby a fiálami. Na nově zrekonstruovaném sedu je vyobrazen znak rodu Harrachů, kteří dali kostel přestavět. Na pravé straně od hlavního oltáře se nachází boční oltář sv. Jana Nepomuckého z 80. let 19. století.\nNalevo od hlavního oltáře je umístěna kazatelna, která byla renovována, je dekorována miniaturami korintského sloupu, dalšími vegetabilními ornamenty a liturgickými výjevy. Ve spodní části je nápis „Velíkáť jest sláva následovati Pána. Sirach 25. 38.\n\nU presbytáře se rovněž nachází křtitelnice, která však byla od znovuotevření využita pouze jednou. Na kruchtě se nacházejí původní varhany z roku 1887 od varhanáře Karla Schiffnera.\nDne 24. 5. 2013 byla v kostele Nejsvětější Trojice otevřena nová kampanologická expozice muzea východních Čech. Jsou zde vystaveny sádrové odlitky dnes již neexistujících zvonů. Většina originálů byla během první světové války roztavena a použita na vojenské účely.\n\nPrvní odlitky zvonů zhotovené Josefem Matějkou z Jaroměře nakoupilo východočeské muzeum již v roce 1902. Sbírka muzea se významně rozrostla mezi lety 1916–1918, kdy byl osud většiny zvonů nejistý, byly tak narychlo zhotovovány kopie.\n\nV Suché jsou vystaveny zvony, které souvisí s okolím vesnice. Nejzajímavější je pravděpodobně odlitek zvonu pocházejícího z roku 1738 od Mikuláše Priqueye. Autor zvonu se na svém díle zmiňuje o válce s Turky a o tom, že zvon byl odlit z jiného roztaveného zvonu z roku 1563.\n\n\n"}
{"id": "1113802", "url": "https://cs.wikipedia.org/wiki?curid=1113802", "title": "Třída Kotor", "text": "Třída Kotor\n\nTřída Kotor byla třída fregat jugoslávského námořnictva. Celkem byly postaveny dvě jednotky této třídy. Po rozpadu socialistické Jugoslávie a zániku jugoslávského námořnictva obě plavidla převzalo nástupnické námořnictvo Svazové republiky Srbska a Černé Hory. Po vyhlášení nezávislosti Černé Hory obě fregaty získalo její námořnictvo, které je po demontáži protilodních střel používá jako velké hlídkové lodě.\n\nFregaty třídy \"Kotor\" byly stavěny podle domácího projektu v loděnicích v Pule a Kraljevici.\n\nJednotky třídy \"Kotor\":\nVýzbroj a elektronika plavidel byla převážně sovětského původu. Hlavňovou výzbroj tvoří dva 76,2mm kanóny AK-726 ve věži na přídi a dva 30mm dvoukanóny AK-230. Údernou výzbroj tvoří čtyři protilodní střely P-15 Termit (v kódu NATO SS-N-2C). Dále plavidlo dostalo vypouštěcí zařízení protiletadlových řízených střel 4K33 Osa-M (v kódu NATO SA-N-4), dvě čtyřnásobná vypouštěcí zařízení protiletadlových řízených střel 9K32 Strela-2 (v kódu NATO SA-N-5) a dva vrhače raketových hlubinných pum RBU-6000. Pohonný systém je koncepce CODAG. Tvoří jej Plynová turbína a dva diesely. Nejvyšší rychlost dosahuje 27 uzlů.\n\n"}
{"id": "1113803", "url": "https://cs.wikipedia.org/wiki?curid=1113803", "title": "Richard Goldstein", "text": "Richard Goldstein\n\nRichard Goldstein (* 19. června 1944) je americký novinář a spisovatel. Studoval na Columbia University. Řadu let pracoval pro newyorský týdeník \"The Village Voice\". Jeho redakci opustil roku 2004. Jeho články byly publikovány v řadě dalších periodik, mezi které patří například \"The New York Times\", \"The Guardian\", \"Los Angeles Times\" a \"The Huffington Post\". Psal převážně o hudbě, často se také zabýval LGBT tématy. Je také autorem publikace \"Homocons: The Rise of the Gay Right\" a označuje se za autora výrazu homocon.\n\n\n"}
{"id": "1113804", "url": "https://cs.wikipedia.org/wiki?curid=1113804", "title": "Rega", "text": "Rega\n\nRega je řeka v severozápadním Polsku, v Západopomořanském vojvodství. Pramení v Drawském pojezeří, protéká městy Świdwin, Łobez, Resko, Płoty, Gryfice, Trzebiatów a v Mrzeżyně ústí do Baltského moře. Jde o 24. nejdelší polskou řeku o celkové délce 168 kilometrů s povodím o rozloze 2725 km².\n"}
{"id": "1113805", "url": "https://cs.wikipedia.org/wiki?curid=1113805", "title": "Upton Park FC", "text": "Upton Park FC\n\nUpton Park FC (celým názvem: Upton Park Football Club) byl anglický amatérský fotbalový klub z londýnské čtvrti Upton Park (obvod Newham). Je vítězem fotbalového turnaje v rámci olympiády 1900.\n\nKlub byl založen roku 1866. V letech 1869 až 1872 za něj hrál Charles William Alcock, pozdější reprezentant Anglie a významný funkcionář v počátcích fotbalu. Upton Park byl jedním z patnácti týmů, které se zúčastnily prvního ročníku FA Cupu 1871/82, kde prohrál v prvním kole s Clapham Rovers FC. Nejlepším pohárovým výsledkem klubu bylo čtvrtfinále v letech 1877, 1878, 1882 a 1884. Do pohárové historie se zapsali také skandálem z roku 1884, když po zápase s Preston North End obvinili soupeře z porušení amatérských pravidel: výsledkem byla legalizace profesionalismu v anglickém fotbale.\n\nV letech 1882 a 1883 vyhrál Upton Park London Seniors Cup. V roce 1887 byl klub rozpuštěn, roku 1891 byla jeho činnost obnovena. Startoval v lize Southern Alliance 1892, kde skončil na posledním sedmém místě. V roce 1900 byl jako amatérský klub pověřen reprezentací Velké Británie na olympiádě v Paříži 1900, kde odehrál jediný zápas, v němž porazil domácí výběr Union des Sociétés Françaises de Sports Athlétiques 4:0. Fotbal byl na hrách původně pouze ukázkovým sportem, ale dodatečně byl turnaj uznán jako oficiální a Upton Park se tak stal prvním olympijským vítězem v historii.\n\nKlub ukončil činnost v roce 1911, mimo jiné vzhledem ke konkurenci profesionálního klubu West Ham United v sousedství. Fotbalový superpohár Normanských ostrovů, odehrávající se mezi vítězi nejvyšších soutěží ostrovů Guernsey a Jersey, se jmenuje Upton Park Trophy na paměť úspěšného zájezdu klubu na ostrovy v roce 1906.\n\nZdroj: \n\n\n"}
{"id": "1113807", "url": "https://cs.wikipedia.org/wiki?curid=1113807", "title": "Wilhering", "text": "Wilhering\n\nWilhering je městys v rakouské spolkové zemi Horní Rakousy, v okrese Linec-venkov.\n\nK 1. lednu 2015 zde žilo 5 856 obyvatel.\n\n\n"}
{"id": "1113812", "url": "https://cs.wikipedia.org/wiki?curid=1113812", "title": "Kostel svatého Linharta (Cítov)", "text": "Kostel svatého Linharta (Cítov)\n\nKostel svatého Linharta je barokní komplex, obsahující tři památky. Je památkově chráněná sakrální stavba v Cítově v okrese Mělník. Stojí na návrší ve středu obce při silnici Mělník – Roudnice n. L. II/246.\n\nKostel svatého Linharta pochází z počátku 13. století. Zásadní barokní přestavba proběhla v roce 1753. Z původní románské stavby se zachovala apsida a některé další stavební detaily, které byly objeveny při rekonstrukci ve 40. letech 20. století. Po ní následovaly menší opravy a úpravy; poslední oprava pochází z 90. let 20. století. Do komplexu chráněných památek kostela patří i zvonice z roku 1690 (podle Ludvíka Böhma byla zvonice postavena hrabětem Janem Hubertem z Hartigu, to je v 1. polovině 18. století), ohradní zeď a starý hřbitov, na kterém se již nepochovává. \n\nSamostatně jsou jako chráněné památky v obci ještě evidovány fara a socha P. Marie.\n\n"}
{"id": "1113813", "url": "https://cs.wikipedia.org/wiki?curid=1113813", "title": "Indianapolis Capitals", "text": "Indianapolis Capitals\n\nIndianapolis Capitals byl profesionální americký klub ledního hokeje, který sídlil v Indianapolisu ve státě Indiana. Své domácí zápasy Capitals hráli v Indiana Farmers Coliseum.\n\nMužstvo působilo v AHL v letech 1939–1952 a bylo farmou klubu NHL Detroit Red Wings. Dvakrát si vybojovalo Calderův pohár – v letech 1942 a 1950. Bylo teprve čtvrtým klubem historie AHL, který jej získal opakovaně.\n\nStejnojmenný celek hrál v 60. letech nižší profesionální CHL.\n\n\n"}
{"id": "1113815", "url": "https://cs.wikipedia.org/wiki?curid=1113815", "title": "Studs Terkel", "text": "Studs Terkel\n\nLouis „Studs“ Terkel (16. května 1912 New York – 31. října 2008 Chicago) byl americký historik a spisovatel. Narodil se do židovské rodiny s ruskými předky v New Yorku a ve svých osmi letech se s rodinou přestěhoval do Chicaga. Zde také docházel na Chicagskou univerzitu. Se svou ženou Idou, se kterou se oženil roku 1939 a žil s ní až do její smrti v roce 1999, měl jednoho syna. Přestože studoval právo, nikdy v tomto oboru nepracoval. Později pracoval v rozhlase. Za svou knihu \"The Good War\" z roku 1985 získal Pulitzerovu cenu. Zemřel v roce 2008 ve věku 96 let.\n\n\n"}
{"id": "1113816", "url": "https://cs.wikipedia.org/wiki?curid=1113816", "title": "Křížová cesta (Petřvald)", "text": "Křížová cesta (Petřvald)\n\nKřížová cesta v Petřvaldu u Karviné se nachází v centru města před kostelem svatého Jindřicha.\n\nKřížová cesta byla postavena roku 1843. Tvoří ji 14 zděných výklenkových kapliček, které oboustranně lemují přístupovou cestu ke kostelu svatého Jindřicha.\n\nRoku 2009 bylo všech 14 zastavení opraveno včetně odvodnění. Roku 2015 křížovou cestu doplnila nová alej lípy velkolisté.\n\nKřížová cesta je spolu s kostelem chráněna jako nemovitá Kulturní památka České republiky.\n\n\n"}
{"id": "1113818", "url": "https://cs.wikipedia.org/wiki?curid=1113818", "title": "Mandlstein", "text": "Mandlstein\n\nMandlstein (874 metrů nad mořem) je vrch v Novohradských horách, v regionu Waldviertel v Dolních Rakousech. Nachází se severně od obce Moorbad Harbach, nedaleko hranice s Českou republikou.\n\nVrchol hory je tvořen mohutnou granitovou skálou, na níž se vyskytují skalní mísy. Na úpatí skály se nachází chráněný přírodní výtvor − skalní brána \n\nNedaleko od vrcholu je památník německých vysídlenců z Československa s kapličkou. Na vrcholu byla na jaře 2013 vybudována kovová vyhlídková plošina s dalekohledem.\n\n"}
{"id": "1113819", "url": "https://cs.wikipedia.org/wiki?curid=1113819", "title": "Shakin' Stevens", "text": "Shakin' Stevens\n\nShakin' Stevens, vlastním jménem Michael Barratt (* 4. března 1948) je velšský zpěvák. Narodil se jako nejmladší z jedenácti sourozenců v cardifské městské části Ely. V šedesátých letech působil v několika amatérských skupinách. Profesionální kariéru zahájil v roce 1968 jako člen kapely Shakin' Stevens and the Sunsets. Ta svou činnost ukončila v roce 1977 a následujícího roku vydal Shakin' Stevens své první sólové album. Na jeho dalších sólových nahrávkách jej doprovázeli například Albert Lee, B. J. Cole a Geraint Watkins.\n\n"}
{"id": "1113821", "url": "https://cs.wikipedia.org/wiki?curid=1113821", "title": "John Owen-Jones", "text": "John Owen-Jones\n\nJohn Owen-Jones (* 5. května 1971) je velšský muzikálový herec a zpěvák. Narodil se ve vesnici Burry Port, kde docházel na školu Glan-y-Mor Comprehensive School. Později studoval na londýnské Central School of Speech and Drama. Hrál například hlavní role v muzikálech \"Bídníci\" a \"Fantom opery\". V roce 2006 vydal své první album (EP) nazvané \"Hallelujah\". O tři roky později následovalo první řadové album, které dostalo název podle autora, a roku 2012 následovalo třetí album s názvem \"Unmasked\". Roku 2015 vydal další nahrávku, album \"Rise\".\n\n\n"}
{"id": "1113822", "url": "https://cs.wikipedia.org/wiki?curid=1113822", "title": "Křížová cesta (Kozlovice)", "text": "Křížová cesta (Kozlovice)\n\nKřížová cesta v Kozlovicích na Frýdecko-Místecku se nachází na svahu kopce Skalka dva kilometry severozápadně od centra obce.\n\nKřížová cesta byla postavena roku 2006, posvěcena byla 8. října 2006 ostravsko-opavským biskupem F. V. Lobkowitzem. Tvoří ji 14 zastavení v podobě dřevěných sloupků s dřevěnou kapličkou na vrcholu. Kapličky jsou vymalovány podle originálních předloh lidových olejomaleb z období přelomu 18. a 19. století. Každé ze zastavení chrání stříška z ručně štípaného šindele.\n\nOriginály maleb jsou součástí expozice sakrálního umění ve zrekonstruovaném areálu Fojtství.\nU čtrnáctého zastavení stojí zvonička sv. Barbory (patronky havířů) s odpočívadlem.\n\n\n"}
{"id": "1113823", "url": "https://cs.wikipedia.org/wiki?curid=1113823", "title": "Válcovna", "text": "Válcovna\n\nVálcovna je hutní provoz na válcování kovů, na výrobu kovových polotovarů i výrobků, jako jsou plechy, tyče a silné dráty, nosníky, kolejnice, bezešvé trubky a podobně. Při válcování oceli se rozlišuje hrubší válcování za tepla a jemnější válcování za studena. Neželezné kovy se většinou válcují za studena, případně žíhají. Tyto činnosti vykonávají valcíři.\n\nVálcovny jsou velké a energeticky náročné provozy, které se řadí do těžkého průmyslu. Často navazují na ocelárny a další hutníprovozy. Jejich technologické zařízení tvoří hlavně válcovací tratě, složené z jedné nebo několika válcovacích stolic a různých pomocných zařízení. Mezi pomocná zařízení patří zejména pece a chladicí zařízení, nůžky a zařízení na dělení materiálu, dopravníky a podobně. Rozlišují se válcovny plechu, tyčových materiálů a drátu, válcovny trubek a další. \n\nVálcovací stolice vznikly patrně v 17. století na evropském kontinentě a začaly se šířit koncem 18. století, zejména v Anglii. Nahradily starší kovářskou výrobu plechů i tyčí, které se musely kovat, od 18. století i ve vodních hamrech. Zažily bouřlivý rozvoj v 19. století, kdy se zásadně proměnila i výroba oceli. V jednotlivých válcovacích stolicích se vývalky pohybovaly střídavě mezi dvěma válci, které se postupně přibližovaly k sobě. Postupně je nahradily válcovací tratě, kde jsou dvě nebo více stolic zařazeno bezprostředně za sebou, takže výroba je plynulejší. Zásluhou polského vynálezce Tadeusze Sendzimira v USA v polovině 20. století vznikly planetové válcovací stolice, které umožňují válcováním na jediné stolici zmenšit tloušťku až na desetinu vstupní tloušťky. Vznikly nové druhy válcování, například bezešvých trubek a v průběhu 20. století se výroba stále víc automatizovala.\n\n"}
{"id": "1113827", "url": "https://cs.wikipedia.org/wiki?curid=1113827", "title": "Triatlon na Evropských hrách 2015", "text": "Triatlon na Evropských hrách 2015\n\nZávody v olympijském triatlonu na I. Evropských hrách proběhly 13. června a 14. června 2015 v přilehlé části Baku zvané Bilgəh u Kaspického moře.\n\n \n\np – pořadí, sč – startovní číslo, o — odstup \n\n"}
{"id": "1113830", "url": "https://cs.wikipedia.org/wiki?curid=1113830", "title": "Cate Le Bon", "text": "Cate Le Bon\n\nCate Le Bon, vlastním jménem Cate Timothy (4. března 1983) je velšská zpěvačka. Narodila se ve vesnici Penboyr v hrabství Carmarthenshire. Své první album v podobě EP \"Edrych yn Llygaid Ceffyl Benthyg\" vydala v roce 2008. Obsahuje písně nazpívané ve velském jazyce. Následujícího roku vydala své první dlouhohrající album nazvané \"Me Oh My\" (album je nazpívané v angličtině). Později vydala několik dalších alb. Roku 2013 zpívala v písni „4 Lonely Roads“ z alba \"Rewind the Film\" velšské rockové skupiny Manic Street Preachers. Rovněž zpívala doprovodné vokály v „Let's Go to War“ z jejího následujícího alba \"Futurology\". Rovněž zpívala v písni „Slow Train“ z alba \"Harlem River\" amerického hudebníka Kevina Morbyho.\n\nRoku 2015 nahrála album s projektem DRINKS, ve kterém s ní hraje Tim Presley. Album dostalo název \"Hermits on Holiday\". Téhož roku produkovala a hrála na albu \"In the Pink of Condition\" hudebníka H. Hawklina. V roce 2018 následovala druhá deska projektu DRINKS, nazvaná \"Hippo Lite\". V březnu toho roku rovněž zpěvačka vystoupila jako host při dvou londýnských koncertech velšského hudebníka Johna Calea. Zpívala s ním písně „Buffalo Ballet“ a „Amsterdam“ (první koncert) a „Ship of Fools“ a „Gideon's Bible“ (druhý koncert). S Calem znovu vystupovala při trojici koncertů v Paříži v září 2019, přičemž tentokrát s ním odehrála většinu písní.\n\n\n\n"}
{"id": "1113832", "url": "https://cs.wikipedia.org/wiki?curid=1113832", "title": "Peter Macúch", "text": "Peter Macúch\n\nPeter Macúch (* 25. května 1953) je bývalý slovenský fotbalista, obránce.\n\nV československé lize hrál za Spartak Trnava. Nastoupil v 56 ligových utkáních a dal 1 ligový gól. Do Trnavy přišel z Dubnice.\n\n\n"}
{"id": "1113833", "url": "https://cs.wikipedia.org/wiki?curid=1113833", "title": "Funeral for a Friend", "text": "Funeral for a Friend\n\nFuneral for a Friend byla velšská post-hardcoreová hudební skupina. Vznikla ve městě Bridgend roku 2001. Od jejího vzniku skupinou prošlo více hudebníků, jedinými stálými členy zůstali zpěvák Matthew Davies-Kreye a kytarista Kris Coombs-Roberts. Svou první nahrávku, čtyřpísňové EP \"\", skupina vydala v roce 2002. První dlouhohrající album následovalo v příštím roku. Do roku 2015 skupina vydala dalších šest řadových alb a několik EP. Kapela se rozpadla roku 2016. Své poslední koncerty odehrála v květnu toho roku.\n\n\n\n"}
{"id": "1113869", "url": "https://cs.wikipedia.org/wiki?curid=1113869", "title": "Král ve žlutém", "text": "Král ve žlutém\n\nKrál ve žlutém (1895, The King in Yellow) je sbírka deseti mysteriózních hororových a dekadentních povídek amerického spisovatele Roberta Williama Chamberse. V této a v dalších podobných povídkových sbírkách Chambers navázal na Edgara Allana Poea a Ambrose Bierceho a ovlivnil jimi Howarda Phillipse Lovecrafta, který jej považoval za jednoho z předchůdců jeho Mýtu Cthulhu a žánru \"weird fiction\".\n\nPrvní čtyři povídky sbírky - \"The Repairer of Reputations\" (Nápravce reputací), \"Mask\" (Maska), \"In the Court of the Dragon\" (Ve Dračím dvorci) a \"The Yellow Sign (Žluté znamení)\" se týkají makabrózní divadelní hry o dvou jednáních \"Král ve žlutém\", podle které dostala sbírka své jméno. Dále jsou tyto povídky ještě spojeny příšernou říší Carcosa, tajemnou a zlovolnou nadpřirozenou entitou zvanou Král ve žlutém a strašidelným symbolem zvaným Žlutá maska.\n\nDalší povídka \"Demoiselle d´Ys\" je fantaskní příběh s duchařským motivem a \"The Prophets' Paradise\" (Ráj proroků) je sledem tajemných básní v próze. Závěrečné čtyři dekadentní povídky pojmenované podle ulic v pařížské Latinské čtvrti - \"The Street of the Four Winds\" (Ulice Čtvera světových stran), \"The Street of the First Shell\" (Ulice u První střely), \"The Street of Our Lady of the Fields\" (Ulice Panny Marie v Polích) a \"Rue Barrée\" - líčí příběhy mladých amerických umělců v Paříži. Navazují na Chambersův vzpomínkový knižní debut \"Ve čtvrti\" a zachycují bohémský život (jedná se o nejslabší povídky celé sbírky).\nDivadelní \"Král ve žlutém\" přivádí lidi, kteří se s ní seznámí na pokraj nepříčetnosti (žlutá barva tak symbolizuje šílenství). O obsahu hry se však dozvídáme jen z útržků, které nám sdělí postavy povídek, jimž hra zakalila mysl. Tito lidé jsou také spojení se zlověstnou říší Carcosa, ležící nejspíše v jiném vesmíru, jak o tom svědčí následující úryvek:\n\n\"O břehy rozbíjí se vln mračných řada\n\"do hlubin jezerních dvojí slunce padá\n\"a stíny dlouží se\n\"v Carcose.\n\"Podivná noc, kdy černé hvězdy svítí\n\"a luny podivné nebesy se řítí,\n\"však ještě podivnější jest\n\"ve ztracené Carcose.\n\"Písním, jež Hyádami budou vyzpívány,\n\"kde korouhve krále vlají rozervány\n\"zhynouti dávno jest\n\"v soumračné Carcose.\n\"Mrtev již hlas můj; písni duše mé\n\"zemři neslyšena, jak slzy neuroněné\n\"uschnou a zhynou\n\"ve ztracené Carcose.\n\n\"Cassildina píseň ze hry Král ve žlutém, dějství první, výjev druhý, překlad Petr Pálenský.\"\n\nJméno Carcosa převzal Chambers z povídky Ambrose Bierceho \"An Inhabitant Of Carcosa\" (1886, Obyvatel Carcosy), ve které jde o tajemné, starobylé a dávno zničené město. Podle Chamberse leží Carcosa na břehu jezera Hali v Hyádách a jde o prokleté místo. I jméno Hali převzal Chambers z Bierceho povídky. Poblíž Carcosy pak leží další místa jako Yhtill a Aldebaran.\n\nCarcosa je spojena s nadpřirozenou bytostí zvanou Hastur, jejíž jméno opět Chambers převzal od Bierceho. Podle Lovecrafta je Král ve žlutém jedním z avatárů této bytostí, která patří k hlavním bohům jeho Mýtu Cthulhu. Jeho znamením je Bledá maska a strašidelný symbol Žluté znamení. Následující úryvek, který uvádí povídku \"Maska\", vytváří děsivou představu bytosti, u níž je maska součástí jeho obličeje.\n\n\"Camilla: Vy, pane, měl byste sejmouti masku.\n\"Cizinec: Skutečně?\n\"Cassilda: Skutečně, je na čase. Své přestrojení jsme odložili všichni, až na vás.\n\"Cizinec: Přišel jsem bez masky.\n\"Camilla: (zděšeně stranou Cassildě) Bez masky? Bez masky!\n\n\"Král ve žlutém, dějství první, výjev druhý, překlad Petr Pálenský.\"\n\nPovídka se odehrává v USA roku 1920, tj. v autorově budoucnosti. Během pětadvacetiletého fiktivního vývoje USA je například uzákoněna eutanazie uskutečňovaná v tzv. Státních usmrcovacích komorách, které lze běžně nalézt v amerických městech. Vypravěčem povídky je mladý muž jménem Hildred Castaigne, jehož osobnost se pomalu mění po poranění hlavy, které utrpěl po pádu z koně. Postupně u něho propuká duševní choroba, takže jde o typického nespolehlivého vypravěče. Realita je v povídce podávána očima šílence (například sejf s diadémem je ve skutečnosti plechovka s bezcennou cetkou), který si není svého šílenství vědom. Při své rekonvalescenci čte Hildred \"Krále ve žlutém\" a hra jej velice znepokojuje. Stává se z něho samotář a stýká se především s podivným panem Wildem, který se živí jako nápravce reputací. Wilde Hidredovi tvrdí, že je dědicem Posledního krále Americké císařské dynastie pocházející z Carcosy a Hidred je ochoten pro své nástupnictví spáchat i vraždu. Na konci povídky je poznámka že pan Castaigne skonal v Léčebně pro duševně choré trestance.\nTato povídka je jakousi příšernou snovou pohádkou. Jejím vypravěčem je výtvarník Alec, který žije v Paříži se svými přáteli, malířem Jackem Scottem a sochařem Borisem Yvainem (ten je již zmíněn v \"Opraváři reputací\" jako tvůrce sousoší \"Sudiček\"). Boris je objevitelem zvláštní kapaliny, která změní jakýkoliv objekt (rybičky, králíka atp.) v mramor. Za tímto účelem si Boris vybuduje růžově obložený bazének, ve kterém k přeměně dochází. V Borisově ateliéru se Alec náhodu seznámí s knižním vydáním \"Krále ve žlutém\". Alec i Boris milují dívku Geneviève, která dává přednost Borisovi. Díky tomu Alec trpí maskou přetvářky, která se stane jeho součástí. Noc mu masku snímá a Alec se zmítá v krutém vnitřním zápase vyvolaném láskou ke Geneviève. Ráno mu pak masku opět nasadí a Alec se ke Geneviève a k Borisovi chová, jako by se nic nestalo. Geneviève onemocní prudkou horečkou, tvrdí, že chce zemřít, a je proto držena pod vlivem drog. Následně onemocní i Alec, jehož tváíř připomíná bledou masku. V deliriu se mu ukazuje Král ve žlutém, věže Carcosy i jezero Hali. Když se probere, Jack Scott mu sdělí, že Geneviève i Boris jsou mrtvi. Nemocná dívka se vrhla do Borisova růžového bazénku a změnila se v mramorovou sochu. Boris se následně zastřelil. Tu najednou přestane efekt kapaliny působit a všechny zkamenělé objekty znovu ožijí, včetně Geneviève.\nVypravěč povídky se snaží najít v pařížském kostele sv. Barnabáše klid a doufá, že se tak zbaví duševních muk, které mu přináší čtení \"Krále ve žlutém\". Během nešpor si všimne, že varhaník, přízračná černá postava s bílou tváří a krutýma očima, jej nenávistně pozoruje. Vypravěč se snaží před přízrakem uprchnout, ale marně. Kam se v Paříži vrtne, tam se přízrak objeví. Setká se sním i ve Dračím dvorci (tak se jmenuje dům, ve kterém vypravěč bydlí), kde se mu již nemůže vyhnout. Začíná mu připadat, že hrozba přízraku je zasloužená za něco dávno zapomenutého, a pochopí, že mu nemůže uniknout, že je vše marné. Tu se probudí v kostele a myslí si, že vše byl sen. Ale přízrak se objeví i teď, a vypravěč jej konečně pozná jako bytost, kterou před dlouhým časem díky své slabosti poslal do strašlivého sídla ztracených duší. Kostel zmizí, vypravěč náhle stojí na břehu jezera Hali a v dáli vidí věže Carcosy. Toto jsou jeho poslední slova: \"A já nyní slyšel jeho hlas, jak se zvedá, roste, hřmí v planoucím světle. A jak jsem padal, ta zář stoupala a stoupala, až se převalila přese mě v ohnivých vlnách. Klesal jsem do hlubin a slyšel Krále ve žlutém, jak šeptá mé duši: „Je strašné padnout do rukou živému Bohu!“\" (jde o citát z \"Bible\": \"List Židům\" 10, 31).\nVypravěčem povídky, odehrávající se v New Yorku koncem 19. století je malíř Scott. Ten odmítá \"Krále ve žlutém\" číst, neboť si uvědomuje tragédii Hildreda Castaigna z povídky \"Nápravce reputací\". Začne ho pronásledovat příšerně vyhlížející hlídač z blízkého kostela, přízrak s nabobtnalým obličejem, chodící mrtvola s bledou maskou. Navíc Scott dostane od své modelky a milenky Tessie sponu, kterou našla. Spona je z černého onyxu a je do ní ve zlatě zasazen prazvláštní symbol (glyf) nepocházející z žádného lidského písma - Žluté znamení. Jednoho dne Tessie objeví ve Scottově knihovně \"Krále ve žlutém\" a hru si přečte, což následně udělá i Scott. Oba se dostanou na dno duševních sil a dlouho do noci hovoří spolu o Králi, Bledé Masce, jezeru Hali a Carcose. Pak zjistí, že si bledý přízrak přichází do ateliéru pro Žluté znamení. Lidé z domu, probuzeni příšerným křikem, vtrhnou do Scottova bytu a najdou umírajícího Scotta, mrtvou Tessii a vede nich rozložené ostatky hlídače z kostela, o kterém přivolaný lékař usoudí, že musí být mrtvý již několik měsíců.\nAmeričan Philip se při lovu ztratí v bretaňském vřesovišti ve Finistère. Když se již chystá na to, že stráví noc pod širým nebem, setká se s devatenáctiletou dívkou Jeanne doprovázenou dvěma sokolníky, kteří se jmenují Hastur (souvislost s nadpřirozenou bytostí zvanou Hastur z \"Krále ve žlutém\" je nejasná) a Raoul. Dívka jej pozve na svůj hrad Chateau d'Ys (Ys je bájné keltské město, které mělo stát na mělčině na pobřeží Bretaně), kde prožila celý svůj dosavadní život. Oba mladí lidé se do sebe zamilují, pak však Philipa uštkne v zahradě hradu smrtelně jedovatá zmije. Philip omdlí a probere se uprostřed hromady starých rozvalin, kde najde náhrobní kámen, na kterém je napsáno: \"\"Modleme se za duši demoiselle Jeanne d´Ys, jež skonala v útlém věku pro lásku k Philipovi, cizinci. L.P. 1573.\"\"\nTento text je uveden krátkou básní, po které následuje osm krátkých tajemných básní v próze (\"Ateliér\", \"Fantom\", \"Oběť\", \"Osud\", \"Dav\", \"Šašek\", \"Zelený pokoj\" a \"Zkouška lásky\"), které působí jako snové vyprávění a jsou v nich personifikovány Láska a Pravda. Je v nich využíváno opakování stejných vět a vyznačují se vnitřní symetrií. Začínají a končí podobnou nebo dokonce stejnou větou, takže některé z nich je možno číst i od konce. Opakování vět v různých kontextech vytváří různé významy, pokud je možno nějaký význam kromě zvláštního citového působení rozeznat.\nUmělec Severin, který žije sám v pařížské Latinské čtvrti v ulici Čtvera světových stran se doma stará o kočku, kterou chce vrátit její paní jménem Sylvie. Ta bydlí ve stejném domě a tak se jí rozhodne navštívit. \"\"Když poznal, že je mrtvá, políbil jí na ústa. A skrz dlouhé noční vigilie kočka předla v jeho klíně a střídavě zatínala a povolovala své drápky na měkkých tlapkách, dokud nebe nepobledlo nad ulicí Čtvera světových stran!\". Povídka je slabou nápodobou Edgara Allana Poea s využitím několika jím už exponovaných motivů, včetně kočky.\nPříběh se odehrává roku 1870 během obléhání Paříže za Francouzsko-pruské války. V Latinské čtvrti žije americký malíř Jack Trent se svou modelkou Sylvií. Jeho přítel Hartman je zatčen a obviněn, že je pruský špion a hrozí mu trest smrti. Trent mu slíbí, že se postará o jeho dítě a nechá je zanést do svého bytu. Pak se zúčastní krvavě potlačeného výpadu na pruské pozice, který má za následek bombardování Paříže. Trent spěchá zpátky do města zjistit, zda je Sylvie v pořádku. Na zdi jeho vybombardované ulice nachází nápis \"\"Sem přiletěla první střela\"\". Jeho dům je v troskách, ale Sylvii i dítě nalézá v pořádku.\nPovídka zachycuje prohlubující se přátelství mezi naivním mladým Američanem Hastingsem a sexuálně zkušenou pařížskou modelkou Valentine z Latinské čtvrti.\nPovídka vypráví o tom, jak se americký student hudby Selby zamiluje v Latinské čtvrti do neznámé dívky a pojmenuje jí podle ulice, ve které bydlí, Rue Barrée. Příběh pak končí výstupem opilého Selbyhoo po fasádě za svou láskou. V dívčině pokoji vystřízliví a dívka mu daruje růži a vyvede jej na ulici.\n\n\n"}
{"id": "1113872", "url": "https://cs.wikipedia.org/wiki?curid=1113872", "title": "Chorvatská liga ledního hokeje 2011/2012", "text": "Chorvatská liga ledního hokeje 2011/2012\n\nChorvatská liga ledního hokeje 2011/12 byla dvacátouprvní sezónou Chorvatské hokejové ligy v Chorvatsku, které se zúčastnily celkem 4 týmy. Týmy po skončení základní části postoupily do playoff. Ze soutěže se nesestupovalo.\n\nV základní části každé družstvo odehrálo 18 zápasů (3x venku a 3x doma). Všechny týmy po skončení základní části postoupily do playoff. Semifinále se hrálo na 2 vítězné utkání, finále na 3 vítězná utkání.\n\n\n\n"}
{"id": "1113874", "url": "https://cs.wikipedia.org/wiki?curid=1113874", "title": "Křížová cesta (Frýdek-Místek)", "text": "Křížová cesta (Frýdek-Místek)\n\nKřížová cesta ve Frýdku-Místku se nachází v centru města v části Frýdek, u Baziliky minor Navštívení Panny Marie.\n\nKřížová cesta byla postavena v letech 1876 – 1877. Tvoří ji 14 zděných výklenkových kapliček postavených do kruhu kolem baziliky. Výjevy jednotlivých zastavení křížové cesty z pálené hlíny jsou dílem mnichovské Mayerovy školy.\n\nMezi VII. a VIII. zastavením stojí od roku 1882 kruhová novorenesanční kaple Nejsvětějšího Srdce Páně a Panny Marie, zvaná Římská. Proti Římské kapli ve výklenku chrámové apsidy je sousoší kalvarské, které pochází rovněž z mnichovské dílny.\nRoku 2011 bylo okolí baziliky Navštívení Panny Marie včetně křížové cesty zrekonstruováno.\n\nKřížová cesta společně s bazilikou je chráněna jako nemovitá Kulturní památka České republiky.\n\n\n"}
{"id": "1113876", "url": "https://cs.wikipedia.org/wiki?curid=1113876", "title": "Zdeňka Vasiljevová", "text": "Zdeňka Vasiljevová\n\nZdeňka Vasiljevová (2. července 1935 v Českých Budějovicích – 23. března 2004) byla česká historička Dálného východu a japanoložka.\nVasiljevová vystudovala obor japonština a dějiny Dálného východu na Filologické fakultě Univerzity Karlovy. Později byla zaměstnána jako odborná pracovnice v knihovně Orientálního ústavu ČSAV. V rámci vědecké aspirantury na Katedře věd o zemích Asie a Afriky FF UK, pobývala na Tokijské univerzitě, kde se zabývala studiem japonského vnitropolitického vývoje 30. let. V 60. letech byla členkou redakční rady časopisů Nový Orient a Dějiny a současnost.\n\n\n"}
{"id": "1113878", "url": "https://cs.wikipedia.org/wiki?curid=1113878", "title": "Dollův zákon", "text": "Dollův zákon\n\nDollův zákon jinak také zákon ireverzibility je hypotéza, kterou formuloval belgický paleontolog Louis Dollo v roce 1893. Hypotéza tvrdí, že jestliže skupina organizmů díky evoluci ztratí určitý orgán nebo strukturu, tento orgán či struktura se již nikdy v přímé linii nemůže vytvořit a to ani v tom případě, že se organizmy vrátí do stejného prostředí ve kterém se uplatňovaly a jsou nahrazený podobnými orgány nebo strukturami. Příkladem můžou být mořské želvy, které se vyvinuly ze suchozemských (nahrazení těžších krunýřů lehčími).\nTato hypotéza je však již mnohými důkazy překonána.\n\nV roce 2007 publikovali biologové studii o mořských plžích z rodu \"Crepipatella\", kteří by podle Dollova zákona neměli mít plovoucí larvální stádium. Toto stádium bylo nahrazeno rodícími se miniaturními \"dospělci\". Studie dokázala, že se u těchto plžů může larvální stádium vrátit.\n\nDalší důkaz přinesla studie zubaté žáby \"Gastrotheca guentheri\". Žáby v průběhu evoluce ztratily zuby. Některé je mají na horní čelisti, avšak na dolní čelisti je má pouze žába druhu \"Gastrotheca guentheri\". Uvedená studie dokázala, že této žábě se zuby do dolní čelisti vrátily po 200 milionech letech.\nDalším příkladem mohou být klokani.\n"}
{"id": "1113881", "url": "https://cs.wikipedia.org/wiki?curid=1113881", "title": "Benjamin Compaoré", "text": "Benjamin Compaoré\n\nBenjamin Compaoré (* 5. srpna 1987, Bar-le-Duc) je francouzský sportovec, atlet, který se věnuje trojskoku. Je mistrem Evropy z roku 2014.\n\nV roce 2006 zvítězil v trojskoku na juniorském mistrovství světa v Pekingu. Na mistrovství Evropy v roce 2010 obsadil v této disciplíně páté místo. V roce 2012 skončil šestý v trojskoku na halovém mistrovství světa i na olympijských hrách. V Curychu se v srpnu 2014 stal mistrem Evropy v novém osobním rekordu 17,46 m. O měsíc později s osobní rekord vylepšil o další dva centimetry na 17,48 m.\n\nNa světovém halovém šampionátu v Portlandu v březnu 2016 vybojoval v soutěži trojskokanů bronzovou medaili výkonem 17,09 m.\n\n"}
{"id": "1113882", "url": "https://cs.wikipedia.org/wiki?curid=1113882", "title": "Schránkovci", "text": "Schránkovci\n\nSchránkovci (Conchifera) jsou měkkýši, jejichž tělo není kryté kutikulou, ale je chráněno jednodílnou nebo dvoudílnou schránkou, která je produktem epidermis, přesněji pláště. Jinak ji však s tělem spojují jen svalové úpony. Schránka se skládá ze tří vrstev:\n\nZa fylogeneticky výchozí typ se považuje jednodílná, jemně zahnutá rourovitá schránka, mírně se rozšiřující na tu stranu, kde z ní vystupovala noha, resp. ramena měkkýšů. Sekundárně dochází k postupnému zavinutí schránky do závitů a až terciárně k „překlopení“ vinutí na pravou nebo levou stranu, čili k laterální torzi (plži). Obdobný proces, ale bez laterální torze, pozorujeme při fylogenezi schránky u hlavonožců.\n\nTrávicí soustava se začíná ústy s radulou, struhadlovitým jazýčkem. Radula může druhotně zaniknout (mlži), nebo je spolu s rohovinovou subradulárnou ploténkou přeměněna na útvar podobný zobáku papouška (hlavonožci). V ústní dutině jsou slinné žlázy, s často velmi kyselým sekretem, který může obsahovat i kyselinu sírovou. U dravých druhů, které se živí jinými měkkýši, slouží k rozpuštění jejich schránek. Následuje hltan (pharynx), jícen (oesophagus), endodermální žaludek (ventriculus) a střevo (ileum), které klikatě probíhá tělem – u plžů vstupuje i do ulity. Vnitřní plochu střeva zvětšuje tzv. závěs – typhlosolis. Anus v důsledku dorsální flexe nemá už nikdy terminální polohu (výjimkou je velmi starobylá a nepočetná skupina přílipkovci). Součástí trávicí soustavy je i hepatopankreas. Kromě sekrece působí jako zásobní orgán (ukládají se v něm tuky a glykogen) a probíhá v něm i resorbce strávené potravy. U některých býložravých druhů se u žaludku nachází zvláštní žláza – tzv. bílkovinný krystal, (bílkovinná tyčinka v žláznatém váčku) která produkuje trávicí enzymy.\n\nNervová soustava je velmi specializovaná – řebříčková, nazýváme ji gangliová. Někdy je velmi rozvinutá (hlavonožci). Kromě hlavního mozkového ganglia v těle vznikají 2–5 párů periferních ganglií, které inervují nohu, žábry a další orgány (plži a mlži). Schránkovci již mají širší škálu receptorů – statocystu (v noze), 1–2 páry tykadel a oči, které mohou být ploché, jamkové, ale i komorové. U vodních skupin pozorujeme lupenovité senzorické přívěsky – osfradia (stavbou se podobají žábrám). Mlži mohou mít na okraji pláště i senzorické tykadélka – rhopalie.\n\nOběhová soustava je otevřená, u hlavonožců už polouzavřená. Hemolymfa obsahuje hemoglobin nebo hemocyanín (obsahuje měď). Větší část dýchacích plynů je však v hemolymfěa transportována obyčejným fyzikálním rozpuštěním. Dýchacími orgány jsou lupínková až vláskovité žábry (nazývané ktenídia), umístěné v blízkosti anu nebo po bocích pláště. U mlžů žaberní lupínky druhotně ztrácejí dýchací funkci a mění se na filtrační aparát na získávání planktónní potravy. Respirační funkci přebírá prokrvený plášť. U plicnatých plžů na dýchání slouží prokrvená výstelka plicního vaku, který vzniká z části plášťové dutiny. Na dýchání se vždy významně podílí i povrch těla, který je díky slizovitým žlázám stále vlhký.\n\nPodkmen: Schránkovci (Conchifera):\n"}
{"id": "1113885", "url": "https://cs.wikipedia.org/wiki?curid=1113885", "title": "Patrik Poór", "text": "Patrik Poór\n\nPatrik Poór (* 25. listopadu 1993, Győr, Maďarsko) je maďarský fotbalový obránce a reprezentant, který v současnosti hraje za maďarský klub MTK Budapešť.\n\nV profesionální kopané debutoval v maďarském klubu MTK Budapešť.\n\nV A-mužstvu Maďarska debutoval 18. 11. 2014 v přátelském zápase v Budapešti proti týmu Ruska (prohra 1:2).\n\n"}
{"id": "1113891", "url": "https://cs.wikipedia.org/wiki?curid=1113891", "title": "Paplži", "text": "Paplži\n\nPaplži (lat. \"Amphineura\") jsou primitivní měkkýši. Tělo je okurkové, ale i dlouhé, červovité, často mírně zploštělé. Dorsální flexe se ještě neprojevuje – ústa i anus jsou terminální. Tělo pokrývá ostnitá kutikula. V nejprimitivnějších případech obsahuje vápenaté spikuly, u chroustnatek je na hřbetní straně vytvořena zvláštní schránka ze štítků. Hlava je slabě diferencovaná, nemají oči, tykadla ani statocysty. Nervová soustava je ještě v podstatě žebříčková. Podkmen se dělí na 3 třídy, které mají asi 1 200 recentních druhů.\n\nPodkmen: Paplži (Amphineura):\n"}
{"id": "1113894", "url": "https://cs.wikipedia.org/wiki?curid=1113894", "title": "Římskokatolická farnost svatého Filipa a Jakuba Zlín", "text": "Římskokatolická farnost svatého Filipa a Jakuba Zlín\n\nŘímskokatolická farnost svatého Filipa a Jakuba Zlín je jedno z územních společenství římských katolíků ve Zlíně s farním kostelem sv. Filipa a Jakuba.\nÚzemí farnosti zahrnuje tyto části statutárního města Zlína:\nNejstarší přímý doklad o existenci farnosti při původním kostele sv. Filipa a Jakuba ve Zlíně je z roku 1437, ale je pravděpodobné, že farnost existovala již koncem 14. století, kdy byl Zlín povýšen na město.\n\nOd roku 1720 začal být na zlínskou faru dosazován i druhý kněz – kaplan. Farnost totiž tehdy zahrnovala řadu okolních obcí, z nichž některé později dostaly samostatnou duchovní správu. V roce 1777 došlo k ustanovení lokálního kaplanství s nezávislým kaplanem v Březnici, které bylo v roce 1858 povýšeno na farnost. V Želechovicích bylo lokálního kaplanství zřízeno v roce 1755 a od roku 1784 zde působil nezávislý kaplan. V roce 1843 bylo lokální kaplanství povýšeno na farnost.\n\nOd 1. února 1990 do 30. června 2006 byla farnost ve správě salesiánů. V tomto období, během působení administrátora P. Vojtěcha Glogara, došlo na území farnosti k výstavbě nového kostela Panny Marie Pomocnice křesťanů na sídlišti Jižní Svahy, u kterého v roce 2006 vznikla samostatná farnost, kterou od té doby spravují salesiáni.\nV roce 2006 se do farnosti sv. Filipa Jakuba vrátili diecézní kněží. Od 1. července 2006 se stal farářem P. Ivan Fišar, který byl od 1. července 2010 rovněž zlínským děkanem. Toho v těchto funkcích vystřídal od července 2018 R. D. Mgr. Kamil Obr.\n\nNa území farnosti leží tyto hřbitovy:\n\nS církevním rokem se od roku 2009 farnost loučí Silvestrovským plesáním.\n"}
{"id": "1113895", "url": "https://cs.wikipedia.org/wiki?curid=1113895", "title": "Biografický lexikón Slovenska", "text": "Biografický lexikón Slovenska\n\nBiografický lexikón Slovenska je nové zpracování Slovenského biografického slovníku, které vychází od roku 2002. Do roku 2017 vyšlo 6 svazků (A až M), plánováno je 10 svazků. Autorem je Národní biografický ústav Slovenské národní knihovny.\n\nOproti Slovenskému biografickému slovníku jsou kromě aktualizací hesel zařazena nová hesla méně známých, zapomenutých resp. před rokem 1989 neuváděných osobností a těch osobností, které zemřely v letech 1985 - 2000 (kromě prvního svazku, který je uzavřen rokem 1995). Celý soubor má ISBN 80-89023-15-0, kromě toho mají i jednotlivé svazky samostatné ISBN.\n\nZe smlouvy o dílo mezi Slovenskou národní knihovnou a firmou BEMER vyplývá, že náklad V. svazku byl 2000 kusů.\n\n\n"}
{"id": "1113897", "url": "https://cs.wikipedia.org/wiki?curid=1113897", "title": "Samozápalnost", "text": "Samozápalnost\n\nSamozápalnost (anglicky pyrophoricity z řeckého \"πυροφόρος\", \"pyrophoros\") je schopnost látek spontánně vzplanout ve vzduchu při teplotě 55 °C (130 °F) nebo nižší. Příkladem takovýchto látek je sulfid železnatý a mnoho reaktivních kovů. Tyto materiály jsou často reaktivní s vodou a vznítí se při kontaktu s vodou nebo vlhkým vzduchem. Mohou být bezpečně uchovávány v ochranné atmosféře argonu nebo (s několika výjimkami) dusíku.\n\nTvorba jisker z kovů funguje na principu samozápalnosti malých kovových částic. Toho se využívá například u křesadel kapesních zapalovačů a jiných zařízení, která využívají k zapálení ohně jisker a křesadlových zámků historických palných zbraní.\n\n\"A další\"\n\"A další\"\n\n"}
{"id": "1113898", "url": "https://cs.wikipedia.org/wiki?curid=1113898", "title": "Cima d'Asta", "text": "Cima d'Asta\n\nCima d'Asta (2847 m n. m.) je hora ve Fleimstalských Alpách v severní Itálii. Nachází se v oblasti Tridentsko-Horní Adiže severovýchodně od obce Borgo Valsugana. Na úpatí hory se rozkládá jezero Lago di Cima d'Asta. Cima d’Asta je nejvyšším bodem Fleimstálských Alp. Jako první stanul na vrcholu v roce 1906 Pompeo Tomaselli.\n\n"}
{"id": "1113899", "url": "https://cs.wikipedia.org/wiki?curid=1113899", "title": "István Kovács (fotbalista, 1992)", "text": "István Kovács (fotbalista, 1992)\n\nIstván Kovács (* 27. března 1992, Szombathely, Maďarsko) je maďarský fotbalový záložník a reprezentant, který v současnosti hraje za maďarský klub Videoton FC.\n\nV profesionální kopané debutoval v dresu maďarského klubu Szombathelyi Haladás. V lednu 2012 přestoupil do týmu Videoton FC, podepsal smlouvu do června 2016.\n\nV A-mužstvu Maďarska debutoval 22. 3. 2013 v kvalifikačním zápase v Budapešti proti týmu Rumunska (remíza 2:2).\n\n"}
{"id": "1113901", "url": "https://cs.wikipedia.org/wiki?curid=1113901", "title": "István Kovács", "text": "István Kovács\n\nJméno a příjmení István Kovács má více nositelů:\n"}
{"id": "1113902", "url": "https://cs.wikipedia.org/wiki?curid=1113902", "title": "Pseudohalogenidy", "text": "Pseudohalogenidy\n\nPseudohalogenidy jsou polyatomové analogy halogenidů.\n\nChemie pseudohalogenidů je velmi podobná chemii halogenidů. Přítomnost dvojných i trojných vazeb ve vnitřní stavbě pseudohalogenidu nemá žádný zřejmý vliv na jeho chemické chování. Často jsou odvozeny od příslušných konjugovaných kyselin odtržením protonu. Stejně jako halogenkyseliny mohou reagovat s hydroxidy za tvorby vody a solí – např. HN + NaOH → HO + NaN jako analog klasické reakce HCl + NaOH → HO + NaCl.\n\nMezi pseudohalogenidy patří například CN, SCN, OCN a N.\n"}
{"id": "1113903", "url": "https://cs.wikipedia.org/wiki?curid=1113903", "title": "Hlavní sudetská magistrála", "text": "Hlavní sudetská magistrála\n\nHlavní sudetská magistrala Mieczysława Orłowicze (pol. \"Główny Szlak Sudecki imienia Mieczysława Orłowicza\", \"\"GSS\"\") je pěší turistická magistrála značená červenou barvou, vedoucí ze Świeradowa-Zdróje do Prudníka přes nejzajímavější části Sudet.\n\nNápad na vytvoření turistické magistrály poprvé zazněl na setkání Sudetské komise Polské tatranské společnosti, které se konalo 24. října 1947. V následujícím roce začaly práce na značení magistrály. U příležitosti 100. výročí turistiky v Polsku v 1973 pojmenovala Komise horské turistiky Centrální správy PTTK Hlavní sudetskou magistrálu po Mieczysławu Orłowiczovi jako uznání za jeho přínos k turistice a vlastivědě.\n\nV průběhu let se trasa magistrály měnila. V současnosti začíná ve Świeradowě-Zdróju, vede Jizerskými horami (Wysoka Kopa, 1126 m n. m.; Wysoki Kamień, 1058 m n.) do Sklářské Poruby, potom Krkonošemi (Vodopád Kamieńczyka, Vysoké Kolo – 1509 m n. m., Sedlo pod Sněžkou – 1389 m n. m.) do Karpacze; dále pokračuje Janovickým rudohořím (Skalnik, 945 m n. m.) do Křešova, Meziměstskou vrchovinou (\"Góry Kamienne\" – Kamenné hory) a Černými horami (\"Góry Czarne\") do Jedliny-Zdróje, následují Soví hory (Velká Sova, 1015 m n. m.), Stříbrný průsmyk (\"Przełęcz Srebrna\") oddělující Soví a Bardzké hory. Dále vede přes Vambeřice a Stolové hory do sudetských letovisek: Lázně Chudoba, Dušníky; dále: Orlické a Bystřické hory, vodopád Wilczki, masiv Králického Sněžníku, hory Krowiarki, Lądek-Zdrój, Rychlebskými horami do Paczkówa (kde celá léta končila na železniční stanici) a dále přes Kałków, Hlucholazy a Zlatohorskou vrchovinu do Prudníka. \nMagistrála míjí některé důležité body, včetně vrcholů: Sněžka a Králický Sněžník.\n\nDélka magistrály je asi 440 km a čas přechodu – 104 hodin.\n\nHlavní sudetská magistrála se napojuje na česko-Polsko hranici mezi Szrenicou a chatou Slezský dom pod Sněžkou (spolu s Cestou česko-polského přátelství, poblíž vrcholu Skalniak ve Stolových horách, poblíž Podgórzy (městská část Dušník), dále poblíž Lasówky, Rychleb, severně od Kolnovic, poblíž vesnice Podlesie jižně od Hlucholaz a konečně mezi Biskupskou kupou a Zamkowou Górou ve Zlatohorské vrchovině.\n\nMagistrála je dostupná celý rok, i když některé z jejích částí mohou být zavřené v zimě kvůli nebezpečí lavin (Krkonoše) a nebezpečných bažin (Stolové hory). Na trase se nachází mnoho horských chat spravovaných PTTK (Polskou turistickou společností). Polské horské chaty jsou povinny ubytovat každého člověka, který není schopen najít jiné místo před západem slunce, nebo v případě nouze, ačkoli v primitivních podmínkách.\n\n\n\n\n\n"}
{"id": "1113904", "url": "https://cs.wikipedia.org/wiki?curid=1113904", "title": "Wincenty Petrowicz", "text": "Wincenty Petrowicz\n\nWincenty Petrowicz (??? – ???) byl rakouský politik polské národnosti z Haliče, v 2. polovině 19. století poslanec Říšské rady.\n\nMěl titul doktora medicíny. Byl šlechticem v Przybówce. V roce 1891 prodal statek v Przybówce Bolesławu Śmiałowskému.\n\nByl poslancem Říšské rady (celostátního parlamentu), kam usedl v prvních přímých volbách roku 1873 za velkostatkářskou kurii v Haliči. Slib složil 5. listopadu 1873. V roce 1873 se uvádí jako Dr. Vinzenz Petrowicz, statkář, bytem Przybówka. Byl členem poslanecké frakce Polský klub.\n\nV genealogické databázi sejm-wielki.pl se uvádí jistý Wincenty Petrowicz, který se měl narodit okolo roku 1820.\n"}
{"id": "1113905", "url": "https://cs.wikipedia.org/wiki?curid=1113905", "title": "Filip Suchomel", "text": "Filip Suchomel\n\nFilip Suchomel (* 9. února 1966, Praha) je český japanolog, historik umění a pedagog. Ve své odborné práci se dlouhodobě zaměřuje na studium japonského a čínského užitého umění, grafiky a fotografie a též na vlivy umění Dálného východu na evropskou kulturu od 16. století do současnosti.\n\nSuchomel vystudoval FF UK obor orientalistika – japanologie (1991 Mgr., 2016 doc.) a později dějiny umění (1998 Mgr., 2009 Ph.D.). Od roku 1989 pracoval jako kurátor japonského umění, od roku 1994 jako vedoucí asijského oddělení v Náprstkově muzeu v Praze. Po návratu z desetiměsíčního stipendijního pobytu v Japonsku, kde se věnoval historii japonského porcelánu z Arity na ostrově Kjúšú (1994–1995) byl jmenován ředitelem Sbírky asijského umění Národní galerie v Praze (1996–2004). V letech 2002 - 2003 pobýval na jedenáctiměsíčním stipendijním pobytu Japan Foundation v National Research Institute for Cultural Properties v Tokiu, kde se věnoval teorii restaurování japonských laků. Externě vyučoval na Ústavu Dálného východu a Ústavu pro dějiny umění na FF UK (1998–2005). Od roku 2005 do ledna 2007 pracoval jako hlavní kurátor Moravské galerie v Brně, od února 2007 se stal pedagogem Vysoké školy uměleckoprůmyslové v Praze (VŠUP) a prorektorem pro rozvoj, PR, vědu a výzkum (2007–2015), od února 2015 působí ve stejné funkci na Akademii múzických umění v Praze.\n\n\n"}
{"id": "1113906", "url": "https://cs.wikipedia.org/wiki?curid=1113906", "title": "Matúš Dulla", "text": "Matúš Dulla\n\nMatúš Dulla (* 1. června 1950, Žilina) je slovenský architekt. Působí v oblasti dějin architektury 20. století, kritiky současné architektury a metod vědeckého výzkumu.\n\nArchitekturu absolvoval na SVŠT v Bratislavě v roce 1974. Na Ústavu stavebnictví a architektury SAV obhájil kandidátskou disertaci (1980), titul DrSc. získal na STU v roce 2006. Na Fakultě architektury STU habilitoval na docenta (1993), profesorem STU se stal v roce 2000. Vedl Katedru dějin architektury, později Ústav dějin a teorie architektury FA STU. Přednášel i na VŠVU Bratislava, TU Košice a ČVUT v Praze. Od roku 1974 působí i na Ústavu stavebnictví a architektury SAV.\n\nPublikoval řadu knižních monografií a množství vědeckých a odborných studií z oblasti historie a teorie architektury. Soustředí se na dějiny architektury 20. a 21. století. Je spoluautorem řady domácích a zahraničních výstav slovenské architektury a architektů. Autorsky se spolupodílel na několika filmech o architektuře. Ve vědeckém časopise SAV \"Architektura & amp; Urbanismus\" působí jako šéfredaktor a předseda redakční rady. Je, resp. byl členem redakčních rad odborných časopisů \"Arch a Alfa\", členem vědeckých a uměleckých rad (FA STU, ÚSTARCH SAV, VŠVU) a grantových komisí a vědeckých kolegií SAV. Je nositelem Ceny Martina Kusého (2003), Ceny Dušana Jurkoviče (1993), Ceny SAV za vědecko-popularizační činnost (1989), Ceny literárního fondu (2003) a Medaile Chatama Sofera (2005). Od roku 2008 je vedoucím Ústavu teorie a dějin architektury na FA ČVUT v Praze.\n\n\n\n\n"}
{"id": "1113907", "url": "https://cs.wikipedia.org/wiki?curid=1113907", "title": "Ríkisútvarpið", "text": "Ríkisútvarpið\n\nRíkisútvarpið ([ˈriːcɪsˌuːtvar̥pɪð], zkráceně RÚV [ˈruːv]) je islandská národní veřejnoprávní vysílací organizace.\n\nVysílatel přenáší ze studií v hlavním městě země – Reykjavíku a regionálních center v zemi, vysílá řadu všeobecných pořadů širokému publiku po celé zemi prostřednictvím rádiových stanic Rás 1 a Rás 2 a jednoho televizního kanálu.\n\nRozhlasové vysílání bylo zahájeno v roce 1930, první televizní přenos se datuje do roku 1966. V obou případech se pokrytí rychle rozšířilo do téměř každé domácnosti na Islandu. Společnost je financována z koncesionářských poplatků a příjmů z reklam.\n\nVysílatel se stal aktivním členem Evropské vysílací unie v roce 1956.\n\nV roce 1986 ztratila společnost výsadní postavení a začala čelit konkurenci celé řady soukromých vysílacích společností, z nichž nevýznamnější je stanice 365. Dne 31. března 2011 společnost představila nová loga svých stanic a vizuální úpravy televizního kanálu.\n\nSpolečnost je dle podmínek zakládací listiny povinna „propagovat islandský jazyk, islandskou historii a kulturní dědictví Islandu“ a „ctít základní demokratická pravidla, lidská práva a svobodu projevu a názoru“. Vysílá podstatnou část pořadů o umění, médiích a na aktuální téma a rovněž přenáší zábavné pořady ve formě hraných filmů a mezinárodně populárních televizních seriálů, kterými jsou Ztraceni nebo Zoufalé manželky. Vysílání zahrnuje i sportovní zpravodajství, dokumentární pořady, domácí zábavné pořady a pořady pro děti.\n\nZe zpravodajské místnosti společnosti jsou přenášeny zprávy pro televizi a rozhlas, jež patří na Islandu mezi starodávné a respektované. Ve všední dny rozhlasová stanice Rás 2 nabízí 35 minut pro regionální mutace zpravodajského pokrytí.\n\nGettu betur je populární každoroční kvízová soutěž ve formě turnaje, kde týmy z vyšších středních škol po celém Islandu soupeří proti sobě v pěti kolech, které jsou vysílány v rozhlase i televizi. Populární pořadem je i hudební soutěž Eurovision Song Contest, do které společnost posílá své zástupce již od roku 1986. Ze sportovních pořadů tradičně v přímém přenosu přenáší významné události, jako jsou Olympijské hry nebo Mistrovství světa ve fotbale, ačkoli ztratilo vysílací práva na World Cup 2006, které byly odkoupeny komerčním vysílatelem 365 v roce 2002. Vysílala turnaj Světového poháru v roce 2010.\n\nV souladu s povinností jako veřejnoprávního vysílatele televizní kanál Sjónvarpið vysílá zpráv ve znakové řeči pro neslyšící. Kromě toho, Rás 1 (Rádio 1) vysílá podrobné zprávy o počasí pro islandské námořníky a další, kteří spoléhají na povětrnostní podmínky.\n\n\n\nPro své přenosy o dlouhých vlnách se 189 kHz používá nejvyšší rozhlasový stožár v západní Evropě, rozhlasový stožár Hellissandur o dlouhých vlnách také druhý vysílač o 207 kHz na Eidaru. Vysílače o dlouhých vlnách jsou určeny k vyplnění mezer v pokrytí FM a slouží pro islandskou rybářskou flotilu.\n\nTelevizní síť používá 180 analogových vysílačů. Rás 1 a Rás 2 mají každý 90 vysílačů.\n"}
{"id": "1113908", "url": "https://cs.wikipedia.org/wiki?curid=1113908", "title": "Nejdřív bydlení", "text": "Nejdřív bydlení\n\nNejdřív bydlení (také Bydlení nejdříve či Bydlení především, uvádí se i anglicky jako Housing First) je metodologie pomoci bezdomovcům, která vznikla v Los Angeles, kde první program tohoto druhu spustili roku 1988. Na rozdíl od většiny jiných metod, jež vlastní bydlení přidělují až těm bezdomovcům, kteří splnili určité předchozí podmínky, je v metodě \"Nejdřív bydlení\" bezdomovec nejprve vybaven subvencovaným ubytováním, a až poté jsou mu nabízeny další služby, jako je praktická orientace (zdravotní a sociální pojištění, základní kontakty), případně léčení závislostí. Vychází se z myšlenky, že základní potřebou bezdomovců je získat stabilní ubytování, a jejich ostatní potřeby lze uspokojovat až poté, co získají domov. V přístupu \"Nejdřív bydlení\" tedy péče o bezdomovce ubytováním nekončí, ale začíná. Alternativní programy naopak většinou chtějí (obvykle několikafázovým procesem) napřed dosáhnout bezdomovcovy „připravenosti na bydlení“, a tím ho donutit vyřešit problémy, které ho do bezdomovectví přivedly, takže přidělení bytu v podstatě proces péče završuje.\n\nV Česku existuje od roku 2014 takto zaměřený projekt \"Nejdřív střecha\", který založil Vojtěch Sedláček. Podle jeho zkušeností si nejméně 56 % čerstvých bezdomovců najde do měsíce práci a normální ubytovnu. Roku 2016 další projekt tohoto typu určený pro 50 rodin schválilo zastupitelstvo Brna.\n\n"}
{"id": "1113914", "url": "https://cs.wikipedia.org/wiki?curid=1113914", "title": "Antonij Petruševyč", "text": "Antonij Petruševyč\n\nAntonij Petruševyč, cyrilicí Антоній Петрушевич, polsky též Antoni Petruszewicz (18. ledna 1821 Dobrjany – 23. nebo 25. září 1913 Lvov), byl rakouský řeckokatolický duchovní, historik, etnograf a politik rusínské (ukrajinské) národnosti z Haliče, v 2. polovině 19. století poslanec Říšské rady.\n\nVystudoval gymnázium ve Stryji, pak bohoslovectví ve Lvově a v roce 1847 byl vysvěcen na řeckokatolického kněze. Působil jako kaplan u arcibiskupa Mychajla Levyckého v Univě. Když Levyckyj roku 1858 zemřel, přešel Petruševyč do Lvova jako kapitulní kanovník, později prelát v katedrále sv. Jiří. Zabýval se i podporou umění. Působil jako zemský konzervátor pro umělecké památky a církevní památky. Publikoval četné studie na téma rusínských dějin a dějin tamní církve. Napsal i etnografická a filologická díla. V roce 1848 spoluzakládal haličsko-ruskou matici a patřil mezi první ukrajinské archeology. Napsal rozsáhlý slovník slovanských nářečí, který ale ještě v době jeho úmrtí zůstával jen v rukopisné fázi. Byl členem české akademie věd.\n\nAngažoval se v politice. Náležel zpočátku do ukrajinofilského křídla rusínské haličské komunity, později byl rusofilsky orientován. V letech 1861–1883 zasedal jako poslanec Haličského zemského sněmu. Byl i poslancem Říšské rady (celostátního parlamentu), kam usedl v prvních přímých volbách roku 1873 za kurii venkovských obcí v Haliči, obvod Kałusz, Dolina, Bóbrka atd. V roce 1873 se uvádí jako Anton Petruszewicz, řeckokatolický kněz, bytem Lvov. V parlamentu zastupoval provládní rusínský blok. Ten v roce 1873 čítal 15–16 poslanců (jeden poslanec, Stepan Kačala, kolísal mezi rusínským a polským táborem). Petruševyč náležel mezi deset rusínských poslanců z řad řeckokatolického kléru. Rusíni zpočátku v roce 1873 tvořili jen volnou skupinu, která v parlamentu vystupovala jako spojenec německorakouské centralisticky a liberálně orientované Ústavní strany. Brzy však vznikl samostatný Rusínský klub. Jako člen Rusínského klubu se uvádí i v roce 1878.\n\nZemřel v září 1913.\n"}
{"id": "1113915", "url": "https://cs.wikipedia.org/wiki?curid=1113915", "title": "Technická univerzita v Košicích", "text": "Technická univerzita v Košicích\n\nTechnická univerzita v Košicích () je slovenská veřejná vysoká škola univerzitního typu se sídlem v Košicích.\n\nTechnická univerzita v Košicích byla zřízena v roce 1952 jako Vysoká škola technická. Dnešní název získala univerzita zákonem č. 94/1991 Sb. z 13. února 1991.\n\nTechnická univerzita v Košicích byla založena v roce 1952, ale její kořeny třeba hledat v hluboké minulosti. Již v roce 1657 byla v Košicích založena \"Universitas Cassoviensis\", ale technické vzdělání bylo na úroveň vysokoškolského povýšeno až v roce 1762, kdy byla rakousko-uherskou panovnicí Marií Terezií založena Hornická akademie v Banské Štiavnici. Ta poskytovala vzdělání a vyvíjela výzkumnou činnost v celém komplexu vědních oborů, od rudného hornictví po výrobu a zpracování kovových materiálů.\n\nZárodky technického vysokého školství v Košicích sahají do roku 1937, kdy byla Zákonem č. 170 Československé republiky zřízena Státní vysoká škola technická Dr. Milana Rastislava Štefánika v Košicích. S vyučováním se mělo začít již ve školním roce 1938/1939, ale předválečné události po Vídeňské arbitráži přinutily přestěhovat ji nejdříve na Slovenskou technickou univerzitu v Bratislavě.\n\nKe skutečnému zrodu Vysoké školy technické v Košicích došlo na základě vládního nařízení č. 30./1952 Sb. z 8. července 1952, kterým byla tato zřízena se třemi fakultami, a to fakultou těžkého strojírenství, hornickou a hutní fakultou. V roce 1969 přibyla elektrotechnická fakulta, v roce 1976 stavební fakulta. Významnou událostí bylo přejmenování školy na Technickou univerzitu v Košicích na základě zákona SNR z 13. února 1991. V roce 1992 byla v Prešově zřízena fakulta odborných studií, která se v roce 1996 přetransformovala na dnešní fakultu výrobních technologií. V roce 1992 byla zřízena i ekonomická fakulta, čímž univerzita opustila rámec ryze technických disciplín a v tomto trendu pokračovala i v roce 1998, když byla založena fakulta užitkových umění.\n\nDnes má TU v Košicích devět fakult a kolem 16 tisíc studentů, kolem 700 doktorandů, pracuje na ní téměř 900 pedagogů a stejný počet výzkumných a technicko-hospodářských pracovníků. Technická univerzita v Košicích pokrývá široké spektrum potřeb vzdělávání nejen pro region východního Slovenska, ale v mnoha oborech je jediným centrem vědy, výzkumu a vzdělávání nejen na Slovensku, ale i v středoevropském prostoru. Úzce spolupracuje s jinými univerzitami a s průmyslovým zázemím regionu i celého Slovenska.\n\nTechnická univerzita v Košicích má následující fakulty:\n\n"}
{"id": "1113922", "url": "https://cs.wikipedia.org/wiki?curid=1113922", "title": "Eustachy Stanisław Sanguszko", "text": "Eustachy Stanisław Sanguszko\n\nEustachy Stanisław Sanguszko (18. července 1842 Gumniska – 2. dubna 1903 Gries bei Bozen) byl rakouský šlechtic a politik polské národnosti z Haliče, v 2. polovině 19. století poslanec Říšské rady, v závěru století zemský maršálek Haliče a pak haličský místodržící.\n\nPocházel ze starého polského šlechtického rodu. Jeho otcem byl šlechtic a politik Władysław Hieronim Sanguszko. Mládí strávil Eustachy v Paříži. Studoval v letech 1860–1862 na Pařížské univerzitě, pak v letech 1862–1864 právo na Jagellonské univerzitě v Krakově. Studia ale musel přerušit a převzít kvůli nemoci svého bratra Romana statek na Volyni.\n\nAngažoval se i v politice. V letech 1878–1890 a 1899–1902 zastával funkci předsedy okresní rady v Tarnówě, od roku 1881 byl prezidentem pobočky zemědělské společnosti v Tarnówě, přičemž od roku 1892 byl jejím čestným prezidentem.\n\nOd roku 1871 nebo 1873 zasedal jako poslanec Haličského zemského sněmu. V období let 1890–1895 zastával funkci maršálka zemského sněmu (předseda sněmu a nejvyšší představitel zemské samosprávy). Za jeho působení v čele sněmu proběhla ve Lvově první zemská haličská výstava. V letech 1895–1898 pak po Kazimírovi Badenim zastával úřad místodržícího Haliče, což byl nejvyšší představitel státní správy na území této korunní země. Zasloužil se o rozvoj dopravní sítě v Haliči, o vodní díla a podporu zemědělství.\n\nByl i poslancem Říšské rady (celostátního parlamentu), kam usedl v doplňovacích volbách roku 1874 za kurii venkovských obcí v Haliči, obvod Tarnow, Pilsno, Dombrowa atd. V roce 1873 se uvádí jako hrabě Eustachius Sanguszko, statkář, bytem Gumniska. V parlamentu zastupoval opoziční slovanský blok. Byl členem poslanecké frakce Polský klub.\n\nPo odchodu ze sněmovny byl roku 1879 (místo svého otce) jmenován dědičným členem Panské sněmovny (horní nevolená komora Říšské rady).\n\nZajímal se i o památkovou ochranu. V letech 1887–1895 byl členem ústřední komise pro výzkum a záchranu uměleckých a historických památek. V roce 1889 se stal prezidentem spolku Towarzystwo Tatrzańskie. Finančně podporoval lvovský list \"Dziennik Polski\". V roce 1891 získal titul tajného rady, roku 1898 získal Řád zlatého rouna.\n\nV závěru života trpěl zdravotními obtížemi, které si léčil v v Griesu u Bolzana v Tyrolsku. Zde také v dubnu 1903 zemřel.\n"}
{"id": "1113925", "url": "https://cs.wikipedia.org/wiki?curid=1113925", "title": "Serenáda", "text": "Serenáda\n\nSerenáda ( \"serenata\", dostaveníčko, večerní hudba; z italského výrazu \"sera\" – večer, resp. spíše podle \"al sereno\" – pod širým nebem) je hudební skladba příjemného a lehkého charakteru původně provozovaná ve večerních hodinách pod širým nebem.\n\nPočátky serenády sahají do středověku. Tehdy se jednalo o hudební pozdrav milé, příteli, případně vážené osobě. Typickým obrázkem je milenec zpívající večer pod oknem své dámě za doprovodu kytary nebo jiného drnkacího nástroje. Serenády tohoto typu vznikaly i později, ale většinou jako součást většího díla, vyobrazení tohoto způsobu dvoření – příkladem je árie \"Deh vieni alla finestra\" z Mozartovy opery Don Giovanni.\n\nV baroku se italským názvem serenata označovala většinou oslavná kantáta pro dva i více zpěváků a orchestr, provozovaná večer venku při umělém osvětlení. Serenády tohoto druhu psali například Alessandro Stradella, Alessandro Scarlatti, Johann Joseph Fux, Johann Mattheson nebo Antonio Caldara. Často se jednalo o rozsáhlá díla na pomezí mezi kantátou a operou.\n\nV klasicismu se serenáda rozvinula do vícevěté formy určené pro větší orchestr. Ponechává si ale lehký charakter, příjemná melodie je důležitější než sofistikovaný rozvoj tématu nebo dramatičnost. Často začíná (a někdy i končí) pochodem, při kterém hudebníci přicházeli na scénu; ve středních větách se objevují tance (zejména menuet). Práce tohoto typu pochází především z Itálie, Německa, Rakouska a Čech. Mezi nejznámější serenády z tohoto období patří díla W. A. Mozarta (např. Malá noční hudba nebo Haffnerova serenáda), které mívají 4–10 vět a často byly psány pro zvláštní příležitosti.\n\nV 19. století se ze serenády stává koncertní dílo, nemusí už být určena pro venkovní provedení. Například dvě Brahmsovy serenády připomínají spíše symfonie. Serenády pro smyčcový orchestr napsali Antonín Dvořák, Josef Suk nebo Petr Iljič Čajkovskij, romantické serenády najdeme i v díle Beethovena, Berlioze, Schuberta a dalších.\n\nModerní díla 20. století mívají podobu volnějších experimentů s původní formou a instrumentací serenády, mezi jejich autory patří např. Benjamin Britten, Igor Stravinskij, Arnold Schoenberg, Dmitrij Šostakovič či Leonard Bernstein.\n\n"}
{"id": "1113926", "url": "https://cs.wikipedia.org/wiki?curid=1113926", "title": "Šuranská cukrovarská železnice", "text": "Šuranská cukrovarská železnice\n\nŠuranská cukrovarská železnice (oficiální, dobový název: Veľkošuriansky cukrovar i rafinerie podílnický spolek ve Velkých Šuranech, Průmyslová kolej pro hospodářské účely, \"Nagy-Surányi czukorgyár és finomitó részvénytársaság, Tornózci mezagázdasági iparvasút\") byla síť úzkorozchodných železnic, jejichž úkolem bylo zásobování cukrovaru Šurany potřebnými surovinami k výrobě cukru a zásobování velkostatků a dalších soukromých hospodářství.\n\nProjekt vznikl z iniciativy tehdejšího ředitele cukrovaru Šurany, Alexandra Deutsche, jehož cílem bylo vyřešení problému dopravy cukrové řepy. První část železnice byla vybudována v roce 1911. Železnice spojovala Šurany s obcemi Trnovec nad Váhom, Poľný Kesov, Jatov a Selice. Poslední zmíněné místo bylo přitom nejdále od cukrovaru. Síť měla celkem při sčítání více než 100 kilometrů.\n\nV důsledku vídeňské arbitráže byla železnice několikrát proťata hranicemi, což způsobilo problémy (Šurany patřily do Maďarska). Z tohoto důvodu byla vybudována část trati do obce Branč, kde se napojovala na hlavní železniční trať do Nitry (řepa směřovala do slovenského, nitranského cukrovaru). Železnice zanikla v roce 1968, kdy ztratila hospodářský význam. \n\nVzpomínkou na tuto železnici je Nitranská polní železnice. Nachází se v areálu výstaviště Agrokomplex Nitra a její součástí je i skanzen.\n\n"}
{"id": "1113933", "url": "https://cs.wikipedia.org/wiki?curid=1113933", "title": "Emil Torosiewicz", "text": "Emil Torosiewicz\n\nEmil Torosiewicz (??? – 1901) byl rakouský politik polské národnosti z Haliče, v 2. polovině 19. století poslanec Říšské rady.\n\nByl poslancem Haličského zemského sněmu. Ten ho roku 1870 zvolil do Říšské rady (celostátního parlamentu), tehdy ještě volené nepřímo zemskými sněmy. Opětovně byl zemským sněmem do Říšské rady delegován roku 1871, za velkostatkářskou kurii. Jeho mandát byl 21. dubna 1873 prohlášen pro dlouhodobou absenci za zaniklý. Uspěl i v prvních přímých volbách roku 1873. Slib složil 10. listopadu 1873, rezignace oznámena na schůzi 21. února 1876. V roce 1873 se uvádí jako rytíř Emil von Torosiewicz, statkář, bytem Zastavci. Byl členem poslanecké frakce Polský klub a profiloval se jako polský automista.\n\nZemřel roku 1901.\n"}
{"id": "1113934", "url": "https://cs.wikipedia.org/wiki?curid=1113934", "title": "Vodní věž (Petržalka)", "text": "Vodní věž (Petržalka)\n\nVodní věž v Petržalce je vodní věž, která se nachází na petržalském břehu Dunaje, u Starého mostu na Tyršově nábřeží. Je vysoká přibližně 20 metrů a spolu s domkem sloužícím k její obsluze se nachází v areálu divadla Aréna.\n\nObjekt je od 15. října 2004 národní kulturní památkou zapsanou v Ústředním seznamu památkové fondu pod číslem 652/2.\n\nVodní věž byla postavena několik let předtím, než bylo založeno divadlo Aréna (1828). Věž sloužila k zásobování divadla vodou v době, kdy ještě nebyl vybudován městský vodovod. Ten se začal v Bratislavě stavět až koncem 19. století a v Petržalce dokonce ještě později.\n\nDnes je věž, jakož i dům v zanedbaném stavu. Objekty i pozemek, na kterých stojí, patří bratislavskému samosprávnému kraji. Spolu s divadlem byly stavby prohlášeny za národní kulturní památky.\n"}
{"id": "1113935", "url": "https://cs.wikipedia.org/wiki?curid=1113935", "title": "Zdzisław Tyszkiewicz", "text": "Zdzisław Tyszkiewicz\n\nZdzisław Tyszkiewicz (30. prosince 1838 Penjaky – 25. září 1894 Inzersdorf) byl rakouský politik polské národnosti z Haliče, v 2. polovině 19. století poslanec Říšské rady.\n\nByl šlechtického původu. Pocházel z aristokratického rodu původem z Litvy. Vyrůstal v belgické Lovani. Pak se věnoval správě svého statku Werynia v Haliči.\n\nAngažoval se v politice. Působil coby předseda okresního zastupitelstva v Kolbuszowě. Zasedal jako poslanec Haličského zemského sněmu. Byl též poslancem Říšské rady (celostátního parlamentu), kam usedl v doplňovacích volbách roku 1877 za kurii venkovských obcí v Haliči, obvod Rzeszow, Kolbuszowa atd. Slib složil 10. listopadu 1877. Mandát zde obhájil ve volbách roku 1879, volbách roku 1885 a volbách roku 1891. Poslancem byl až do své smrti roku 1894. Pak ho v parlamentu nahradil Karol Józef Fischer. V roce 1873 se uvádí jako hrabě Zdzislaw Tyszkiewicz, statkář, bytem Werynia. Byl členem poslanecké frakce Polský klub. Patřil mezi méně výrazné poslance.\n\nZemřel v září 1894 v soukromém vídeňském ústavu pro choromyslné, kam byl převezen několik dní předtím. Tělo pak bylo přepraveno k pohřbu do rodinné hrobky ve městě Kolbuszowa.\n"}
{"id": "1113936", "url": "https://cs.wikipedia.org/wiki?curid=1113936", "title": "Seznam voleb do zastupitelstev obcí v Česku mimo řádný termín (2014–2018)", "text": "Seznam voleb do zastupitelstev obcí v Česku mimo řádný termín (2014–2018)\n\nSeznam voleb do zastupitelstev obcí v Česku mimo řádný termín uvádí přehled všech voleb do obecních zastupitelstev na území České republiky, které se v průběhu funkčního období 2014–2018 nekonaly v termínu řádných voleb.\n\nMimořádné volby se konají tehdy, pokud správní soud rozhodne o neplatnosti původních voleb (\"opakované volby\"), jestliže v původně naplánovaných volbách kandidoval nedostatečný počet osob (\"dodatečné volby\") nebo pokud v průběhu funkčního období klesne počet zastupitelů pod stanovenou hranici či je zastupitelstvo kvůli své nečinnosti rozpuštěno, příp. vznikne-li nová obec (\"nové volby\"). V případě zneplatnění jen hlasování, příp. není-li za určitý volební okrsek odevzdán řádný zápis o průběhu voleb, provádí se pouze \"opakované hlasování\". Mimořádné volby vyhlašuje ministr vnitra.\n"}
{"id": "1113938", "url": "https://cs.wikipedia.org/wiki?curid=1113938", "title": "Kornel Ujejski", "text": "Kornel Ujejski\n\nKornel Ujejski (12. září 1823 Beremjany – 19. září 1897 Pavliv) byl básník a rakouský politik polské národnosti z Haliče, v 2. polovině 19. století poslanec Říšské rady.\n\nPocházel z bohaté šlechtické rodiny, která roku 1839 přesídlila do okolí Lvova. V mládí se vzdělával doma, pak studoval na gymnáziu v Bučači a následně na Lvovské univerzitě, kde se seznámil s dalšími budoucími slavnými literáty Leszkem Duninem-Borkowským a Wincentym Polem. Od mládí se pokoušel o básnickou tvorbu. Ve 40. letech pobýval po jistou dobu v Belgii a Francii a zapojil se do tamních polských kruhů. Během revolučního roku 1848 se vrátil do vlasti. Oženil se s hraběnkou Henrykou Komorowskou a pronajal si statek Zubrza u Lvova.\n\nVe své tvorbě se hlásil k romantismu a byl jedním z posledních velkých romantických básníků. Jeho nejznámějším dílem je píseň \"Z dymem pożarów\", která byla velmi populární v polském prostředí zejména během roku 1848.\n\nAngažoval se i v politice. Byl poslancem Říšské rady (celostátního parlamentu), kam usedl v doplňovacích volbách roku 1877 za velkostatkářskou kurii v Haliči. Slib složil 7. prosince 1877. Rezignaci oznámil na schůzi 22. října 1878. Po znovuzvolení ale 4. listopadu 1878 opětovně složil slib. V roce 1877 se uvádí jako rytíř Cornel von Ujejski, nájemce statku, bytem Zubrza (Zubra na dnešní Ukrajině). Byl členem poslanecké frakce Polský klub. Polský klub ale opustil v rámci skupiny několika liberálně orientovaných poslanců (Otto Hausner, Ludwik Skrzyński a Artur Gołuchowski).\n\nZemřel v září 1897 na statku svého syna v Pavlivě.\n\n"}
{"id": "1113940", "url": "https://cs.wikipedia.org/wiki?curid=1113940", "title": "SK Slavia Praha 2015/2016", "text": "SK Slavia Praha 2015/2016\n\nTento článek se podrobně zabývá sestavou, zápasy a celkovým děním v klubu SK Slavia Praha před a během sezony 2015/16. Zejména v \"A-týmu\" klubu, působícím v Synot lize.\n\nSlavia v této sezoně dosáhla nejlepšího výsledku od dob posledního mistrovského titulu v sezoně 2008/09, když se umístila na páté příčce. Zároveň toto umístění, díky pohárovému vítězství čtvrtého ligového týmu FK Mladá Boleslav, zajistilo Slavii poprvé do roku 2009 návrat do evropských pohárových soutěží. Před startem sezony došlo k několika zásadním změnám ve vedení klubu i ve složení realizačního týmu. Největší změnou byla výměna hlavního trenéra, odstoupivšího Miroslava Beránka nahradil Dušan Uhrin mladší. Ke větším změnám, tentokrát na úrovni majitelů klubu, došlo v průběhu podzimu 2015, kdy stávající vlastník Aleš Řebíček prodal svůj majetkový podíl čínské společnosti CEFC a podnikateli Jiřímu Šimáně.\n\nPo skončení sezony 2014/15 došlo u klubu k výměně vedení klubu i realizačního týmu (\"viz Realizační tým\") Tým na postu hlavního trenéra převzal Dušan Uhrin ml. a začal ho připravovat na novou sezonu.\nV týmu skončilo hostování Krisztián Tamásovi a Vukadin Vukadinovićovi. Naopak z hostování v krachující Viktorie Žižkov se vrátila trojice mladíků Josef Bazal, Tomáš Souček a František Mysliveček, z Kolína se vrátil brankář Josef Řehák.\n\nJeště v červnu odehrál tým s novým trenérem přípravné utkání s FC Graffin Vlašim, ve kterém neudržel dvoubrankové vedení a nakonec remizoval 2–2. Tradiční turnaj v Čelákovicích znamenal obsazení 3. místa ze čtyř účastníků.\n\nČervenec začal úspěšně, a to dvojím vítězstvím během jednoho dne. Dopoledne tým sehrál duel s FC Vysočina Jihlava (4–1) a v podvečer porazil v Ďolíčku Bohemians Praha 1905 1–0.\n\nV pátek 3. července tým odcestoval na osmidenní herní soustředění do rakouského Fügenu, který leží nedaleko Innsbrucku. Tam tým čekala čtveřice přípravných duelů. S týmem odcestoval Radek Voltr, Tomáš Jablonský a Miljan Vukadinović, bratr Vukadina, který přišel na roční hostování s opcí z týmu FK Mladá Boleslav. Smlouvy před soustředění prodloužili Karel Piták, Martin Dostál (oba o rok) a Milan Černý. Naopak v týmu skončili Damien Boudjemaa a brankář Matej Rakovan, kteří dostali svolení hledat si angažmá. Na soustředění z výkonnostních důvodů neodcestovali Fotr, Kodr, Fialka, Prošek, Mysliveček a Škutka, kteří se dále připravovali s juniorkou.\n\nSamotné soustředění proběhlo úspěšně, když Slavia postupně remizovala s MSV Duisburg, FK Dynamo Moskva a porazila WSG Wattens z nižší rakouské soutěže. Nakonec pak ještě remizovala s ruským týmem FK Ufa. Po návratu byly dotaženy přestupy Tomáše Jablonského a Radka Voltra. Letní přípravu uzavřely dvě vítězství nad celky FNL FC MAS Táborsko a SK Dynamo České Budějovice. Na různě dlouhá hostování byli odesláni Aldo Baéz, Václav Prošek i František Mysliveček.\n\nV průběhu června došlo u pražského městského soudu k podání návrhu insolvenčního řízení proti klubu společností Online Services z tichomořského souostroví Samoa. Tato společnost odkoupila spornou pohledávku 6 milionů Kč od bývalého generálního manažera klubu Zbyňka Kusého, který \"\"tuto částku požadoval jako zprostředkovatelskou odměnu na základě smlouvy, která podle něj platila i po jeho odchodu z klubu.\"\" Dalších cca 13 milionů Kč si Kusý nárokoval sám v exekučním řízení. Slavia kontrovala žádostí o vydání předběžného opatření k insolvenčnímu řízení, v čemž ale neuspěla. Následkem toho musel klub v průběhu července doložit soudu informace o celkovém účetnictví firmy, ze kterého vyplynula nejen data o dalších dlužných částkách, ale i výši platů některých fotbalistů, atd. Soud alespoň potvrdil, že Slavia stále smí nakládat se svým majetkem, tedy i kupovat a prodávat hráče.\n\nDen před prvním ligovým zápasem bylo oznámeno, že farmou Slavie, tedy týmem kterému je možné posílat hráče na střídavý start, se stal finančními problémy taktéž sužovaný klub FK Viktoria Žižkov.\n\nNový ročník Synot ligy byl zahájen v pátek 24. července. Slavia zavítala na hřiště obhájce titulu Viktorie Plzeň. Přes solidní výkon dvakrát inkasovala, a tak ani branka Milana Škody z poslední minuty neodvrátila porážku 1-2. V druhém kole do Edenu přijel Slovan Liberec. Hosté se trefou Bakoše ujali vedení již ve 2. minutě, ale ještě do 13. minuty vyrovnal Milan Škoda a následně zvýšil vedení Jan Mikula. Hosté pak již jen stačili v druhém poločase vyrovnat Šuralem. Třetí kolo Slavia odehrála v Brně, kde nepředvedla dobrý výkon a prohrála gólem, který vstřelil bratr slávistického kanonýra Michal Škoda. Slavia tak byla po třech kolech s jedním bodem na 15. sestupové příčce.\n\nPosun ligovou tabulkou vzhůru započal až ve 4. kole, kdy do Edenu dorazila Jihlava, které slávisté nastříleli 4 branky, aniž by inkasovali. Do zápasu v základní sestavě nastoupil Jan Štohanzl, jenž dorazil na roční hostování z Mladé Boleslavi a dvakrát se trefil Milan Škoda, který tak ukázal, že dokáže navázat na ze své strany velice úspěšnou předchozí sezonu. Na svůj výkon navázal v dalším kole proti Baníku, kdy svými brankami ozdobil konce obou poločasů, a dopomohl tak svému týmu k vítězství 3:1.\n\nPřelom srpna a září vyplnil zápas 2. kola domácího poháru, ve kterém Slavia zavítala do Nového Bydžova k zápasu s Unionem 2013. Slavia nastoupila v sestavě s hráči na pomezí základu a lavičky, s Bazalem ve středu zálohy a Radkem Voltrem na hrotu. Druhý jmenovaný vstřelil při vítězství 7:0 hat-trick a klub si tak lehce zajistil povinný postup do třetího kola MOL Cupu. Reprezentační přestávku pak další týden Slavia strávila přátelským zápasem proti diviznímu Trutnovu. Zápas, do kterého v druhém poločase zasáhli i junioři Pelyak, Kocourek, Veselý a Vavrouš, Slavia vyhrála v poměru 2:0.\nZačátek září přinesl i finální řešení finanční nestability klubu. Již 1. září média informovala o probíhajících jednáních s potenciálními investory a o jejich závažnosti usuzovala z neuskutečněného přestupu útočníka Milana Škody do Turecka. 4. září pak již Slavia opravdu měla nové majitele. Dosavadní majitel klubu Aleš Řebíček odprodal majoritní podíl akcií českému podnikateli Jiřímu Šimáněmu, který se o ně okamžitě podělil v poměru přibližně 40:60 s čínským energetickým gigantem CEFC, zastoupeným bývalým ministrem obrany za ČSSD Jaroslavem Tvrdíkem.\n\nSe změnou majitelů došlo také k částečné obměně ve vedení klubu a nastavení nové koncepce směřování klubu. Vznikla tak například sportovní rada (ve složení Josef Jinoch, Dušan Uhrin, Jiří Plíšek, David Trunda, Vladimír Šmicer a Jakub Dovalil) s kompetencemi při přípravě přestupů, mládežnická akademie vedená Jiřím Plíškem nebo došlo na obnovení úseku skautingu pod dohledem Jakuba Dovalila. Dovalil však nakonec ve Slavii působil jen několik týdnů, jelikož v začátku roku 2016 přijal nabídku trénovat národní tým Spojených arabských emirátů do 20 let, a jeho pozice nebyla v sezoně 2015/16 znovu obsazena.\n\nV průběhu září se klub ze zdravotních důvodů rozloučil se záložníkem Tomášem Mičolou, se kterým rozvázal smlouvu. Deset dní do konce přestupního období pak z Ostravy, kam Mičola zamířil, dorazil obránce Michal Frydrych. Opačným směrem na hostování putovali (jako hráčská kompenzace) Marek Červenka a Martin Dostál.\n\nŠestým kolem pak 12. září pokračovala pro Slavii Synot liga. Slavia se v ní poprvé pod dohledem nových majitelů představila v Edenu proti Mladé Boleslavi. Slavia se v druhém poločase dostala do vedení po vlastním gólu Romana Poloma, ale Skalákovi se podařilo záhy vyrovanat a na výsledku 1:1 již nezměnilo ani vyloučení Jiřího Fleišmana. K reparátu došlo za týden, kdy klub zavítal na hřiště ligového nováčka ze Zlína. Po brankách Keniji a Součka Slavia ve Zlíně vyhrála 2:0 a přerušila zlínskou sérii domácích výher.\n\nPřed derby pražských S následovalo 3. kolo MOL Cupu. Slavia po vítězství nad Unionem vyrazila do Ústí nad Labem, kde, tak jako již mnohokrát, prohrála s týmem z nižší ligové úrovně. Druholigové Ústí vstřelilo Slavii 4 góly, z nichž jeden zajistil ze Slavie hostující odchovanec Jan Peterka, a postoupilo do 4. kola místo pražského celku. Slavia tak počtvrté za posledních 5 let skončila pohárovou pouť již ve 3. kole a po třech letech opět selhala proti Ústí nad Labem (v roce 2014 ztroskotala na Viktorii Žižkov a v roce 2011 s SK Převýšov).\n\nPo výpadku v Ústí nad Labem si Slavia spravila pověst v následujícím derby se Spartou, když po třech letech dokázala pražského soupeře porazit. V nastavení prvního poločasu napřáhl ke střele zpoza velkého vápna Jaromír Zmrhal, brankář Bičík jeho střelu svým zákrokem zpomalil, ale nedokázal již zcela zabránit míči v cestě za brankovou čáru. Slavia na domácím stadionu vyhrála 1:0. V tabulce se pak navíc poprvé v sezóně dostala na 4. pozici, která týmům v tomto ročníku zaručovala postup do předkola Evropské ligy. Ihned v dalším kole přišlo na řadu další pražské derby, tentokrát proti FK Dukla Praha. Slavia i toto kolo odehrála na domácím stadionu, ale do zápasu nevstoupila dobře, když se už v 5. minutě trefil hostující Krmenčík. Ve druhém poločase vyrovnal Škoda, ale další branku již nikdo přidat nedokázal.\n\n8. října, během další reprezentační pauzy, sehrála Slavia další přátelský zápas a vybrala si k němu opět Slovan Bratislava, se kterým v létě prohrála 1:4 na turnaji v Čelákovicích. Ani tentokrát se týmu nedařilo lépe, nepočítaje fakt, že Slovan skóroval pouze třikrát a vyhrál jen 3:1.\n\n20. října pak došlo i na plánovanou valnou hromadu, kde byly doplněny orgány akciové společnosti tak, aby jejich složení odpovídalo nové majetkové struktuře. Předsedou představenstva se stal Jiří Šimáně, jenž prostřednictvím své firmy Fly Investments vlastnil 39,98% akcií klubu. Členy představenstva se stali generální ředitel Slavie David Trunda, finanční ředitel Petr Boháč a za CEFC, která vlastnila 59,97% akcií, novinář a vedoucí PR oddělení Tomáš Syrovátka. Do dozorčí rady byl zvolen jako předseda prezident CEFC Chan Chauto, Jaroslav Tvrdík a ikona klubu Vladimír Šmicer.\n\nŘíjen přinesl ještě dva ligové zápasy. Duel v Jablonci skončil bezbrankovou remízou, a když do Edenu přijel hanácký zástupce Sigma Olomouc, po červéné kartě pro Hrubého oslabená Slavia (po sérii sedmi zápasů bez porážky) prohrála dvěma góly Davida Housky 0:2. Tým tak od \"velkého derby\" propadl ze 4. místa v tabulce na sedmé a navíc přišel o zraněného Štohanzla. Dobrou zprávou tak alespoň bylo, že se podařilo zastavit hrozbu insolvenčního řízení.\n\nListopad pro tým dopadl lépe, než konec října. Oslabená Slavia, s několika zásahy do obranné a záložní řady, jela k zápasu 12. kola do Teplic, kde remízový zápas rozhodl v 86. minutě střídající obránce Bílek. V dalším kole již došlo na Vršovické derby proti Bohemians. Zápas nezačal vůbec dobře pro slávistickou hvězdu, stopera Simona Deliho, jenž nejdříve srazil soupeřovu střelu za Berkovcova záda a za několik minut zavinil i penaltu, kterou proměnil Josef Jindřišek. Ještě do poločasu dokázal snížit (po přihrávce Karla Pitáka, pro nějž to byl 300. zápas v lize) Milan Škoda svým 50. gólem v české lize na 1:2 a ve druhé půli, tři minuty před koncem, i vyrovnat. Zápas tak přes slávistický tlak skončil remízou 2:2. Další dva ligové zápasy v listopadu dopadly pro klub příznivěji. Nejdříve Slavia porazila v Uherském Hradišti góly Zmrhala a Vukadinoviće 2:0 Slovácko, a posléze o posledním listopadovém víkendu v Edenu přemohla 1. FK Příbram 2:1. Milan Škoda v prvním poločase proměnil pokutový kop, kterých Slavia neměla v posledních letech mnoho. Slavia tak byla po polovině soutěže opět na \"evropském\" čtvrtém místě před pátým Libercem.\n\nPrávě zápas s Libercem pro Slavii obstaral tradiční podzimní předehrávku 16. kola. Slavia se na stadionu u Nisy ujala velmi záhy vedení - již po dvou minutách herního času otevřel skóre povedenou střelou z hranice malého vápna Jaromír Zmrhal. Ve druhé půli však střídající Marek Bakoš vyrovnal a Slavia pak zápas během dvou minut zcela ztratila, když se trefil i David Pavelka. Výsledek 2:1 pro domácí zůstal nezměněn po zbytek zápasu a Slavia tak výhodné čtvrté místo přepustila Liberci a přezimovala na páté pozici.\n\nPo vánoční dovolené se Slávisté sešli ve Edenu opět 4. ledna 2016. Na začátku přípravy absolvovali obvyklé fyzické testy na FTVS UK. Přes zimní přestávku se do Slavie vrátili i někteří hráči, kteří v průběhu sezony hostovali v jiných týmech, ale ani Kodr, ani Vošahlík, jenž se vrátil z ročního působení v Kazachstánu, se nakonec do kádru neprobojovali. Noví majitelé totiž trenéru Uhrinovi slíbili dostatečné prostředky na nákup posil. Ještě před Vánoci se tak klubu upsal mladíček Libor Holík a po něm – zřejmě nejkontroverznější přestup zimy – sparťan Josef Hušbauer. Mezi svátky do Edenu dorazil příbramský záložník Antonín Barák a českobudějovický Zdeněk Linhart. Na Silvestra Slavia podepsala smlouvu s mladoboleslavským Janem Bořilem, o kterého stála již v letním přestupovém období, jenže přestup troskotal na finančních otázkách. 7. ledna byl ohlášen transfer hned tří hráčů – ze Zlína přišel Lukáš Železník, z Jihlavy Muris Mešanović a z posledního Baníku brankář Pavlenka. O týden později navíc ještě dorazil mladý slovenský křídelník z MŠK Žilina Jaroslav Mihalík. Do Zlína naopak putoval z kádru Slavie Dame Diop, jenž se víceméně nikdy stabilně neprobojoval do kádru A týmů, a do Jihlavy na hostování Radek Voltr, jen po půl roce ve Slavii. Do Ostravy putoval na hostování Hrubý a k Bohemians 1905 Michal Švec. Slavia taktéž usilovala o přestup Josefa Šurala, Dušana Šventa nebo Martina Zemana. První jmenovaný se záhy rozhodl dát přednost Spartě, u zbylých dvou se Slavia nedohodla s jejich kluby. Navíc se v průběhu celého přestupového období objevovaly informace o možném přestupu Milana Škody do Spojených arabských emirátů a Jaromíra Zmrhala do ruské ligy.\n\nV České republice v průběhu ledna Slavia odehrála šest přátelských zápasů s týmy FNL a ČFL, většinou na umělém povrchu tréninkového komplexu v Edenu, a jeden zápas na přírodní trávě komplexu v Nymburku. V pěti zápasech dokázal tým zvítězit a jedinou prohru si na začátku přípravy připsala opět v zápse proti druholigovému Ústí nad Labem. Po přípravě v ČR následoval odjezd na herní soustředění ve španělské Marbelle. Zde Slávisté sehráli celkem čtyři přípravná utkání, nejprve s exotickými soupeři z Asie, a posléze i evropskými týmy, z nichž nejzajímavější pro oko diváka mohlo být FK Dynamo Kyjev, které mělo za nedlouho nastoupit v jarní části Ligy mistrů. První soupeř Slavie z čínského Nan-ťingu – FC Ťiang-su Su-ning – v údobí několika dnů okolo naplánovaného zápasu se Slavií nakoupil do svého kádru slavné Brazilce Alexe Teixeiru, Jôa a Ramirese. Transferem prvního jmenovaného pokořil Ťiang-su Su-ning rekord čínské ligy, jelikož za tohoto hráče klub zaplatil Šachtaru Doněck 50 milionů eur.\n\nAni velké nákupy (které v zápase se Slavií ještě nenastoupily) Číňany nezachránily od snadné prohry 1:5, kterou jim Slavia v Coínu uštědřila. Ve druhém zápase ve Španělsku o dva dny později slávisté poměřili síly s jihokorejským týmem Suwon Samsung, který porazili nejtěsnějším rozdílem 1:0. Vyšší skóre pak zařídilo trio Škoda, Hušbauer a Kenija v zápase proti úřadujícímu mistru polské Ekstraklasy Lechu Poznań. Slavia vyhrála zápas 3:1. Generálku na ligu obstaral zápas kyjevským Dynamem. Slávisté tým, který za dvacet dní podlehl v osmifinále Ligy mistrů Manchesteru City, porazili 2:1 dvěma brankami ve druhém poločase. Špatnou zprávou pro trenéra Uhrina ovšem bylo, že Milan Škoda byl během zápasu nešetrně faulován, a následně musel vynechat začátek jarní části ligové soutěže.\n\nPřed prvním jarním zápasem proti Zbrojovce Brno proběhla tradiční tisková konference, kde majitelé, trenér a hráči zhodnotili zimní přípravu a posilování týmu. Vedení klubu taktéž představilo novou podobu dresů, jež spočívala především v přítomnosti loga jednoho z majitelů - CEFC - na přední straně dresu, a sdělilo informace o nové spolupráci mezi Slavií a chorvatským Hajdukem Split. Jaroslav Tvrdík přednesl jarní cíle týmu, který měl z 5. místa útočit na Slovan Liberec a Mladou Boleslav na 3. a 4. příčce, a zajistit tak Slavii postup do předkola Evropské ligy UEFA v následujícím ročníku.\n\nv 17. kole do Edenu zavítal celek z Brna, se kterým Slavia na podzim prohrála, a navíc jej pětkrát v řadě neporazila. Do zápasu kvůli přetrvávajícímu zranění kotníku nezasáhl Milan Škoda a místo něj nastoupily posily Mešanović a Železník. Prvně jmenovaný otevřel po čtvrthodině skóre a druhou branku přidal před přestávkou stoper Bílek. V kombinaci s prohrou Liberce se Slavia opět dostala na pohárové 4. místo, které by ale při rovnosti bodů s Libercem Slavii na konci ročníku nezůstalo.\n\nV následujícím týdnu Slavia zavítala do Jihlavy, která se po 17 odehraných zápasech pohybovala na hraně sestupu, resp. na předposlední - sestupové pozici. Přes množství šancí, zejména v prvním poločase se slávistům nepodařilo vstřelit branku a oba týmy se rozešly smírně 0:0. To, že slávisté nedokázali Jihlavu porazit mělo za následek i propad na páté místo, dva body za Liberec a Boleslav. Po 18. kole tak klub mohl jen doufat, že vyhraje všechny zápasy a soupeři budou klopýtat.\nV následujícím kole do Edenu zavítal již téměř beznadějně poslední celek z Ostravy. Hosté se překvapivě dostali do vedení brankou de Azeveda, ale muž zápasu - Tomáš Souček, který den před zápasem oslavil své 21. narozeniny - ještě do poločasu vývoj utkání otočil a v 65. minutě pak i dovršil hattrick, čímž více než zdvojnásobil své střelecké konto v první lize.\n\nŠance na pronásledování soupeřů v boji o evropské poháry dostala první ránu ve 20. kole, kdy slávisté dorazili k přímému souboji o přední příčky na městském stadionu v Mladé Boleslavi. Díky dohodě obou klubů nemohli do hry zasáhnout Štohanzl a Vukadinović, a zranění do hry nepustilo brankář Berkovce. Naopak po absenci v zápase s Ostravou se vrátil Zmrhal. domácí byli v průběhu zápasu lepší, ale podstatné události se odehrály až ve druhém poločase. Nejprve byl za faul na Chramostu v pokutovém území vyloučen Frydrych a udělenou penaltu proměnil Magera. Dvoukólvé vedení domácích pak zajistil 5 minut před koncem Jakub Rada. Na zisk bodů již pak nezměnil nic ani Mešanovićův gól, ani červená karta pro Kúdelu. Slavia tak na Boleslav ztrácela již 6 bodů a na Liberec, díky jeho remíze se Slováckem, body tři.\nNásledovalo domácí vítězství proti Fastavu Zlín, které opět zařídil hrdina zápasu s Baníkem Tomáš Souček již po 6 minutách hry. Pak se již hrálo velké derby. Slávistům se vstup do utkání na Letné povedl. Milan Škoda téměř na minutu přesně okopíroval začátek zápasu Sparta - Slavia z předchozí sezóny, když otevřel skóre již v 6. minutě (v předchozím ročníku to byla dokonce minuta 4.). Domácí byli přesto ve snaze odčinit podzimní prohru v celém zápase aktivnější a zápas zlomili ve druhém poločase góly Lafaty, Costy a Zahustela. I přes prohru se však bodový rozdíl mezi Slavií a Libercem nezvýšil, jelikož severočeši prohráli s lídrem tabulky z Plzně.\n\nDuben začal pro slávisty dalším derby, tantokrát s Duklou. Dušan Uhrin musel udělat v sestavě oproti zápasu se Spartou hned 7 změn kvůli různým zraněním a karetnímu trestu pro Hušbauera. O jediný gól zápasu se v prvním poločase postaral domácí Štětina, který ovšem zamířil za záda vlastního brankáře. Zásluhu na tomto gólu měl především Muris Mešanović, který svým pohybem nedal Štětinovi jinou možnost, než se do letu centrovaného míče vložit.\n\nZbytek měsíce dubna byl pro Slavii výsledkově spíše neúspěšný. Slávisté sice neprohráli, ale zato nahromadili čtyři remízové zápasy za sebou. Tím tak dovolili Mladé Boleslavi, která se po 27. kole nacházela na 4. místě, nastřádat 10 bodů náskoku, což tři kola před koncem soutěže znamenalo jistotu, že ubrání 4. místo, o které Slavia usilovala. Navíc pak slávisté dali ztrátou 8 bodů šanci Zbrojovce Brno přiblížit se na pouhé 3 body.\n\nZe čtyř remíz proti Jablonci (kdy nastřelila 3× tyč), Olomouci, Teplicím a Bohemians tak mohly slávisty mrzet zejména výsledky proti Sigmě Olomouc, která se již tehdy pohybovala v pásmu sestupu, a rozhodně i proti Teplicím. V tomto zápase Slavia v Edenu dvakrát díky Milanu Škodovi vedla, ale soupeři se vždy podařilo vyrovnat. K nejdramatičtějším okamžikům zápasu došlo až v nastaveném čase, kdy si slávisté po faulu Ljevakoviće vysloužili pokutový kop. K míči se postavil Hušbauer, ale penaltu neproměnil, což Slavii stálo další dva body. V závěru byl pak vyloučen ještě hostující Soune Soungole.\n\nZačátkem dubna rezignoval menšinový vlastník Jiří Šimáně na pozici předsedy představenstva klubu. Jako důvod tohoto kroku byly citovány rozdílné představy většinového a menšinového akcionáře o (zejména finančním) způsobu dosažení klubových úspěchů. Z následného jednání mezi Jaroslavem Tvrdíkem a Jiřím Šimáně pak vzešla dohoda o navýšení majetkové účasti CEFC na cca 67% akcií, volba předsedy představenstva klubu nominovaného CEFC a Šimáněho volba na pozici v představestvu klubu.\n\nV květnu na hráče zbývaly již jen tři zápasy, vměstnané do období dvou víkendů, a boj o udržení alespoň 5. místa, které by potenciálně mohlo znamenat postup do předkola Evropské ligy UEFA v případě, že by Jablonec nevyhrál ligový pohár. Slávisté k zajištění 5. místa vykročili vstřelením pěti branek do sítě Slovácka, které v 28. kole zavítalo do Edenu. Dvěma góly se v prvním poločase zapsal 21letý Antonín Barák. V druhém poločase hosté dokázali vstřelit kontaktní gól, ale již o minutu později se trefil Hušbauer, pro něhož to byl první gól za Slavii v soutěžním zápase, a po něm ještě stoper Bílek a střelec Škoda. Slavia tak vyhrála 5:1 a zvýšila svůj náskok na Brno na 5 bodů.\n\nV předposledním kole navštívila Slavia Příbram, kde o svém vítězství 3:1 rozhodla góly Součka, Baráka a Mešanoviće již v první půli. V druhé půli již jen korigoval výsledek příbramský Patrik Brandner. Zápas, který svým vystoupením znehodnotila dvojice opilých rozhodčí Pilný-Jech, zajistil slávistům konečnou jistotu 5. místa.\n\nV posledním zápase sezony do Edenu přijel čerstvý mistr ligy z Plzně. I přes pravděpodobné oslavy titulu v kádru hostů překvapilo, když slávisté viktoriány deklasovali 5:0. Již ve 4. minutě zápasu, po kterém byl trenér mistrů odvolán, se trefil mladý slovenský křídelník Jaroslav Mihalík a po něm ještě v prvním poločase Barák s Mešanovićem. Ve druhém poločase pak slávisté pokračovali v předvedeném výkonu a Hušbauer s hostujícím Vukadinovićem přidali další dvě branky. Slávisté tak sezonu zakončili se skóre 13:2 v posledních třech zápasech a celkově vytvořili sérii osmi zápasů bez prohry.\n\nDo pro Slavii nejdůležitějšího zápasu sezony ale žádný slávista nezasáhl (pokud nepočítáme Jasmina Šćuka, který do Slavie přestoupil v následujících dnech jako volný hráč), jelikož se jednalo o finále MOL Cupu mezi FK Jablonec a Mladou Boleslaví. Pouze zisk poháru pro Mladou Boleslav, která si již v ligové soutěži zajistila postup do 2. předkola Evropské ligy, by znamenal její posun do 3. předkola EL, přičemž do druhého předkola by se kvalifikoval 5. ligový tým - tedy Slavia Praha. K radosti příznivců Slavie se právě tak stalo poté, kdy v druhé polovině finálového zápasu vstřelil jeden z gólů právě budoucí slávista Šćuk a FK Mladá Boleslav vyhrála 2:0. Díky mladoboleslavským se Slavia kvalifikovala do evropských pohárů pooprvé od roku 2009.\n\nVe výsledkově nejlepší sezoně od ročníku, ve kterém Slavia získala naposledy titul mistra ligy, obsadil klub konečnou pátou pozici s 52 body a 5 bodovou ztrátou na čtvrtou Mladou Boleslav.\n\nV pátek 4. září 2015 přinesla média zprávu o změně akcionářské struktury klubu. Ta byla později potvrzena i na oficiálním webu pražského klubu. Původní akcionáři, kterými byli bývalý ministr dopravy Aleš Řebíček a společnost Vinet (majitel stadionu v Edenu), prodali svůj podíl, jenž čítal cca 99,94 %.\n\nVětšinový podíl, celkem 59,97 %, odkoupila čínská investiční skupina CEFC, jenž působí v oblasti financí, energetiky a průmyslu. V Česku už do jejího holdingu patří několik akvzicí. Podíl 39,97 % koupil Jiří Šimáně, spolumajitel letecké společnosti Travel Service a majitel společnosti Fly Sport Investments s.r.o. Zbylý podíl cca 0,06 % zůstal v držení drobných akcionářů.\n\nV klubu tak byly dovršeny několikaleté pokusy o vstup nového silného partnera, který by pomohl s finanční stabilizací a navrácení na přední pozice Synot ligy. Předchozího majitele Aleše Řebíčka nahradil v pozici prezidenta klubu nový minoritní vlastník Jiří Šimáně. Na tiskové konferenci 7. října 2015 bylo oznámeno, že na valné hromadě společnosti SK Slavia Praha - Fotbal a.s. bude zvoleno představenstvo složené z prezidenta klubu Jiřího Šimáně, generálního ředitele Davida Trundy, finančního ředitele Petra Boháče a Tomáše Syrovátky. Do dozorčí rady společnosti byli na valné hromadě zvoleni Chan Chauto, Jaroslav Tvrdík a Vladimír Šmicer.\n\nKrátce před začátkem letní přípravy byl novým hlavním trenérem jmenován Dušan Uhrin mladší, který ve funkci nahradil Miroslava Beránka. Ve funkci ve stejný den skončil i sportovní ředitel Karol Kisel a od 1. července jej nahradil Josef Jinoch, který již v minulosti ve stejné funkci u týmu působil.\n\nUhrin si za svého asistenta zvolil Petra Čuhela. Na postu trenéra brankářů vystřídal Juraje Šimurku trenér mládežnických brankárů Radek Černý.\n\nS příchodem nových majitelů byl po několikaleté pauze obnoven úsek skautingu, do jehož čela se postavil někdejší mládežnický trenér Slavie a FAČR Jakub Dovalil. Do čela mládežnické akademie byl jmenován Jiří Plíšek. Vznikla také sportovní rada s rozličnými pravomocemi, jejímiž členy se stali sportovní ředitel Josef Jinoch, generální ředitel David Trunda, manažer mládežnické akademie Jiří Plíšek, hlavní skaut Jakub Dovalil, člen dozorčí rady Vladimír Šmicer a trenér A-týmu Dušan Uhrin.\n\nDomácí sada dresů nese tradiční barvy klubu prvně uvedené již v roce 1896 a od roku 1956 jsou prakticky neměnné. Společnost Umbro Slavii dodala dresy ze syntetického materiálu se stříbrnými vlákny, jež měla lépe napomáhat termoregulaci hráčů. Jako venkovní kombinace byla zvolena půlená tmavomodo-tyrkysová kombinace použitá pro hráče v poli již v letech 2010–2012. Později byla navíc užívána brankáři jako alternativní dres. Brankáři pro sezonu 2015/16 získali zcela nový modrý dres s tyrkysovými pruhy, zelený dres se žlutými pruhy a celobílý, nebo celočervený dres s šedými pruhy. Brankáři Slavie v sezoně nastupovali i v modrobílé a černobílé kombinaci dresu s pruhy.\n\n\nPoznámky:  —  = nezveřejněno (dohoda mezi kluby),   †  = odhadovaná cena,   +  = opce na prodloužení smlouvy,   ‡  = hráč působil pouze v juniorském týmu\n\nPoznámky:  —  = nezveřejněno (dohoda mezi kluby),   †  = odhadovaná cena,   +  = opce na prodloužení smlouvy,   ‡  = hráč působil pouze v juniorském týmu\n\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: konec sezony.\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: konec sezony.\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: konec sezony.\n\n\nPoslední úprava: konec sezony.\nHřiště: D = Domácí; V = Venkovní. Výsledek: V = Výhra; P = Prohra; R = Remíza\n\n\"zdroj:\" slavistickenoviny.cz, FAČR\n"}
{"id": "1113941", "url": "https://cs.wikipedia.org/wiki?curid=1113941", "title": "Chorvatská liga ledního hokeje 2010/2011", "text": "Chorvatská liga ledního hokeje 2010/2011\n\nChorvatská liga ledního hokeje 2010/11 byla dvacátouprvní sezónou Chorvatské hokejové ligy v Chorvatsku, které se zúčastnily celkem 4 týmy. Týmy po skončení základní části postoupily do playoff. Ze soutěže se nesestupovalo.\n\nV základní části každé družstvo odehrálo 18 zápasů (3x venku a 3x doma). Všechny týmy po skončení základní části postoupily do playoff. Semifinále se hrálo na 2 vítězné utkání, finále na 3 vítězná utkání.\n\n\n\n"}
{"id": "1113943", "url": "https://cs.wikipedia.org/wiki?curid=1113943", "title": "Ondrej Takács", "text": "Ondrej Takács\n\nOndrej Takács (* 25. května 1949) je bývalý slovenský fotbalista. Po skončení aktivní kariéry působil jako trenér, vedl mj. FK Slovan Duslo Šaľa.\n\nV československé lize hrál za AC Nitra a Spartak Trnava. Dal 14 ligových gólů. V nižší soutěži hrál i za Slovan Duslo Šaľa.\n\n\n"}
{"id": "1113948", "url": "https://cs.wikipedia.org/wiki?curid=1113948", "title": "Zezulka", "text": "Zezulka\n\nPříjmení Zezulka nosí více významných osobností:\n\n\n"}
{"id": "1113949", "url": "https://cs.wikipedia.org/wiki?curid=1113949", "title": "Jozef Púchly", "text": "Jozef Púchly\n\nJozef Púchly (* 26. února 1946) je bývalý slovenský fotbalový brankář.\n\nV československé lize hrál za Spartak Trnava. S Trnavou získal 2 ligové tituly. V Poháru UEFA nastoupil ve 4 utkáních.\n\n\n"}
{"id": "1113950", "url": "https://cs.wikipedia.org/wiki?curid=1113950", "title": "Blücher (lokomotiva)", "text": "Blücher (lokomotiva)\n\nBlücher je název parní lokomotivy, která byla jednou z prvních železničních lokomotiv, postavených v roce 1814 Georgem Stephensonem. \n\nLokomotiva Blücher mohla táhnout náklad o hmotnosti 30 tun rychlostí 6,4 km (4 míle) za hodinu. Byla pojmenována podle pruského generála Gebharda Leberechta von Blücher, na počest jeho zásahu v bitvě u Waterloo a jeho pomoci proti Napoleonovi Bonaparte.\n\n"}
{"id": "1113957", "url": "https://cs.wikipedia.org/wiki?curid=1113957", "title": "Průmyslové a lesní úzkorozchodné tratě v okolí Smolenic", "text": "Průmyslové a lesní úzkorozchodné tratě v okolí Smolenic\n\nPrůmyslové a lesní úzkorozchodné tratě v okolí Smolenic byl železniční systém v Malých Karpatech v okolí obce Smolenice. \nÚzkorozchodné trati v této oblasti byly stavěny ve dvou etapách.\n\nNejprve vznikla lesní koněspřežná dráha s rozchodem 760 mm, která byla vystavěná do prostoru lesů kolem Majdanu, mezi Horními Orešany a Lošoncem. Tato část zanikla, aniž by byl na ní zahájen provoz parními lokomotivami. \n\nNový systém - trať s rozchodem 600 mm – se s původní lesní železnicí stýkala v Majdanu. Tato trať obsluhovala území od hranice katastru obce Sološnica až po Dobrovodské lesy, kde sahala až téměř pod Bradlo. \n\nV roce 1880 začal hrabě Jozef Pálffy (1853 - 1920) v úzké dolině pod Majdanem u Horných Orešan výstavbu chemického závodu, v němž se suchou destilací zpracovávalo bukové dřevo na výrobky: octan vápenatý, kyselina octová a aceton. Vedlejším produktem bylo dřevěné uhlí. Jedna větev úzkorozchodné trati vedla ze závodu k Horné Parině a dále k vrchu Klokoč v délce 14 km. Z ní odbočovala odbočka u hájovny Stará Bohatá. Druhá důležitá větev o délce rovněž 14 km vedla z Majdanu kolem Jahodníku pod Záruby. V letech 1901-1903 byla postavena trať až na Dobrou Vodu.\n\nVe většině pramenů se uvádí, že na této úzkorozchodné trati jezdilo šest parních a pět dieselových lokomotiv, dvě drezíny, dva osobní a 140 nákladních vozů. Dvě parní lokomotivy byly čtyřnápravové (Goliath a Luďka) a čtyři třínápravové (Republika, Pavlína, Lucia a Měna). Republika se dnes nachází v Štiavničce pri Hronci jako fyzicky zachráněný exponát muzea ČHŽ.\n\nVšechny horské dopravní trasy se mírně svažovaly k závodu, což umožňovalo samočinnou dopravu dřeva. Prázdné soupravy vagonů vytáhli koně na svahy ke skládkám a odtud naložené dřevem sjely setrvačností do hlavního skladu u závodu. \n\nÚzkokolejky ze závodu do Smolenic a Dobré Vody stavěli cizinci. Byli to většinou Poláci, Italové a Chorvati. Celá trať byla dokončena bylo až v roce 1920. Před likvidací v roce 1960 měla úzkokolejka celkovou délku 70 km.\n\n"}
{"id": "1113958", "url": "https://cs.wikipedia.org/wiki?curid=1113958", "title": "Éloyse Lesueurová", "text": "Éloyse Lesueurová\n\nÉloyse Lesueurová (* 15. července 1988) je francouzská atletka, specializující se na skok daleký.\n\nV letech 2012 a 2014 se stala mistryní Evropy ve skoku dalekém. Největším úspěchem se pro ni stal titul halové mistryně světa v této disciplíně z roku 2014. Na olympiádě v Londýně v roce 2012 obsadila v soutěži dálkařek čtvrté místo.\n\n"}
{"id": "1113963", "url": "https://cs.wikipedia.org/wiki?curid=1113963", "title": "Ludwik Wolski", "text": "Ludwik Wolski\n\nLudwik Wolski (1835 Wiśnicz – 3. dubna 1887 Vídeň) byl rakouský právník a politik polské národnosti z Haliče, v 2. polovině 19. století poslanec Říšské rady.\n\nV roce 1856 absolvoval práva na Lvovské univerzitě a získal titul doktora práv. Působil pak jako advokát. Po delší dobu byl advokátem ve Lvově, od roku 1862 ve Zoločivu, později přešel do Brzozówa. Zde se zapojil i do veřejného života a podílel se na vzniku tamního pojišťovacího spolku, prvního tohoto typu v Haliči. V roce 1869 se opět přestěhoval do Lvova, kde byl činný jako advokát, a od konce roku 1876 působil ve Vídni.\n\nAngažoval se v politice. Od roku 1870 do roku 1872 zasedal jako poslanec Haličského zemského sněmu za město Drohobyč. Na mandát ovšem rezignoval a stáhl se dočasně z aktivní politiky. Tehdy podnikl delší cestu do zahraničí. Později byl též poslancem Říšské rady (celostátního parlamentu), kam usedl v doplňovacích volbách roku 1877 za kurii městskou v Haliči, obvod Lvov. Slib složil 19. prosince 1877. Mandát zde obhájil ve volbách roku 1879. Rezignaci oznámil dopisem 4. února 1883. V roce 1877 se uvádí jako Dr. Ludwig Wolski, advokát, bytem Vídeň. Byl členem poslanecké frakce Polský klub.\n\nČeský tisk ho líčil jako stoupence spolupráce Poláků s německými liberály a \"nepřítele Čechů\". Jeho jméno vešlo ve známost v souvislosti s aférou okolo poslance Ignace Kamińského (souvisela s výstavbou haličské transverzální železniční tratě), kdy byl Kamińského právním zástupcem. V souvislosti s aférou rezignoval i Wolski na mandát poslance.\n\nByl aktivní i jako publicista. Napsal studii \"Powstanie polskie w roku 1863, z kommentarzem Macchiawela\" (1867). Další spis \"Diagnoza\" kritizoval historik Józef Szujski, na což Wolski reagoval odpovědí v podobě spisu \"Odprawa\".\n\nZemřel v dubnu 1887.\n"}
{"id": "1113967", "url": "https://cs.wikipedia.org/wiki?curid=1113967", "title": "Oleksij Zaklynskyj", "text": "Oleksij Zaklynskyj\n\nOleksij Zaklynskyj, cyrilicí Олексій Заклинський, polsky též Ołeksa Zakłynśkyj (27. března 1819 Ozerjany – 26. března 1891 Bohorodčany), byl rakouský řeckokatolický duchovní a politik rusínské (ukrajinské) národnosti z Haliče, v 2. polovině 19. století poslanec Říšské rady.\n\nJeho rodiče zemřeli, když byl ještě chlapcem. Vychovávali ho pak příbuzní v Ozerjanech. Vystudoval gymnázium ve Stanislavově a studoval práva na Vídeňské univerzitě. Kvůli nedostatku financí, ale studia nedokončil. Během revolučního roku 1848 se zapojil do veřejného dění. Podílel se na ustavení Ruské rady ve Lvově a byl delegátem Slovanského sjezdu v Praze. Byl i literárně činný. Je autorem populární písně Там, де Чорна гора (\"Tam, kde Čorna hora\").\n\nAngažoval se v politice. Zasedal jako poslanec Haličského zemského sněmu a byl i poslancem Říšské rady (celostátního parlamentu), kam usedl v prvních přímých volbách roku 1873 za kurii venkovských obcí v Haliči, obvod Stanislavov, Bohorodčany atd. V roce 1873 se uvádí jako Alexius Zakliński, řeckokatolický farář, bytem Bohorodčany. V parlamentu zastupoval provládní rusínský blok. Ten v roce 1873 čítal 15-16 poslanců (jeden poslanec, Stepan Kačala, kolísal mezi rusínským a polským táborem). Zaklynskyj náležel mezi deset rusínských poslanců z řad řeckokatolického kléru. Rusíni zpočátku v roce 1873 tvořili jen volnou skupinu, která v parlamentu vystupovala jako spojenec německorakouské centralisticky a liberálně orientované Ústavní strany. Brzy však vznikl samostatný Rusínský klub. Jako člen Rusínského klubu se uvádí i v roce 1878. Patřil do starorusínského proudu.\n\nZemřel v březnu 1891.\n"}
{"id": "1113971", "url": "https://cs.wikipedia.org/wiki?curid=1113971", "title": "Sadovnická projekce", "text": "Sadovnická projekce\n\nSadovnická projekce je CAD software vyvíjený v ČR původně pro DOS Karlem Rysem ve spolupráci s Českou zahradnickou akademií Mělník. Původní program byl určen pro MS-DOS, ale v druhé dekádě 21. století je tento sadovnický software k dispozici i pro platformu Microsoft Windows. Od roku 2001 do roku 2020 je program upravován, aby odpovídal potřebám uživatelů, a byly odstraněny některé chyby. Program byl vytvořen pro vytváření projektu a dokumentace pro úpravy plochy zahradními architekty při vytváření zahrad a parků, při sadovnické tvorbě. Program je distribuován ve verzi pro zahrádkáře a profesionální verzi.\n\nSoftware Sadovnická projekce má usnadnit projektování a vizualizaci a výpočet nákladů. Umožňuje také výuku dendrologie. Prodejce u profesionální verze nabízí úvodní zaškolení uživatele trvající 3 hodiny do půl roku po zakoupení licence. Za sníženou cenu je software nabízen zahrádkářům a školám. Zahrádkářská verze je podle prodejce vhodná spíše pro projekci jednodušších výsadeb, má v databance 400 dřevin a 100 trvalek s možností doplnění 100 dalších, a několik dalších omezení.\n\nV rámci projektu SIPVZ na základě programu Sadovnická projekce vznikl pro školy program Sadovnická projekce - Krásná zahrada, jehož cílem je seznámit studenty se základy projektování a některými okrasnými rostlinami. Tato verze za výrazně sníženou cenu má omezenu možnost tisku, je určena pro výuku na zahradnických školách, ale i na základních a středních školách.\nVelkou výhodou je možnost přípravy ekonomické stránky projektu, závlahy, umožňuje úpravy a importy ceníků a nových rostlin nebo použití růstových křivek (včetně nastavení stáří výsadby) Nabízí tak možnost pozorovat vzhled po uplynutí zvoleného období. Jde o profesionální program umožňující provést simulaci a hrubé srovnání technických kvalit ideových variant projektu, což nabízí další vlastnost programu - používání vrstev. Velmi užitečnou vlastností je modelace terénu. V profesionální verzi je často využívané připojení online katastrálních a leteckých map z WMS serveru ČÚZK.\n\nNegativním rysem programu je nižší uživatelská přívětivost, a vážnou vadou je například nevhodně koncipovaná nápověda, málo vhodná pro výuku práce s programem a některé chyby. Program pracuje s jednoduchými barvami, kde nelze nastavit fotorealistické stínování, světelné a vzdušné efekty, ale nesimuluje ani srůstání porostu nebo změny habitu dřevin v rámci růstu (\"opravdový\" růst podporují jen 3D modely dřevin, které jsou v současné době k dispozici pro většinu listnáčů, jejich zobrazení je ale pomalejší), je velmi vhodné znát skutečné kvality rostlin a dřevin. Používané prvky jsou předpřipravené a možnost jejich editace a editace jejich textur je omezená, i když v současné verzi je možné vkládat vlastní textury.\n\nSoftware Sadovnická projekce v rukou laika nedokáže nahradit zahradního architekta. Žádný software pro tvorbu modelů zahradní architektury totiž nenahradí skutečnou práci architekta, totiž invenci umělce, znalost vkusu a potřeb obyvatel, a širokou škálu odborných zkušeností a znalostí, které se vzájemně doplňují při výběru ideální varianty návrhu. Přesto Sadovnická projekce může být jako dobrý nástroj užitečným pomocníkem.\n\nV kategorii programů pro zahradní architekturu jsou pro software Sadovnická projekce vážnou konkurencí programy jako Realtime Landscaping Architect 2014. Program Realtime Landscaping Architect nabízí i procházení modelovaným prostředím a stejně jako Sadovnická projekce i prohlížení úpravy v různých obdobích roku a je intuitivní. Řada funkcí je řešena pomocí interaktivních průvodců. Modely rostlin v uvedeném programu se ovšem někdy liší od reality a výsledek výsadby tak může být značně odchylný od návrhu.\n\nJsou v prodeji jiné programy umožňující modelovat zahradnické úpravy a ve výsledku poskytují i velmi vzhledné fotorealistické výsledky a mají někdy i větší možnosti úpravy detailů. Touto komerční alternativou tak jsou 3D Studio MAX, programy firmy Autodesk (jako je AutoCAD), SketchUp používané pro tvorbu 3D objektů. Pro jejich snadné použití v navrhování zahradní architektury je někdy nutné ještě získat další moduly. Okolí domu je možné upravit i s programem Sweet Home 3D a staženými 3D modely, který je ovšem navržen spíše pro úpravy interiérů. Zcela zdarma jsou distribuovány programy pro modelování Blender, Rhinoceros 3D nebo FreeCAD.\n\nTyto programy někdy vynikají grafickým zpracováním výsledku.\n\nVšechny uvedené programy obvykle ovšem nemají řadu praktických funkcí, které umožňují architektům pomocí software Sadovnická projekce vytvářet realističtější model díla s vhodnými rostlinami a dalšími materiály. Rovněž obvykle oproti programu Sadovnická projekce obvykle chybí napojení na ekonomickou stránku projektu, které umožňuje usnadnit práci architekta a snadné pozorování změn v průběhu času (je třeba jednotlivé objekty realisticky upravovat).\n\n"}
{"id": "1113973", "url": "https://cs.wikipedia.org/wiki?curid=1113973", "title": "Ignacy Zborowski", "text": "Ignacy Zborowski\n\nIgnacy Zborowski (10. září 1826 Černovice – 23. června 1911 Krakov) byl rakouský právník, soudce a politik polské národnosti z Haliče, v 2. polovině 19. století poslanec Říšské rady.\n\nStřední školu patrně vystudoval v rodných Černovicích, pak získal titul doktora práv na Lvovské univerzitě, kterou absolvoval roku 1847. Kvůli podezření z nepovolených politických aktivit mu nebylo umožněno nastoupit do státní služby. Nastoupil tedy jako úředník na lvovský magistrát. V roce 1850 složil soudcovské zkoušky a působil jako auskultant na šlechtickém soudu ve Lvově. Po třech letech se stal rozhodnutím ministerstva spravedlnosti soudním adjunktem. Byl ale přeložen do Uherska, kde zastával post soudního instruktora v Chustu. Jeho žádosti o přeložení do Haliče byly tehdy opakovaně zamítány. Po povýšení byl jmenován adjunktem na okresním úřadu v podkarpatském Volovém. Pak za zásluhy získal funkci předsedou okresního úřadu v Rożnówě. Po vydání říjnového diplomu v roce 1860, kdy byl zahájen proces obnovy ústavního systému vlády, mu byl roku 1864 umožněn návrat na Halič. Nejprve působil k okresnímu soudu v Tlumači, po dvou letech byl jmenován okresním soudcem v Brodech. Od roku 1869 zastával funkci rady zemského soudu ve Lvově a od roku 1873 byl radou vrchního zemského soudu ve Lvově. Byl politicky aktivní, od roku 1871 dvakrát zastával funkci člena městské rady. V lednu 1875 ho císař jmenoval prezidentem krajského soudu v Zoločivu a v této funkci setrval po osm let.\n\nByl též poslancem Říšské rady (celostátního parlamentu), kam usedl v doplňovacích volbách roku 1878 za kurii městskou v Haliči, obvod Brody, Zoločiv. Slib složil 22. října 1878. Mandát zde obhájil ve volbách roku 1879, tentokrát za kurii venkovských obcí, obvod Zoločiv, Peremyšjany atd. V roce 1878 se uvádí jako Ignaz Zborowski, rada vrchního zemského soudu, bytem Lvov. Byl členem poslanecké frakce Polský klub.\n\nV lednu 1881 mu byl udělen Řád železné koruny. V roce 1883 odstoupil z funkce prezidenta soudu v Zoločivu odešel do Vídně, kde byl radou vrchního soudu. Už v květnu 1885 ho ale císař ustanovil prezidentem zemského soudu v Krakově. O rok později pak byl jmenován prezidentem krakovského apelačního soudu. Jím zůstal až do listopadu 1897, kdy odešel do penze. V prosinci 1897 byl pak jmenován za doživotního člena Panské sněmovny (nevolená horní komora Říšské rady). Roku 1895 mu byl udělen Řád Františka Josefa.\n\nZemřel v červnu 1911 po několikaměsíční chorobě. Pohřben byl na Rakowickém hřbitově v Krakově.\n"}
{"id": "1113974", "url": "https://cs.wikipedia.org/wiki?curid=1113974", "title": "Seznam slovenských ledních hokejistů na olympijských hrách", "text": "Seznam slovenských ledních hokejistů na olympijských hrách\n\nTučně = zlatoZOH xxx = stříbroZOH xxx = bronz\n\n"}
{"id": "1113976", "url": "https://cs.wikipedia.org/wiki?curid=1113976", "title": "Peter Davison", "text": "Peter Davison\n\nPeter Davison (* 13. dubna 1951) je anglický herec. Je znám díky roli Tristana Farnona v pořadu \"All Creatures Great and Small\" nebo také díky roli pátého Doktora v britském sci-fi seriálu Doctor Who.\n\nPeter se narodil v Londýně, kde i navštěvoval základní školu. V průběhu studia se i s rodinou přestěhoval z Londýna do Knaphill v Surrey. Zde začal navštěvovat divadelní školu. Předtím, než se stal hercem, měl spoustu jiných povolání, jako třeba obsluha v márnici. První zmínka o jeho herecké kariéře se datuje až od roku, kdy nastoupil na Central School of Speech and Drama. Zde mu byla nabídnuta první funkce spjatá s touto branží - asistent stážového manažera v Nottingham Playhouse. Jelikož se zde režisér jmenoval Peter Moffatt, což je velmi podobné Davisonovu rodnému jménu - Peter Moffett, zvolil si zde Davison své umělecké jméno, pod kterým je známý dodnes - Peter Davison. Jeho první role ve filmu přišla v roce 1974, kde ve filmu \"Lidé zítřka (The Tomorrow People)\", kde si zahrál postavu mimozemšťana Elmera. Tento film nebyl nějak zvlašť úspěšný, ale Peterovi to zajistilo mnoho nabídek. Uveďme třeba: \"Láska pro Lídii (Love for Lydia), Držení pevnosti (Holding the Fort)\" nebo \"Všechny stvoření velká i malá (All Creatures Great and Small).\"\n\nPeter podepsal s BBC smlouvu na tři roky a měl vystřídat Toma Bakera, který seriál velmi proslavil a hrál v něm velmi značnou dobu. Jeho charakter je naprosto odlišný od svého předchůdce, proto se divákům, zvyklým na Toma Bakera zprvu nezamlouval, a sledovanost zase trochu klesla, Za chvíli po tom, si zbytek diváků na novou inkarnaci zvykl. A docela se jim i zalíbila. Davison byl až do roku 2009 nejmladším doktorem, začal ho hrát v 29 letech, než ho překonal Matt Smith jakožto jedenáctý doktor ve věku 26. Toto období je známé také díky šachováním BBC s programem a vysílacím časem. Pátý Doktor si rád pro výběr řešení hodil mincí, v jednom případě vyřešil situaci kriketovou koulí. Kriket inspiroval i jeho kostým, který nápadně připomínal viktoriánský dres. Pátý Doktor se raději nechal vést, než že by sám vedl. Společníky bral jako rovnocenné členy týmu a potenciál k dobru viděl i ve zloduších. Co mu určitě nechybělo, byla čirá energie a šarm. Pátý Doktor bojoval snad se všemi známými nepřáteli - Mořští ďáblové, Siluriané, Kyberlidé nebo Černý strážce. Nechyběli ani Vládce a Omega nebo Páni času. Jak mu doporučil Patrick Troughton, dřívější představitel Druhého Doktora, kterého Davison sledoval jako teenager, odešel z role po třech letech z hlavní role a vystřídal ho Colin Baker (Šestý Doktor). Konec páté inkarnace byl vskutku heorický. Po zásahu chemikálií a dostupnosti pouze jedné dávky protijedu se Doktor obětoval a zachránil svoji společnici Peri. Avšak ještě před svou smrtí, neznámo přesně kdy, v mini epizodě Time Crash (2007), se pátý Doktor skrze časovou srážku setkal s jednou ze svých budoucích inkarnací, konkrétně s desátým Doktorem (Davidem Tennantem). Davison si chtěl zahrát i v roce 2013 ve speciále k výročí padesáti let seriálu, ale nebyl přijat, protože Steven Moffat nechtěl do speciálu zahrnout všechny žijící doktory, aby si speciál udržel i jiné hodnoty. A tak Davison zorganizoval speciál \"The Five(ish) Doctors Reboot,\" ve kterém si zahráli všichni žijící klasičtí doktoři s výjimkou Toma Bakera.\n\nV roce 1973 si vzal herečku Diane Russell, rozvedli se po dvou letech bez dětí. V roce 1978 si vzal Sandru Dickinson, se kterou má dceru Georgia Moffett, která si vzala Davida Tennanta, představitele desátého Doktora, se kterým se poznali při natáčení Doctora Who. Tento rodinný vztah napříč seriálu je fanoušky často vyzdvihován. V roce 2003 si vzal Elizabeth Morton, s kterou žije doteď. Mají dva syny - Louise(1999) a Joela(2001), kteří se oba objevili ve speciále \"The Five(ish) Doctors Reboot.\" Nyní žije se svojí rodinou v Londýně. Ve volných chvílích pak píše a vymýšlí scénáře pro rádiové hry pro BBC Radio 4, se kterým také spolupracuje.\n\n"}
{"id": "1113977", "url": "https://cs.wikipedia.org/wiki?curid=1113977", "title": "Magdalena Zawadzka", "text": "Magdalena Zawadzka\n\nMagdalena Zawadzka-Holoubeková (nepřechýleně \"Holoubek\", * 29. října 1944, Filipowice, okres Krakov, Polsko) je polská divadelní, filmová a televizní herečka. Známá je především z filmů Pan Wołodyjowski (1969), Pieczone gołąbki (1966) a Mocne uderzenie (1966).\n\nJejím prvním manželem byl Wiesław Rutowicz, druhého manžela Gustawa Holoubeka si vzala v roce 1973.\n\n"}
{"id": "1113981", "url": "https://cs.wikipedia.org/wiki?curid=1113981", "title": "Tupolev I-4", "text": "Tupolev I-4\n\nTupolev I-4 (ANT-5) byl sovětský celokovový jednomotorový stíhací vzpěrový jedenapůlplošník s otevřenou jednomístnou kabinou a pevným záďovým podvozkem z období 20. let 20. století.\n\nNa podzim roku 1925 dostal hydrodynamický ústav CAGI státní zakázku na vývoj celokovového stíhacího letounu pro ověření výhod a rozdílů v porovnání s letouny stavěnými klasickou dřevěnou, nebo smíšenou technologií. V CAGI byla práce svěřena odboru AGOS (Aviacia, Gidroaviacia, Opytnoje Stroitělstvo) pod vedením A. N. Tupoleva brigádě Pavla Osipoviče Suchoje. Hlavním materiálem pro stavbu měla být hliníková slitina kolčugaluminium ve formě vlnitého plechu pro potah a přepážky, ve formě profilů a trubek pro vnitřní konstrukci.\n\nPrvní prototyp ANT-5 s polozakrytým hvězdicovým motorem Gnôme-Rhône Jupiter VI o výkonu 309 kW byl dokončen v červenci 1927. V září stroj převzal ke státním zkouškám Vědeckovýzkumný ústav vojenského letectva (NII VVS). Během testů se v kokpitu stroje vystřídali zkušební piloti M. M. Gromov, A. F. Anisimov, A. B. Jumašev a I. F. Kozlov. V prosinci 1927 bylo přijato rozhodnutí o sériové výrobě s označením vojenského letectva I-4 (istrebitěl).\n\nV srpnu 1928 následoval druhý prototyp a 15. října 1928 pak první předsériový letoun, odpovídající sériovým strojům. Oba měly instalovánu výkonnější pohonnou jednotku Jupiter VI o 353 kW. V tomto roce započala také samotná sériová výroba I-4 vyzbrojených dvojicí synchronizovaných kulometů PV ráže 7,62 mm.\n\nV roce 1931 byl zkonstruován hornoplošník I-4bis upravený ze sériového stroje ukončením spodního malého křídla za zakotvením vzpěry. Horní křídlo bylo na náběžné hraně před křidélky opatřeno sloty, změn doznala také kapotáž motoru M-22 o výkonu 353 kW. Rychlost oproti sériovým strojům vzrostla o 10 km/h.\n\nV prosinci 1931 byly na jeden letoun I-4 pokusně zavěšeny pod horní křídlo dva bezzákluzové kanóny ráže 76,2 mm pro střelbu na vzdušné i pozemní cíle.\n\nDalší zkoušky konané v roce 1931 s I-4 se týkaly jejich využití jako parazitní letoun (zvěno) na vzdušnou ochranu bombardérů. Dva stroje I-4 byly na podvozkové ose vybaveny závěsy, kterými byly připevněny na horní ploše křídla bombardovacího letounu TB-1. Celý komplet označený Z-1 byl zalétán 3. prosince 1931. Piloty dvojice I-4 byli Valerij Čkalov a A. F. Anisimov, kteří se během letu úspěšně od TB-1 odpoutali. V průběhu dalších experimentů provedlo Z-1 cvičný nálet z Moskvy na Kyjev. TB-1 svrhl cvičné pumy na cílovou oblast s následným odpoutáním obou I-4, které doprovázely mateřský letoun.\n\nV roce 1935 a 1936 se na I-4 zkoušely pomocné raketové motory na tuhé pohonné hmoty, vyvinuté ústavem RNII. Podle složení paliva vyvíjely tah od 2451 N po 4903 N po dobu hoření 2,5 min. Pomocné raketové motory pro vzlet a stoupání byly seskupeny po třech vedle sebe a upevňovaly se na obě strany spodní části trupu.\n\n\n\n"}
{"id": "1113983", "url": "https://cs.wikipedia.org/wiki?curid=1113983", "title": "Lucky Nero", "text": "Lucky Nero\n\nLucky Nero je československá hudební undergroundová kapela vzniklá na přelomu století. Domovskou scénou kapely je garáž, která je hlavním smyslem a podstatou kulturního fungování kapely.\n\nHudba Lucky Nero je založena na volnosti kompozic jednotlivých skladeb, syrovém originálním zvuku kytar a baskytar s psychedelickými houslovými riffy.\n\n\n\nDále desítky singlů natočených v Lucky Studio.\n\n"}
{"id": "1113984", "url": "https://cs.wikipedia.org/wiki?curid=1113984", "title": "Západokarpatská podprovincie", "text": "Západokarpatská podprovincie\n\nZápadokarpatská podprovincie je biogeografická jednotka, která se na území České republiky rozkládá ve východní části Moravy, zhruba v poloze Vnějších Západních Karpat. Tato podprovincie pokračuje směrem na východ Karpatskou soustavou na území Slovenska a jižního Polska.\n\nV rámci biogeografického členění Česka je jednou ze čtyř podprovincií v Česku a nadřazenou jednotkou je provincie středoevropských listnatých lesů. Západokarpatská podprovincie je určitou analogií k \"ekoregionu\" \"Carpathian montane conifer forests\" v systému Světového fondu na ochranu přírody (WWF). Provincie se dělí na celkem na 11 bioregionů (viz seznam níže). \n\nVegetace je silně ovlivněna geologií a reliéfem Karpatské soustavy. Na území ČR je podloží tvořeno především mocnými usazeninami flyše s drobnými průniky vápenců a vulkanitů. Drtivá většina těchto hornin je mírně až silně vápnitých, což významně přispívá k vysoké druhové rozmanitosti a je v kontrastu s kyselejším a živinami chudším Hercynikem. Hojné jsou proto květnaté a horské bučiny s bohatým podrostem, naopak acidofilní chybí. V nejníže položených místech se pak vyskytují teplomilné doubravy, často endemické.\n\nKrajina této oblasti se vyznačuje poměrně dlouhými a úzkými hřbety a relativně velkým převýšením, což umožňuje plynulý výstup teplomilné bioty do pohoří a naopak sestup horských druhů níže. Díky tomuto jevu je západokarpatská podprovincie druhově bohatší než sousední hercynská. Biodiverzitu navíc zvyšuje blízký kontakt se severopanonskou a polonskou podprovincií a vyšší kontinentalita klimatu. Typické jsou velké rozdíly v biotě v závislosti na nadmořské výšce a na návětrnosti svahů. Pro krajinu jsou typické četné louky a pastviny s prameništi a sesuvy.\n\nVelké rozpětí nadmořských výšek Karpat je příčinou i velkého rozpětí vegetační stupňovitosti. Ta začíná 1. dubovým a na území Česka končí 7. smrkovým vegetačním stupněm. \n\nZápadokarpatská podprovincie na území Česka je o poznání méně charakteristickou v porovnání oproti své centrální části na Slovensku. Tamní hornatější a členitější krajina stojí za vyšší biodiverzitou a za přežitím mnoha horských druhů a společenstev (včetně endemitů).\n\nVzhledem k vyšší členitosti a zachovalejší vegetaci je i fauna proti hercynské i polonské podprovincii druhově bohatší (např. měkkýši či hmyz). Ve vyšších polohách je pak typická horská lesní fauna, ze Slovenska dokonce pronikají na Moravu i původní šelmy a obecně je v této podprovincii více druhů rozšířených s východu.\n"}
{"id": "1113985", "url": "https://cs.wikipedia.org/wiki?curid=1113985", "title": "Jiří Dunovský", "text": "Jiří Dunovský\n\nProf. MUDr. Jiří Dunovský, DrSc. (16. dubna 1930 – 13. června 2015), doyen české pediatrie, zakladatel výzkumné laboratoře sociální pediatrie, SOS dětských vesniček, Dětského krizového centra, Společnosti sociální pediatrie v ČR a dalších zařízení a institucí na pomoc ohroženým dětem.\n\nPůsobil jako profesor-konzultant Zdravotně sociální fakulty Jihočeské univerzity v Českých Budějovicích a Pedagogické fakulty Karlovy univerzity v Praze, čestný člen Americké pediatrické společnosti a Slovenské pediatrické společnosti, dopisující člen Německé pediatrické společnosti, konzultant Českého výboru UNICEF, čestný člen Mezinárodního sdružení SOS dětských vesniček, člen několika správních rad nestátních organizací v péči o dítě. \n\nPublikoval více než 250 odborných prací a knih v oboru pediatrie a sociální pediatrie.\n"}
{"id": "1113986", "url": "https://cs.wikipedia.org/wiki?curid=1113986", "title": "Kostel Narození Panny Marie (Cetviny)", "text": "Kostel Narození Panny Marie (Cetviny)\n\nKostel Narození Panny Marie v Cetvinách je gotická stavba zhruba z druhé třetiny 14. století, stojící původně v dnes už neexistujícím městečku Cetviny ( ), na samé jižní hranici ČR na Kaplicku v Jihočeském kraji, jehož katastrální území je v současnosti součástí obce Dolní Dvořiště. Kostel byl po obnově znovu vysvěcen, dnes slouží příležitostným bohoslužbám a kulturním akcím. Je turistickým připomenutím kdysi živoucího malebného městečka česko-rakouského pomezí. Od roku 1963 je chráněn jako kulturní památka.\n\nKostel, jako duchovní centrum středověké venkovské farnosti – plebánie a malého městečka založeného rakouskými kolonisty v 13. století, je zasvěcen události narození Panny Marie – Matky Boží. Jde o významnou architektonickou památku, která je krajinnou dominantou i dokladem vyspělého středověkého stavebnictví v oblasti Rožmberského panství – tzv. Rožmberské stavební huti. V hodnotném interiéru kostela se prolínají tři postupné fáze gotické výstavby.\n\nPrvní historicky spolehlivou zmínkou o městečku Cetviny a jeho kostelu je listina pražského arcibiskupa Jana Očka z Vlašimi z roku 1384, kterou uděluje kostelu pod patronátem Jana z Rožmberka právo odpustků na tři roky. O kostele nejsou dochovány žádné zprávy ani v konfirmačních knihách pražského arcibiskupství v období od 15. století až do Bílé hory a ani v písemných pramenech pasovského biskupství, které si zde až do 16. století udržovalo církevní pravomoc. Kostelu ale byla zřejmě věnována dobrá péče, která dle dobových pramenů byla v rožmberském panství u takovýchto objektů obvyklá.\n\nZa českého povstání se rožmberská panství, v majetku protestantských dědiců Švamberků, stala nepřátelským územím císařské katolické armády. Ta v roce 1620 městečko Cetviny i s kostelem vyloupila a vypálila. Rožmberské panství se roku 1623 stalo majetkem generála hraběte Buquoye. Roku 1630 se město Cetviny obrátilo na ovdovělou hraběnku Marii Magdalenu z Buquoye s žádostí o pomoc při obnově kostela, který válečnými událostmi „do základu vyhořel“. Téhož roku následný hraběnčin dar liturgické nádoby (ciboria) i mešních oděvů dokládá pokročilost obnovy kostela do provozuschopného stavu, opravy kostela však dle doložených stavebních nákladů dále pokračovaly i po tomto roce. Stav objektu kostela v roce 1700 je charakterizován hlášením faráře pražské konzistoři. Dle zprávy byl kostel v péči patrona hraběte Buquoye, měl důstojnou a zabezpečenou sakristii, tři oltáře, čtyři zvony ve velké věži a jeden zvon v malé věži nad presbytářem.\n\nV roce 1795 vypukl v domku blízko kostela požár, který zachvátil postupně celé město i kostel s farou. Obnova kostela po požáru proběhla tentokrát poměrně rychle, což dokládá dokumentované přelití a znovuvysvěcení čtyř zvonů hned následujícího roku 1796.\n\nV 19. století proběhla řada oprav, roku 1820 získal kostel nové varhany.\n\nNa začátku století přestával objekt kostela kapacitně stačit potřebám farnosti. Proto roku 1907 vznikl vážný záměr rozšíření či prodloužení lodi kostela. Záměr však byl odmítnut jak místním farářem, tak i pražským místodržitelstvím a vídeňským památkovým ústavem. Po definitivním opuštění záměru přestavby byl kostel ve stávající dispozici renovován. Opravy probíhaly od roku 1916 a byly zakončeny v roce 1922 obnovou vnějších podmínek. Posledním pozitivním počinem v tomto století byla výměna šindelové krytiny střechy v roce 1927 a obměna varhan v roce 1928. \n\nMěstys Cetviny obývalo prakticky výhradně německy mluvící obyvatelstvo. Po druhé světové válce v roce 1946 byl na základě Benešových dekretů proveden odsun německých obyvatel a po roce 1949 se město stalo součástí uzavřeného, běžně nepřístupného hraničního pásma. V letech 1955 až 1956 byla zástavba městečka, kromě kostela a tří dalších budov, kompletně zbourána. Kostel pozbyl své funkce, byl údajně využíván k porážce vepřů a jako skladiště, bylo v něm zřízeno strážní stanoviště Pohraniční stráže a v důsledku absence jakékoli údržby začal nezadržitelně chátrat. Postupem času došlo až ke zřícení krovu a klenby presbytáře, k poškození střešní báně nad věží a k rozsáhlému narušení vnějších i vnitřních omítkových vrstev a zdiva samotného.\n\nPo roce 1989 opětným zpřístupněním hraničního pásma došlo iniciativou církve za vydatného, především finančního přispění jak původních obyvatel (v čele s Gertrud Schöllhammer) a dalších institucí, tak i státních příspěvků nejen ze strany České republiky, ale i Rakouska a Německa, k realizaci záměru opravy objektu. Práce začaly provedením stavebně historického průzkumu doc. Kašičkou v roce 1995. Obnova objektu byla technicky velmi náročná. Proběhla v rámci Programu záchrany architektonického dědictví a zdárně byla dokončena roku 2003. Postupně zahrnula opravu věže, rekonstrukci klenby presbytáře, krovů a střech. Zakončena byla obnovou vnějších omítek a restaurováním interiéru. Dne 6. září roku 2003 byl kostel českobudějovickým biskupem Jiřím Paďourem znovu vysvěcen.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 5 000 000 Kč.\nBěhem období komunismu byl kostel údajně využíván k porážce vepřů a jako skladiště. Co se týče údržby, byl objekt ponechán svému osudu. Veškeré zařízení bylo odstraněno neznámo kam. Původní vybavení kostela popisuje Antonín Cechner v Soupisu památek historických a uměleckých v politickém okresu Kaplickém. V kostele se nacházel hnědý, dřevěný hlavní oltář s částečným pozlacením z roku 1736 uprostřed s malým výklenkem se sochou Panny Marie, Ježíška a dvěma anděli držícími korunu nad jejich hlavami. Z každé strany oltáře stál hadovitě stočený sloup se sochami sv. Floriána a sv. Šebestiána na konzolkách. Nad zalamovaným kladím stála na nástavci socha Boha Otce v oblacích spolu s anděly na postranních římsách. Hlavní oltář byl dílem řezbářů z Omleničky stejně jako boční oltář. Autoři soch pocházeli z rakouského Freistadtu. V jižní lodi kostela stál druhý dřevěný oltář s mramorovou úpravou. Dále zde visel obraz sv. Aloise v téměř životní velikosti. Obraz rámovaly polychromované sochy sv. Martina papeže a sv. Martina biskupa, také v reálných proporcích a menší soška sv. Ignáce v nástavci. Oltář v severní části se nacházel v kapli pod věží a byla na něm rokoková socha sv. Anny z 18. století. Čtyřboká kazatelna byla dřevěná, visutá s otupenými rohy. Poprsník byl z přední strany zdoben zlacenou řežbou v kartuši, zobrazující poprsí sv. Augusta. Stříška kazatelny byla dekorovaná třásněmi, malými andílky a Božím okem v paprscích. Křtitelnice byla oblá, vyrobená z kamene a její části na oblé profilované noze a na dřevěném víku zobrazovaly křest Krista. Varhany s rokoko-empírovou skříní pocházely z roku 1819, v roce 1917 byly cínové píšťaly zrekvírovány pro válečné účely. V kostele byl zavěšen dřevěný lustr z 18. století, ve spodní řadě osmiramenný a v horní části čtyřramenný. Dále kostel zdobila řada obrazů z první poloviny 17. století s motivy poprsí Krista a jedenácti apoštolů. Naproti kazatelně stála socha ukřižování Krista v životní velikosti. V kněžišti se nacházel velký obraz a na něm Kristus na kříži s Matkou Boží a svatým Janem. V kostelní věži zvonily čtyři zvony z roku 1796 a umíráček z roku 1873.\n\nKostel Narození Panny Marie sestává ze síňového trojlodí s pětibokým, obdélným presbytářem, sakristií na severní straně a s hranolovou věží v severozápadní části. Středověká dispozice kostela, i přes četné drobné úpravy, nebyla zásadně změněna, zůstalo i převažující gotické tvarosloví architektonických prvků.\n\nPětiboce uzavřený presbytář se závěrem 5/8 je na každém nároží zpevněný jednou odstupňovaným opěrákem s pultovou stříškou, krytou kamennými deskami. Na všech stranách polygonu, s výjimkou severovýchodní a severní, jsou umístěna dvoudílná gotická lomená okna s kružbou. V osovém okně jsou navrchu dvě jeptišky nesoucí čtyř-list vložený do kruhu a v ostatních oknech je čtyř-list vložen do sférického čtyřúhelníku. Na jižní straně presbytáře je vloženo široké lomené trojdílné okno s pozdně gotickou kružbou, složenou z lomených obloučků a přímých a segmentových úseků prutů. V severovýchodní zdi závěru bylo pouze dokresleno iluzivní lomené okno stejného typu jako okna sousední. V téže době jako okno vzniklo i iluzivní kvádrování na sousedních opěrácích. Kněžiště je zakryto sedlovou střechou s valbou nad závěrem. Krov i střecha byly během poslední rekonstrukce obnoveny téměř celé.\n\nSakristie navazuje sedlovým portálkem na severní straně kněžiště. Je dvoupatrová a kryta pultovou šindelovou střechou. V přízemí jsou pouze jedno zamřížované okno a vstup na severozápadní straně s kamenným ostěním lemovaným hranolovým soklem. Dnes tento portál slouží jako vstup do interiéru kostela.\n\nHlavní čtvercové trojlodí nese sedlovou, šindelem krytou střechu s novým krovem. Na jihu se nalézá lomené okno shodné s okny kněžiště. Uprostřed je vložen kamenný pravoúhlý portál s hranou lemovanou tesaným prutem. V levé části průčelí jsou ještě dvě malá lomená okna. Poslední vede do prostoru kruchty. Západní průčelí je nečleněné a štítové, uprostřed s lomeným vstupním portálem a dvěma kamennými stupni. Vlevo od vstupu se nalézá pravoúhlé okno. Pod korunní římsou jsou umístěna další dvě okna – pravoúhlé se štukovou šambránou a okno kruhové. Kvůli symetrii bylo na druhé straně štítu nakresleno druhé iluzivní kruhové okno.\n\nVěž kostela je hranolová a navazuje v severovýchodním rohu na trojlodí. První patro věže je přístupné portálem z kruchty a druhým portálem se otevírá do interiéru. Věž je kryta cibulovou střechou s lucernou a je pokryta mědí.\n\nKřížová klenba presbytáře sestává z klínových vyžlabených žeber sbíhajících se do hladkého kruhového svorníku, nad závěrem je klenba paprsčitá. Konzolky obou kleneb jsou polygonální a zdobeny maskarony. V přízemí na severní straně se nachází sedlový portálek s okosenou hranou, sloužící jako průchod do sakristie. Nad portálkem zůstaly stopy původních fresek – trojdílný christologický cyklus z doby okolo roku 1450. Na téže straně je ve zdi vyříznuta barokní nika s plastickou lasturou. Na protější straně je obdobná nika, ale bez výzdoby.\n\nSakristie při severním boku kněžiště je pod omítnutou kamennou valenou klenbou. Nachází se zde několik zazděných otvorů, přičemž po otvoru ve východní straně zůstala osazena mříž. Jediné zamřížované obdélníkové okno je na západní straně. Nad dveřní nikou z presbytáře je vyveden lomený záklenek. Z přízemí sakristie vede skrz klenbu pravoúhlý otvor s vloženou kamennou obrubou do prvního patra. Patro je zaklenuté podobnou valenou klenbou jako přízemí a sloužilo pravděpodobně jako chrámová pokladnice. I zde je na západní straně malé okénko.\n\nDominantou přízemní lodi je centrální prostor se středním pilířem. Na západním a severním boku se připojuje podkruchtí a přízemí věže. Kněžiště je odděleno lomeným triumfálním obloukem. Střední pilíř osmibokého průřezu stojí na širším soklu, který je oddělen výžlabkem. Pilíř byl dodatečně osekán na západní části a doplněn rožmberským erbem s motivem růže a na jižní straně byla přidána polygonální konzolka. Stejný polygonální průřez má i konzola na jižní straně lodi, do níž je svedeno příčné žebro s ukončením pomocí prohnutého seříznutí. Na této stěně, při hraně špalety jižního vstupu, je také vyříznuta drobná nika uzavřená štukovou mušlí. I když původní stavebně historický průzkum předpokládal až pozdější výstavbu věže, při rekonstrukci kostela byla zjištěna její existence už za první etapy výstavby objektu. Při rekonstrukci bylo také potvrzeno, že zaklenutí trojlodí bylo provedeno až během pozdní gotické rekonstrukce. Podvěží je s lodí spojeno lomeným obloukem s vyžlabenou hranou. Nároží věže bylo doplněno polopilířkem arkády traktů kruchty. Podkruchtí se do prostoru otevírá třemi arkádovými oblouky. Oblouky mají téměř půlkruhový tvar a vybíhají ze stěn dvou pilířků a dvou polopilířků po stranách. Pilířky jsou stejně jako centrální pilíř podloženy sokly, na které navazují vyžlabená okosení arkádových oblouků.\n\nPodvěží má zhruba obdélníkový půdorys a je spojeno širokými otvory s lomeným záklenkem s lodí i podkruchtí. Hladký kruhový svorník zde spojuje křížově zaklenutá žebra. Žebra jsou zakončena v rozích věže členitými konzolkami.\n\nPodkruchtí sestává ze čtyř polí, z nichž jedno běží podél severní části kostela a tři podél západní. Pole jsou oddělena příčnými pasy, stojícími na pětibokých polopilířcích se soklíky. Nad jednotlivými poli podkruchtí jsou sklenuty křížové klenby s klínovými žebry, které se protínají v kruhových klenácích. Krajní severní klenák je zdoben plastickým čtyř-listem a další dva kruhovými výžlabky. Na jižní straně podkruchtí je gotické schodiště vedoucí na kruchtu s dochovanou polychromií.\n\nCelý prostor nad kruchtou je zaklenut křížovými poli s kamennými vyžlabenými žebry bez svorníků. Jediný svorník před triumfálním obloukem v sobě má kruhový otvor. Na východní stěně sbíhají žebra do konzolek s deskami a obrácenými jehlanci. Parapet kruchty nebyl dochován a byl kompletně zrekonstruován. Z kruchty vede lomený portálek do prvního patra věže. Ze stejné úrovně věže vede také okénko do lodi kostela se stejnou podobou, jako má portál.\n\nMalby i polychromie kostela se zachovaly ve všech částech kostela a při poslední rekonstrukci byly restaurovány. Výjevy jsou datovány do let okolo roku 1450.\n\nNa severní stěně se nachází pět na sebe navazujících výjevů umučení světice. Poslední obraz se – i když značně poničený – dochoval, první dva byly restaurovány podle fotografií ze 70. let. Na prvním díle lze rozpoznat postavu krále s korunou sedícího na trůnu. Dále jsou zde dvě další stojící postavy. Na druhém výjevu je zobrazena světice, obnažená do půlky těla, zavěšena na mučící dřevěné konstrukci a dvě postavy mířící na její prsa kopími. Zajímavé je, že i když má světice ženské rysy v obličeji, její hruď je plochá. Třetí obraz zobrazuje světici klečící. V horní části se vznáší anděl a na obraze je také postava s korunou, fyziognomií připomínající vladaře z prvního výjevu. Předposlední dílo řady zřetelně představuje setnutí světice. Je zde kat se zvednutým mečem nad jejím obnaženým krkem a nerozpoznatelná další postava. Poslední výjev zobrazuje pohřbívání světice. Je zde rakev, umístěná na skále, čtyři andělé a postava se svatozáří a s žehnajícím gestem. Pravděpodobně jde o postavu Boha Otce v oblacích. Obrazy lze interpretovat jako scény z legendy o sv. Kateřině, pak by vladař představoval císaře Maxentia. Sporný je ale druhý výjev, podle něhož byla světice mučena. Podle legendy totiž nebyla mučena Kateřina, ale císařovna poté, co se přihlásila ke křesťanství.\n\nNad posledními dvěma obrazy svato-kateřinského cyklu se nachází obraz ve tvaru obráceného „L“ s červeným rámem. Zde je zobrazena trůnící Madona s dítětem. Ruce dítka se vztahují ke třem postavám, pravděpodobně donátorům.\n\nNapravo od tohoto výjevu je situován obraz pozdvihování Marie Magdaleny a dalšího světce, jehož totožnost není známa.\n\nInteriér celého kostela je zdoben červenošedou polychromií a souvisejícími dekorativními prvky. Přesně takto byly tradičně zdobeny pozdně gotické kostely. Někde červenošedé kvádrování tvoří iluzivní žebra. Jedinou výjimkou je centrální pilíř, na kterém není plošné kvádrování, ale iluzivní diamantový řez. V kostele se dále nacházejí fragmenty nástěnných maleb z různých časových období. Výzdobu dotváří stylizované květiny u svorníků a vrcholů oblouků, pasparty oken a portálů. Plochy stěn a klenebních kápí pak dále zdobí nepravidelně rozmístěné červené pěti- a šestilisté růže a hvězdice.\n\nKostel je v současnosti dobře přístupný i z rakouské strany, z osady Hammern, vybudováním mostu přes řeku Malši. V létě se zde konají pravidelné bohoslužby. \n\n\n"}
{"id": "1113988", "url": "https://cs.wikipedia.org/wiki?curid=1113988", "title": "Týnišťské Poorličí", "text": "Týnišťské Poorličí\n\nPřírodní památka Týnišťské Poorličí byla vyhlášena v roce 2014. Osou chráněného území je náhon Alba, který byl vybudován již ve 14. století pány z Častolovic. Náhon spojuje řeku Bělou v Častolovicích s řekou Dědinou v Třebechovicích pod Orebem v délce více než 17 km. Šířka toku kolísá mezi 1,5 až 3 m.\nMísty tok meandruje, vytváří slepá ramena a váže na sebe společenstva s výskytem vzácných druhů\nrostlin i živočichů. Účelem stavby náhonu bylo zajištění vody k napájení rybníků a pohánění mlýnů.\n\nHlavním předmětem ochrany je populace páchníka hnědého (\"Osmoderma eremita\") a jeho biotop. Život páchníka hnědého je vázán převážně na osvětlené dutiny starých listnatých stromů - dubů, lip a jilmů, často solitérních nebo stojících v alejích.\n\nNáhon Alba je biotopem kriticky ohrožené mihule potoční (\"Lampetra planeri\") a kriticky ohroženého raka říčního (\"Astacus fluviatilis\"). V okolí rybníku Rozkoš a podél náhonu Alba byl zaznamenány výskyty tří druhů skokanů (\"Rana dalmatina\", \"Rana temporaria\", \"Rana kl. esculenta\") a čolka obecného (\"Triturus vulgaris\").\n\nMokřady jsou vyvinuty zejména pod hrází rybníka Rozkoš a podél náhonu Alba. Z významnějších\ndruhů zde rostou např. ostřice rusá (\"Carex flava\"), ostřice latnatá (\"Carex paniculata\"), lýkovec jedovatý (\"Daphne mezereum\"), hadí jazyk obecný (\"Ophioglossum vulgatum\"), kozlík dvoudomý (\"Valeriana dioica\") nebo kapradiník bažinný (\"Thelypteris palustris\").\n\nV doubravách se vyskytují staré statné duby, které jsou v lokalitě evidovány a ponechány do stadia rozpadu. Jsou na ně vázány vzácné druhy bezobratlých, hub a lišejníků. V podrostu podmáčených doubrav byly zaznamenány druhy jako lýkovec jedovatý (\"Daphne mezereum\") a bledule jarní (\"Leucojum vernum\"). V jasanových olšinách podél toků se vyskytuje ptačinec dlouholistý (\"Stellaria longifolia\") nebo potočník vzpřímený (\"Berula erecta\").\n\n"}
{"id": "1113992", "url": "https://cs.wikipedia.org/wiki?curid=1113992", "title": "Amkodor", "text": "Amkodor\n\nAmkodor JSC je největší běloruský podnik v SNS na výrobu silniční, komunální, sněhové, letištní, speciální, lesní a zemědělské techniky a zařízení. Struktura Amkodoru se skládá z 20 podniků, ve kterých pracuje okolo 7 tisíc lidí. Každoročně Amkodor vyrobí více než 5 tisíc speciálních strojů různých modelů (více jak 80 modelů a modifikací), které se používají ve více než 30 státech.\n\nOd 16. 7. 2012 je «Amkodor» holdingovou společností. K dnešnímu dni patří k holdingu 17 dceřiných společností: Amkodor-Unikab LLC, Amkodor-Pinsk LLC, Amkodor-Unimod JSC, Amkodo-Belvar JSC, Amkodor-Spetsservice LLC, Amkodor-Mozha LLC, Amkodor-Dzerzhinsk JSC, Amkodor-Shklov LLC, Amkodor-Lit LLSC, Amkodor-Bryansk LLC, Amkodor-Astana LLP, Amkodor Tashkent Ltd., Amkodor Design Centre Ltd., Amkodor Kohanovskiy Excavator Plant JSC, Amkodor-Baku LLC, Amkodor Baltic UAB, Amkodor Financial — a také 3 jednotné podniky – právnické osoby: Amkodor-Logoj, Amkodor-Torg, Amkodor \"Dzerzhinsk experienced Mechanical Plant\".\n\nKaždoročně «Amkodor» vyrobí přes 5000 silničních strojů, více než 80 modelů a modifikací (včetně okolo 2500 lžícových kolových nakladačů o nosnosti od 2,5 do 6 tun, univerzálních nakladačů s otočnou kabinou a výsuvným ramenem, vidlicových auto nakladačů a letištních strojů, sněhových pluhů a příkopových rýpadel, buldozérů a bagrů, frézových a jeřábových vrtaček, harvestorů a vyvážecích souprav, souprav na čištění a sušení obilí a další), které se používají ve více než 50 státech. Podnik dodává svojí produkci na trhy zemí SNS, ale také do zahraničí. Okolo poloviny z celkového objemu se exportuje do Ruska.\n\nV roce 2006 společnost přijala účast ve 109 výstavách v Bělorusku, zemích SNS a v zahraničí. Pro rozvoj produkce se organizovali také výstavy techniky během návštěv podniků zahraničních delegací. V roce 2006 Amkodor navštívilo 66 delegací z 28 zemí, včetně JAR, Venezuely, Ghany, Moldávie, Koreji, Bulharska, Belgie, USA, Německa, Íránu, Libye, Kuby, Ázerbájdžánu, Japonska a Dánska.\n\nZaložen byl roku 1927 jako závod «Udarnik». V Sovětské době společnost patřila v strukturu Ministerstva stavebního, silničního a komunálního strojírenství SSSR (Minstrojmaš).\n\nV roce 1991 na základě závodu «Udarnik» byl založen JSC «Amkodor».\n\nV roce 1990 finská pobočka společnosti silničních strojů «Amkodor» vyráběla autobusy Ikarus-280, které se nazývaly «Amkodor-Ikarus».\n"}
{"id": "1113996", "url": "https://cs.wikipedia.org/wiki?curid=1113996", "title": "Milan Čerešník", "text": "Milan Čerešník\n\nMilan Čerešník (* 23. listopadu 1950) je bývalý slovenský fotbalista, obránce.\n\nV československé lize hrál za Spartak Trnava. Dal 6 ligových gólů. Do Trnavy přišel z Topoľčan a odešel do Spartaku Komárno.\n\n\n"}
{"id": "1113997", "url": "https://cs.wikipedia.org/wiki?curid=1113997", "title": "Rob Marshall", "text": "Rob Marshall\n\nRob Marshall (* 17. října 1960 Madison, Wisconsin) je americký filmový a divadelní režisér a choreograf. Jeho nejoceňovanějším filmem je \"Chicago\", za které získal cenu Directors Guild of America a také byl nominován v kategorii nejlepší režisér na Oscara, cenu BAFTA i Zlatý glóbus. Taktéž obdržel pět nominací na divadelní cenu Tony a vyhrál cenu Emmy za choreografii k televiznímu filmu \"Annie\".\n\nNarodil se v Madisonu ve státě Wisconsin jako syn Anne a Roberta Marshallových. Vyrůstal v Pittsburghu v Pensylvánii. Jeho sestrou je choreografka a režisérka Kathleen Marshall. V roce 1978 absolvoval na střední škole Taylor Allderdice a v roce 2012 byl uveden do školní síně slávy. Poté navštěvoval Carnegie Mellon University a pracoval na divadelní scéně v Pittsburghu, kde vystupoval se skupinami jako Pittsburgh Civic Light Opera.\n\nÚčinkoval jako tanečník v různých broadwayských představeních, ale během muzikálu \"Cats\" utrpěl poranění páteře a po léčbě se uchýlil k choreografii a režii.\n\nVe filmovém průmyslu debutoval s televizní adaptací muzikálu \"Annie\". Poté režíroval opět muzikál, a to \"Chicago\", za které byl nominován na Oscara v kategorii nejlepší režie. Jeho dalším celovečerním filmem byla \"Gejša\" na motivy stejnojmenné knihy od Arthura Goldena.\n\nV roce 2009 režíroval filmovou adaptaci broadwayského muzikálu \"Nine\", kde se v hlavních rolích objevili Daniel Day-Lewis, Marion Cotillard, Nicole Kidman, Sophie Loren a Penélope Cruz. O dva roky později zfilmoval čtvrté pokračování série Piráti z Karibiku, s názvem \"\", v hlavních rolích s Johnnym Deppem, Ianem McShanem, Penélope Cruz a Geoffrey Rushem.\n\nJe otevřený homosexuál. Se svým partnerem Johnem DeLucou žije v New Yorku.\n\n"}
{"id": "1113999", "url": "https://cs.wikipedia.org/wiki?curid=1113999", "title": "AEGON Open Nottingham 2015", "text": "AEGON Open Nottingham 2015\n\nAegon Open Nottingham 2015 byl společný tenisový turnaj mužského okruhu ATP World Tour a ženského okruhu WTA Tour, který se odehrával v Nottingham Tennis Centre na otevřených travnatých dvorcích v britském Nottinghamu. Mužská část turnaje probíhala od 21. do 27. června 2015 jako 20. ročník obnoveného turnaje. Ženská část turnaje se konala mezi 8. až 14. červnem 2015 jako 5. ročník obnoveného turnaje.\n\nJednalo se o premiérový ročník obnovené události na okruzích ATP Tour a WTA Tour, když v letech 2011–2014 turnaj probíhal jako challenger, respektive turnaj kategorie ITF.\n\nMužská polovina se řadila do kategorie ATP World Tour 250 a její dotace činila 589 160 eur. Ženská část s rozpočtem 250 000 dolarů byla součástí WTA International Tournaments.\n\nNejvýše nasazeným hráčem v mužské dvouhře byl světový hráč číslo sedm David Ferrer ze Španělska, kterého v 2. kole vyřadil kyperský tenista Marcos Baghdatis. V ženském singlu plnila roli turnajové jedničky třináctá hráčka žebříčku Agnieszka Radwańská z Polska, která však v semifinále nestačila na rumunskou hráčku Monicu Niculescuovou.\n\nPrvní singlové tituly na okruzích si připsali Denis Istomin z Uzbekistánu a Chorvatka Ana Konjuhová. Mužskou čtyřhru vyhrála dvojice Chris Guccione a André Sá a v ženském deblu triumfoval americký pár Raquel Kopsová-Jonesová a Abigail Spearsová.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1114004", "url": "https://cs.wikipedia.org/wiki?curid=1114004", "title": "Jugoslávské námořnictvo (1945–1992)", "text": "Jugoslávské námořnictvo (1945–1992)\n\nJugoslávské námořnictvo (srbochorvatsky: \"Jugoslavenska Ratna Mornarica\") bylo námořní složkou ozbrojených sil Socialistické federativní republiky Jugoslávie. Vzniklo v roce 1945 jako nástupce zaniklého jugoslávského královského námořnictva a samo zaniklo roku 1992 kvůli rozpadu země. Zatímco většinu jeho válečných lodí převzalo námořnictvo zbytkové Svazové republiky Jugoslávie, některá plavidla získalo chorvatské námořnictvo. Chorvatsko navíc získalo většinu dalmatského pobřeží, řadu přístavů a výrobních závodů.\n\nHlavním úkolem jugoslávského námořnictva byla především obrana pobřeží a důležitých přístavů. Jádro námořnictva tvořily torpédoborce, později nahrazené raketovými fregatami, dále útočné čluny a ponorky. Značnou část svých plavidel (včetně ponorek) přitom země dokázala vyvinout a postavit ve vlastnich loděnicích. V případě války by jugoslávská plavidla podporovalo tamní silné letectvo.\n\n"}
{"id": "1114005", "url": "https://cs.wikipedia.org/wiki?curid=1114005", "title": "Římskokatolická farnost – arciděkanství Nepomuk", "text": "Římskokatolická farnost – arciděkanství Nepomuk\n\nŘímskokatolická farnost – arciděkanství Nepomuk je územním společenstvím římských katolíků v rámci sušickonepomuckého vikariátu českobudějovické diecéze.\n\nVes jménem Pomuk vznikla v souvislosti s cisterciáckým opatstvím Nepomuk kolem roku 1250. Od roku 1363 je zde doložena plebánie. V obci se narodil pozdější katolický světec a mučedník Jan Nepomucký. Klášter Nepomuk zanikl zrušením v 16. století. V roce 1630 byla místní farnost povýšena na děkanství a od roku 1740 začaly být vedeny matriky. V roce 1639 byl založen kostel na místě rodného domku Jana Nepomuckého. V roce 1790 byl založen nepomucký vikariát – dnes zvaný \"Sušice-Nepomuk\".\n\nNepomuk je centrem kollatury, zahrnující také původně samostatné farnosti Myslív, Prádlo a Vrčeň, které v současnosti nemají sídelního duchovního správce.\n\n\n"}
{"id": "1114007", "url": "https://cs.wikipedia.org/wiki?curid=1114007", "title": "Jurij Medveděv", "text": "Jurij Medveděv\n\nJurij Medveděv (kazašsky Юрий Медведев; * 18. června 1996, Badamša) je český fotbalový obránce a bývalý mládežnický reprezentant kazašského původu, od ledna 2018 hráč slovenského klubu ŠK Slovan Bratislava. V zahraničí působil na klubové úrovni na Slovensku. V minulosti hrál za české mládežnické reprezentace U18 a U19.\n\nNarodil se v kazašském městě Badamša. Když mu byly tři roky, jeho rodiče se s ním přestěhovali do jihozápadních Čech do obce Hartmanice. Svoji fotbalovou kariéru začal v týmu TJ Sušice, odkud v žácích zamířil do Viktorie Plzeň. V průběhu ročníku 2014/15 se propracoval do prvního mužstva. V dresu \"áčka\" debutoval v osmifinále Českého poháru hraného 4. listopadu 2014 proti klubu FC Hradec Králové (výhra 2:1), když ve 46. minutě vystřídal Davida Limberského. Viktorka v odvetě remizovala s Hradcem 0:0 a postoupila do čtvrtfinále poháru. V létě 2015 odešel kvůli většímu hernímu vytížení na hostování do Baníku Sokolov, kde působil do konce sezony 2016/17.\n\nV červenci 2017 odešel jako volný hráč (zadarmo) z Plzně do slovenského prvoligového mužstva FK Senica, kde podepsal roční smlouvu. Ligovou premiéru v senickém dresu si odbyl v prvním kole hraném 23. 7. 2017 v souboji s klubem AS Trenčín (prohra 1:2), nastoupil na celých 90 minut. Svůj první ligový gól za Senici zaznamenal 23. září 2017 v derby se Spartakem Trnava (prohra 1:3), trefil se v 70. minutě. Podruhé se střelecky prosadil v 15. kole v souboji s týmem MŠK Žilina (výhra 4:1), když ve 47. minutě zvyšoval na 3:1. Svoji třetí ligovou branku v ročníku zaznamenal proti Zemplínu Michalovce (remíza 1:1). Na podzim 2017 odehrál celkem 17 ligových střetnutí.\n\nV lednu 2018 přestoupil do Slovanu Bratislava, s jehož představiteli se dohodl na kontraktu na tři a půl roku. Na prvním tréninku si natrhl stehenní sval, kvůli čemuž nemohl odcestovat na zimní soustředění mužstva do Turecka. \n\nSvůj první ligový zápas za \"belasí\" odehrál 16. 2. 2019 v 19. kole proti mužstvu FC DAC 1904 Dunajská Streda (výhra 1:0), na hřiště přišel ve 37. minutě namísto zraněného Mitche Apaua. Se Slovanem získal 14. dubna 2019 po výhře 3:0 nad klubem MŠK Žilina šest kol před koncem sezony mistrovský titul. V ročníku 2018/19 nastoupil v lize k 10 utkáním.\n\nZa \"belasí\" odehrál odvetný zápas prvního předkola Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem byl jeho klub zařazen do předkol Evropské ligy UEFA. V nich Medveděv neodehrál všech šest utkání, ale i tak pomohl Slovanu po postupu přes kosovské mužstvo KF Feronikeli (výhry doma 2:1 a venku 2:0), klub Dundalk FC z Irska (výhry doma 1:0 a venku 3:1) a řecký tým PAOK Soluň (výhra doma 1:0 a prohra venku 2:3) k účasti ve skupinové fázi. Se Slovanem byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil. V zimním přestupovém období sezony 2019/20 uzavřel s \"belasími\" novou smlouvu na 3,5 roku.\n\nV zimním přestupovém období sezony 2017/18 odešel krátce po přestupu do Slovanu zpět na hostování do Senice. Za klub však na jaře 2018 odehrál kvůli zdravotním potížím jen čtyři zápasy v lize a v létě téhož roku se vrátil do Slovanu.\n\nAktuální k 3. červenci 2019\n\n"}
{"id": "1114009", "url": "https://cs.wikipedia.org/wiki?curid=1114009", "title": "Jugoslávské námořnictvo (1992–2006)", "text": "Jugoslávské námořnictvo (1992–2006)\n\nJugoslávské námořnictvo bylo námořní složkou ozbrojených sil Svazové republiky Srbska a Černé Hory, od roku 2003 soustátí Srbska a Černé Hory. Vzniklo v roce 1992 jako nástupce zaniklého námořnictva Socialistické federativní republiky Jugoslávie, od kterého převzalo větší část válečných lodí. V roce 1999 se v omezené míře zapojilo do odporu proti leteckému bombardování jugoslávie. Zaniklo roku 2006 rozpadem Srbska a Černé Hory na dva samostatné státy. Plavidla jugoslávského námořnictva převzalo nově vzniklé černohorské námořnictvo.\n\n"}
{"id": "1114011", "url": "https://cs.wikipedia.org/wiki?curid=1114011", "title": "Bylo nás šest", "text": "Bylo nás šest\n\nBylo nás šest je šestidílný československý televizní seriál z roku 1985, natočený režisérem Jiřím Adamcem podle scénáře Jiřího Bednáře a Karla Štorkána.\n\nŠest kamarádů z Malé Doubravky právě odmaturovalo a chystají se na studia do Prahy. Jirka jde studovat na přání otce ekonomii, ale raději má hudbu. Jeho přítelkyně Radka bude studovat archeologii, její odjezd je však ohrožen, protože její maminka onemocní a její bratři chtějí, aby zůstala doma a starala se o ně. Hanka jde v matčiných stopách studovat herectví, basketbalistka Eva půjde na FTVS UK. Sukničkář Honza jde na stavební fakultu, pochází z chudé rodiny a snaží si přivydělat sázením. Ivan bude studovat práva, i když by jej otec raději viděl jako číšníka, který vydělává velké peníze.\n\nJirka se na škole se spolubydlícím Georgem snaží založit hudební skupinu, přijde však jen Maximiliána, která jej seznámí s hudebníkem Zimou a ten mu sjedná večerní hraní v restauraci. Eva, která bydlí na koleji s Radkou a studentkou archeologie Eliškou, nestíhá studium a hraní basketbalu v klubu. Eliška se jí snaží najít podobně vysokého partnera. Radka si pozdním příchodem znepřátelí mladého asistenta Dušana Váchu. Honza zaujme učitele svým matematickým talentem. Studenti se Váchovi pomstí za jeho přísnost a nároky a vylepí na dveře, že přednáška odpadá z důvodu Váchovy nemoci. Přijde pouze Radka, ta jej přemluví, aby to nechal být a on ji pozve na kávu. Honza doučuje spolužačku Jitku, které se líbí.\n\nHanka se již vidí ve filmu, nevěnuje se příliš škole a uhání asistenta režie, aby jí sehnal roli ve filmu. Honza si vypůjčí peníze na sázku od Ivana. Vyhraje 27 000 Kčs, nakoupí mamince hodně dárků k Vánocům a domů přijede taxíkem. Naopak Jirka zůstane s Maximiliánou v Praze, ta zapomene poslat Jirkův omluvný telegram rodičům a otec jej na Štědrý den vyhledá v Praze. Ten chce skončit se školou a živit se hraním na klavír v barech, ovšem Zima mu odmítne sehnat místo, že prý už berou jen hudebníky s kvalifikací. Na silvestrovském večírku se Ivan domáhá části výhry, ovšem Honza tvrdí, že Ivan mu ty peníze pouze půjčil, ne dal, takže mu vrátí jen 500 korun. Eva odjela na Eliščino pozvání slavit Silvestra na chatě, tam se jí nelíbí, proto v noci odejde a čeká na zastávce na autobus. Tam ji uvidí projíždějící Standa a vezme ji autem do Prahy. S automechanikem a plochodrážním závodníkem Standou si Eva rozumí.\n\nIvan stále myslí na Honzovu nespravedlnost a chce se s ním soudit, spolužačka Anička mu to rozmluví, Ivan vymyslí pomstu. Řekne Honzovi, že zkoušel sázet sám, ovšem nevyhrál, ale pamatuje si výherní čísla, která se shodují s těmi, která vždy sází Honza. Ten z radosti z výhry pozve kamarády do luxusní restaurace, utrácejí za nejdražší jídla, Honza se v šatně dozví skutečná výherní čísla a zjistí, že jej Ivan podvedl. Útratu zaplatí z posledních peněz z výhry.\n\nJirka odejde ze školy, začne pracovat na stavbě a připravovat se na přijímačky na hudební akademii. Honza snadno složí zkoušky a snaží se pomáhat Jitce, ta ho pozve, aby se učili u ní doma na Moravě, kde jej představí jako svého snoubence. Radce stále nadbíhá asistent Vácha, ta však myslí na Jirku a pošle píseň, kterou jí složil, do soutěže Píseň pro májovou Prahu, jeho písnička vyhraje.\n\nStanda nepřijde na rande, Eva se později dozví, že při autonehodě zachránil dvě děti, ale sám se těžce zranil. Standa leží v nemocnici a nechce nikoho vidět, ale Eva se nevzdává. Nakonec spolu prázdniny stráví v rehabilitačním centru. Ivanův bratr Vladimír si nelegálně přivydělával v práci, přišlo se na to, Vladimír pije a chce se rozvést. Jeho žena Olina konečně otěhotní, nakonec spolu zůstanou, ale budou se muset odstěhovat ze svého domu.\n\nHanka natáčí drobnou filmovou roli, potká ji její profesor. Na zkouškách ve škole se příliš nesnaží a kvůli absencím, nevěnování se škole a nedovolenému filmování v 1. ročníku ji ze školy vyhodí.\n\nHonza je za svou studentskou práci oceněn jako první výherce z prvního ročníku v historii. Jitka zkoušky neudělá, uvidí Honzu s jinou studentku a rozejde se s ním. Jirka neudělá přijímačky, usmíří se s Radkou. Všichni kromě Jirky, který chce přes léto zůstat v Praze na léto, aby si vydělal před vojnou, odjíždějí vlakem domů. Asistent Vácha věnuje Radce knihu básní a poděkuje jí, že mu otevřela oči, že nemusí být tak přísný kantor. Hanka nastoupí do sboru divadla, kde hraje její matka. Jirka na poslední chvíli stihne nastoupit do vlaku.\n\n\n"}
{"id": "1114016", "url": "https://cs.wikipedia.org/wiki?curid=1114016", "title": "Betula × caerulea", "text": "Betula × caerulea\n\nBetula × caerulea je dřevina z čeledi břízovitých (\"Betulaceae\"). Je křížencem břízy papírovité (\"Betula papyrifera\") a břízy topololisté (\"Betula populifolia\").\n\n\"Betula\" × \"caerulea\" roste na severovýchodě Severní Ameriky. Dorůstá výšky 10 až 20 metrů. Kůra postupně stárnutím získává červeno-bílou barvu a nešupinatí. Strom kvete v květnu. Samčí jehnědy jsou dlouhé 3 až 5 centimetrů, samičí pouze 0,8 centimetru. Plod je dlouhý 2,5 centimetru a dozrává v září. Semena mají křidélka.\n"}
{"id": "1114017", "url": "https://cs.wikipedia.org/wiki?curid=1114017", "title": "ParaWorld", "text": "ParaWorld\n\nParaWorld je real-time strategická počítačová hra, která byla vydána 25. září 2006. Hra byla vyvinuta německou firmou SEK (Spieleentwicklungskombinat) se sídlem v Berlíně a je vydávána společnostmi Sunflowers, Deep Silver a Aspyr. Obsahuje hru pro jednoho hráče (single-player) a hru pro více hráčů (multi-player). Hra obsahuje více než 50 prehistorických zvířat, zejména dinosaury a prehistorické savce. Protože využívá Tagesu, se hrou se nainstaluje ovladač k ochraně proti kopírování (ovladač ve formě kódu). \n\nDne 6. února 2007 byla vydána Gold edition hry Paraworld, která přidává nová zvířata, nové jednotky, dva nové hrdiny, tři nové mise a editor map. Gold edition také opravilo pár bugů. Také vyšel oblíbený SEAS mód, kde si hráč může zahrát i za zlou stranu SEAS.\n\nHra je strategie – tedy hra, kde se hráč „dívá“ ze vzduchu, a vytváří si svou armádu, se kterou poté bojuje. Hráč si staví svou armádu pomocí budov, ale i surovin jako je dřevo, kámen a jídlo. Dřevo se získá ze stromů, kámen z kamenné hromady a jídlo ze zvířat, z ryb a z bobulných keřů. Tyto zdroje surovin se nachází všude po herní mapě. Každá budova či nová jednotka vždy stojí určitý počet různých surovin.\n\nKaždá jednotka má speciální funkci, určitý počet zdraví a rozsah poškození, které mohou udělit. Většinou se bojuje proti jinému týmu, který má však většinou již od začátku hry silnější armádu. Boje mohou být jak na pevnině, tak i na vodě. Nebojuje se zde ovšem pouze proti druhým lidským týmům, ale i proti zvířecí fauně, která je velmi pestrá. Zvířata jsou mírumilovná, některá neutrální a některá i agresivní.\n\nTaké jsou zde i různá prostředí, obsahující různou zvěř. Mezi ně se řadí: trvale zimní prostředí (všude sníh a led), prostředí podobné mírnému pásu v období listopadu, džungle, pouště, ale i vulkanické prostředí plné sopečných hornin a lávových proudů. Ve hře se nachází i artefakty – speciální předměty které umocní hráčovy herní „schopnosti“. Ve hře se odemykají nové budovy a jednotky pomocí získání nové epochy.\n\nPříběh se odehrává v Londýně na počátku 20. století. Jarvis Babbit, vůdce společnosti SEAS (the Society of Exact Alternative Science), objevil paralelní svět. Tento svět se moc neliší od lidského světa, ale jsou zde jiné kontinenty, stále zde žijí dinosauři a pravěcí savci, lidé tu jsou zhruba na úrovni středověku a není zde elektřina. Jarvis povolá amerického geologa Anthonyho Cola, švédskou bioložku Stinu Holmlundovou a maďarského psychického génia Bélu Andràse Benedeka. Tento tým nechá Jarvis poslat „anomálií“ rovnou do paralelního světa („Paraworld“) na výzkumnou expedici. Nicméně když objeví skutečné plány společnosti SEAS (ovládnout celý paralelní svět a tyto tři hrdiny zabít), rozhodnou se, že to společnosti zarazí.\n\nPostupně se dostávají přes celý svět a různé frakce přimějí přidat se na jejich stranu, aby bojovali proti SEAS. Také zde objeví dvě slavné osobnosti skryté podobným, ale jiným jménem (Nikolaje Teslu a Charlese Darwina). Nakonec sjednotí většinu obyvatelstva paralelního světa a vydají se rovnou k základně SEAS, nacházející se v nehostinné sopečné krajině. Postupně se dostanou až k Jarvisovi a k zařízení, které je schopno vytvořit „anomálii“, a tou se dostat zpět do svého „normálního“ světa. Tři hrdinové se dostanou přes most až k zařízení, ale zastaví je Jarvis ve svém obřím robotovi podobném štíru, který je poháněn energií ze všudypřítomných sopek rozmístěných po okolí. Tento stroj hrdinové zničí a Jarvis přepadne přes most, ale zachytí se. Anthony mu nabízí ruku, aby mohl Jarvise zachránit, ale Jarvis se dobrovolně pustí a spadne do lávy. Hrdinové otevřou portál a dostanou se zpět do svého světa, avšak je tu jeden háček – naruší se rovnováha mezi světy, dinosauři začnou pronikat do lidského světa, a to ve velkém množství. V závěru hry jde pouze vidět, jak dinosauři loví lidi i auta, a způsobují naprostou destrukci Londýna.\n\n6. února 2007 byla vydána verze Paraworldu jménem Gold edition. Tato edice přinesla nové prvky jako jsou nové hlavní postavy David Leighton a Heinrich Kleemann nebo tři nové mise (4.1, 4.2 a 4.3). Z cizích postav přibyl nemrtvý válečník (seveřanská jednotka), seveřanský plamenometčík, plamenometčík pouštního lidu a plamenometčík dračího klanu. Bylo také rozšířeno vylepšování lodí (u dračího klanu) nebo se zde objevila budova pouštního lidu v podobě totemu z lebek. Golden edition přidala také nová divoká zvířata: Giganotosaurus, Liopleurodon, Edmontosaurus, Mosasaurus, Tarbosaurus, Euoplocephalus, Heterodontosaurus, Amargasaurus a Gigantopithecus. Přidán byl i SDK editor map a byly opraveny některé bugy.\n\nHlavními postavami hry jsou Anthony Cole, Stina Holmlund, Béla Andràs Benedek, Ada Loven, Nikolaj Taslow, James Warden, Arch Druid, The Trader Triplets, Jarvis Babbit, David Leighton, The Governer, Heinrich Kleeman, Tarna, Miyagi.\n\n\nVe hře Paraworld jsou celkem tři hratelné frakce: Seveřané (podobní vikingům, používají pravěké savce), Pouštní lid (podobný africkým kočovníkům z pouště; jde o kočovný kmen, jako jediní mají pojízdnou hlavní budovu) a Dračí klan (lid podobný asiatům; mají velmi vyvinutou technologii, včetně střelného prachu a bomb).\n\nMód SEAS přivedl do hry novinku – hráč může hrát za společnost SEAS, která se spíše spoléhá na svou vyvinutou technologii: roboty na páru (elektřičtí roboti v paralelním světě nefungují, jelikož tam není elektřina).\n\n"}
{"id": "1114025", "url": "https://cs.wikipedia.org/wiki?curid=1114025", "title": "Zákon cudnosti", "text": "Zákon cudnosti\n\nZákon cudnosti je ustálený název pro mormonské pojetí biblického přikázání \"nesesmilníš\". Jeho chápání se liší v jednotlivých mormonských společenstvích.\n\nPodle CJKSPD, největší mormonské církve, je zákon cudnosti \"Pánův zákon osobní mravní čistoty\".  Každý člen ho musí dodržovat a jeho porušení přináší v této mormonské církvi postihy a duchovní tresty - od zákazu přijímání Večeře Páně až po samotné vyloučení z církve. Navazování nevázaných sexuálních vztahů je podle CJKSPD \"Satanův plán\". CJKSPD se v extrémním dodržování sexuální zdrženlivosti liší od jiných mormonských skupin.\n\n\"\" (citace z knihy apoštola mormonské CJKSPD)\n\nZákon cudnosti je podle CJKSPD přikázání a stanovuje, že k sexuálním důvěrnostem může docházet pouze mezi mužem a ženou, kteří jsou zákonně a právoplatně oddáni. Bůh totiž podle tohoto výkladu \"nenávidí sexuální hřích\". Na svých oficiálních stránkách církev píše:\n\nUčebnice Zásady evangelia, kterou CJKSPD používá při svých nedělních shromážděních k učení nových členů, vysvětluje podrobnosti ohledně postojů této mormonské církve k sexualitě. Hned v úvodu se píše:\n\nUžívání sexu mimo manželství je podle CJKSPD svou závažností a hříchem hned za vraždou. Součástí zákona cudnosti je také všeobecná čistota mysli, jak vysvětluje CJKSPD ve svém manuálu:\n\nCJKSPD nařizuje svým mladým členům, aby chodili na rande teprve, když je jim 16 let. Mají však na takové chůzky chodit nejprve ve větším počtu lidí, nikoliv pouze ve dvojici. Mladí lidé se mají vyhýbat tomu, aby chodili často na rande s toutéž osobou. Mají také rodiče seznámit s každým, koho pozvou na rande.\n\nPravidla církve také doporučují, jaké oblečení mají mladí lidé nosit.\n\nCírkev také mládež varuje před nevhodnou hudbou.\n\nSpencer W. Kumball (považovaný členy církve za proroka, vidoucího a zjevovatele), varuje mladé lidi:\n\nDále také říká: \"Je těžké pro mládež rozhodnout, kdy nevinná intimnost začíná přecházet v hřích. Intimní sblížení vzbuzuje vášeň a smyslné myšlenky a touhy; to souvisí s hříchy, které následují...\"\n\nPříručka pro mládež také vyjmenovává věci, které mladí členové církve nesmějí dělat před svatbou:\n\nMasturbace je v současné CJKSPD zakázaná. Největší mormonská církev o masturbaci mluví jako o \"závislosti\", která vede k depresím. Podle vedoucích této církve vede masturbace k horším hříchům, jako je sledování pornografie nebo homosexualita.\n\nApoštol Mark E. Peterson napsal krátkou brožurku (\"Překonávání masturbace - Návod na sebeovládání\") o tom, jak překonat závislost na masturbaci. Tato příručka byla šířena vedoucími CJKSPD.\n\nV příručce apoštol uvádí 8 rad, jak překonat potřebu masturbovat:\n\nCJKSPD je jedním z hlavních odpůrců užívání pornografie v USA. Varuje před ní v proslovech vedoucích, časopisech i videích církve. Zároveň patří mormonské centrum Utah k největším uživatelům pornografie v USA. Příručka pro mládež říká: \"Vyhýbejte se pornografii za každou cenu. Je to jed...\" Mormonská církev varuje, že \"pornografie omezuje schopnost pociťovat skutečnou lásku\" a je \"nebezpečná a návyková v jakékoliv podobě\". Podle církevních pravidel je zaobírání se pornografií \"těžký hřích\" a může vést k dalším přestupkům. Ti, kteří vyhledávají a používají pornografii, přicházejí o moc svého kněžství.\n\nNěkteří vedoucí církve naznačovali, že pornografii má být věnována samostatná otázka v tzv. \"pohovoru pro chrámové doporučení\", které je nutné například pro získání obřadu Obdarování. Pornografické nebo erotické příběhy a obrázky jsou podle apoštolů mormonské církve horší než špinavé nebo znečištěné potraviny.\n\nApoštol Dallin H. Oaks uvedl i názory o tom, že pornografie může vést k nezákonnému chování a závislost na ní může být horší než závislost na kokainu. Také uvedl, že \"někteří se snaží ospravedlnit svou bezuzdnost tím, že se prý dívají jen na „měkkou“, ne na „tvrdou“ pornografii. Jeden moudrý biskup toto nazval odmítáním chápat zlo jako zlo.\" Prezident církve Gordon B. Hinckley nazval závislost na pornografii \"zlou příšerou\".\n\nCJKSPD ve svých proslovech ujišťuje, že miluje všechny osoby, které mají přitažlivost ke stejnému pohlaví. Jakýkoliv sexuální kontakt mezi zástupci stejného pohlaví však považuje za těžký hřích a provinění proti Bohu.\n\nLidé s homosexuálními pocity mají cvičit sebeovládání.\n\nOficiálním postojem CJKSPD je, že manželství a nesezdané partnerství je možné pouze mezi mužem a ženou v rámci cíkrve. Homosexuální vztahy jsou pro mormony kontroverzním tématem. Nejvyšší soud USA 26. června 2015 rozhodl, že homosexuální sňatky jsou legální ve všech federativních státech USA.\nCJKSPD vydala v reakci prohlášení, že „Rozhodnutí soudu nijak nemění\nPánovu nauku, že manželství je svazek mezi mužem a ženou ustanovený\nBohem.“ Církev nicméně reaguje na podněty lidsko-právních organizací bojujících za práva LGBT komunity (viz také Zákony týkající se homosexuality) . V listopadu 2015 vydalanová pravidla proti homosexuálním rodinám v církvi, načež 14. listopadu tisíce členů protestně opustilo CJKSPD.\n\nPodstata nových pravidel spočívá v tom, že děti z LGBT\nrodin nesmí být pokřtěny až do 18 let, a poté jen v případě, že se\nodstěhují od svých rodičů a oficiálně zavrhnou jejich životní styl (LGBT\npartnerství). Děti z LGBT rodin, které jsou již pokřtěné, nesmí získat\nnové obřady (kněžství, Obdarování...)\ndo svých 18 let (platí také pravidlo o tom, že nesmí bydlet se svými\nhomosexuálními rodiči). Homosexuální manželství bylo také přidána na\nseznam největších hříchů, rovnajících se odpadlictví.\n\nPodle CJKSPD\n\nCJKSPD doporučuje členům, kteří mají přitažlivost ke stejnému pohlaví, aby tento problém překonali a pokusili se žít v heterosexuálním manželství.\n\nApoštol Dallin H. Oaks řekl:\n\nPresident a prorok CJKSPD Gordon B. Hinckley slíbil, že ti, kteří pociťují přitažlivost ke stejnému pohlaví, avšak tyto sklony neprojevují, mohou „jít kupředu stejně jako všichni ostatní členové Církve\".\n\nVedoucí CJKSPD radí mladým dívkám, aby se při znásilnění bránily a neváhaly při tom riskovat svůj život. Tuto radu zopakoval později znovu prezident (prorok) církve, Spencer W. Kimball, když řekl: \"I když vám hrozí znásilnění, je lépe ztratit život v obraně čistoty, než ji ztratit bez odporu\"\n\nPrezident CJKSPD, David O. McKay, zase naléhavě kázal mládeži, když řekl:\n\nPrezident (prorok) Heber J. Grant to ještě více specifikoval, když řekl:\n\nPotrat v případě znásilnění je pro člena CJKSPD z morálního hlediska povolen pouze po modlitbě a diskuzi s místním biskupem.\n\nDnes je polygamie v CJKSPD zakázaná pod hrozbou exkomunikace.\n\n\n\"Žijte podle zákonu cudnosti\"\n\nCitáty CJKSPD o zákonu cudnosti\n\nKde jsou limity zákona cudnosti\n\nZákon cudnosti u homosexuálů?\n\nPřitažlivost ke stejnému pohlaví\n"}
{"id": "1114026", "url": "https://cs.wikipedia.org/wiki?curid=1114026", "title": "Ibizský podenco", "text": "Ibizský podenco\n\nIbizský podenco, známý také jako ibizský chrt či baleárský chrt (španělsky: \"podenco ibicenco\" anglicky: \"Ibizan Hound\") je španělské psí plemeno. Bylo uznáno Mezinárodní kynologickou federací (FC) a je řazeno do skupiny špicové a primitivní plemena.\nIbizský podenco vznikl ve Španělsku na Baleárských ostrovech především pro lov králíků a jelenů. Na Baleárské ostrovy je pravděpodobně přivezli Féničané. Výhodou lovů s těmito psy bylo, že dokázali kořist vystopovat, štvát a následně usmrtit, takže samotný lovec jen jel na koni za nimi. Předci ibizských podenců jsou pravděpodobně staří egyptští psi z doby před 5 000 lety. Postupem času se z hladkosrsté varianty vyvinula i hrubosrstá, nicméně, ta je v současné době vzácná. Ke svému původnímu účelu se již plemeno nevyužívá; dnes jej uvidíme jen jako společníka nebo psího sportovce, který se hodí pro coursing neboli psí závody.\n\nFCI je plemeno zařazené ve skupině špicové a plemena primitivní, v sekci primitivní lovecká plemena, kde mu dělají společnost sicilský chrt, portugalský podenco, kanárský podenco a faraonský pes. Z těchto plemen je ibizský podenco největší.\n\nOficiální používaná zkratka v Česku je IP.\nIbizský podenco je elegantní a hbitý pes s atletickou a atraktivní postavou. Vyniká i elegantním pohybem. Jeho velké vzpřímené uši - charakteristický znak plemene - jsou široké na základně a směrem ke špičce se zužují. Krk je dlouhý a štíhlý. Jeho srst, která pokrývá celé tělo, může být hladká nebo hrubá, obě dvě varianty ale mají typické zbarvení, tedy různé kombinace bílého podkladu a červených znaků. Jeho oči jsou jantarové barvy a mají ostražitý a inteligentní výraz.Hmotnost se pohybuje mezi 19 - 25 kg, výška u psů mezi 66 až 72 cm, u fen mezi 60 - 67 cm. Výrazný pohlavní dimorfismus .\nIbizský podenco je inteligentní, aktivní, a bystrý pes. V žebříčku inteligence psích plemen dle Stanleyho Corena jsou na 53. místě. Jsou to hraví a veselí psi, někdy se jim přezdívá i \"klauni psího světa\". Ačkoli mohou být poněkud nezávislí a tvrdohlaví. Obecně jsou tišší, ale přesto jsou to dobří hlídači, kteří imponují hlavně velikostí. Vůči majiteli jsou loajální, ale nikdy přehnaně oddaní a udržují si svoji čest a pýchu, K dětem jsou přátelští a zpravidla s nimi dobře vycházejí. Psi jsou dominantnější než feny a dva psi na jednom území mohou být problémem. Mají sklony pronásledovat vše, co se pohybuje, nevyjímaje jiná domácí zvířata nebo cyklisty. O tomto psím plemeni je známo, že dokáží přeskočit i velmi vysoké překážky, vysoký plot je tedy nutností. Je pro ně typický \"lov očima\". To znamená, že pokud něco uvidí, rozběhne se za tím, proto není vhodné pouštět ji z vodítka — je totiž velmi těžké ji přivolat. řídí se tedy hlavně zrakem a pokud jsou ve volném prostoru na volno. Přivolání je potřeba trénovat od mládí.\n\nPro ibizského podenca a jiné chrty je typické, že jen zřídka trpí dědičnou nemocí. Mezi menší zdravotní problémy pro toto plemeno patří záchvaty a alergie, vzácně šedý zákal nebo hluchota. Nejcitlivější je plemeno na oči, proto je vhodné před zařazením do chovného programu nechat psa prověřit.\n"}
{"id": "1114029", "url": "https://cs.wikipedia.org/wiki?curid=1114029", "title": "SOC", "text": "SOC\n\nSOC může znamenat:\n\n"}
{"id": "1114032", "url": "https://cs.wikipedia.org/wiki?curid=1114032", "title": "Slovinské námořnictvo", "text": "Slovinské námořnictvo\n\nSlovinské námořnictvo je součástí ozbrojených sil Slovinska jako jejich 430. námořní divize (slovinsky \"430. mornariški divizion\"). Hlavním úkolem námořnictva je teritoriální obrana a ochrana necelých 50 kilometrů pobřeží země. Tvoří jej cca 60 mužů, dvě hlídková plavidla a několik menších člunů. Je nejmenším námořnictvem zemí NATO. Základnou slovinských námořnich sil je Izola.\n\nSlovinské námořnictvo vzniklo po vyhlášení samostatnosti Slovinska v roce 1991. Zpočátku nevlastnilo žádná plavidla. Pouze roku 1991 vznikla malá jednotka potápěčů. Dne 1. srpna 1996 do služby zařadilo hlídkový člun \"Ankaran\", patřící k izraelské třídě \"Super Dvora Mk.II\". Dne 21. listopadu 2010 námořnictvo posílila víceúčelová hlídková loď \"Triglav\" získaná z Ruska jako součást deblokace sovětského dluhu. Nadto námořnictvo používá několik menších člunů RHIB.\n"}
{"id": "1114079", "url": "https://cs.wikipedia.org/wiki?curid=1114079", "title": "Antonio Palella", "text": "Antonio Palella\n\nAntonio Palella (8. října 1692 San Giovanni a Teduccio – 7. března 1761 Neapol) byl italský hudební skladatel a cembalista\n\nO životě skladatele jen jen málo informací. Studoval hudbu na neapolské konzervatoři \"Sant'Onofrio Porta Capuana\". V létě roku 1721 zde byla uvedena jeho první známá skladba, oratorium \"Li scherzi delle Grazie\". Později působil jako druhý cembalista v divadle \"Teatro San Carlo\". Zde také upravoval díla jiných skladatelů pro provedení v tomto divadle. Přepracoval např. tři opery Johanna Adolfa Hasse: \"Trigrane, Ipermestra a Tito Vespasiano\". Své vlastní opery uváděl také v divadlech \"Teatro Nuovo\" a \"Teatro dei Fiorentini\".\n\nPřestože je dnes v hudbě málo známým skladatelem, má významné místo v dějinách opery buffa. Důležitá byla výměna neapolského dialektu, ve kterém byla psána libreta většiny oper neapolské školy, za běžnou italštinu, takže opery byly srozumitelné i v dalších městech severní Itálie. Zasloužil se tak o rozšíření neapolské komické opery i mimo hranice Neapole. Rovněž melodika jeho oper se výrazně odlišovala od dosavadních skladeb. Blížila se ke stylu raného klasicismu.\n\n\n"}
{"id": "1114080", "url": "https://cs.wikipedia.org/wiki?curid=1114080", "title": "Nemea", "text": "Nemea\n\nNemea (řecky ) je město s 6 483 obyvateli ležící v jihozápadní Korinthii (320 m nad mořem) nedaleko od Korintu. Z mytologie je známé jako místo, kde Héraklés zabil lva. Z historie je známé jako dějiště proslulých řeckých her. V současnosti je to především vinařství, které městečko proslavilo. Víno tmavě červené barvy AOC je jedním z nejznámějších řeckých vín.\n\nNázev města Nemea má dva výklady:\n\nNemejské hry - nejmladší ze všehelénských svátků - se konaly každého druhého roku v Nemeji k poctě Dia Nemejského. První hry se zde konaly již v roce 1251 př. n. l., historicky jsou však doložené až od roku 573 př. n. l. Ve 2 stol. př. n. l. byly přeneseny do města Argos. O jejich původu kolovaly dvě pověsti:\nTyto pověsti se odrážely i v odměně vítězům, kteří dostávali věnec miříkový nebo břečťanový. Miřík byl rostlinou pohřební a přičítala se jí kouzelná moc vzkřísit mrtvého, pokud se mu položí na čelo.\n\nRuiny starověké Nemeje (Archea Nemea) leží nedaleko obce Iraklio. Střediskem posvátného okrsku byl Diův chrám, který byl zbudován v dórském slohu v letech 340 - 320 př. n. l. Dodnes z něj zbyly tři z daleka viditelné sloupy, které stojí uprostřed rozsáhlého areálu trosek. Zachovaly se i zbytky obětního oltáře a základy domu pro hosty. V 5. století n. l. na nich byla vybudována křesťanská bazilika. Nedaleko od zbytků lázní z helenistického období  se nachází malé muzeum.\n\nStadión, na němž se závodilo, leží asi 500 m odsud ve stinném valu. Sportovci k němu přicházeli klenutým průchodem a mohlo je sledovat až 40.000 diváků, kteří stáli na holé zemi.\n\nNemea je jednou z nejznámějších vinařských oblastí Řecka. Klimatické podmínky jsou zde zvláště vhodné pro ušlechtilou odrůdu Agiorgitiko (Svatý Jiří), ze které se vyrábějí svěží růžová, lehká červená, ale i hutná vína se zráním 10 let. Na pláních kolem městečka se pěstuje proslavené víno AOC tmavě červené barvy, s komplexním aroma a sametovou chutí.\n\nVíno se zde produkuje v nejméně 30 vinařstvích, kolem kterých vedou vinařské turistické stezky (Dromi tou Krasiou, řecky ). \n\n"}
{"id": "1114081", "url": "https://cs.wikipedia.org/wiki?curid=1114081", "title": "Assassin's Creed (knižní série)", "text": "Assassin's Creed (knižní série)\n\nKnižní série Assassin's Creed je sbírka románů, napsaných Oliverem Bowdenem podle předloh jednotlivých dílů stejnojmenné série videoher Assassin's Creed. Knihy jsou zasazené do světa Assassin's Creed a sledují jednotlivé postavy, především asasíny, kteří se zapojili do nekonečné války s templáři. Knihy jsou zpravidla překládány Kateřinou Niklovou.\n\n\nV češtině kniha vyšla roku 2010 v překladu Kateřiny Niklové. Děj vychází z druhého dílu hry. Hlavní postavou románu je mladý italský šlechtic Ezio Auditore da Firenze, muž který se chce pomstít za vraždu své rodiny. Ezio začne sám sebe trénovat jako asasín a je zatažen do války mezi asasínským řádem a řádem Templářů. Tyto dvě tajné organizace bojovaly proti sobě po staletí kvůli zajištění prastaré technologie, artefaktu zvaném \"Apple of Eden\" (Jablko ráje), relikvie, kterou lze ovládat lidskou mysl. Obě skupiny také usilovaly o moc v Itálii, která obsahuje znalosti a technologie starověké, technologicky nadřazené civilizace.\n\nV češtině kniha vyšla roku 2011 v překladu Kateřiny Niklové. Kniha vychází z populární hry . Stejně jako v předchozí knize, Assassin's Creed: Renesance, neobsahuje žádnou z herních událostí v přítomnosti, včetně Desmonda Milese, obsahuje jen odkaz na Eziova \"fantoma\" . Příběh se odehrává čtyři roky po příběhu videohry (1499), v roce 1503. Ezio Auditore se snaží osvobodit Řím od tyranie Cesara Borgii, který se snaží převzít moc nad Itálií.\n\nTajná křížová výprava vychází z prvního dílu série a sleduje příběh Altaira Ibn-La'Ahada, vyprávěný Niccolem Polem. Ten popíše život asasína Altaïra, který začíná smrtí jeho otce. Altaïr sleduje popravu svého otce za neúmyslné zabití šlechtice. Z pocitu viny nad smrtí otce prověřuje i zabití jednoho z otcových kolegů asasínů. Altaïra brzy začne trénovat Al Mualim, vůdce asasínského řádu. Al Mualim mu zakázal informovat svého kolegu asasína Abbase o sebevraždě jeho otce. Navzdory tomu to Altaïr řekne Abbasovi, který ale zprávě nevěří. Zpráva, že Abbasův otec spáchal sebevraždu způsobí mezi nimi roztržku.\n\nTajná křížová výprava pak pokračuje o mnoho let později, kde postarší Altaïr se svou manželkou Marií a s jejich synem Darimem se vracejí do Masyafu - Altairovo domovu poté, co úspěšně zavraždil Čingischána. V jejich nepřítomnosti, Abbas se prohlásil za \"mentora asasínů\" a převzal Masyaf, kde vládl s tyranií. Altaïr se setkal s chladnou lhostejností. Ten zjistí, že přesto, že bylo řečeno, že jeho syn Sef odcestoval do Alamutu, jeho syn byl vlastně zavražděn Malikem. Malik byl uvězněn, ale tvrdil, že je nevinný. Altaïr vypukne ho z plánování vězení konfrontovat Abbas a kultivovat jeho místo jako hlavní asasín. Tyto plány jsou zmařeny, kdy Abbás Malik zabil a rámy Altair za jeho smrt. Ze vzteku, Altaïr použije Jablko Ráje k zabití člověka zodpovědného za Sefovu smrt, ale také neúmyslně způsobí Mariinu smrt. Zdevastovaný Altaïr prchne z Masyafu.\n\nO několik let později obchodník jménem Muhklis je Altaïrem zachráněn od pouštních banditů; starým sedmdesátiletým mužem. Muhklis bere zraněného Altaira zpět do svého domova v Masyafu a souhlasí s tím, aby mu pomohl kultivovat jeho místo. Doufají, že získat zpět Masyaf s co nejmenším krveprolitím, je dost možné. Jsou spojenci několika mladých mužů, kteří jsou vyrovnány proti Abbásem a trénují v tradičních způsobech asasínů, které byly během Abbásovou vlády ignorovány. Oni, spolu s lidmi z Masyafu, zaútočí na hrad a probojují se Abbasovými muži, ale zabíjejí je pokud je to nezbytně nutné. Altaïr čelí Abbasovi poprvé za poslední dobu a zabije ho pistolí. Se smrtí svého vůdce Abbasovi muži složili zbraně a Altaïr je prohlášen za vůdce asasínů. Závěrečná kapitola ukazuje, že Ezio Auditore da Firenze, je vypravěč a je na lodi přijíždějící do Konstantinopole, v druhém sledu událostí v knize Odhalení. Na rozdíl od knihy, hra Assassin's Creed, která představuje Altaira, byla provedena před hrami s Eziem.\n\nKniha vychází ze hry . Opět následuje Ezia Auditore, když zanechá svůj život za sebou při hledání pravdy o asasínském řádu a \"těch, kteří přišli před nimi\". Výsledná cesta ho dovede do Konstantinopole, kde rostoucí armáda byzantských templářů ohrožuje region. V češtině kniha vyšla roku 2012 v překladu Kateřiny Niklové.\n\nKniha se odehrává v roce 1735 a vychází částečně ze třetího dílu série. Opuštěný je osobní deník Haythama Kenwaye a sleduje jeho život, od jeho raného dětství v Anglii, přes jeho vzestup do řad templářů. Na rozdíl od Odhalení, je kniha napsána v první osobě a následuje příběh pouze Haythama Kenwaye. Závěr knihy byl dopsán Connorem poté, co zabil Haythama. V češtině kniha vyšla roku 2013 v překladu Kateřiny Niklové.\n\nV češtině kniha vyšla roku 2014 v překladu Kateřiny Niklové. Černá vlajka vychází ze a následuje život Edwarda Kenwaye, otce Haythama Kenwaye a děda Connora Kenwaye. Edward Kenway je mladý pirát (privatýr), který si klade za cíl stát se světovým nejhrozivějším pirátem, jen aby byl vtažen do staleté války mezi asasíny a templáři. Kniha je založena na hře .\n\nDěj knihy vychází ze hry Assassin's Creed Unity, popisuje události tohoto dílu z pohledu Elise de la Serre. Kniha byla psaná formou deníku a navíc se v ní prolínaly výňatky z deníku Élise i Arna. Ovšem deník Arna byl spíše takovým komentářem a zasazováním do souvislostí. Hlavní slovo měla v knize Élise. To nám příběh ukazuje zase z jiné strany než hra a hlavně, opět se zde dozvídáme více o templářích než o asasínech. Většina knihy se odehrává během Velké francouzské revoluce v Paříži. V angličtině kniha vyšla 20. listopadu 2014, v češtině vyšla kniha v dubnu či květnu 2015 v překladu Kateřiny Niklové. Knihu vydalo nakladatelství Fantom Print. \n\nDěj knihy popisuje život Henryho Greena a sourozenců Evi a Jacoba Fryea šest let před událostmi v AC Syndicate, v roce 1862. Pro tuto dobu je znám pod jménem The Ghost. Kniha vyšla 5. listopadu 2015 (v češtině v dubnu 2016).\n\nHlavní postavou je chlapec Bayek žijící v Siwě ve starověkém Egyptě. Události se konají před událostmi hry\nAssassin's Creed Origins. Kniha vyšla v říjnu 2017, v češtině o rok později.\n\n"}
{"id": "1114083", "url": "https://cs.wikipedia.org/wiki?curid=1114083", "title": "Slovo moudrosti", "text": "Slovo moudrosti\n\nSlovo moudrosti je ustálený název pro zjevení, které roku 1835 zapsal mormonský prorok Joseph Smith. Definuje správný životní styl mormonů. Bylo údajně dáno Bohem \"nikoliv jako přikázání, ale jako rada Svatým\". Sehrálo důležitou roli v mormonské církvi. Nachází se dnes v mormonském svatém Písmu, knize Nauky a Smluv, jako oddíl 89.\n\nV roce 1835 začal zakladatel mormonismu Joseph Smith učit svých 12 apoštolů hluboké nauky Království. Za tímto účelem ustanovil tzv. Školu proroků, která se setkávala v horním patře Prorokova domu. Během četných setkání tam Joseph Smith učil apoštoly jak rozumět tajemstvím božství a exaltace (oslavení/zbožštění člověka). Apoštolové měli ve zvyku během těchto setkání živě debatovat a do toho kouřit a žvýkat tabák. To po určité době rozzlobilo Prorokovu manželku, Emmu Smithovou, která svému manželovi důrazně řekla, že po pravých apoštolech by jistě na zemi nezůstala taková spoušť, jako po těch mormonských. Byla to totiž právě ona, kdo pokaždé musel uklízet plivance, tabák a popel z podlahy domů. Joseph Smith se v důsledku rady své ženy zeptal Boha a údajně přijal zjevení, které se dnes nachází v mormonském svatém Písmu, knize Nauky a smluv, jako oddíl 89.\n\nV samotném počátku zjevení je napsáno, že bylo dáno nikoliv jako přikázání (tedy nikoliv jako závazná povinnost a neporušitelné pravidlo církve), ale jako rada Svatým v Sionu. Z tohoto a mnoha jiných důvodů se Slovu moudrosti také přezdívá \"Zákon zdraví\". Jeho smyslem je poradit mormonům, jak zdravě žít, aby měli silné tělo i ducha.\n\nPrvní část zjevení je prostoupena \"negativními pravidly\" a týká se látek, které nejsou pro zdraví prospěšné a lidé by se jim měli vyhýbat (nebo jich užívat v malém množství). Mezi takovými látkami je vyjmenován tvrdý alkohol (víno ke svátosti je dovoleno), tabák a silné kávové nebo čajové odvary.\n\nDruhá část zjevení je postavena na pozitivních premisách a týká se naopak látek, které jsou pro zdraví prospěšné a má jich býti užíváno pro zdraví a konstituci těla člověka. Mezi těmito látkami stojí na předním místě léčivé byliny. Zvláštní místo je ve zjevení přiřazeno i masu a jeho pojídání, k němuž jsou stanovena sice dobrovolná, ale jasně definovaná pravidla.\n\nNěkolik desítek let po smrti přijímatele zjevení (Josepha Smithe) došlo k tomu, že jeden z jeho nástupců, Brigham Young, učinil Slovo moudrosti závazným pravidlem pro členy církve. Přesto však v jeho době i časech poté neplatilo toto přikázání absolutně, jak dokazuje mnoho mormonských svědectví. Brigham Young osobně při zvláštních příležitostech žvýkal tabák a pití piva považoval za prospěšné.\n\nJeště na počátku 20. století bylo Slovo moudrosti liberálně pojatým \"přikázáním\". Slavný je například příběh o tom, jak jeden z mormonských apoštolů, James Talmage (autor mormonského bestselleru \"Jesus the Christ\") psal svoje veledílo přímo v místnostech Chrámu Salt Lake, zatímco u toho kouřil doutníky a cigarety.\n\nPodle některých svědectví mu toto bylo doporučeno Prvním předsednictvem (vedoucíma CJKSPD) kvůli jeho nervozitě a stresu. Jde o příklad toho, kdy může být Slovo moudrosti modifikováno pro osobní potřebu člověka. Talmage také během života vyprávěl o tom, jak si koupil a vyzkoušel 20 gramů marihuany.\n\nBěhem prezidentství Hebera J. Granta došlo k tomu, že se ze Slova moudrosti udělalo striktní pravidlo, nutné ke vstupu do mormonských Chrámů. Od té doby do současnosti musí každý člen CJKSPD absolutně dodržovat modifikované zásady Slova moudrosti, aby mohl vykonávat obřady v chrámech. Modifikace těchto pravidel znamenala mimo jiné absolutní zákaz všech látek, které jsou ve zjevení zmíněny v negativní souvislosti.\n\nDošlo i k striktnímu zákazu piva a dalších látek, které byly zjevením povolené. V nynějších příručkách mormonské CJKSPD se nezmiňuje dobrovolnost daného zjevení a úvodní verše o tom, že daný text je nikoliv přikázáním, ale radou, jsou vynechávány nebo odlišně interpretovány. CJKSPD do Slova moudrosti také zahrnula všechny látky, nazvané souhrnně a moderně \"drogy\", ačkoliv o nich původní zjevení nemluví.\n\nTato změna byla uskutečněna bez nového Božího zjevení, pouze na základě pravidel církve. Někteří kritici mormonismu obviňují CJKSPD za manipulaci s původními spisy a \"přepisování historie\", kvůli kterému údajně většina dnešních členů netuší, že původní zjevení zadávalo jiné podmínky, než dnešní církev. Tato obvinění CJKSPD považuje za nepodložená.\n\nNejvětší mormonská církev (CJKSPD) má po světě okolo 80 tisíců misionářů. Jimi je Slovo moudrosti učeno při standardizovaných lekcích jako jedno ze stěžejních témat před křtem. Jeho dodržování je pro zájemce potřebné k získání církevního povolení křtu (spolu s dalšími pravidly, jako Zákon cudnosti a Zákon desátku). Podle současné Příručky pro biskupy mormonských odboček (příručka smí být cirkulována pouze mezi biskupy a běžní členové k ní nesmí mít přístup) nemá Slovo moudrosti a jeho porušování vést k vyloučení člena z církve. Jde o liberalizaci proti dřívějšímu postoji v této příručce.\n\nPři vstupu do Chrámu kvůli obřadu Obdarování a mnoha dalších příležitostech musí člen mainstreamové mormonské církve, CJKSPD, deklarovat, že dodržuje Slovo moudrosti. Po korelaci (procesu standardizace) pohovorů v 20.polovině 20. století již nehraje roli, zda člověk dodržuje pozitivně postavená pravidla v druhé polovině Slova moudrosti (střídmé jezení masa, zdravý životní styl a užívání bylin…). Stačí se zdržet zakázaných látek (negativní vymezení v první polovině zjevení), a to způsobem, jak to definovali současní vedoucí církve (v nynější době absolutní zákaz i mírně alkoholických nápojů a zákaz všech omamných látek, ovlivňujících vnímání).\n\nNa konci zjevení se mluví o \"jemných\" nápojích, tedy slabě alkoholických přípravcích. Jak uvedl například druhý prezident a prorok CJKSPD, Brigham Young, tato pasáž vysloveně mluví o tom, že střídmé užívání piva a podobných nakvašených nápojů je zdraví prospěšné.\n\nPo dlouhou dobu bylo předmětem spekulací, zda se zákaz \"kávy\" týká všech kofeinových nápojů a přípravků, nebo nikoliv. Až do 21. století byla tato otázka nevyřešena, dokud vedoucí církve neuvedli, že Coca-Cola a podobné nápoje jsou povolené. Kritici poukazují na to, že vlivní a bohatí členové mormonské CJKSPD mají podíly ve společnosti, vyrábějící Coca-Colu, a že to může být jedním z důvodů tohoto postoje. CJKSPD toto popírá, avšak přiznává, že existují členové, kteří jim platí desátky v podobě akcií Coca-Coly, které církev okamžitě prodává na burze. Tento fakt vedl v moderní době k mylným obviněním, že \"mormonská církev obchoduje s Coca-Colou\".\n\nCJKSPD svou deklarací o povolení Coca-Coly a dalších kofeinových nápojů odmítla absolutní zákaz energy-drinků. O jejich škodlivé povaze však někteří vedoucí církve varovali na konferencích. Téma je stále předmětem debaty a v souladu s mormonskou tradicí mohou vedoucí církve kdykoliv definovat novou podobu \"Slova moudrosti\" a jeho pravidel.\n\nZjevení dané skrze Josepha Smitha, Proroka, v Kirtlandu ve státě Ohio 27. února 1833 (History of the Church, 1:327–329).\n\nV důsledku toho, že první bratří na svých shromážděních užívali tabák, Prorok byl veden k tomu, aby přemítal o této záležitosti; následkem čehož se na to tázal Pána. Výsledkem bylo toto zjevení, známé jako Slovo moudrosti. Původně byly první tři verše Prorokem napsány jako inspirovaný úvod a popis.\n\n1 Slovo moudrosti, ku prospěchu rady vysokých kněží, shromážděných v Kirtlandu, a církve a také svatých v Sionu –\n\n2 Poslané jako pozdrav; ne skrze přikázání nebo nucení, ale skrze zjevení a slovo moudrosti ukazující řád a vůli Boží ohledně časného spasení všech svatých v posledních dnech\n\n3 Dané jako zásada se zaslíbením, přizpůsobené schopnosti slabých a nejslabších ze všech svatých, již jsou nebo mohou býti nazýváni svatými.\n\n4 Vizte, vpravdě, tak vám praví Pán: V důsledku zla a plánů, které existují a budou existovati v srdci spikleneckých lidí v posledních dnech, jsem vás varoval a varuji vás předem tím, že vám dávám skrze zjevení toto slovo moudrosti –\n\n5 Že nakolik některý člověk mezi vámi pije víno nebo silný nápoj, vizte, není to dobré ani vhodné v očích Otce vašeho, leda když se shromáždíte, abyste přinesli před něj svátosti své.\n\n6 A vizte, toto má býti víno, ano, čisté víno z hroznu vinného kmene, z vaší vlastní výroby.\n\n7 A opět, silné nápoje nejsou pro břicho, ale pro umývání těla vašeho.\n\n8 A opět, tabák není pro tělo ani pro břicho a není dobrý pro člověka, ale je bylinou, která má býti používána se soudností a obratností pro pohmožděniny a veškerý nemocný dobytek.\n\n9 A opět, horké nápoje nejsou pro tělo ani pro břicho.\n\n10 A opět, vpravdě pravím vám, všechny zdravé byliny Bůh ustanovil pro konstituci a podstatu člověka a užívání jím –\n\n11 Každá bylina v období svém a každý plod v období svém, všechno toto má býti využíváno s prozíravostí a díkůvzdáním.\n\n12 Ano, také maso zvířat a ptactva ve vzduchu jsem já, Pán, ustanovil pro užívání člověkem s díkůvzdáním; nicméně mají býti užívána střídmě;\n\n13 A je mi příjemné, že nemají býti užívána, leda v časech zimy nebo chladu nebo hladu.\n\n14 Veškeré obilí je ustanoveno pro užívání člověkem a zvířaty, aby bylo oporou života nejen pro člověka, ale i pro zvěř polní a ptactvo nebeské a veškerá divoká zvířata, která běhají nebo lezou po zemi;\n\n15 A ta Bůh učinil pro užívání člověkem pouze v časech hladu a přemíry hladovění.\n\n16 Veškeré obilí je dobré jako strava člověka; podobně také plody vinného kmene; to, co dává plody, ať v zemi nebo nad zemí –\n\n17 Nicméně, pšenice pro člověka a kukuřice pro dobytče a oves pro koně a žito pro ptactvo a pro vepře a pro veškerou zvěř polní a ječmen pro veškerá užitková zvířata a pro jemné nápoje, podobně také další obilí.\n\n18 A všichni svatí, kteří pamatují na to, aby zachovávali a činili tato slova, kráčejíce v poslušnosti přikázání, obdrží zdraví v pupku svém a morek pro kosti své;\n\n19 A naleznou moudrost a veliké poklady poznání, vpravdě skryté poklady;\n\n20 A poběží, a nebudou znaveni, a budou kráčeti, a nebudou umdlévati.\n\n21 A já, Pán, jim dávám zaslíbení, že ničící anděl projde kolem nich, jako kolem dětí Izraele, a nezabije je. Amen.\n\n\n"}
{"id": "1114086", "url": "https://cs.wikipedia.org/wiki?curid=1114086", "title": "Vukov spomenik", "text": "Vukov spomenik\n\nVukov spomenik (v srbské cyrilici Вуков споменик) je podzemní železniční nádraží v srbské metropoli Bělehradu. Nachází se pod parkem Cyrila a Metoděje, na třídě \"Bulevar kralja Aleksandra\". \n\nNádraží bylo vybudováno v první polovině 90. let a pro příměstskou železniční síť Beovoz začalo sloužit v roce 1995. Stanice byla vybudována během těžkého období mezinárodních sankcí, které uvedla západní Evropa na režim Slobodana Miloševiće; a byl to právě jugoslávský prezident, který také v září 1995 nádraží otevřel.\n\nJejí výstavba začala v květnu 1989. Jeho vznik byl součástí rozsáhlé představby bělehradského železničního uzlu, který byl navržen ještě v 70. letech 20. století. Stanice byla vybudována za pomocí ruských expertů a má konstrukci velmi podobnou stanici metra; její nástupiště je založeno 40 m pod zemí. Denně jí projede 113 vlaků.\n"}
{"id": "1114087", "url": "https://cs.wikipedia.org/wiki?curid=1114087", "title": "Seznam kulturních památek v Senoradech", "text": "Seznam kulturních památek v Senoradech\n\n"}
{"id": "1114093", "url": "https://cs.wikipedia.org/wiki?curid=1114093", "title": "IOT", "text": "IOT\n\nIOT může znamenat:\n\n"}
{"id": "1114096", "url": "https://cs.wikipedia.org/wiki?curid=1114096", "title": "Green Gartside", "text": "Green Gartside\n\nGreen Gartside, vlastním jménem Paul Julian Strohmeyer (* 22. června 1955) je velšský zpěvák a kytarista. Narodil se v Cardiffu, ale v dětství žil i v dalších městech, jako například Bridgend, Newport a Ystrad Mynach. V dětství mu zemřel otec a matka se provdala za muže jménem Gordon Gartside, jehož příjmení přijal i syn. Docházel na gymnázium ve městě Cwmbran a později docházel na (ta se později stala součástí University of South Wales). V polovině sedmdesátých let odjel studovat do anglického města Leeds, kde roku 1977 založil skupinu Scritti Politti. Později spolupracoval i s dalšími hudebníky. V roce 2014 zpíval v písni „Between the Clock and the Bed“ z alba \"Futurology\" velšské skupiny Manic Street Preachers. Roku 2015 získal čestné členství na londýnské škole Goldsmiths.\n"}
{"id": "1114101", "url": "https://cs.wikipedia.org/wiki?curid=1114101", "title": "Scritti Politti", "text": "Scritti Politti\n\nScritti Politti je anglická hudební skupina založená ve městě Leeds roku 1977. Své první album nazvané \"Songs to Remember\" kapela vydala roku 1982 a vedle členů skupiny na něm hrál například Robert Wyatt. Druhé album \"Cupid & Psyche 85\" vyšlo o tři roky později a hráli na něm například Robert Quine a Marcus Miller. Roku 1986 nahrál píseň „Perfect Way“ od této skupiny americký trumpetista Miles Davis (vyšla na jeho albu \"Tutu\", na němž se podílel i Marcus Miller). Davis hrál později jako host i na třetím albu kapely Scritti Politti nazvaném \"Provision\".\n\n\n"}
{"id": "1114102", "url": "https://cs.wikipedia.org/wiki?curid=1114102", "title": "Hieronymus von Alesani", "text": "Hieronymus von Alesani\n\nHieronymus von Alesani, též Jeronim Alesani nebo Girolamo Alessani (1830 Zadar – 8. února 1887 Černovice), byl rakouský politik a vysoký státní úředník, původem z Dalmácie, v 2. polovině 19. století poslanec Říšské rady a zemský prezident Bukoviny.\n\nPolitickou dráhu zahájil v rodné Dalmácii, kde v 60. letech patřil spolu s Aloisem von Lapennou mezi předáky politického proudu dalmatských autonomistů, tzv. autonomaši (nazývaní někdy pejorativně i talijanaši), kteří prosazovali multietnickou dalmatskou identitu a zůstávali napojení na italský kulturní okruh. Odmítal projekt sloučení Dalmácie s Chorvatskem a Slavonií. V letech 1862–1864 byl okresním hejtmanem ve Splitu, potom pracoval jako tajemník na dalmatském místodržitelství. V období let 1864–1866 zasedal jako poslanec Dalmatského zemského sněmu, kde zastupoval kurii venkovských obcí, obvod Sinj. Znovu zasedal na Dalmatském zemském sněmu v letech 1869–1870, tentokrát jako poslanec za kurii velkostatkářskou, obvod Split.\n\nDalmatský zemský sněm ho zvolil i za poslance Říšské rady (celostátního parlamentu), tehdy ještě nepřímo volené. 12. listopadu 1864 složil slib. Do vídeňského parlamentu se vrátil ještě v doplňovacích volbách v roce 1874, nyní za velkostatkářskou kurii v Bukovině (první voličský sbor). Slib složil 27. října 1874. V roce 1874 se uvádí jako baron Hieronymus von Alesani, advokát, bytem Černovice. List \"Das Vaterland\" ho v červenci 1879 uvádí i mezi zvolenými poslanci po volbách roku 1879. V rejstříku poslanců ale uveden není.\n\nPozději byl z Dalmácie povolán do Terstu. A od 7. července 1874 až do své smrti působil coby Zemský prezident Bukoviny (nejvyšší představitel státní správy, v jiných zemích tento post nazýván místodržícím). Český tisk uvádí, že Alesani si v této funkci získal všeobecné sympatie. V říjnu 1877 byl povýšen na barona. V této době také zasedal jako poslanec Bukovinského zemského sněmu za obvod Kicman, později za Siret. Byl mu udělen Císařský rakouský řád Leopoldův a Řád železné koruny.\n\nZemřel v únoru 1887 \"na puknutí srdce\".\n"}
{"id": "1114107", "url": "https://cs.wikipedia.org/wiki?curid=1114107", "title": "Svítá", "text": "Svítá\n\nSvítá je zpěvník používaný Českobratrskou církví evangelickou, která jej vydala v roce 1992. Obsahuje písně zpívané především mládeží. V některých sborech této církve se používá i při bohoslužbách. Jméno zpěvník převzal podle písně \"Svítá novej den\" od Jaromíra Plíška.\n\nZpěvník se však používá i v jiných církvích a sborech, namátkou třeba v Baptistickém sboru Na Topolce.\n\nVe zpěvníku se vedle jiných objevují písně, jejímiž autoři jsou například Petr Eben, Ivo Fischer, Jiří Gruber, Jaroslav Hutka, Svatopluk Karásek, Stanislav Klecandr, Tomáš Najbrt, Jaromír Plíšek, Miloš Rejchrt, Štěpán Hájek, Jiří Schneider či Jiří Tichota. Doprovodné ilustrace ztvárnil Zdeněk Šorm.\n\nZpěvník obsahuje 489 písní, převážně jde o písně z 60. – 80. let, hojně jsou zastoupeny české překlady spirituálů, ale je zde i několik starých písní, např. \"Kristus je má síla\" původně z \"Kancionálu řezníků Novoměstských\" z roku 1567. Písně jsou řazené abecedně podle incipitu, na konci zpěvníku jsou pak zvlášť zařazeny kánony, zpěvy z Taizé, liturgické zpěvy napsané Dorotheou Kellerovou, Ebenova \"Truvérská\" a Renčova \"Rytmická mše\". U písní jsou také odkazy na biblické pasáže, ke kterým se vztahuje text písně.\n\nPísně jsou opatřeny akordovými značkami a doprovázeny převážně na kytaru.\n\nZpěvník \"Svítá\" má do roku 2015 pět vydání.\n\nPrvní vydání zpěvníků \"Svítá\" vyšlo v roce 1992. Pro jeho nekvalitní vazbu je mu dávána přezdívka \"salát\". V prvním vydání chybí jména autorů písní.\n\nDruhé vydání zpěvníku vyšlo roku 1999. Nejviditelnější změnou odlišná vazba zpěvníku. U písní jsou uvedena jména autorů. Dále jsou opraveny některé chyby. Zajímavostí je změna řazení slok u písně Veselý chvalozpěv od Tomáše Najbrta, která je ve zpěvníku pod číslem 161.\n\nTřetí vydání vstoupilo na pulty knihkupců v roce 2002, čtvrté roku 2008 a páté v roce 2014. V rámci reedicí byla postupně doplňována chybějící jména autorů a opravovány drobné chyby.\n\nDostupný je i pro smartphony vybavené operačním systémem Android, a to včetně notace.\n\n\"Svítá\" navazuje na starší zpěvník \"Nová píseň\", načerno vytištěný v Holandsku během normalizace. V \"Nové písni\" jsou k dispozici starší zápisy některých písní použitých ve \"Svítá\" a také několik písní, které se do následujícího zpěvníku nedostaly.\n\nMezi následovníky zpěvníku \"Svítá\" můžeme řadit Dodatek k evangelickému zpěvníku vydaný v roce 2000. Jeho vydáním se mnoho písní ze Svítá stalo součástí běžného repertoáru zpívaného při bohoslužbách. K písním byl také složen varhanní doprovod.\n\nNěkteré písně ze \"Svítá\" převzal křesťanský zpěvník Hosana.\n\n"}
{"id": "1114108", "url": "https://cs.wikipedia.org/wiki?curid=1114108", "title": "COSAG", "text": "COSAG\n\nCOSAG (anglická zkratka za) je kombinovaný námořní pohonný systém, který používá zapojení parní a plynové turbíny. Ty přes spojku a převodovku pohánějí jeden společný lodní šroub. Převodovka slouží jednak k přenesení hnací síly obou turbín na jednu hřídel, ale také ke snížení otáček hřídele, aby lodní šroub mohl pracovat efektivně.\n\nSpojka umožňuje volit mezi konfigurací pohonu, kdy běží pouze jedna z turbín, či kdy běží obě. Parní turbína umožňuje ekonomickou plavbu, ale její start trvá dlouho (nejprve je třeba dosáhnout pracovního tlaku páry). Plynová turbína se využívá při plavbě maximální rychlostí (spolu s parní turbínou), či při rychlé akceleraci a rychlém startu.\n\nToto zapojení bylo použito hlavně na první generaci lodí poháněných plynovými turbínami. Například u Royal Navy torpédoborce třídy \"County\" a fregaty třídy \"Tribal\" (Type 81).\n"}
{"id": "1114109", "url": "https://cs.wikipedia.org/wiki?curid=1114109", "title": "Antikles z Messénie", "text": "Antikles z Messénie\n\nAntikles nebo Antiklés ( –\"Antikles / jiný přepis: Antiklés\") byl vítěz olympijských her v běhu na jedno stadium v roce 748 před Kr.\n\nAntikles z Messénie zvítězil v běhu na jedno stadion na 8. olympijských hrách. Běh na jedno stadium byla jediná disciplína, v níž se od založení her v roce 776 před Kr. soutěžilo.. \n\nO další disciplínu, běh na dvě stadia (diaulos), se hry rozšířily v roce 724 před Kr.. \n\nPrvním vítězem běhu na dvě stadia byl Hypénos z Pisy.Délka stadia (600 stop) se pohybovala zhruba od 175 do 200 metrů. \n"}
{"id": "1114110", "url": "https://cs.wikipedia.org/wiki?curid=1114110", "title": "Agelés z Chiu", "text": "Agelés z Chiu\n\nAgeles nebo Agelés ( –\"Ageles,\" jiný přepis: \"Agelés\") byl ve starověkém Řecku vítěz olympijských her v boxu dorostenců. Ageles z ostrova Chios zvítězil na olympijských hrách v boxu dorostenců. Datum konání těchto her je neznámé. Dorostenecký box (\"paidón Pygmy\") se v Olympii zavedl na 41. hrách v roce 616 před Kr. Prvním vítězem této disciplíny byl Filotas ze Sybaridy. Starověký řecký cestovatel a spisovatel Pausanias uvádí, že sochu Agelea viděl v posvátném okrsku olympijské \"Altidy.\" Autorem sochy byl sochařský mistr Theomnéstos ze Sard.\n"}
{"id": "1114114", "url": "https://cs.wikipedia.org/wiki?curid=1114114", "title": "Pascal Obispo", "text": "Pascal Obispo\n\nPascal Obispo (* 8. ledna, 1965 v Bergeracu) je francouzský zpěvák, textař a skladatel. Paralelně se sólovou kariérou komponuje písně i pro jiné interprety (např. Johnny Hallyday, Florent Pagny, Calogero, Patricia Kaas, Zazie). Z textařů úžeji spolupracuje s Lionelem Florencem. Je rovněž spoluautorem dvou muzikálů. Angažuje se v charitativních akcích, zejména v prevenci šíření nemoci AIDS (Sidaction), úzce spolupracuje s uskupením frankofonních umělců Les Enfoirés.\n\nNarodil se v Bergeracu, ležícím v jihozápadní Francii (kraj Akvitánie, departement Dordogne). Jeho otec, Max Obispo, má baskické kořeny a působil jako profesionální fotbalista. Ve 13 letech Pascal odešel s matkou do Rennes, hlavního města Bretaně, kde se během studiíí Lycea Emila Zoly začal amatérsky věnovat hudbě. Odtud odešel do Paříže, kde působil mj. ve skupině Senso a následně vydal v minimálním nákladu a snad jen pro nekomerční účely své debutové album u firmy EMI. Napříště již Obispovy nahrávky vycházely u společnosti Epic (dnes Sony Music Entertainment). Následující dvě alba jej etablují na francouzské hudební scéně poloviny 90. let. Čtvrté album přineslo zásadní hit v podobě komorní klavírní balady nazvané \"Lucie\". Její živé provedení v programu Victoire de la musique (francouzská obdoba Grammy Award), zajistilo písni potřebnou publicitu a Obispovi velkou popularitu (singl získal zlatou desku za 250 000 prodaných kusů, prodej alba pak překročil 1 000 000 kusů). Nejen na tuto píseň, ale na Obispovu tvorbu obecně má podle kritiků mít vliv francouzský hudebník Michel Polnareff. Čtyři jeho hity (\"Je suis un homme, Le Bal des Laze, Lettre à France, Goodbye Marylou\") Obispo odehrál vedle svých vlastních písní na turné Fan, které bylo koncepčně pojato jako hold jeho hudebním oblíbencům a zpěvákovi přineslo v roce 2004 první sólovou cenu francouzské hudební akademie (již zmíněná Victoire de la musique) v kategorii \"Hudební představení, turné a koncert roku\". V roce 2013 shrnul svou tehdy již více než dvacetiletou hudební kariéru výběrovým albem \"Millésimes\", které necelý rok od vydání získalo dvojitou platinovou desku.\n\n\n\n\n\n\n\n\n"}
{"id": "1114115", "url": "https://cs.wikipedia.org/wiki?curid=1114115", "title": "Chorvatská liga ledního hokeje 2009/2010", "text": "Chorvatská liga ledního hokeje 2009/2010\n\nChorvatská liga ledního hokeje 2009/10 byla devatenáctou sezónou Chorvatské hokejové ligy v Chorvatsku, které se zúčastnily celkem 4 týmy. Týmy po skončení základní části postoupily do playoff. Ze soutěže se nesestupovalo.\n\nV základní části každé družstvo odehrálo 6 zápasů (1x venku a 1x doma). Všechny týmy po skončení základní části postoupily do playoff. Semifinále a finále se hrálo na 2 vítězné utkání, poražené týmy v semifinále odehráli jeden zápas o třetí místo.\n\n\n\n\n"}
{"id": "1114119", "url": "https://cs.wikipedia.org/wiki?curid=1114119", "title": "Cima Tosa", "text": "Cima Tosa\n\nCima Tosa (3173 m n. m.) je hora v pohoří Brenta v severní Itálii. Nachází se v oblasti Tridentsko-Horní Adiže. Hora je tvořena, stejně jako celé pohoří, převážně vápenci. Cima Tosa je nejvyšší bod Brenty.\n\nJako první vystoupil na vrchol 20. července 1865 Giuseppe Loss z údolí Primiero se šesti dalšími horolezci cestou z Val d'Ambiez. K této tzv. normální trase, vedoucí od jihovýchodu, později přibyly i výstupové cesty ze severu a ze západu.\n\n\n"}
{"id": "1114126", "url": "https://cs.wikipedia.org/wiki?curid=1114126", "title": "Koloradská plošina", "text": "Koloradská plošina\n\nKoloradská plošina () je rozsáhlá náhorní plošina na jihozápadě Spojených států amerických. Rozkládá se na území států Utah, Arizona, Colorado a Nové Mexiko a zaujímá plochu přibližně 340 000 km.\n\nPrůměrná nadmořská výška se pohybuje mezi 1 500 až 1 800 m (maximální je až 4 000 m, minimální 700 m). 90% území odvodňuje řeka Colorado. Z geomorfologického hlediska je oblast považována za jedno nejzajímavějších území v Severní Americe, případně na světě. Stáří hornin se pohybuje od prekambria až po současnost. Oblast je charakteristická barevnými horami a skalami, různými skalními útvary, klenbami, přírodními mosty, hlubokými kaňony s řekami, vysokohorskými pouštěmi a místy lesy.\n\nV oblasti Koloradské plošiny se nachází nejvíce národních parků v zemi. Nejznámější je Národní park Grand Canyon, dále se zde nachází Národní park Zion, Národní park Bryce Canyon, Národní park Capitol Reef, Národní park Canyonlands, Národní park Arches, Národní park Mesa Verde , Národní park Black Canyon of the Gunnison a Národní park Petrified Forest.\n\nPodle fyzické geografie Spojených států se Koloradská plošina dělí na šest sekcí.\n\n"}
{"id": "1114131", "url": "https://cs.wikipedia.org/wiki?curid=1114131", "title": "Černohorské námořnictvo", "text": "Černohorské námořnictvo\n\nČernohorské námořnictvo (černohorsky: \"Mornarica Vojske Crne Gore\") je součástí ozbrojených sil Černé Hory. Hlavním úkolem nevelkého námořnictva je obrana pobřeží. Hlavní základny námořnictva jsou Bar a Herceg Novi.\n\nNámořnictvo vzniklo v roce 2006 jako nástupce zaniklého námořnictva Srbska a Černé Hory. Protože Černé Hoře připadlo celé pobřeží bývalého srbsko-černohorského státu, černohorské námořnictvo převzalo námořní plavidla jugoslávského námořnictva. Nedostatek financí však zemi neumožňuje udržovat tak rozsáhlé síly, a proto dochází k jeho postupné redukci. Jádro námořnictva tak dnes tvoří fregaty třídy \"Kotor\", které jsou po částečném odzbrojení používány jako hlídkové lodě.\n"}
{"id": "1114133", "url": "https://cs.wikipedia.org/wiki?curid=1114133", "title": "Laugenspitze", "text": "Laugenspitze\n\nLaugenspitze ( , 2434 m n. m.) je hora v Nonsberských Alpách v severní Itálii. Nachází se v oblasti Tridentsko-Horní Adiže. Hora má dva vrcholy: \"Großen Laugen\" a \"Kleinen Laugen\". Laugenspitze je nejvyšším bodem Nonsberských Alp.\n\n"}
{"id": "1114136", "url": "https://cs.wikipedia.org/wiki?curid=1114136", "title": "Svensona sličná", "text": "Svensona sličná\n\nSvensona sličná (\"Swainsona formosa\") je planě rostoucí, endemická rostlina Austrálie, druh ze širokého rodu svensona. Pro svou krásu je považována za královnu australské pouště a od roku 1961 je oficiálním květinovým symbolem australského spolkového státu Jižní Austrálie. V minulosti byla svensona sličná řazena do rodu nádhernice (\"Clianthus\") pod jménem \"Clianthus formosus\".\n\nTento nepříliš obvyklý druh se řídce vyskytuje ve všech státech Austrálie, vyjma státu Victoria. Do Evropy (Anglie) byla svensona sličná přivezena až roku 1855.\n\nNa nejmenším kontinentu se vyskytuje na vyprahlých travnatých pláních nebo v řídkých křovinách na okrajích rozlehlých pouštích oblastí. Roste v písčitých a hlavně propustných půdách na vápencovitém podloží, kde má zajištěno plné oslunění. Často vyrůstá současně s krátkověkou, efemérní vegetaci po velkých přívalových deštích.\n\nObvykle pouze jednoletá, hustě chlupatá bylina s lodyhami 50 až 150 cm dlouhými, které vyrůstají z dlouhých kořenů. Lodyhy jsou většinou poléhavé a jen někdy vzpřímené až keřovité, na průřezu bývají téměř oblé a mívají barvu šedozelenou až načervenalou. Jsou porostlé až 30 cm dlouhými, řapíkatými listy se dvěma palisty na bázi, listy jsou lichozpeřené a bývají až sedmijařmé. Lístky mají buď krátké řapíčky nebo jsou přisedlé, jejich čepele jsou eliptické až obvejčité, asi 2 cm dlouhé a 1 cm široké, šedozelené a uprostřed mají výraznou, světlou střední žilku.\n\nKvěty s povislými stopkami vytvářejí nahuštěná, dvou až šestikvětá okoličnatá květenství. Ta vyrůstají na koncích vztyčených, až 30 cm dlouhých, ochlupených stopkách, které rostou v pravidelných intervalech z plazivých lodyh. Vzhledově poněkud netypické, oboupohlavné, pětičetné květy mají trubkovitý kalich tvořený špičatými zuby, z nich dva horní jsou téměř srostlé. Krvavě červená, narůžovělá, či méně často nažloutle bělavá koruna bývá velká 5 až 10 cm. Její dominantní části je prodloužená a zašpičatělá pavéza, která má u báze výrazný zduřelý výrůstek, obvykle černě nebo tmavočerveně zbarvený. Šavlovitá křídla i zahnutý člunek jsou zašpičatělé. V květu je devět srostlých a jedna volná tyčinka a chlupatý semeník s dlouhou čnělkou. Obvykle je hlavní dobou kvetení období od ledna do července, ale květy se někdy vytvářejí po vydatných deštích i v jinou roční dobu. Nejčastěji jsou opylovány ptáky slétající se na nektar.\n\nPo dozrání semen rostlina obvykle uhyne. Plodem je asi 5 cm dlouhý lusk s plochými semeny, která si při skladování v suchém prostředí podržují životaschopnost po mnoho let. Průměrná hmotnost tisíce semen je 7 gramů.\n\nAustralští domorodci tato pečená semena tradičně jedí. Semena obsahují inhibitor trypsinu, jednoho ze základních enzymů, které při trávení štěpí bílkoviny.\n\nRostlinu lze rozmnožovat nejlépe semeny. Protože mají tvrdá osemení, je nutno je skarifikovat nebo máčet v teplé vodě a vysazovat až po nabobtnání. Kořeny jsou při přesazování citlivé na poškození. Rostliny začínají kvést obvykle za čtyři měsíce po výsevu.\n\nVe středoevropském prostředí lze svensonu sličnou pěstovat jen stěží. Při déletrvající vlhkosti je náchylná k houbovitým chorobám i ochoření chladem, přestože v suché domovině snese i mírný mráz.\n\n"}
{"id": "1114144", "url": "https://cs.wikipedia.org/wiki?curid=1114144", "title": "Křížová cesta (Ruprechtice)", "text": "Křížová cesta (Ruprechtice)\n\nKřížová cesta v Ruprechticích na Liberecku se nachází na severovýchodě obce. Vede z ulice Horská na vrch U Lomu.\n\nKřížová cesta byla vystavěna roku 1833 a vedla k prameni \"U obrázku\". Dal ji vystavět potomek zakladatele poutního místa George Webera. Později byla podél cesty vysazena kaštanová alej.\n\nPoutní areál vznikl v místech, kde již od nepaměti lidé, a zvláště dřevorubci, využívali ke svému osvěžení vodu ze zdejší, údajně léčivé studánky. Místo bylo označeno neznámým dárcem obrázkem Panny Marie, malovaným na plechu.\n\nRoku 1807 dal vlastník pozemku ruprechtický rychtář Georg Weber vztyčit u studánky Kalvárii se sochami Panny Marie a svatého Jana jako poděkování za své uzdravení. Místo se stalo poutním, areál byl udržován, roku 1862 byl opraven kříž i sochy a roku 1833 k nim přibyla křížová cesta.\n\nRoku 1907 byla dostavěna a vysvěcena kaple Panny Marie lidově zvaná \"U obrázku\". O její výstavbu se zasloužila pravnučka Georga Webera Antonie Wildnerová. Ta po smrti posledního mužského člena Weberova rodu v roce 1891 pozemky zdědila a třináct let pořádala finanční sbírky od ruprechtických a kateřinských občanů na stavbu nové kaple. Projektem a výstavbou byl pověřen liberecký architekt a pedagog Max Kühn (1877 – 1944), rodák z Trutnova. Ten společně se svým bývalým spolužákem a později kolegou na Státní průmyslové škole v Liberci Heinrichem Fantou vybudovali v dominantní poloze nad ruprechtickou obcí secesní stavbu na kruhovém půdorysu.\n\nKaple však byla v padesátých letech zcela zničena, ale zásluhou ing. arch. Pavla Švece byla na konci sedmdesátých let 20. století zachráněna a v roce 1998 opětovně vysvěcena.\n\nKřížová cesta je spolu s kaplí, studánkou a Kalvárií chráněna jako nemovitá Kulturní památka České republiky.\n\n\n"}
{"id": "1114145", "url": "https://cs.wikipedia.org/wiki?curid=1114145", "title": "Bohumil Klein", "text": "Bohumil Klein\n\nBohumil Klein (25. července 1898 Svatý Jan nad Malší – 14. října 1939 Praha, Petschkův palác) byl voják z povolání a účastník českého odboje za okupace na počátku 2. světové války. \n\nNarodil se Václavu a Kateřině Kleinovým ve Svatém Janu nad Malší, kde byl 22. října 1939 i pohřben. Se svou ženou Boženou Kleinovou měl syna Radomíra Kleina Jánského.\n\nVystudoval čtyřtřídní obecnou školu ve Svatém Janu nad Malší. V roce 1910 začal studovat na českém vyšším gymnáziu v Českých Budějovicích, ale v únoru 1917 musel studia předčasně ukončit a nastoupit vojenskou službu. Maturitu složil 18. 8. 1918 během dovolené z italské fronty.\n\nZa první světové války byl odveden 25. 1. 1917 jako dobrovolník do rakousko-uherské armády, kde sloužil v 91. pěším pluku. Po výcviku odešel na italskou frontu. Do zajetí padl 29. 10. 1918 (necelý týden před uzavřením příměří) a v zajateckém táboře ve Veroně byl až do 14. 1. 1919, kde se přihlásil k činné službě v čs. armádě a v hodnosti podporučíka byl zařazen k 28. československému domobraneckému praporu v Itálii, s nímž se vrátil na jaře téhož roku do Československa. Poté se účastnil bojů proti maďarským bolševikům na Slovensku. Dne 1. 11. 1920 aktivován v hodnosti poručíka pěchoty jako důstojník z povolání.\n\nDnem 1. 10. 1937 byl ustanoven vojenským atašé ČSR v Budapešti a funkci vykonával až do jara 1939. Po vzniku protektorátu byl odvolán do Prahy. Ihned po svém návratu do úřadu 2. 5. 1939 byl v budově MNO gestapem zatčen a ještě týž den propuštěn. V červenci 1939 absolvoval v Praze kurs pro tiskové referenty a poté působil jako šéfredaktor v brněnské pobočce ČTK. Toto zaměstnání sloužilo jako krytí jeho rozsáhlé zpravodajské činnosti v rámci sítě tzv. tiskových důvěrníků ministerského rady Zdeňka Schmoranze, v níž zastával funkci Schmoranzova zástupce pro Moravu. Spolu s dalšími tiskovými důvěrníky byl zatčen brněnským gestapem na schůzce ve Zlíně 25. 8. 1939. Odtud byli všichni převezeni do Brna a vězněni na hradě Špilberk. Major Klein byl po několikatýdenním věznění převezen 12. 10. 1939 do Prahy. Zde ho 13. října čekal těžký výslech v sídle pražského gestapa v Petschkově paláci a následující den ráno byl nalezen mrtev.\n\nDle oficiálního sdělení gestapa, a jak uvedeno i na úmrtním listu, se ve své cele oběsil. Jeho ostatky byly vydány rodině a 22. 10. 1939 byly pohřbeny do rodinného hrobu v jeho rodišti. Dne 23. 10. 1939 za něj byla v kostele sv. Jana Nepomuckého sloužena zádušní mše.\n\nV roce 1945 získal Československý válečný kříž 1939 in memoriam a byl povýšen na plukovníka generálního štábu rovněž in memoriam.\n\n"}
{"id": "1114146", "url": "https://cs.wikipedia.org/wiki?curid=1114146", "title": "Miroslav Novák (japanista)", "text": "Miroslav Novák (japanista)\n\nMiroslav Novák (17. června 1924 – 24. února 1982 Praha) byl český japanolog, literární teoretik a překladatel.\nOd roku 1946 studoval na FF UK sinologii a o rok později si zapsal i japanologii. Japonštinu se chodil učit do Orientálního ústavu v Praze k japonskému lektorovi Džunjú Kitajamovi. Novák byl údajně Kitajamou velmi ovlivněn (podle Kumiko Kanazaši), takže se zřejmě kvůli tomu rozhodl stát učitelem. Studium ukončil obhájením doktorské práce Eufonie v haiku a roku 1952 mu byl udělen titul PhDr. Ještě při studiích pomáhal Luborovi Hájkovi při zakládání časopisu Nový Orient. \n\nPo absolutoriu (1952–82) přednášel japonštinu a literaturu na katedře věd o zemích Asie a Afriky FF UK, kde se stal po smrti prof. Vlasty Hilské, vedoucím oddělení (1968–74). Patřil k hlavním iniciátorům založení Československo-japonské společnosti. \n\n"}
{"id": "1114149", "url": "https://cs.wikipedia.org/wiki?curid=1114149", "title": "Kaple svatého Josefa Kalasanského (Kyjov)", "text": "Kaple svatého Josefa Kalasanského (Kyjov)\n\nŘímskokatolická kaple svatého Josefa Kalasanského, zvaná také \"Gymnazijní\" nebo \"Piaristická kaple\", je neorománská stavba z roku 1868 severně od centra Kyjova na Komenského ulici v těsném sousedství Klvaňova gymnázia. Kapli postavili piaristé, kteří v Kyjově působili v letech 1760–1897. \n\nPiaristé byli do Kyjova pozváni městskou radou k založení latinské školy. Zřízení piaristické residence povolila císařovna Marie Terezie. Ve městě byli slavnostně přijati 24. listopadu 1760 a o dva dny později začali v budově fary vyučovat prvních 104 žáků. Pozemky ke stavbě rezidence a kaple získali na severním předměstí za tzv. Mlýnskou branou. Samotná stavba rezidence byla zahájena 11. září 1764. Na její vybudování byl použit i materiál z Mlýnské brány, jejíž zbourání pro tento účel bylo povoleno zemským úřadem. Stavba byla dokončena roku 1771. Byla to dvoupatrová barokní budova, k níž ze severu přiléhal přízemní dům, ve kterém byl refektář. Z jižní strany byla v roce 1775 přistavěna kaple sv. Jana Nepomuckého se dvěma oltáři a varhanami. Celá výstavba byla ukončena roku 1780 a sídlilo zde pět piaristů: představený, tři vyučující a jeden bratr, který se věnoval misijní činnosti na venkově. V roce 1806 město postihl velký požár, při němž vyhořela i budova rezidence. Brzy však byla obnovena. \nPozději už budova pro výuku kapacitně nestačila a proto se obecní rada rozhodla pro přístavbu a zrušení dosavadní kaple, která měla být později nahrazena kaplí novou. Základy pro novou kapli se začaly hloubit 7. března 1864 a 31. března byl slavnostně položen základní kámen. Stavbu pak řídil místní zednický mistr Josef Berger s pomocí tesařského mistra Franze Glosse. Práce byly krátce přerušeny v roce 1866 kvůli Prusko-rakouské válce. Vysvěcena byla 27. srpna 1868 kyjovským děkanem Janem Otavou. Z původní kaple sv. Jana Nepomuckého sem byla přenesena část inventáře, jako např. obrazy sv. Josefa Kalasanského z 2. poloviny 18. století. \n\nKyjovští piaristé po celou dobu budovali rozsáhlou knihovnu. V roce 1811 obsahovala 622 svazků, které sami kupovali nebo získávali jako dary od mecenášů. Svou knihovnu jim například v roce 1754 odkázal kyjovský primátor Jan František Filip. V roce 1915 přešla knihovna do vlastnictví městského muzea. Tehdy obsahovala přes 1000 svazků a v současné době je součástí sbírkového fondu Vlastivědného muzea v Kyjově. Mezi svazky je například prvotisk \"Legenda aurea\" vytištěný v Norimberku roku 1478, \"Bible česká\" z roku 1556 nebo \"Hájkova kronika\" z roku 1570. Je zde i \"Kosmografie česká\" Sebastiana Münstera z roku 1574, encyklopedické dílo o zemích, národech a dějinách světa.\n\nČinnost piaristů v Kyjově byla ukončena roku 1897, kdy v jejich budovách vzniklo české gymnázium. Jeho prvním ředitelem se stal Josef Klvaňa, po kterém bylo později i pojmenováno. \n\nV horní části stavby je na fasádě obloučkový neorománský vlys. Nad samotným vchodem je keramická mozaika Posledního soudu od akademického malíře Jano Köhlera, který žil v sousedních Strážovicích. Ještě výše je umístěna socha anděla strážného. Úzká a vysoká čtyřboká věž má trojdílná neorománská okna. Z ulice je vidět pouze průčelí a horní část kaple, zadní část zasahuje do dvora gymnázia. \n\nV interiéru je hlavní dřevěný oltář z roku 1868. Jsou na něm dřevořezby sv. Cyrila, sv. Mětoděje, sv. Václava a sv. Hedviky. Vysoko nad oltářem je v kulaté vitráži zobrazen sv. Josef Kalasanský jako učitel a vychovatel. Na jižní straně presbytáře je v půlkruhovém okně vitráž blahoslavené Anežky České, na severní sv. Víta. Na kůru jsou pak dvě podobná boční okna s vyobrazením sv. Cecilie a sv. Davida. Na největších oknech v hlavní lodi je Panna Maria s Ježíškem a Janem Křtitelem (jižní strana) a milosrdný Kristus odpouštějící hříchy mladému kajícníkovi (severní strana). Nad vnitřními dveřmi u hlavního vstupu je vitráž Anděla Strážného. \n\nV presbytáři jsou umístěny dva obrazy. Nejstarší barokní obraz \"sv. Jana Nepomuckého\" pochází pravděpodobně z původní malé kaple sousední piaristické koleje. Naproti na jižní straně je obraz zakladatele piaristického řádu \"Josefa Kalasanského\". V hlavní lodi je barokní obraz \"Bičování Krista\" a ze zrušeného bočního oltáře obraz \"sv. Jana Nepomuckého\". V sakristii je barokní plátno \"Ukřižovaný Kristus s Maří Magdalenou\". \n\nNa severní straně hlavní lodi je malba na skle ve tvaru kříže zobrazující sv. Václava. V roce 1944 ji vyhotovil technik kyjovské sklárny Jaroslav Melich. Obrazy křížové cesty pro kapli vytvořila absolventka kyjovského gymnázia Petra Tomčalová při příležitosti 100. výročí trvání českého gymnázia ve městě. \n\nV celé kapli jsou tři sochy: sv. Josef, sv. Alois a v roce 1944 pro kapli zhotovil Antonín Berka dřevěný reliéf \"Matky Milosrdenství\". Varhany v roce 1868 postavil vídeňský varhanář Carl Hesse (1808–1882). \n\nV severní stěně hlavní lodi je vsazena pamětní mramorová deska v antickém slohu, na níž jsou jména 5 profesorů a 37 absolventů kyjovského gymnázia, kteří zahynuli během 1. světové války. Jano Köhler v roce 1907 provedl ornamentální výmalbu celé kaple. V letech 1992–1994 proběhla rekonstrukce kaple a z výmalby zůstaly pouze ornamenty na klenbě a také dva andělé po stranách presbytáře. Při této rekonstrukci byla položena i nová dlažba a pořízeny dvě nové zpovědnice. Proběhla také liturgická úprava obětního stolu, na nějž byly použity dřevěné reliéfy čtyř evangelistů z původní kazatelny. \n\nVe věži bývaly zavěšeny dva zvony. Zvon z roku 1812 zasvěcený sv. Janu Nepomuckému a sv. Václavovi byl rekvírován 16. května 1916 na válečné účely, stejně jako o něco dříve měděná střecha věže. Druhý zvon \"sv. Maria\" z roku 1694 byl odevzdán 31. října 1917. Zabaveny byly 16. února 1918 i cínové píšťaly z varhan o váze 36 kg. \n\n"}
{"id": "1114150", "url": "https://cs.wikipedia.org/wiki?curid=1114150", "title": "Teutoburský les", "text": "Teutoburský les\n\nTeutoburský les (ve standardizované podobě Teutonský les, , či jen Teuto) je pás nízkých zalesněných vrchů ve spolkových zemích Dolní Sasko a Severní Porýní-Vestfálsko. V této oblasti se v roce 9 n. l. odehrála bitva v Teutoburském lese mezi germánskými kmeny a třemi římskými legiemi. Legie byly nakonec rozdrceny, což pro Řím znamenalo potupnou porážku. Až do 19. století byl zdejší horský hřeben nazýván \"Osning\".\n\n"}
{"id": "1114152", "url": "https://cs.wikipedia.org/wiki?curid=1114152", "title": "Osudová přitažlivost", "text": "Osudová přitažlivost\n\nOsudová přitažlivost je americký psychologický thriller z roku 1987 režiséra Adriana Lyna. V hlavních rolích účinkují Michael Douglas a Glenn Close. Děj filmu se odehrává na Manhattanu, kde ženatý můž má víkendový vztah se ženou, která jej odmítá ukončit a stane se mužem posedlá.\n\nFilm byl komerčně úspěšný, celosvětově utržil 320 mil. amerických dolarů a byl tak filmem s nejvyššími tržbami v roce 1987. Dobová kritika přijala film pozitivně. Byl nominován na šest Oscarů, žádnou z nominací však neproměnil.\n"}
{"id": "1114154", "url": "https://cs.wikipedia.org/wiki?curid=1114154", "title": "Unreal (seriál)", "text": "Unreal (seriál)\n\nUnreal je americký televizní seriál, který je premiérově vysílán od 1. června 2015 na stanici Lifetime. Jednou z hlavních postav je Rachel (Shiri Appleby), mladá producentka televizní reality show, kterou pohání bezohledná šéfová (Constance Zimmer). Autory seriálu jsou Marti Noxon a Sarah Gerture Shapiro. Seriál získal úspěch a v červenci 2015 stanice schválila druhou řadu. V červnu 2016 byla objednána třetí řada seriálu, která měla premiéru 26. února 2018. 28. července 2017 byla objednána čtvrtá řada, která měla premiéru 16. července 2018. V červenci 2018 bylo potvrzeno, že čtvrtá řada bude řadou poslední. \n\nProducentka televizní reality show Rachel Goldberg (Shiri Appleby) se vrací do nové série \"Everlasting\", populární show, ve které se mladé dívky seznamují s atraktivním mužem, poté co v minulé sérii propadla šílenému záchvatu. V práci ji pohání bezohledná šéfová Quinn King (Constance Zimmer). Rachel tedy musí odložit všechny zábrany a pustit se do toho, co umí nejlépe: manipulování soutěžích, aby diváci \"Everlasting\" zažili to největší drama.\n\n\n\n\n\n\n\n30. července 2013 Lifetime objednal pilotní epizodu \"Unreal\", inspirovaný Sarah Gertrue Shapiro cenou oceněným nezávislým krátkým filmem \"Sequin Raze\". Shapiro dříve pracovala pro produkci americké reality-show \"The Bachelor\". Scénář pro epizodu napsal Marti Noxon, společně se Shapiro a režíroval ji Roger Kumble. 6. února 2014 stanice objednala deset epizod. V březnu 2015 bylo oznámeno, že premiéra seriálu bude 1. června 2015. 6. července stanice potvrdila druhou sérii, která bude obsahovat 10 epizod a bude mít premiéru v roce 2016. V červnu 2016 byla objednána třetí řada seriálu, která měla premiéru 26. února 2018. 28. července 2017 byla objednána čtvrtá řada, která měla premiéru 16. července 2018. V červenci 2018 bylo potvrzeno, že čtvrtá řada bude řadou poslední. \n\n\"Unreal\" sleduje zákulisí reality show \"Everlasting\", fiktivní reality-show, podobné \"The Bachelor\", v Česku známé jako \"Vem si mě\".\n"}
{"id": "1114158", "url": "https://cs.wikipedia.org/wiki?curid=1114158", "title": "Peter Koštial", "text": "Peter Koštial\n\nPeter Koštial (* 18. června 1946) je bývalý slovenský fotbalista, záložník.\n\nV československé lize hrál za Spartak Trnava. Nastoupil v 10 ligových utkáních a dal 3 ligové góly. S Trnavou získal v roce 1969 mistrovský titul. V Poháru mistrů evropských zemí nastoupil v 1 utkání. Z Trnavy odešel do Piešťan. Během vojenské služby hrál ve druhé lize za Duklu Banská Bystrica.\n\n\n"}
{"id": "1114160", "url": "https://cs.wikipedia.org/wiki?curid=1114160", "title": "Antroponóza", "text": "Antroponóza\n\nAntroponózy jsou infekce přenášené člověkem se schopností nakazit opět jen člověka.\n\nMezi ně patří například břišní tyfus či černý kašel. Infekční onemocnění šířené mezi lidmi a zvířaty se nazývá zoonóza, prostřednictvím neživých médií (půda, voda) sapronóza, způsobené hnilobnými bakteriemi či houbami.\n"}
{"id": "1114162", "url": "https://cs.wikipedia.org/wiki?curid=1114162", "title": "Česká fotbalová liga 2015/16", "text": "Česká fotbalová liga 2015/16\n\nČeská fotbalová liga měla v sezóně 2015/16 20 účastníků, to je o dva více než v loňské sezóně. Hraje se systémem každý s každým jednou doma, jednou venku, dohromady 38 kol. Z 2. ligy do ČFL sestoupily FK Kolín a FK Baník Most 1909 jako 15. a 16. celek 2. nejvyšší soutěže. Naopak z divizí postoupily Dobrovice, Tachov, Brozany, Benátky nad Jizerou a Táborsko B. Mužstva Louňovic a Bohemians Praha se odhlásila.\n\n\n https://is.fotbal.cz/souteze/tabulky-souteze.aspx?req=5231263e-7eca-4b22-a93f-ddb3a494da65\n\n\n<nowiki>*</nowiki> Vítězný tým SK Viktorie Jirny odmítl postup do FNL.\n<nowiki>*</nowiki> Druhý tým SK Zápy nedostal profesionální licenci nutnou pro postup do FNL.\n<nowiki>*</nowiki> Týmu FK Baník Most 1909 bylo z rozhodnutí svazu odečteno 6 bodů (neuhrazené dluhy).\n<nowiki>*</nowiki> Tým SK Union 2013 ukončil po podzimní části činnost, jeho výsledky byly anulovány a stal se prvním sestupujícím.\n\n"}
{"id": "1114171", "url": "https://cs.wikipedia.org/wiki?curid=1114171", "title": "Čechura", "text": "Čechura\n\nPříjmení Čechura, přechýleně Čechurová, nese více osobností:\n\n"}
{"id": "1114173", "url": "https://cs.wikipedia.org/wiki?curid=1114173", "title": "Benedek", "text": "Benedek\n\nPříjmení Benedek nosí více osob:\n\n"}
{"id": "1114174", "url": "https://cs.wikipedia.org/wiki?curid=1114174", "title": "Občina Preddvor", "text": "Občina Preddvor\n\nObčina Preddvor je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 14 sídel, její rozloha je 87,0 km² a k 1. lednu 2017 zde žilo 3 597 obyvatel. Správním střediskem občiny je vesnice Preddvor.\n\nObčina Preddvor se rozkládá na severu Slovinska, v údolí řeky Kokra a na jižních svazích Kamnicko-Savinjských Alp. Nejvyšším bodem je Grintovec (2558 m n. m.).\n\n\nObčina se dělí na sídla: Bašelj, Breg ob Kokri, Hraše pri Preddvoru, Hrib, Kokra, Mače, Možjanca, Nova vas, Potoče, Preddvor, Spodnja Bela, Srednja Bela, Tupaliče, Zgornja Bela.\n\nSousedními občinami jsou: Jezersko na severu, Kamnik na východě, Šenčur a Cerklje na Gorenjskem na jihu, Kranj a Tržič na západě.\n\n\n"}
{"id": "1114177", "url": "https://cs.wikipedia.org/wiki?curid=1114177", "title": "Tůmův vrch (zámek)", "text": "Tůmův vrch (zámek)\n\nTůmův vrch (též \"Tůmův hrad\" či \"Tumaperk\") je zřícenina věžovité stavby loveckého zámečku nebo letohrádku, jejíž drobné zbytky se nacházejí na stejnojmenném vrchu mezi Českou Olešnou a Popelínem. Od roku 1963 je chráněna jako kulturní památka.\n\nHistorie a funkce objektu je nejasná. Podle informací z tabule na okraji České Olešné se mělo jednat o renesanční zámeček, který v letech 1513–1514 nechali vystavět bratři \"Hynek\" a \"Jindřich z Vydří\". V roce 1663 jej zakoupil Adam Ostrovský ze Skalky a v letech 1650–1750 měl být v majetku Allmannů z Allmsteina. V roce 1810 zámeček zakoupil jistý francouzský šlechtic J. Laboriette a po něm jej zdědila hraběnka Terezie Trautmannsdorfová. Ta jej o jedenáct let později přenechala svému synovi, který jej v roce 1867 prodal správci panství. V roce 1892 po zásahu bleskem zámeček vyhořel a od té doby chátral. Podle jiných zdrojů objekt vyhořel po úderu blesku okolo roku 1860.\n\n\"Encyklopedie českých tvrzí\" považuje stavbu spíše za letohrádek či za čihadlo a jeho vznik klade až do dob empírové přestavby zámku v České Olešné. Zároveň upozorňuje, že na katastrální mapě vsi z roku 1830 zámeček chybí. Za lovecký zámeček či letohrádek objekt považuje i Tomáš Durdík, který jej spojuje se zámkem v Popelíně nebo v České Olešné.\n\nNěkdy v letech 2012–2014 se zbytek věže zřítil. Místo dnes patří majiteli zámku v České Olešné, který se věnuje pouze těžbě dřeva v okolních lesích.\n\nJednalo se o drobnou věžovitou stavbu o rozměrech 5,9 × 7,8 metru s poměrně slabými zdmi o tloušťce asi 1,4 metru. Jednotlivá patra spojovalo točité schodiště, které osvětlovala šikmá schodišťová okna s kamenným ostěním. Stavbu zpevňovaly železné pásy.\n\nZbytky věže jsou volně přístupné. Nachází se mimo značené turistické trasy necelý jeden kilometr severovýchodně od České Olešné.\n\n"}
{"id": "1114178", "url": "https://cs.wikipedia.org/wiki?curid=1114178", "title": "Látal", "text": "Látal\n\nPříjmení Látal a Látalová nosí více osob:\n\n\n"}
{"id": "1114185", "url": "https://cs.wikipedia.org/wiki?curid=1114185", "title": "Vladimír Glonek", "text": "Vladimír Glonek\n\nVladimír Glonek (* 13. ledna 1949) je bývalý slovenský fotbalista. Po skončení aktivní kariéry působil jako trenér.\n\nV československé lize hrál za Spartak Trnava. Nastoupil ve 2 ligových utkáních, gól v lize nedal. S Trnavou získal v roce 1969 mistrovský titul.\n\n\n"}
{"id": "1114195", "url": "https://cs.wikipedia.org/wiki?curid=1114195", "title": "Zdeněk Mandík", "text": "Zdeněk Mandík\n\nZdeněk Mandík (* 29. dubna 1947) je bývalý český fotbalový brankář.\n\nV československé lize chytal za Baník Ostrava. V týmu působil 5 sezón jako náhradník Františka Schmuckera.\n\nOd sezony 1985/86 byl trenérem Spartaku Hulín v Jihomoravském krajském přeboru, v sezoně 1987/88 s ním postoupil do divize. Na jaře 1992 vedl mužstvo v MSFL a v sezoně 1998/99 ve Středomoravském župním přeboru. Působil také v Mysločovicích (1995/96, 1996/97 a na podzim 1997).\n\n\n"}
{"id": "1114206", "url": "https://cs.wikipedia.org/wiki?curid=1114206", "title": "Jugoslávské královské námořnictvo", "text": "Jugoslávské královské námořnictvo\n\nJugoslávské královské námořnictvo (srbochorvatsky: \"Kraljevska Jugoslavenska Ratna Mornarica\") bylo námořní složkou ozbrojených sil Království Srbů, Chorvatů a Slovinců. Vzniklo v roce 1918 a omezovalo se zejména na obranu pobřeží a přístavů. Za druhé světové války utrpělo značné ztráty. Po válce se jeho nástupcem stalo námořnictvo Socialistické federativní republiky Jugoslávie.\n\nJugoslávie vznikla jako nástupnický stát Rakouska-Uherska a jako taková si činila nárok na podstatnou část válečných lodí zaniklého rakousko-uherského námořnictva. Proti tomu byla naopak Itálie, která si nepřála vznik nového silného rivala na Jadranu a prosadila rozdělení většiny plavidel mezi vítězné mocnosti. Jugoslávské námořnictvo tak sice zčásti tvořili příslušníci rakousko-uherského námořnictva, z válečných lodí však získalo pouze osm torpédovek rakouských typů Tb74 a Tb82F přejmenovaných na \"T-1\" až \"T-8\", několik minolovek a říční monitory \"Vardar\" (ex SMS \"Temes\" třídy \"Sava\"), \"Sava\" (ex SMS \"Bodrog\" třídy \"Temes\"), \"Drava\" (ex SMS \"Enns\" třídy \"Enns\") a \"Morava\" (ex SMS \"Körös\" třídy \"Körös\").\n\nJugoslávské námořní ambice nejlépe vyjadřoval původně rakousko-uherský dreadnought SMS \"Viribus Unitis\", zařazený dne 1. listopadu 1918 do jugoslávského námořnictva jako jeho vlajková loď. V ten samý den byla bitevní loď podminována italskými žabými muži s řiditelným torpédem \"Mignatta\" a potopena, přičemž zahynul i nový velitel jugoslávského loďstva Janko Vuković.\n\nVe 20. letech námořnictvo získalo starý lehký křižník \"Dalmacija\" (ex SMS \"Niobe\" třídy \"Gazelle\", šest minolovek německé třídy \"M\" (\"Galeb\", \"Jastreb\", \"Kobac\", \"Gavran\", \"Orao\" a \"Sokol\") a čtyři ponorky. Zatímco dvě ponorky třídy \"Osvetnik\" byly postaveny ve Francii, dvě ponorky třídy \"Hrabri\" byly postaveny ve Velké Británii. Mezi nové posily patřily i dva torpédové čluny třídy \"Uskok\".\n\nVe 30. letech pokračovala výstavba malého, ale moderního námořnictva. V roce 1931 byl získán nosič hydroplánů \"Zmaj\". V roce 1932 byl do služby zařazen velký torpédoborec \"Dubrovnik\" postavený ve Velké Británii, přičemž v roce 1939 jej doplnila trojice torpédoborců třídy \"Beograd\", vycházející z francouzského typu \"Simoun\". V polovině 30. let námořnictvo získalo osm moderních torpédových člunů třídy \"Orjen\". V roce 1939 námořnictvo získalo rovněž dělový člun \"Beli Orao\" a ve Velké Británii byl rozestavěn torpéborec \"Split\", který však byl dokončen až po válce\n\nV dubnu 1941 byla Jugoslávie obsazena německými vojsky a rozdělena mezi vítěze. Královské námořnictvo zaniklo. Většinu válečných lodí jugoslávského námořnictva získalo italské námořnictvo, po několik let existovalo i námořnictvo ustašovského Nezávislého státu Chorvatsko. Během války bojovalo i exilové jugoslávské námořnictvo, které získalo britskou korvetu \"Nada\" (ex HMS \"Mallow\" třídy \"Flower\") a své malé námořní síly měly také Titovy partyzáni.\n"}
{"id": "1114209", "url": "https://cs.wikipedia.org/wiki?curid=1114209", "title": "César pro nejlepší zahraniční film", "text": "César pro nejlepší zahraniční film\n\nCésar pro nejlepší zahraniční film je jedna z kategorií francouzské filmové ceny César. Kategorie existuje od vzniku ceny v roce 1976.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1114219", "url": "https://cs.wikipedia.org/wiki?curid=1114219", "title": "Braeburn", "text": "Braeburn\n\nBraeburn (\"Malus domestica\" 'Braeburn') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v březnu, skladovatelné jsou do května. Odrůda je považována za náchylnou vůči některým chorobám, odrůdu nelze pěstovat bez chemické ochrany.\n\nByla vyšlechtěna na Novém Zélandu v roce 1950. Původ je ale nejistý. Je uváděno, že odrůda vznikla zkřížením odrůd 'Granny Smith' a 'Lady Hamilton'.\n\nRůst odrůdy je střední. Pravidelný řez je vhodný. Plodonosný obrost je krátký.\n\nPlodí záhy, mnoho a pravidelně.\n\nPlod je vysoce podlouhlého tvaru nebo jen mírně kuželovitý, velký. Slupka hladká, žlutozelené zbarvení je překryté červeným žíháním. Dužnina je krémového zbarvení až nažloutlá, poměrně dosti tuhá, se sladce navinulou chutí, jen středně šťavnatá, dobrá.\n\nOdrůda je náchylná k strupovitosti jabloní, padlí, houbovým chorobám jabloní obecně, ale je náchylná i bakteriální spále růžovitých.\n\nJe velmi vhodná ke skladování a transportu. Lze ji použít k přímému konzumu. Jako odolnější kultivar je doporučován Topaz.\n\n"}
{"id": "1114222", "url": "https://cs.wikipedia.org/wiki?curid=1114222", "title": "Steven Moffat", "text": "Steven Moffat\n\nSteven Moffat (* 18. listopadu 1961) je britský scenárista a režisér, nejvíce se vyznamenal díky pořadům Doctor Who a Sherlock, které produkoval v letech 2010-2017. Do pořadu Doctor Who píše scénáře od jeho obnovení v roce 2005.\n\nMoffat se narodil ve Paisley ve Skotsku, kde navštěvoval střední školu v Camphillu. Když přešel na univerzitu, začal se také angažovat ve studentské televizní stanici zvané University Student Television. Po univerzitě začal učit na Cowdenknoweské střední škole.  V 80. letech napsal Moffat divadelní hru Válečná zóna a muzikál Knifer. Tím se dostal do povědomí lidí. Jeho otec pracoval jako ředitel ve škole kde se natáčel seriál Hoghway. Jako správný rodič se producentům zmínil, že má skvělý nápad na seriál z prostředí redakce školního časopisu. Když jim přinesl scénář, byli úplně nadšení, netušili všat, že to nenapsal Bill Moffat, nýbrž jeho syn – Steven Moffat. Moffat dále začal psát pro seriál Press Gang. V době, když Moffat psal druhou sérii se zrovna rozváděl se svou první ženou. Jelikož byl velmi nešťastný, že ho jeho žena podvedla, odrazilo se to i ve scénáři. Moffat vytvořil postavu Briana Magboye, pojmenovaného podle přítele své manželky. Moffat si velmi vychutnával trpění Briana během dílu \"The Big Finish?\". Souhru nešťastných náhod dovršil psací stroj dopadající na Brianovy nohy. Dále se nabídky jen množily a Stevenovo renomé stoupalo strmě nahoru.\n\nMoffat byl fanouškem Doctora Who už od mládí. V roce 1995, kdy měl pořad vysílací pauzu, psal Moffat scénáře pro komiksy. V roce 2004 se přihlásil do konkurzu pro scenáristy pro obnovenou řadu. Dostal se. Jeho epizody jsou známy především jako, tajemné, složité a které přináší nějakou souvislost s celkovým dějem seriálu. Jako příklad přesného ,Moffatovského\" dílu můžeme uvést díl Listen (2014), který se řadí mezi úplně nejsložitější. Moffat v roce 2010 převzal žezlo režiséra, neznamená to však, že by přestal psát. Jako značný projev změny ve vedení seriálu, je třeba speciál k padesátému výročí seriálu, který napsal Moffat a režíroval Nick Hurran. Zde se neobjevili všichni žijící Doktoři, přestože to společnost očekávala. Moffat ale v rámci speciálu odhalil tajemnou inkarnaci doktora - Válečného Doktora, takže je speciál hodnocen stejně převážně kladně. Moffat se podílel i na výběru dvanáctého doktora v roce 2013, takže tu můžeme vidět úplně odlišný charakter, mnohem více tajemnější, jak u Moffata zvykem.\n\nSteven píše scénáře i pro seriál Sherlock. Nyní žije se svou druhou ženou Sue a mají dvě děti. V roce 2015 Steven oznámil svoji účast v seriálu Doctor Who i na desátou sérii.\n\n"}
{"id": "1114225", "url": "https://cs.wikipedia.org/wiki?curid=1114225", "title": "MercedesCup 2015 – mužská dvouhra", "text": "MercedesCup 2015 – mužská dvouhra\n\nDo soutěže mužské dvouhry na tenisovém turnaji MercedesCup 2015 nastoupilo dvacet osm hráčů. Obhájcem titulu byl španělský tenista Roberto Bautista Agut, který dal přednost turnaji v holandském s-Hertogenboschi.\n\nVítězem dvouhry se stal nejvýše nasazený Rafael Nadal ze Španělska, jenž ve finále zdolal srbskou turnajovou osmičku Viktora Troického po dvousetovém průběhu 7–6 a 6–3.\n\nV probíhající sezóně si tak připsal druhé turnajové vítězství, které představovalo šedesátý šestý singlový titul na okruhu ATP Tour a první po téměř pěti letech na travnatém povrchu.\n\nČtyři nejvýše nasazení hráči měli volný los do druhého kola.\n\n"}
{"id": "1114232", "url": "https://cs.wikipedia.org/wiki?curid=1114232", "title": "MercedesCup 2015 – mužská čtyřhra", "text": "MercedesCup 2015 – mužská čtyřhra\n\nDo soutěže mužské čtyřhry na tenisovém turnaji MercedesCup 2015 nastoupilo šestnáct dvojic. Obhájcem titulu byl polsko-novozélandský pár Mateusz Kowalczyk a Artem Sitak, který na turnaji nestartoval.\n\nVítězem čtyřhry se stala čtvrtá nasazené dvojice Rohan Bopanna z Indie a Florin Mergea z Rumunsku, kteří ve finále zdolali rakousko-brazilský pár Alexander Peya a Bruno Soares výsledkem 5–7, 6–2 a v závěrečném supertiebreaku [10–7]. Oba šampioni si do žebříčku ATP připsali 250 bodů. Pro Bopannu se jednalo o čtrnáctý deblový titul na okruhu ATP Tour, Mergea získal pátý titul ze čtyřhry na okruhu.\n\n"}
{"id": "1114234", "url": "https://cs.wikipedia.org/wiki?curid=1114234", "title": "Chorvatská liga ledního hokeje 2008/2009", "text": "Chorvatská liga ledního hokeje 2008/2009\n\nChorvatská liga ledního hokeje 2008/09 byla osmnáctou sezónou Chorvatské hokejové ligy v Chorvatsku, které se zúčastnily celkem 4 týmy, 3 týmy odehrály základní část, později se připojil tým KHL Sisak. Týmy po skončení základní části postoupily do playoff. Ze soutěže se nesestupovalo.\n\nV základní části každé družstvo odehrálo 4 zápasy (1x venku a 1x doma). Všechny týmy po skončení základní části postoupily do playoff. Semifinále a finále se hrálo na 2 vítězné utkání.\n\n\n\n"}
{"id": "1114236", "url": "https://cs.wikipedia.org/wiki?curid=1114236", "title": "Petr Slavíček", "text": "Petr Slavíček\n\nPetr Slavíček (* 19. května 1976 Olomouc) je český fyzikální chemik. Působí jako profesor fyzikální chemie na Ústavu fyzikální chemie VŠCHT v Praze a v Ústavu fyzikální chemie J. Heyrovského AV ČR. Zabývá se teoretickou fotochemií a vede Laboratoř teoretické fotodynamiky na VŠCHT Praha. Je členem redakční rady časopisu Vesmír. Dlouhodobě se věnuje práci s nadanými středoškolskými studenty v rámci chemické olympiády a přípravných letních soustředění na Běstvině.\n\nVystudoval obor fyzikální chemie na Přírodovědecké fakultě University Karlovy v Praze. Doktorské studium absolvoval na Matematicko-fyzikální fakultě University Karlovy v Praze pod vedením školitele Prof. Pavla Jungwirtha. Po doktorském studiu působil v letech 2003-2005 jako postdoktorand ve skupině Prof. Todda J. Martíneze na Universitě v Illinois v Urbana-Champaign. V roce 2015 získal titul bakalář na Katolické teologické fakultě University Karlovy.\n\n\n\n"}
{"id": "1114238", "url": "https://cs.wikipedia.org/wiki?curid=1114238", "title": "Občina Naklo", "text": "Občina Naklo\n\nObčina Naklo je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 13 sídel, její rozloha je 28,3 km² a k 1. lednu 2017 zde žilo 5 350 obyvatel. Správním střediskem občiny je vesnice Naklo.\n\nObčina Naklo se nachází v severozápadní části Slovinska. Na jihu se nachází údolí řeky Sávy, na sever zasahují Kamnicko-Savinjské Alpy. Leží v nadmořských výškách zhruba od 360 m na jihu až do 522 m na severu. Občinou prochází dálnice A2, která směřuje od hranic s Rakouskem do Lublaně, hlavního města Slovinska.\n\nObčina se dělí na sídla: Bistrica, Cegelnica, Gobovce, Malo Naklo, Naklo, Okroglo, Podbrezje, Polica, Spodnje Duplje, Strahinj, Zadraga, Zgornje Duplje, Žeje.\n\nSousedními občinami jsou: Tržič na severu, Kranj na východě a na jihu a Radovljica na západě.\n\n\n"}
{"id": "1114240", "url": "https://cs.wikipedia.org/wiki?curid=1114240", "title": "Johnny Christ", "text": "Johnny Christ\n\nJohnny Christ, rodným jménem Jonathan Lewis Seward (* 18. listopadu 1984), je baskytarista americké hard rockové kapely Avenged Sevenfold. Je to v pořadí čtvrtý baskytarista Avenged Sevenfold, přidal se k nim v roce 2003, kdy nahradil Dameona Ashe.\n\nJonathan Seward navštěvoval Marina High School v rodném městě Huntington Beach v Kalifornii. I přesto, že ještě nebyl členem Avenged Sevenfold, znal Synystera Gatese a Jamese Sullivana, později poznal i zbylé členy kapely, jimiž jsou M. Shadows a Zacky Vengeance. Po odchodu Dameona Ashe v roce 2002 převzal roli baskytaristy v Avenged Sevenfold. S kapelou hrál už dříve, když zastupoval Ashe při jeho nepřítomnosti. Velmi rychle se naučil hrát jejich skladby, čímž prokázal že je opravdu talentovaný. The Rev dokonce řekl, že podle něj ve světě není nikdo, kdo by tak rychle ovládl basovou linku.\n\nV současné době bydlí v Huntington Beach.\n\nBěhem posledního roku na střední škole si vzal několikatýdenní volno, aby zastoupil Dameona Ashe během jednoho turné Avenged Sevenfold. Po tomto období ze školy odešel a ke kapele se přidal natrvalo.\n\nJeho první nahrávky jsou slyšet na albu Waking the Fallen. Podepisoval se pouze jako Johnny, dokud mu Zacky Vengeance nevymyslel přezdívku Johnny Christ. Na DVD All Excess Zacky řekl: \"Zní to rázně. Všichni to budou nenávidět... Takže bych do toho šel.\"\n\nPo vydání Nightmare začal Christ více zpívat doprovodné vokály během živých vystoupení.\n\n\n"}
{"id": "1114242", "url": "https://cs.wikipedia.org/wiki?curid=1114242", "title": "Kostel svatého Mikuláše (Suchdol nad Lužnicí)", "text": "Kostel svatého Mikuláše (Suchdol nad Lužnicí)\n\nKostel svatého Mikuláše v Suchdole nad Lužnicí se nachází na náměstí T. G. Masaryka poblíž radnice. Město vzniklo na samých hranicích Čech a Rakouska, proto je kostel postaven v místech, kde se na významnou obchodní cestu z Třeboně do rakouských měst Weitra a Schrems napojuje komunikace z Trhových Svinů a Borovan. Dochované prameny uvádí, že byl kostel založen roku 1363 poté, co byl Suchdol koupen Rožmberky, ale už několik let předtím tu podle Johanna Trajera musela být kaple nebo jiný náboženský prostor, protože kronika vypráví o obecním lese, který nejspíše připadal Suchdolu. Kostel byl založen bratry Rosenbergy – Peterem, Joštem, Ulrichem a Johannem.\n\nPůvodně byl kostel zasvěcen sv. Bartoloměji a sv. Markétě. Po opravě kostela byl 5. července 1493 nově zasvěcen sv. Mikuláši.\n\nRoku 1362 koupili Rožmberkové od Landštejnů Suchdol spolu s nedalekými Šalmanovicemi. Stalo se tak ještě před získáním třeboňského panství. Roku 1364 dostali bratři Rožmberkové povolení \"„ecclesiam in Suchdol in parochialem ecclesiam erigere“\", což znamená, že byl kostel povýšen na farní. Sloužil tak pro relativně velkou oblast. I přesto, že obec ležela na samotných hranicích a do kostela chodili lidé z obou stran hranice, mše se sloužily v češtině. Na počátku 90. let 15. století došlo k jednání o opravě kostela s Petrem Vokem z Rožmberka, kterému údajně poslal někdo ze suchdolských konšelů dopis, ve kterém sděluje, že obyvatelům se příliš oprava kostela nezamlouvá, protože nemají dost koní na svážení dřeva pro stavbu lešení. K opravení kostela však stejně došlo, což dokazuje memoriální nápis v presbytáři po pravé straně hlavního oltáře, kde se sděluje, že 5. července 1493 došlo k vysvěcení Benediktem z Valdštejna. V této době také došlo k přejmenování na kostel sv. Mikuláše.\nPůvodně dvojlodní kostel byl vystavěn v plochostropé formě s jedním středovým pilířem. V 80. – 90. letech 14. století byly do zdí sakristie a kněžiště usazeny kružbové konzoly a výběhy žeber pevně svázané se stěnou. Přesto kostel nebyl zaklenut, zřejmě z toho důvodu, že kameník před dokončením odešel do Českého Krumlova. Presbytář uzavíral dřevěný strop. K zaklenutí došlo v 1. polovině 15. století, kdy byla vložena nynější síťová žlábkovité zdobená klenba bez svorníků. Žebra však nedosedají přesně na klenební výběhy a jsou zakřivena, což je dokladem práce méně schopného kameníka. Konzoly, ze kterých žebra vybíhají, jsou téhož tvaru jako ty, které jsou v křížové klenbě v augustiánském kostele sv. Jiljí a Panny Marie Královny v Třeboni. Je tedy zřejmé, že zde pracovala stejná stavební huť nebo alespoň tato huť znala prostor třeboňského kostela. Hlavní loď pravděpodobně byla nebo měla být uzavřena hvězdovou klenbou na střední podporu a s obkročným řešením při vítězném oblouku, o čemž svědčí připojené opěrné pilíře a zbytky lomených klenebních čel na půdě. \n\nNa konci 15. století bylo nařízeno kostel zrekonstruovat. Původní klenba lodi byla snesena a byly dostavěny dva páry osmibokých pilířů, které přeměnily dispozici kostela na trojlodní. Mezi pilíři bylo rozepjato devět obdélných křížových polí, jejichž vyžlabená žebra vybíhají přímo z pilířů a při stěnách jsou podchycena jehlancovými konzolami. Toto nové trojlodní uspořádání na čtvercovém půdorysu má hlavní loď výrazně širší s ohledem na rozměry vítězného oblouku. Vchod do kostela, který vznikl po rozšíření roku 1820, je v ose západního průčelí. Roku 1855 byl kostel opraven a vydlážděn. Oratoře byly přistavěny v letech 1858 a 1922.\n\nKostel sv. Mikuláše měl zřejmě dvě věže, o čemž svědčí mapa pořízená mezi lety 1500–1550. Menší věž byla postavena u kostela. Do té se ale nevešel zvon, a tak byl postaven také sanktusník nad hlavní lodí, odkud se zvonilo. Tato dřevěná věž byla odstraněna roku 1791, sanktusník pak roku 1814. Roku 1820 byl kostel rozšířen o kruchtu a novou věž v empírovém slohu. Do nové věže byly umístěny 4 zvony, které byly zničeny během první světové války. Zvony byly nahrazeny dvěma jinými, pojmenovanými po světcích sv. Vítu a sv. Václavu, zničenými během druhé světové války. Nyní jsou ve věži dva zvony z let 1861 a 1876.\n\nOhradní zeď byla postavena kolem celého kostela, roku 1931 byla na severní straně stržena z důvodu uvolnění místa pro komunikaci. Do roku 1787 se také kolem hřbitova pohřbívalo.\n\nJe to trojlodní obdélný síňový kostel s třemi stranami uzavřeným presbytářem, odděleným od hlavní lodi hrotitým vítězným obloukem. Na severním boku leží obdélná sakristie se sedlovým portálem, zatímco na jižním boku leží novogotické oratoře s předsíní.\n\nV presbytáři se nachází gotický sanktuář ve zdi se záznamem o svěcení kostela v roce 1493 a s doplněným zápisem o obnově a opravě kostela v roce 1855. Na severní boční straně jsou zbytky pozdně gotické figurální malby z 15. století. Presbytář o třech polích je zaklenut síťovou žebrovou klenbou, zakončenou na kružbové konzoly. Sakristie je oproti tomu o dvou polích zaklenuta křížovou žebrovou klenbou.\nHlavní oltář je zdoben obrazem sv. Mikuláše od R. Váchy z roku 1887. Dále jsou zde umístěny sochy sv. Petra a sv. Pavla od J. Kiefergera. Nad obrazem je socha Panny Marie. Postranní oltář Panny Marie Lurdské byl napravo od hlavního oltáře umístěn roku 1908. Roku 1910 byl pořízen druhý oltář Božského srdce Páně, na jehož místě byl dříve oltář sv. Linharta z roku 1820.\n\nKlasicistní kazatelna byla postavena roku 1820. Trojlodí původně čtvercového půdorysu je nyní sklenuto pouze ve východní části, a to dvěma trojicemi polí s křížovou žebrovou klenbou na dva páry osmibokých pilířů. Západní část je kryta plochým stropem, který také nahradil trojici původních kleneb. U vchodu do kostela stojí klasicistně vystavěný kůr, který nesou čtyřboké masivní pilíře s arkádami. Strop pod kůrem není klenutý. Na kůr lze vyjít točitým schodištěm. Původní gotická okna měla hrotitý tvar. Nyní jsou zbarokizována s kulatým obloukem. Lomené oblouky se dochovaly v části presbytáře. \nZ exteriéru kostela lze poznat gotickou původní část a dostavěnou klasicistní. Dostavěná část obsahuje klasicistní věž, která je umístěna nad vchodem. Portál je jednoduchý se supraportou. Je zde barevně naznačen vlys, který je v horní části ohraničený hranolovými konzolami podporujícími římsu s trojúhelníkovým tympanonem. Ve východní části a u presbytáře se nachází opěráky. Otvory na okna u presbytáře si dochovaly lomený oblouk, rám je však zakulacený bez kružeb.\n\nV kostele se také nacházela dřevěná socha Madony z roku 1410, která je dnes umístěna v Alšově jihočeské galerii. Nejspíše byla zhotovena v některé pražské dílně. Na levém boku drží Ježíška, který svírá jablko, čímž napodobuje motiv plzeňské Madony z roku 1390 umístěné v katedrále svatého Bartoloměje. Dále může připomínat toruňskou Madonu z roku 1400, a to typem hlavy s vysokou korunou. Plášť Suchdolské Madony je řešen zrcadlovým převrácením šatu Plzeňské a Krumlovské Madony. Zhotovena je z lipového dřeva a její výška je 114 cm.\n\nNa pilířích se nachází kamenická značka kameníka, který okolo roku 1485 budoval emporu kostela v Trhových Svinech.\n"}
{"id": "1114245", "url": "https://cs.wikipedia.org/wiki?curid=1114245", "title": "Oblázek", "text": "Oblázek\n\nOblázky jsou kameny, kterým se vzájemným třením v korytě vodního toku nebo v pobřežním příboji zaoblily hrany. \n\nOblázky vznikají erozí starších hornin, magmatického, sedimentárního i metamorfního původu. Jsou většinou opracované, čímž se odlišují od ostrohranných klastů v brekciích. Obroušení oblázků je obvykle způsobeno transportem ve vodě, kde do sebe úlomky hornin narážejí a obrušují se. Vítr v současné zemské atmosféře nedokáže transportovat v suspenzi větší částice než 1 mm a jeho schopnost pohybovat v přízemních vrstvách většími částicemi je malá.\n\nVe vodních tocích se oblázky stále pohybují po proudu, pokud neuváznou v naplavenině, a to zejména při povodni nebo ledové dřenici. Mezi říčními oblázky se nacházejí vzorky hornin z celého povodí a také antropogenní materiály (keramika, sklo, stavební hmoty...). Postupně se však oblázky z měkčích materiálů zcela rozmělní, takže převažují tvrdé a otěruvzdorné minerály, jako křemen a čedič. \n\nOblázky se používají ve stavebnictví a v zahradní architektuře jako takzvaný „kačírek“. Ploché oblázky také k zábavě zvané házení žabek. Ve starověkém Římě se z oblázků vyráběla počítadla (tzv. abakus).\n\n\n"}
{"id": "1114258", "url": "https://cs.wikipedia.org/wiki?curid=1114258", "title": "Dajan Bajanovič Murzin", "text": "Dajan Bajanovič Murzin\n\nDajan Bajanovič Murzin (; 20. ledna 1921 Staryje Balykly – 9. února 2012 Ufa) byl sovětský voják, účastník druhé světové války, partyzánský velitel.\n\nNarodil se ve vsi Staryje Balykly v dnešním Baškortostánu, národností byl Tatar. Střední školu zakončil s vyznamenáním, poté absolvoval pedagogický institut a pracoval jako venkovský učitel a později byl ředitelem střední školy.\n\nV květnu 1941 zakončil Rižské vojenské učiliště, sloužil jako pomocník velitele čety 10. střelecké divize Přibaltského vojenského okruhu. Na frontě bojoval od 22. června 1941, velel četě 10. střelecké divize, poté průzkumné četě a průzkumné rotě partyzánského oddílu \"Za vlast\", který byl součástí partyzánského hnutí pod velením S. A. Kovpaka.\n\nOd srpna 1942 do srpna 1943 byl agentem v první štábní rotě Turkestánské legie. Výsledkem jeho činnosti bylo přeběhnutí částí Turkestánské legie a také částí legie Idel-Ural k Rudé armádě.\n\nV listopadu 1943 spolu se skupinou rozvědčíků zorganizoval v Moldávii partyzánský oddíl V. M. Molotova. Na území Vinnycké a Oděské oblasti Ukrajiny a v Moldávii bojoval do konce ledna 1944. V roce 1944 prodělal výcvik ve Speciální škole rozvědčíků partyzánského hnutí Ukrajiny. V srpnu 1944 seskočil se skupinou slovenských a českých rozvědčíků na Slovensku, aby organizoval partyzánské hnutí. Působil ve funkci náčelníka štábu a později velel partyzánské brigádě Jana Žižky. Na území Moravy a Čech bojoval až do 9. května 1945.\n\nPo válce pracoval ve školství v Bakalinském rajónu Baškirské ASSR. Studoval právo v Kazani a dálkově absolvoval Moskevskou státní právní univerzitu, pracoval jako pomocník prokurátora Abzelinského rajónu a pomocník prokurátora ve Sterlitamaku. V letech 1955–1960 působil jako starší vyšetřovatel prokuratury Baškirské ASSR, náčelník oddělení dodržování zákonnosti v místech výkonu trestu.\n\nMurzin obdržel vysoká sovětská i zahraniční vyznamenání.\n\nByl oceněn titulem Zasloužilý právník RSFSR (1972). Je čestným občanem celkem 16 českých a slovenských měst, čestným občanem Ufy. Murzinovo jméno nesla ulice ve Zlíně (nynější Dlouhá).\n\nDajan Bajanovič Murzin\n"}
{"id": "1114259", "url": "https://cs.wikipedia.org/wiki?curid=1114259", "title": "Chorvatská liga ledního hokeje 2007/2008", "text": "Chorvatská liga ledního hokeje 2007/2008\n\nChorvatská liga ledního hokeje 2007/08 byla sedmnáctou sezónou Chorvatské hokejové ligy v Chorvatsku, které se zúčastnily celkem 3 týmy. Týmy po skončení základní části postoupily do playoff. Ze soutěže se nesestupovalo.\n\nV základní části každé družstvo odehrálo 4 zápasy (1x venku a 1x doma). Týmy, které po skončení základní části skončily na druhém a třetím místě, postoupily do semifinále playoff. Semifinále se hrálo na 2 vítězná utkání. Nejlepší tým ze základní části postoupil do finále playoff, které se hrálo na 3 vítězná utkání.\n\n\n\n"}
{"id": "1114262", "url": "https://cs.wikipedia.org/wiki?curid=1114262", "title": "Italský volpino", "text": "Italský volpino\n\nItalský volpino je poměrně vzácné italské psí plemeno. Dožívá se až 15 let a je to dobrý společník vhodný do rodiny s dětmi nebo ke starším lidem.\nPředkové italského volpina jsou evropští špicové, kteří se v Evropě objevili pravděpodobně již v době bronzové , samotní volpinové jsou ale známí až od 17. století . Název „volpino“ pochází z latinského slova volpe, což znamená liška. Zašpičatělý čenich tohoto psa totiž lišku připomíná . Přestože mnoho lidí může italského volpina považovat za malého německého špice, nemají spolu tato dvě plemena společnou historii. Italský volpino si získal srdce šlechty, kterou doprovázel, ale stejně tak u prostého lidu, který si zase cenil jeho hlídačských schopností, mnohdy byl vyobrazován vedle povozů s vínem . Největšího rozmachu dosáhl jeho chov na začátku 19. století, zejména ve Florencii , proto se plemeni občas říká i florentský volpino. Po druhé světové válce plemeno málem vymizelo, nakonec se jej ale podařilo obnovit díky skupině chovatelů a dobrému chovatelskému programu.Oficiální používaná zkratka v Česku je IV, plemeno se zde ale ještě nechová. Nejvíce jedinců nalezneme v rodné Itálii, ale také ve Švédsku, Norsku a Finsku.\nItalský volpino je malý, kompaktní špic s harmonickými rysy a lehkou stavbou těla. Výrazným prvkem je jeho jemná, vzdušná srst, která pokrývá celé tělo a většinou má bílou barvu, ve výjimečných případech může být i černý, světle žlutý nebo sobolí. Hlava je jehlanovitého tvaru, poměrně velká s poměrem lebky ku čumáku 6:5. Výrazný stop. Má krátké, trojúhelníkové a vztyčené uši pokryté jemnou srstí. Kulaté oči tmavě okrové barvy. Silné a bílé zuby s nůžkovým nebo klešťovým skusem. Krk je poměrně krátký, velmi hustě osrstěný. Hřbet je přiměřeně dlouhý, rovný. Ocas je nesen zatočený nad hřbetem. Nohy méně osrstěné s krátkou a jemnější srstí, zakončené kulatými tlapkami.\n\n\nItalský volpino je milý, přátelský, hravý, bystrý a rozpustilý psík, dnes používaný jako společník do bytu. Jsou temperamentní, oddaní své rodině a ve většině případů jsou na ní plně závislí. Přestože velikostí zrovna neimponuje, je to schopný hlídač, který svým hlasem upozorní na jakéhokoliv cizince či podezřelý předmět. Jsou neohrožení, ale také mírně náladoví. S dětmi se dokáže snést a vycházet s nimi, ale je potřeba brát v potaz zacházení dětí se psy. Děti mohou psa ve hře lehce zranit. S jinými psy vychází dobře, ale co se týče jiných zvířat, většinou na ně doráží a bez přestání štěká.\n"}
{"id": "1114264", "url": "https://cs.wikipedia.org/wiki?curid=1114264", "title": "Bobrovček", "text": "Bobrovček\n\nBobrovček je obec na Slovensku v okrese Liptovský Mikuláš. V roce 2016 zde žilo 177 obyvatel. První písemná zmínka o obci pochází z roku 1231.\n\n"}
{"id": "1114265", "url": "https://cs.wikipedia.org/wiki?curid=1114265", "title": "Korporace prezidenta Církve Ježíše Krista Svatých Posledních dnů", "text": "Korporace prezidenta Církve Ježíše Krista Svatých Posledních dnů\n\nKorporace prezidenta Církve Ježíše Krista Svatých Posledních dnů je americká korporace, která vznikla roku 1923 a zajišťuje legální stránku a financování největší mormonské církve, CJKSPD.\n\nV roce 1890 byla CJKSPD oficiálně rozpuštěna vládou Spojených států. Teprve v roce 1923 se tehdejší prezident církve, Heber J. Grant, rozhodl legálně založit nástupce původní mormonské církve. Rozhodl se však tentokrát CJKSPD registrovat nikoliv jako církev, nýbrž jako obchodní společnost (korporaci).\n\nZaložil Korporaci prezidenta církve, která získala veškerou faktickou i legální moc majetkem CJKSPD. Od té doby do současnosti patří veškeré bohatství církve, nasbírané skrze desátky a oběti členů, právě Korporaci prezidenta církve, jenž s nimi může nakládat podle své libosti.\n\nCJKSPD tedy dnes není oficiálním názvem církve, nýbrž registrovanou obchodní značkou, vlastněnou výše zmíněnou korporací.\n\nCJKSPD funguje finančně na 2 pilířích. Jedním jsou desátky a tzv. „oběti“ (finanční dary církvi), a druhým výdělky z komerčních aktivit církve. Vedoucí církve, kteří sedí ve vedení Korporace prezidenta CJKSPD, ve svých vyjádřeních vždy zmiňují rozdíl mezi užíváním desátkových peněz a komerčních peněz.\n\nZ „církevních peněz“ se platí stavba a udržování mormonských chrámů, organizace misionářské práce i všeobecné potřeby regionálních odboček po celém světě. Z „komerčních peněz“ CJKSPD před několika lety započala modernizaci centra Salt Lake City za několik miliard dolarů. Součástí je i téměř 3 miliardové nákupní centrum, postavené na parcele vedle chrámového pozemku.\n\nNení zcela jasné, z kterého pilíře financí jsou placeny generální autority, misijní prezidenti a další. \n\nNa regionální úrovni nemá CJKSPD placené kněžstvo. Jde o důležitou a často proklamovanou praxi, která je odlišná od běžného kněžstva v katolické církvi nebo jiných protestantských odvětvích. Placené kněžstvo je podle Knihy Mormon hlavním znakem „kněžské lstivosti“. Jde o učení antikrista Nehora.\n\nSoučasná CJKSPD na mnoha místech deklaruje, že vedoucí církve (tzv. Generální autority a další) nedostávají žádný plat. To je z faktického hlediska pravda, jelikož Korporace prezidenta CJKSPD neodvádí daně za žádné platy autorit. Mnohé církevní autority však dostávají vysoké finanční částky jako „kompenzaci“ za to, že se věnují církevní práci naplno. \n\nCJKSPD nezveřejňuje žádné položky ve svém rozpočtu a nezveřejňuje žádné finanční zprávy o svém hospodaření. Tyto informace jsou považovány za „posvátné“. Z těchto a mnoha dalších důvodů nelze s jistotou stanovit „kompenzace“, které církevní autority dostávají. \n\nGenerální autority církve získávají kompenzace dle svého aktuální povolání v církvi. Několik sedmdesátníků (sedmdesátník je po proroku a apoštolech třetí nejdůležitější autoritou) po svém odchodu z církve uvedli podrobnosti o svých financích a „kompenzacích“ církve. Většina z nich se shoduje na tom, že běžný sedmdesátník má okolo 70 tisíců dolarů ročně. Tato částka je jakási záloha, kterou může daný sedmdesátník využít na dopředu definované položky. Seznam těchto položek v případě sedmdesátníků není oficiálně známý (na rozdíl od misijních prezidentů). \n\nVětšina osob, které jsou takto kompenzovány církví ve svém plnočasovém zaměstnání, dostává na počátku svého nástupu speciální „církevní“ kreditní kartu, na níž se nachází daná finanční částka. \n\nPlat apoštolů není známý, ačkoliv se objevila svědectví osob z finančních oddělení CJKSPD, která tvrdí, že mají okolo 120 tisíc dolarů ročně. Členové Prvního předsednictva dokonce 150 tisíc dolarů. \n\nMnohem větší detaily o finanční kompenzaci v CJKSPD získáváme z příručky misijních prezidentů, kterou jeden z bývalých členů církve vložil na internet. Jde o příručku, obsahující sérii pravidel a pokynů pro misijní prezidenty. Tato příručka je „tajná“. Nesmí být ukazována dalším lidem (kromě samotného prezidenta misie) a její šíření je přísně zakázané, jak je uvedeno v samotné příručce.  \n\nV části o finančních kompenzacích je široce rozepsáno, které položky lze z církevní kompenzace platit. Do tohoto seznamu patří nejen základní živobytí (dům/bydlení + zahrada + zahradník + uklízečka, auto pro misijního prezidenta i jeho manželku, vybavení domu a domácnosti, jídlo a další), ale také rodinné záležitosti (školné pro děti na soukromé škole, školní vybavení, volnočasové aktivity, sportovní výbava, placená cesta i návštěva neprovdaných dětí do 26 let z domova do místa, kde misijní prezident slouží, výlohy na misie dětí, dárky k narozeninám, vánocům a dalším příležitostem atd). Není dovoleno „kompenzačních peněz“ využívat k podnikání nebo obchodování na burze. \n\nV pasáži o financích je důsledně uvedeno, že přesná čísla o kompenzaci nesmí misijní prezident říct ani členům, ani přátelům, ani vlastní rodině. Nesmí se nikde vyjadřovat způsobem, který by uvedl lidi v dojem, že získává plat. Má lidem vždy říkat, že dělá své povolání dobrovolně. \n\nKritici tvrdí, že tento způsob umožňuje CJKSPD obcházet daňový systém a neodvádět daně ze zaměstnání. \n\n"}
{"id": "1114266", "url": "https://cs.wikipedia.org/wiki?curid=1114266", "title": "Římskokatolická farnost Vrčeň", "text": "Římskokatolická farnost Vrčeň\n\nŘímskokatolická farnost Vrčeň je územním společenstvím římských katolíků v rámci sušickonepomuckého vikariátu českobudějovické diecéze.\n\nPlebánie ve Vrčeni se poprvé připomíná v roce 1358 a z téže doby pochází místní farní kostel sv. Vavřince. Od roku 1652 jsou vedeny matriky a v 19. století byl kostel novogoticky upraven. Farnost není v současné době obsazována knězem, a spravuje ji jako ex currendo administrátor kněz z Nepomuku.\n\n\n"}
{"id": "1114270", "url": "https://cs.wikipedia.org/wiki?curid=1114270", "title": "Kriminálka", "text": "Kriminálka\n\nKriminálka může být:\n\n"}
{"id": "1114274", "url": "https://cs.wikipedia.org/wiki?curid=1114274", "title": "Topshelf Open 2015 – mužská dvouhra", "text": "Topshelf Open 2015 – mužská dvouhra\n\nDo soutěže mužské dvouhry na tenisovém turnaji Topshelf Open 2015 nastoupilo dvacet osm hráčů. Obhájcem titulu byl třetí nasazený Roberto Bautista Agut ze Španělska, který v 2. kole nestačil na rumunského tenistu Mariuse Copila.\n\nVítězem dvouhry se stal nenasazený Francouz Nicolas Mahut, který si ve finále poradil s belgickou turnajovou dvojkou Davidem Goffinem ve dvou setech 7–6 a 6–1.\n\nV probíhající sezóně si tak připsal první turnajové vítězství, které představovalo třetí singlový titul na okruhu ATP Tour a druhý na tomto turnaji, když tu poprvé triumfoval v roce 2013.\n\nČtyři nejvýše nasazení hráči měli volný los do druhého kola.\n\n"}
{"id": "1114285", "url": "https://cs.wikipedia.org/wiki?curid=1114285", "title": "Aero L-39NG", "text": "Aero L-39NG\n\nAero L-39NG (\"Next Generation\") je projekt nové generace podzvukového cvičného letounu Aero L-39 Albatros. L-39NG vychází z původní aerodynamické koncepce L-39, ale jeho konstrukčně a technologicky upravený trup doplňuje nové křídlo s integrální palivovou nádrží, moderní přístrojové vybavení a pohonná jednotka s vyšší životností. Podle výrobce mají být jednou z předností letounu nízké pořizovací a provozní náklady oproti výkonnějším cvičným strojům kategorie M-346 či Jak-130. L-39NG je kromě výcviku pilotů navržen také pro plnění bitevních, hlídkových a průzkumných úkolů.\n\nProgram Albatrosu nové generace je rozdělen do dvou fází. První z nich počítá se zástavbou moderní avioniky a především motoru FJ-44-4M do stávajících L-39, přičemž po konci životnosti těchto draků bude možné využít pohonnou jednotku v nově vyrobených letounech. Druhá fáze zahrnuje vývoj a výrobu zcela nového L-39NG.\n\nTechnologický demonstrátor L-39NG, označovaný jako L-39CW, poprvé vzlétl 14. září 2015 s osádkou tvořenou továrními piloty Miroslavem Schütznerem a Vladimírem Kvardou. Nově vyrobený letoun L-39NG byl poprvé představen 12. října 2018 v továrně Aero ve Vodochodech. Prototyp výrobního čísla 7001 s přiděleným evidenčním číslem 0475 poprvé vzlétl 22. prosince 2018. Plánovaná sériová výroba začala v únoru 2019. Odhadovaná cena za letoun je 10 milionů amerických dolarů.\n\nNa provozně i exportně úspěšné proudové cvičné letouny Aero L-39 Albatros navázaly v 90. letech stroje Aero L-39MS Albatros (L-59 Super Albatros) a Aero L-159 Alca, které však nedosáhly objemu výroby ani rozšířenosti jejich předchůdce. V roce 2013 se objevily informace o projektu nového cvičného letounu L-169 AJT (\"Advanced Jet Trainer\") vycházejícího z L-159, ale společnost Aero Vodochody namísto toho v roce 2014 představila další generaci původního Albatrosu, letoun Aero L-39NG.\n\nPrvní fáze programu L-39NG spočívá v nabídce modernizace stávajících Albatrosů. Tuto možnost předvedl technologický demonstrátor označený L-39CW, původně letoun L-39CA trupového čísla 2626. Největšími změnami byla jednak výměna zastaralého sovětského (resp. ukrajinského) motoru Ivčenko AI-25TL za moderní americkou pohonnou jednotku Williams International FJ44-4M, jednak zástavba moderní avioniky.\n\nDruhou fázi představuje zcela nový letoun L-39NG vybavený „mokrým křídlem“ (tj. s vnitřní zásobou paliva), které nahradilo původní křídlo s charakteristickými koncovými nádržemi vřetenového tvaru. Konstrukce letounu, na níž byly částečně využity kompozitní materiály, jejichž výhodou je vyšší odolnost a menší hmotnost, se dále vyznačuje kratší přídí, zmenšenými sacími otvory motoru či větším stupněním pilotní kabiny s novým překrytem.Stejně jako modernizované letouny první fáze mají stroje L-39NG motory FJ44-4M s elektrickým startováním a plně digitálním řízením FADEC, jakož i avioniku odpovídající potřebám výcviku pilotů moderních bojových letounů. Plně digitální avionika (od amerického výrobce Genesys Aerosystems) bez mechanické zálohy nabízí otevřenou architekturu a zahrnuje průhledový displej HUD-39 (společnosti SPEEL Praha) či dvě obrazovky MFD IDU-680 6×8 palců.\n\nPrimárně cvičný letoun L-39NG je sekundárně určen i k bitevním úkolům v konfliktech nižší intenzity, což zahrnuje hlídkové či protipovstalecké operace. Výzbroj je nesena na pěti závěsnících, po dvou pod každým křídlem a jednom podtrupovém. Konkrétní skladbu výzbroje určuje zákazník; může se jednat například o kulometné pouzdro HMP 250 nebo HMP 400 s kulometem M3P ráže 12,7 mm, řízené či neřízené rakety ráže 70 mm, pumy Mk. 82 o hmotnosti 227 kg (včetně naváděné varianty GBU-12 Paveway II) nebo protiletadlové řízené střely AIM-9 Sidewinder.\n\n\n\n\n\n\nÚdaje pro nově vyrobené L-39NG:\n\n\n\n\n"}
{"id": "1114290", "url": "https://cs.wikipedia.org/wiki?curid=1114290", "title": "Arin Ilejay", "text": "Arin Ilejay\n\nArin Ilejay, rodným jménem Richard Arin Ilejay (* 17. února 1988), je bývalý bubeník americké hard rockové kapely Avenged Sevenfold. Kapelu doprovázel na turné od roku 2011 jako náhradní bubeník za Mika Portnoye, který dočasně zastupoval zesnulého Jamese Sullivana. V roce 2013 se stal oficiálním členem kapely. 23. července 2015 vydala kapela prohlášení, ve kterém oznámila konec spolupráce s Arinem. Před připojením k Avenged Sevenfold hrál v metalcorové kapele Confide.\n\nNarodil se ve městě Ventura v Kalifornii. Mimo americké má i filipínské, mexické, nizozemské a německé kořeny. Oba jeho rodiče jsou muzikanti, otec je profesionální kytarista a matka je gospelová zpěvačka. Arin začal na bubny hrát v devíti letech, kdy ho jeho otec učil základy funku, jazzu, rocku a latinskoamerické hudby.\n\nNež začal hrát v Avenged Sevenfold, byl členem americké metalcorové kapely Confide. Zde působil v letech 2007 až 2009.\n\nV lednu 2011 vydala kapela Avenged Sevenfold toto prohlášení:\n\n\"Nedávno jsme se zeptali několika přátel, kteří znali Jimmyho a jeho styl, naši hudbu a naše povahy, aby nám pomohli s výběrem bubeníka pro nadcházející turné. Náš dlouhodobý technik Mike Fasano doporučil Arina Ilejaye. S Arinem jsme zkoušeli a byli jsme ohromení jeho dovedností a přístupem. Jsme nadšení, že s Arinem můžeme vystupovat a doufáme, že se mu od vás dostane vřelého přijetí do té rodiny, kterou spolu tvoříme.\"\n\nIlejay nahradil bývalého bubeníka Dream Theater Mika Portnoye, který dočasně zastupoval zesnulého Sullivana. První koncert, ještě jako neoficiální člen, odehrál s kapelou 20. ledna 2011 v Readingu v Pensylvánii. Jeho nahrávky jsou slyšet na dvou singlech, Not Ready to Die, která zazněla ve hře , a Carry On, která zazněla v .\n\nPrvní koncert jako člen Avenged Sevenfold odehrál 9. srpna 2013 v americkém městě Mashantuckt, těsně před vydáním alba Hail to the King, které bylo vydáno 27. srpna 2013.\n\n23. července 2015 se na oficiálních stránkách \"Avenged Sevenfold\" objevilo prohlášení, ve kterém kapela oznámila konec spolupráce s Arinem Ilejayem:\n\n\"\"Ahoj všichni –\"\n\n\"tohle píšeme, abychom Vás všechny informovali o tom, že dál pokračujeme bez Arina Ilejaye. Arin pro nás za ty poslední čtyři roky nebyl nic jiného, než pozitivní energie a monstrum za bubny. Milujeme ho a vždycky budeme. Jsme mu vděční za to, že nám pomohl se dostat skrz obtížné období, ve kterém jsme byli a nikdy mu to nezapomeneme. Ale co se týče tvorby, cítili jsme, že potřebujeme jít jiným směrem. I když teď nemůžeme říct víc, těšíme se na to, co přinese budoucnost a těšíme se, až budeme moci naše plány sdílet s těmi nejlepšími fanoušky na světě. Jako vždy si ceníme vašeho porozumění a nekonečné podpory.\"\n\n\"S láskou –\"\n\n\"Matt, Zack, Brian, Johnny\"\"\n\n\n\nIlejay momentálně používá bubny od firmy DW, membrány Remo a činely Zildjian.\n"}
{"id": "1114297", "url": "https://cs.wikipedia.org/wiki?curid=1114297", "title": "Jiří Čemus", "text": "Jiří Čemus\n\nJiří Čemus (* 8. listopadu 1923 Plzeň) je český elektrotechnik. V letech 1949 až 1954 působil v plzeňské Škodovce a mezi lety 1955 až 1985 byl zaměstnán v Ústavu pro elektrotechniku Československé akademie věd v Praze. Ve svém profesním životě se věnuje teorii elektrických strojů, aplikací analogových i hybridních počítačů a věnuje se též speciálním měřicím přístrojům.\n\nČemus je spoluautorem těchto publikací:\n"}
{"id": "1114300", "url": "https://cs.wikipedia.org/wiki?curid=1114300", "title": "Josip Antonietti", "text": "Josip Antonietti\n\nJosip Antonietti (1833 Rab – 11. dubna 1898 Rab), byl rakouský politik chorvatské národnosti z Dalmácie, v 2. polovině 19. století poslanec Říšské rady.\n\nPocházel z bohaté rodiny. Byl politicky činný.\n\nZasedal jako poslanec Dalmatského zemského sněmu. Ten ho roku 1870 zvolil i za poslance Říšské rady (celostátního parlamentu), tehdy ještě nepřímo volené. Zemský sněm ho do vídeňského parlamentu delegoval opět roku 1871. Složil slib 29. prosince 1871. Zastupoval kurii venkovských obcí. Uspěl i v doplňovacích volbách v roce 1875, nyní za kurii nejvýše zdaněných v Dalmácii. Slib složil 30. listopadu 1875. V roce 1875 se uvádí jako Dr. Josef Antonietti, rada místodržitelství, bytem Zadar. Zastupoval Národní stranu, která se hlásila k slovanské myšlence a sounáležitosti s Chorvatskem a Slavonií. V roce 1873 ale podpořil v Říšské radě návrh zákona o přímých volbách do Říšské rady, který prosazovala německá centralistická liberální levice. V roce 1878 se uvádí jako člen poslaneckého klubu levého středu.\n\nV roce 1883 by dán do penze. Tehdy působil jako dvorní rada při místodržitelstí v Zadaru. Český tisk jeho odchod z funkce označil za vynucený a měl souviset s ostře kritizovaným a následně odvolaným rozhodnutím o užívání němčiny u dalmatských soudů a úřadů, za nímž měl stát právě Antonietti. \"Národní listy\" naopak v roce 1884 Antoniettiho označují za oběť \"Jovanovičovy germanisace\", kdy se do úředních postů v Dalmácii dosazují zchudlí němečtí šlechtici a vytlačují národně orientované místní úředníky. Antonietti z místodržitelství skutečně odcházel a hodlal se prý usadit v Římě a sepsat v italištině knihu o stavu jihoslovanských národů.\n\nZemřel v roce 1898 a v závěti odkázal městu Rab 100 000 zlatých na podporu chorvatského školství.\n"}
{"id": "1114304", "url": "https://cs.wikipedia.org/wiki?curid=1114304", "title": "SK Sparta Kutná Hora", "text": "SK Sparta Kutná Hora\n\nSparta Kutná Hora je fotbalový klub z Kutné Hory, účastník středočeského krajského přeboru. Byl založen v roce 1922.\n\nKlub byl založen v roce 1922 jako Hloušecký SK v části Kutné Hory, zvané Hlouška. V roce 1928 se stal jediným činný klubem v Kutné Hoře, poté co z finančních důvodů ukončily svoji činnost SK Kutná Hora a Slavia Kutná Hora. Klub se tak stěhoval na fotbalové hřiště v Lorci a změnil svůj název na Sparta Kutná Hora. Klub se nejvýše dostal do divize, tehdy nejvyšší amatérské soutěže v zemi, kterou hrál mezi lety 1942 - 1948. Jinak hraje nižší soutěže.\n\nV roce 1949, v rámci kolektivizace sportu v zemi, došlo ke sloučení se Slavojem Kutná Hora a AFK Respo Kutná Hora do Sokola Kutná Hora. O rok později změnila organizace název podle patronátního závodu, a tím bylo tehdy ČKD. V roce 1952 postoupil do 2. ligy, což byl doposud největší úspěch kutnohorské kopané. Mezi lety 1952-1968 hrál pod různými jmény (Spartak ČKD, Dynamo), zpravidla 2.ligu či divizi.\n\nRoku 1968 se klub vrátil k původnímu jménu SK Sparta. Klub hrál zpravidla divizní soutěže (třetí či čtvrtá nejvyšší soutěž). Sestup přišel na jaře 1996 a předznamenal tak horší časy, které teprve přijdou. Vyvrcholením tohoto období byl pak sestup až do I.A třídy v roce 2006. V roce 2009 nastává zlom a mužstvo začalo stoupat fotbalovou hierarchií až do divize v roce 2012, kterou hrál do sezony 2016/2017, kdy sestoupil do krajského přeboru.\n\nMezi známá jména, které vychoval zdejší klub patří: Jiří Kislinger, Jan Trousil, Milan Šedivý, Tomáš Frejlach, Jiří Mlika, Petr Knap.\n\n"}
{"id": "1114311", "url": "https://cs.wikipedia.org/wiki?curid=1114311", "title": "Sovětská okupace východního Polska 1939 – 1941", "text": "Sovětská okupace východního Polska 1939 – 1941\n\nSovětská okupace východního Polska 1939 – 1941 byl policejně-vojenský systém sovětské administrativy na území Polské republiky (PR) obsazené agresí SSSR proti Polsku zahájené 17. září 1939 po rozdělení území Polska německo-sovětskou Smlouvou o hranicích a přátelství z 28. září 1939, kterou uzavřeli v Moskvě a která navazovala na Pakt Ribbentrop-Molotov z 23. srpna 1939.\n\nPodle mezinárodního práva teritorium Polské republiky okupované a anektované Sovětským svazem i území PR okupované Německem tvořila dále integrální část Polska.\n\nV důsledku německé a sovětské invaze do Polska v září 1939 bylo území Polska rozděleno mezi nacistickou třetí říši a Sovětský svaz. Oba režimy měly nepřátelské vztahy vůči polské kultuře a polské společnosti a měli za cíl jejich zničení. Před německým útokem, nazvaným Operace Barbarossa, oba agresoři vedli koordinovaná opatření vůči Polsku - nejviditelnější ve čtyřech společných konferencích Gestapa a NKVD, kde byly probrány plány boje proti polskému odboji a budoucí plány zničení Polska. Tyto konference v létech 1939 až 1941 byly zaměřené na výměnu informací a zkušeností s potlačování polského odbojového hnutí, eliminaci polské inteligence a vůdčí elity na územích vtělených do třetí říše a SSSR po zářijové okupaci roku 1939.\n\n28. září 1939 Sovětský svaz a Německo změnily tajná ustanovení z paktu Ribbentrop-Molotov, často nazývaných IV. dělením Polska, a stanovili hranici na linii řeka Pisa, Narva, Bug a San. Tím oblasti západně od této čáry přesunuly do německého pásma vlivu a tím zvětšily teritorium pro Němce. SSSR převzal 52,1% území Polska (okolo 200 000 km²) s více než 13 700 000 osob, z toho 38 % Poláků (5,1 milionů), 37 % Ukrajinců, 14,5 % Bělorusů, 8,4 % Židů, 0,9 % Rusů, 0,6 % Němců a 336 000 uprchlíků z oblastí německých.\n\nV době mezi vstupem Rudé armády na východní polská území a jejich formální anexí do SSSR, tedy od 17. září do 2. listopadu 1939, vznikala v obsazených polských oblastech prozatímní správa kvazistátních území tzv. „Západního Běloruska” a „Západní Ukrajiny”.\n\n22. října 1939 se uskutečnily volby do Lidových shromáždění Západní Ukrajiny a Západní Běloruska, ustaveného sovětskými úřady. Volební kampaň i samy volby proběhly v ovzduší teroru. Hlasovat se mohlo jen na předem vybrané kandidáty a ve volebních komisích zasedali uniformovaní příslušníci NKVD. Podle zfalšovaných výsledků účast dosáhla 96,7 % a pro sověty představené kandidáty bylo odevzdáno 90 % hlasů. Takto vzniklé Lidové shromáždění zasedalo ve dnech 28. až 30. října v Bialostoku pod heslem \"smrt bílému orlu\". Lidové shromáždění požádalo Nejvyšší sovět SSSR o začlenění Západního Běloruska do Běloruské SSR. Již 2. listopadu Nejvyšší sovět SSSR schválil souhlas se žádostí Lidového shromáždění Západního Běloruska a připojila ho k Běloruské SSR a tím do SSSR.\n\nDo Západního Běloruska připadla tato polská vojvodství:\nProzatímním hlavním městem Západního Běloruska se stal Bělostok.\n\nSouběžně 26. října 1939 SSSR Vilno a jeho vojvodství předal Litvě. V následujícím roce se však připojením Litvy po 3. srpnu 1940 i toto teritorium ocitlo uvnitř sovětských hranic.\n\n22. října 1939 proběhly volby do Lidového shromáždění Západní Ukrajiny. Již 26. až 28. října 1939 v budově lvovského operního Velkého divadla zasedalo a odhlasovalo rezoluci o připojení Západní Ukrajiny k Ukrajinské sovětské socialistické republice a tedy k SSSR. Také tento návrh přijal Nejvyšší sovět SSSR 1. listopadu 1939.\n\nDo Západní Ukrajiny připadla vojvodství:\n\nZačlenění východních území druhé republiky bylo jednostranným aktem anexe a do roku 1945 nebylo mezinárodně uznané.\n\nZpočátku okupace získala podporu mezi některými národními menšinami, které považovaly politiku Polska za nacionalistickou. Značný podíl ukrajinského obyvatelstva zpočátku přijal s uspokojením snahy o sjednocení s ostatní Ukrajinou.\n\nPo invazi do Polska SSSR přestal uznávat polský stát a neuznával ani polské armádní zajatce za vojenské zajatce podle mezinárodního práva, ale za povstalce proti nové vládě. V létech 1939 – 1941 Sověti zatkli a uvěznili okolo 500 000 Poláků včetně bývalých úředníků, důstojníků a přirozených \"nepřátel lidu\", duchovních. To bylo přibližně 10 % všech dospělých mužů. Sověti dále vyvraždili asi 65 000 Poláků. V jedné plánovité vraždě NKVD provádělo rozsudky smrti 21 768 Polácích včetně politiků, vládních úředníků a intelektuálů a také 14 471 polských důstojnících. 4 254 oběti té vraždy byly odhaleny katyňském lese Němci v roce 1943. Ti následně oznámili záležitost Mezinárodnímu červenému kříži, aby nezávisle prozkoumal ostatky a potvrdil sovětskou vinu.\n\n\n"}
{"id": "1114312", "url": "https://cs.wikipedia.org/wiki?curid=1114312", "title": "Dominik Hradecký", "text": "Dominik Hradecký\n\nDominik Hradecký (* 17. února 1994, Plzeň) je český fotbalový záložník, od února 2016 působící v klubu FK Tachov, kde je na hostování z FC Viktoria Plzeň.\n\nJe odchovancem Viktorie Plzeň, kde se v dubnu 2015 propracoval do prvního mužstva. V A-týmu debutoval v utkání Českého poháru 8. dubna 2015 proti FK Teplice (prohra 1:2), když v 86. minutě vystřídal Jana Chramostu. Před jarní částí ročníku 2015/16 odešel na hostování do klubu FK Tachov.\n\nHradecký působil v českých mládežnických reprezentacích do 16 a 17 let.\n\n"}
{"id": "1114316", "url": "https://cs.wikipedia.org/wiki?curid=1114316", "title": "Expedice 48", "text": "Expedice 48\n\nExpedice 48 byla osmačtyřicátou expedicí na Mezinárodní vesmírnou stanici (ISS). Expedice začala 18. června 2016 odpojením lodi Sojuz TMA-19M se třemi členy Expedice 47. Expedice byla šestičlenná, tři členové posádky přešli z Expedice 47, zbývající trojice na ISS přiletěla v Sojuzu MS-01 7. července 2016. Skončila 6. září 2016 odpojením lodi Sojuz TMA-20M.\n\nSojuz TMA-20M a Sojuz MS-01 sloužily expedici jako záchranné lodě.\n\nZdroj pro tabulku: ASTROnote.\n\nZáložní posádka:\n\n"}
{"id": "1114317", "url": "https://cs.wikipedia.org/wiki?curid=1114317", "title": "Expedice 47", "text": "Expedice 47\n\nExpedice 47 byla sedmačtyřicátou expedicí na Mezinárodní vesmírnou stanici (ISS). Expedice trvala od 2. března 2016 až do 18. června téhož roku. Byla šestičlenná, tři členové posádky přešli z Expedice 46, zbývající trojice, která na ISS přiletěla v Sojuzu TMA-20M 19. března, pak přešla do Expedice 48.\n\nSojuz TMA-19M a Sojuz TMA-20M sloužily expedici jako záchranné lodě.\n\nZdroj pro tabulku: ASTROnote.\n\nZáložní posádka:\n"}
{"id": "1114318", "url": "https://cs.wikipedia.org/wiki?curid=1114318", "title": "Sounding the Seventh Trumpet", "text": "Sounding the Seventh Trumpet\n\nSounding the Seventh Trumpet je debutové album americké kapely Avenged Sevenfold. Bylo vydáno 31. ledna 2001 vydavatelstvím Good Life Records a 19. března 2002 znovu vydáno vydavatelstvím Hopeless Records. Album bylo nahráno v listopadu 2000. Přestože v prvním týdnu prodeje se prodalo pouze 300 kusů, k listopadu 2010 bylo celosvětově prodáno 370 000 kopií, z toho 310 000 v Americe. Název alba je převzatý ze Zjevení svatého Jana a odkazuje na 11. kapitolu, kde sedmé zatroubení dokoná konec světa.\n\nAlbum bylo nahráno s rozpočtem pouze 2000 amerických dolarů. Když kapela přišla do studia, The Rev nahrál veškeré bicí najednou a ostatní členové své části dohráli k jeho podkladům. Na originálním albu hrál hlavní kytarovou linku Zacky Vengeance. Po příchodu Synystera Gatese nahrála kapela album znovu, již se Synystrem jako hlavním kytaristou.\n\nAlbum bylo obecně přijato velmi dobře. Časopis Kerrang! ohodnotil album čtyřmi hvězdami z pěti. Kritici obzvlášť vyzdvihovali skladby \"Darkness Surrounding\" a \"We Come out at Night\".\n\nPozději byl vydán klip k singlu \"Warmness on the Soul\". V klipu Mattova žena Valary hledá členy kapely, kteří bloudí ulicemi města.\n\n\n"}
{"id": "1114319", "url": "https://cs.wikipedia.org/wiki?curid=1114319", "title": "Křížová cesta (Křemešník)", "text": "Křížová cesta (Křemešník)\n\nKřížová cesta na Křemešníku, kopci nad Novým Rychnovem, se nachází 8 kilometrů východně od Pelhřimova.\nKřížová cesta je tvořena třinácti kamennými kapličkami s nikou, ve které jsou obrázky s pašijovými výjevy. Vede od pramene \"\"Zázračná studánka\"\" nahoru ke kostelu Nejsvětější Trojice a je zakončena jeskyní, symbolizující Boží hrob. V něm je uložena kamenná socha Kristova těla od sochaře Antonína Bílka.\n\nCesta byla stavěna v letech 1903–1906. Autorem podoby kapliček byl Antonín Thein z Černova, terakotové reliéfy vytvořil Viktor Foerster a sochu pro Boží hrob zhotovil Antonín Bílek, bratr Františka Bílka. Křížová cesta byla vysvěcena v den 34. narozenin děkana Vaňka dne 15. července 1906 františkánským mnichem P. Kajetánem Fischerem z Votice.\n\nPůvodní reliéfy zastavení byly zničeny za 2. světové války, nové namaloval výtvarník Raimund Ondráček. Také původní cihlové kapličky byly v roce 1947 nahrazeny žulovými, projektovanými arch. Františkem Řehákem a postavenými stavitelem Šmídem z Černova. Posvěceny byly o oktávu velké pouti.\n\nPodoby kapliček křížové cesty navrhovali též arch. Bílek (v podobě květin) a arch. Foerster. Tyto návrhy nebyly vybrány.\n\nRoku 1555 spadl pelhřimovský měšťan Matouš Chejstovský do stříbrného dolu a učinil slib, že vyvázne-li z jámy, vystaví na temeni kopce kapli ke cti Nejsvětější Trojice. Nevelká dřevěná kaplička se poté stala cílem lidových poutí. Město Pelhřimov nechalo roku 1651 vystavět novou zděnou kapli. V letech 1710–1720 vznikl poutní kostel, k němuž byly roku 1734 přistavěny ambity. Roku 1750 kostel světil pražský světící biskup A. Vokoun.\n\nSoučástí poutního místa je léčivý pramen Zázračná studánka, který vyvěrá periodicky od předjaří okolo svátku svatého Matěje (24. února) a přestává téct v červnu. Někdy vyvěrá ještě na podzim.\n\n\n"}
{"id": "1114320", "url": "https://cs.wikipedia.org/wiki?curid=1114320", "title": "Římskokatolická farnost Myslív", "text": "Římskokatolická farnost Myslív\n\nŘímskokatolická farnost Myslív je územním společenstvím římských katolíků v rámci sušickonepomuckého vikariátu českobudějovické diecéze.\n\nPlebánie ve vsi se poprvé připomíná v roce 1383. Tehdy měli patronát nad plebánií nepomučtí cisterciáci. Původně románský kostel, zasvěcený Nanebevzetí Panny Marie, byl později goticky a barokně přestavován. V současnosti nemá farnost sídelního duchovního správce a je administrována ex currendo z Nepomuku.\n\n\n"}
{"id": "1114328", "url": "https://cs.wikipedia.org/wiki?curid=1114328", "title": "High Plains", "text": "High Plains\n\nHigh Plains (česky \"Vysoké roviny\") jsou rozsáhlé roviny (rovná krajina) ve střední části Spojených států amerických. Rozkládají se na jihovýchodě státu Wyoming, jihozápadě Jižní Dakoty, v západní části Nebrasky, východní části Colorada, na západě Kansasu, severozápadě Oklahomy a Texasu a na východě Nového Mexika. Zaujímají plochu okolo 450 000 km. Vysoké roviny jsou součásti Velkých rovin, tvoří jejich západní část.\n\nLeží východně od Skalnatých hor, kde dosahují nejvyšší nadmořské výšky téměř 2 400 m, a směrem k východu postupně klesají až k 350 m.\n\nPovrch tvoří zbytky třetihorních fluviálních rovin. Postupnou erozí dostaly Vysoké roviny odlišný charakter od svého okolí a staly samostatnou fyzicko-geografickou oblastí.\n\nVysoké roviny jsou považované za typickou krajinu pro Velké roviny. Dokonale rovinatá krajina, travnaté porosty, místy stromové juky. Oblast je zemědělsky využívaná, pěstuje se zde především pšenice, kukuřice a slunečnice.\n"}
{"id": "1114329", "url": "https://cs.wikipedia.org/wiki?curid=1114329", "title": "Warmness on the Soul", "text": "Warmness on the Soul\n\nWarmness on the Soul je první EP/singl americké kapely Avenged Sevenfold. Vyšlo v srpnu 2001 pod Good Life Recordings. Společně s albem byl vydán klip k titulní skladbě \"Warmness on the Soul\". Na tomto EP se poprvé podílel Synyster Gates jako hlavní kytarista. Kromě heavymetalové verze \"To End the Rapture\" jsou všechny skladby na předchozím albu Sounding the Seventh Trumpet. Zmíněná skladba byla přidána během znovuvydání vydavatelstvím Hopeless Records.\n\nVe videu k \"Warmness on the Soul\" jsou prostřihy mezi hrající kapelou a záběry na členy, kteří se toulají po městě, zatímco je hledá Mattova žena Valary. Kapela ke konci přijde na pódium kde dohraje zbytek skladby.\n\n"}
{"id": "1114330", "url": "https://cs.wikipedia.org/wiki?curid=1114330", "title": "Cosimo de Begna Possedaria", "text": "Cosimo de Begna Possedaria\n\nCosimo de Begna Possedaria, chorvatsky též Kuzma Benja Posedarski (1818 – 31. ledna 1885 Zadar), byl rakouský politik z Dalmácie, v 2. polovině 19. století poslanec Říšské rady a starosta Zadaru.\n\nPatřil do politického proudu dalmatských autonomistů, tzv. autonomaši (nazývaní někdy pejorativně i talijanaši), kteří prosazovali multietnickou dalmatskou identitu a zůstávali napojení na italský kulturní okruh. Od roku 1860 redigoval spolu s G. Ferrari Cupilliem autonomistický list \"La Voce dalmatica\". V letech 1861–1870 zastával funkci starosty Zadaru.\n\nV 60. letech 19. století zasedal jako poslanec Dalmatského zemského sněmu. Jeho členem byl v letech 1861–1870, 1871–1873 a 1878–1880. Sněm ho zvolil roku 1864 i za poslance Říšské rady (celostátního parlamentu), tehdy ještě nepřímo volené. 21. listopadu 1864 složil slib. Do vídeňského parlamentu se vrátil ještě v prvních přímých volbách roku 1873. Zastupoval kurii městskou a obchodních komor v Dalmácii. Slib složil 4. března 1874. V roce 1873 se uvádí jako hrabě Dr. Cosmus Begna-Possedaria, starosta, bytem Zadar. V roce 1878 byl členem poslaneckého klubu levého středu.\n\nZemřel v lednu 1885 po dlouhé nemoci. Jeho potomci se za druhé světové války přestěhovali do Itálie.\n"}
{"id": "1114335", "url": "https://cs.wikipedia.org/wiki?curid=1114335", "title": "Agésarchos z Triteie", "text": "Agésarchos z Triteie\n\nAgésarchos ( –\"Agésarchos\") byl v roce 120 před Kr. vítězem olympijských her v boxu.\n\nAgésarchos, syn Haimostrata z achájské Triteie, zvítězil v boxu na 165. olympijských hrách. Své mistrovství v této disciplíně předvedl i na ostatních panhelénských hrách, když si vítězné věnce odnesl z pýthických, isthmických i z nemejských her. Tyto hry se pořádaly v různých obdobích čtyřletého cyklu. Každé toto čtyřleté období nazývali olympiádou. Spolu tvořily \"\"oběh\"\" (periodos) a vítěz všech čtyř her se nazýval vítěz oběhu (periodonikés).\n\nStarověký autor Pausaniás uvádí, že při návštěvě Olympie viděl sochu Agésarcha. Byla dílem synů Polyklea a na podstavci měla nápis vytesaný ve verších, který mimo jiné hlásal, že Agésarchova rodná Triteia byla arkadským městem. Pausanias o tom vyslovil pochybnost, ale připustil, že v té době Triteia mohla patřit Arkádii.\n"}
{"id": "1114340", "url": "https://cs.wikipedia.org/wiki?curid=1114340", "title": "Koupě na zkoušku", "text": "Koupě na zkoušku\n\nKoupě na zkoušku je jedno ze smluvních jednání, která mohou smluvní strany zahrnout do kupní smlouvy. Podstatou koupě na zkoušku je, že strany uzavřou kupní smlouvu s podmínkou schválení věci kupujícím. Podmínka může být podle situace odkládací nebo rozvazovací. Aby nastaly účinky kupní smlouvy, nevyžaduje se, aby kupující skutečně věc vyzkoušel či prohlédl. Postačuje jen její schválení, které není vyzkoušením či prohlídkou podmíněno. Koupě na zkoušku umožňuje kupujícímu zvážit své rozhodnutí o koupi a určuje, že během přechodného období zkušební lhůty je prodávající kupní smlouvou vázán, zatímco kupující se může svobodně rozhodnout, zda schválí kupní smlouvu, a tím pak učiní závazek perfektním.\n\nKoupě na zkoušku je v českém právu upravena v § 2150 a 2151 občanského zákoníku. \n\nPrimárně je na stranách, aby se domluvily na lhůtě, ve které má kupující možnost se rozhodnout a věc případně schválit. Pokud se na lhůtě nedohodnou, občanský zákoník stanovuje, že zkušební doba činí u movitých věcí tři dny a u nemovitých věcí jeden rok od uzavření smlouvy. Vzhledem k různosti věcí je vhodné, aby strany na stanovení lhůty pamatovaly a sjednaly jí podle svých představ.\n\nPodmínka může být buď \"odkládací\" nebo \"rozvazovací.\" Pokud si kupující věc nevyzvedne, podmínka je odkládací. Tato podmínka se považuje za zmařenou, jestliže kupující nesdělí prodávajícímu ve zkušební době, že věc schvaluje. Kupující tak nebude mít povinnost věc převzít, ani za ní prodávajícímu zaplatit kupní cenu. Pokud kupující věc převzal, má podmínka povahu rozvazovací.\n\nKupující nemá právo na odmítnutí věci, pokud nemůže vrátit věc ve stejném stavu, v kterém ji převzal. V praxi to tedy znamená, že kupující nemůže věc odmítnout, v případě že došlo k jejímu poškození.\n"}
{"id": "1114345", "url": "https://cs.wikipedia.org/wiki?curid=1114345", "title": "Kabaret (film)", "text": "Kabaret (film)\n\nKabaret (v americkém originále Cabaret) je americké hudební drama z roku 1972. Film režíroval Bob Fosse a v hlavních rolích se objevili Liza Minnelli, Michael York a Joel Grey. Děj je zasazen do Berlína do roku 1931, kdy pomalu vzniká nadvláda nacistické politické strany.\n\nFilm je částečně založen na stejnojmenném broadwayském muzikálu autorů Johna Kandera a Freda Ebba, který byl napsán na podle knihy \"The Berlin Stories\" od Christophera Isherwooda z roku 1939 a divadelní hry \"I Am a Camera\" z roku 1951. Do filmu bylo použito jen několik skladeb z původního muzikálu a Kander a Ebb pro film napsali také některé nové. Snímek získal osm Oscarů, a to pro nejlepšího režiséra (Bob Fosse), nejlepší herečku (Liza Minnelli), nejlepšího herce ve vedlejší roli (Joel Grey) a v dalších pěti technických kategoriích.\n\nV roce 1931 mladá Američanka Sally Bowles vystupuje v Berlíně v klubu Kit Kat. Do města přijíždí Brian Roberts pocházející z Británie a přestěhuje se do stejného domu, kde bydlí Sally. Brian je jako začínající spisovatel rezervovaný a dává lekce angličtiny, aby si vydělal peníze během dokončování doktorátu. Sally se snaží Briana svést a má podezření, že je gay. Brian řekne Sally, že se třikrát pokusil navázat fyzické sblížení se ženou, ale nepodařilo se. Dvojice se spřátelí a Brian přihlíží k bohémskému životu Sally v posledních dnech Německé Výmarské republiky. Sally a Brian se i přes počáteční uzavření stanou milenci a dospějí k závěru, že Brianovy předchozí neúspěchy se ženami byly proto, že to byly „tři nevhodné dívky“.\n\nSally se spřátelí s bohatým krasavcem Maximilianem von Heunem, který bere jí a Briana na své venkovské sídlo a není jednoznačné, kterého z dvojice Max vlastně svádí. Max po sexuálním zážitku s Brianem ztrácí zájem o oba dva a odjíždí do Argentiny. Když Sally během hádky řekne Brianovi, že s Maxem spala, tak Brian prozradí, že on také. Brian a Sally se později usmiřují a Sally řekne, že jim Max zanechal peníze.\n\nSally zjistí, že je těhotná, ale neví, kdo je otcem. Brian nabízí, že se s ní ožení a vezme ji do Cambridge. Během pikniku, kdy Brian začne působit vzdálený a bez zájmu, Sally pochybuje, zda si má dítě nechat a nakonec se rozhodne pro potrat. Když ji Brian ohledně toho konfrontuje, tak mu sdělí své obavy a oba dva dosáhnou porozumění. Brian odjíždí do Anglie a Sally pokračuje ve svém životě v Berlíně, kde vystupuje v Kit Kat klubu.\n\nV roce 1971 se Bob Fosse přes divadelního producenta a režiséra původního muzikálu Harolda Prince dozvěděl, že Cy Feuer bude produkovat filmovou verzi \"Kabaretu\". Fosse byl rozhodnut film režírovat a naléhal na Feuera, aby ho zaměstnal. Výkonní producenti Manny Wolf a Marty Baum dávali přednost větším režisérským jménům jako například Joseph Mankiewicz nebo Gene Kelly a Fosse nechtěli přijmout také proto, že předtím režíroval neúspěšnou filmovou verzi muzikálu \"Sweet Charity\". Feuer apeloval na vedení studia, zdůrazňoval Fossův talent pro vytváření a točení hudebních čísel a dodal, že pokud bude nadměrná pozornost věnována natáčení mluvených scén místo hudebních čísel, tak celý film může selhat. Fosse byl nakonec vedením studia přijat. Během několika dalších měsíců se Fosse setkal s již dříve najatou scenáristkou Jayem Pressonem Allenem, aby prodiskutovali scénář, ovšem nebyl spokojen s Alleniným pojetím, a tak najal\nHugha Wheelera, aby její práci přepracoval. Wheeler je ovšem označen v titulcích jako „výzkumný poradce“, zatímco Allen zůstala formálně na postu scenáristky. Konečný scénář je méně založen na původním scénáři muzikálové verze a více na knize \"The Berlin Stories\" a hře \"I Am a Camera\".\n\nFosse a Feuer cestovali do Německa, do místa natáčení, které vybrali producenti, aby sjednotili filmový štáb. Během této doby Fosse velice doporučoval Robert Surtees na pozici kameramana, ale Feuer a další vysoce postavení ze studia shledali práci Surteese na filmu \"Sweet Charity\" jako jeden z hlavních problémů filmu a producenti se nakonec rozhodli pro britského kameramana Geoffreyho Unsworthe. Návrháři Rolf Zehetbauer, Hans Jürgen Kiebach a Herbert Strabel sloužili jako výrobní návrháři, zatímco Charlotte Flemming navrhla kostýmy.\n\nFeuer obsadil Liza Minnelli jako Sally Bowles a Joela Greye (který si zopakoval svou roli z divadla) dlouho předtím, než se Fosse k projektu připojil. Před Fosse byla dána možnost buď přijmout Greye v roli konferenciéra, nebo z filmu odejít. Fosse obsadil Michaela Yorka do roli Sallyina bisexuálního přítele. Několik menších rolí a tanečníků bylo obsazeno až v Německu.\n\nZkoušky i natáčení se odehrály v Německu. Kvůli ekonomickým důvodům se veškeré interiérové scény točily v bavorských filmových studiích Grünwald blízko Mnichova. Exteriéry se točily v okolí Mnichova a Berlína, ale také v Šlesvicku-Holštýnsku a Sasku. Film byl sestříhán v Los Angeles před vydáním do kin v únoru 1972.\n\nVšechny písně napsali a složili John Kander a Fred Ebb.\n"}
{"id": "1114346", "url": "https://cs.wikipedia.org/wiki?curid=1114346", "title": "Pýthické hry", "text": "Pýthické hry\n\nPýthické hry (také Pýthijské hry, Pýtijské hry; od – \"Pythia\") byly starořecké soutěže pořádané na počest boha Apollóna v Delfách.\nPýthické hry se konaly na počest boha Apollóna, syna nejvyššího boha Dia, ochránce života a pořádku, vůdce Múz a boha slunečního jasu. Svůj název dostaly od starého jména Delf, odvozeného od draka Pythona, jehož zabil bůh Apollón. Byla to pomsta za to, že Python pronásledoval jeho matku Létó a bránil jí, aby ho porodila. Pýthické hry založil následně prý sám Apollón na památku svého činu a proto podle této legendy jde o hry starší než hry olympijské. V Delfách se kromě pýthických her konala také osmého dne měsíce zvaného \"Gamélión\" (leden-únor) oběť \"Apollónovi Apotropaiovi\" (Apolón, který odvrací zlo) a čtvrtého dne měsíce \"Thargélión\" (květen) oběť Apollónovi Pýthiovi.\n\nPůvodně se hry konaly každých osm let a jejich náplní byly jen hudební soutěže. V roce 582 př. n. l. byly hry reorganizovány sikyónským vládcem Kleisthenem a od té doby se konaly každé čtyři roky a zahrnovaly hudební i atletické soutěže. Spolu s olympijskými, isthmickými a nemejskými hrami byly součástí tzv. Panhelénských her a uspořádávaly se tak, aby se časově nepřekrývaly. Na čtyřletý cyklus (\"periodos\") tak připadly v Řecku na každý rok alespoň jedny hry. Datum pýthických her se určil na konec léta každé třetí olympiády.\nVzorem pýthických atletických závodů se staly ty olympijské, ale navíc se zavedl i dvojitý a dlouhý běh dorostenců. V umělecké soutěži se pořádaly soutěže ve zpěvu s doprovodem píšťaly, sborovém zpěvu, hry na píšťalu a lyru, dále v přednesu básní a dramatických představení. Odměnou pýthického vítěze byl palmový list a vavřínový věnec z posvátného Apolónova stromu. Pro umělce byl tento věnec nejvyšší poctou, jakou mohl na kolbišti Panhelénských her dosáhnout.\n\nKrásu Delf, místa konání pýthických her, popisuje výstižně francouzský archeolog Théophile Homolle slovy: „\"Po athénské Akropoli jsou to Delfy, které působí nejmohutnějším dojmem: vynikají jednou z nejkrásnějších scenérií v Řecku, uchvacují velkolepostí, obklopuje je jejich tajuplnost, člověk v nich cítí bázeň boží…\"“\n\nDějištěm her byla skalnatá roklina ve výši téměř šesti set metrů mezi holými lesklými stěnami Parnasu. Starověcí Řekové považovali toto místo za střed světa. Pýthické hry v Delfách měly tři jeviště. Hudební soutěže se konaly v divadle, které stálo severozápadně od Apollónova chrámu, postaveného ve čtvrtém století př. n. l. a vešlo se do něj až pět tisíc diváků. Na atletické závody sloužil stadion, vybudovaný na umělé terase v úbočí skalní stěny vysoko nad svatyní, ale atleti museli trénovat ve vzdáleném gymnáziu na mramorové terase. Stadion v Delfách je nejlépe zachovalý ze všech antických stadionů. Sedadla ve dvanácti řadách pojala až sedm tisíc diváků, jsou z bílého parnaského mramoru a i dnes jsou zcela bezchybná. Závodní trať byla načervenalá (jako tenisový kurt), široká 25 až 28 metrů a od startu po cíl měřila 177,6 metrů. Před postavením tohoto stadionu se atletické závody konaly na přímořské pláni při Krise, kde byl i hippodrom.\n\nDelfy byly kdysi pravděpodobně větší a cennější galerií soch (bohů i lidí) pod širým nebem než Olympie. O jejich kráse si lze udělat jakousi představu z toho, že do dnešní doby zachovaného slavného sochařského díla \"Vozataj delfský\", které se dnes hodnotí jako veledílo, si Pausanias, který ve druhém století popsal krásu Delf, ani nevšiml.\n\nRoli olympijských hellanodiků zastávali na pýthických hrách delfští kněží, tzv. \"Hieromnémoni\" (vykonavatelé posvátných úkonů) a hlavní dozor nad nimi měla \"delfská amfiktyónie\", tj. konfederace států na ochranu delfské Apolónovy svatyně. Amfiktyónie se zrodila právě v Delfách a podle legendy ji založil už mýtický Amfiktyón, syn zakladatelů lidského rodu Dekalióna a Pyrrhy. Postupně se rozšiřovala a po spojení s pylskou zahrnula téměř všechny řecké státy. Panhelénskou organizací se stala v roce 343 př. n. l., když přijala i Makedonce.\n"}
{"id": "1114349", "url": "https://cs.wikipedia.org/wiki?curid=1114349", "title": "Marino Bonda", "text": "Marino Bonda\n\nMarino Bonda, chorvatsky též Marin Bundić (9. ledna 1840 Dubrovník – 24. března 1902 Vídeň), byl rakouský politik z Dalmácie, v 2. polovině 19. století poslanec Říšské rady.\n\nVychodil školu v Dubrovníku a pak absolvoval práva a získal doktorát na Vídeňské univerzitě. V roce 1864 nastoupil jako úředník na místodržitelství v Zadaru. V letech 1868–1869 působil jako tajemník dalmatského místodržícího Wagnera a pak pracoval ve Splitu na finančním ředitelství.\nByl aktivní i v politice. Zasedal coby poslanec Říšské rady (celostátního parlamentu). Nastoupil do ní v prvních přímých volbách roku 1873. Zastupoval kurii venkovských obcí v Dalmácii, obvod Dubrovník, Korčula atd. Slib složil 5. listopadu 1873. Do vídeňského parlamentu se ještě vrátil po dlouhé přestávce ve volbách roku 1891, tentokrát za kurii nejvýše zdaněných v Dalmácii. V roce 1873 se uvádí jako hrabě Marino Bonda, c. k. komoří a vrchní finanční rada, bytem Trento.\n\nPatřil do politického proudu dalmatských autonomistů, tzv. autonomaši (nazývaní někdy pejorativně i talijanaši), kteří prosazovali multietnickou dalmatskou identitu a zůstávali napojení na italský kulturní okruh. Byl členem autonomistických spolků v Zadaru (Societa politica dalmata) a Dubrovníku (Gabinetto di lettura). V roce 1878 byl na Říšské radě členem poslaneckého klubu levého středu. V roce 1889 spolupodepsal provolání dubrovnické pobočky Srbské strany před volbami do Dalmatského zemského sněmu. Roku 1891 se dostal na Říšskou radu za koalici autonomašů a Srbů.\n\nJeho otcem byl politik a v 60. letech poslanec Říšské rady Orsato Bonda (1812–1874).\n"}
{"id": "1114353", "url": "https://cs.wikipedia.org/wiki?curid=1114353", "title": "Kostel Panny Marie Sedmibolestné a Povýšení svatého Kříže na Cvilíně", "text": "Kostel Panny Marie Sedmibolestné a Povýšení svatého Kříže na Cvilíně\n\nKostel Panny Marie Sedmibolestné a Povýšení svatého Kříže na Cvilíně je barokní poutní kostel na Předním Cvilínském kopci na jihovýchodě města Krnova. Byl postaven v letech 1722–1728 staviteli Andreasem a Georgem Friedrichem Gansovovými. Kostel je – s několika přerušeními – ve správě Řádu menších bratří konventuálů (minoritů). Od 3. května 1958 je kostel zapsanou nemovitou památkou České republiky a v roce 2018 byl celý areál prohlášen národní kulturní památkou České republiky.\n\nCornelius Ottweiler, představený minoritského kláštera v Krnově usiloval řadu let o zbudování kaple na Cvilíně (něm. \"Burgberg\"). Teprve po jeho smrti jeho nástupce P. Čepán, nechal v roce 1684 zbudovat dřevěnou kapli Povýšení svatého Kříže a Sedmibolestné Panny Marie. Do kaple byly umístěny mariánské obrazy, které namaloval krnovský měšťan a malíř Heinrich Täuber (1652–1738). Kaple se po roce 1690 stala oblíbeným poutním místem a záhy její kapacita nestačila zájmu poutníků. Proto byl vedle ní zbudován v letech 1722 – 1728 zděný poutní kostel. Staviteli byli Andreas a Georg Friedrich Gansové, vnitřní výzdobu provedli brněnští umělci, malíř František Řehoř Ignác Eckstein, sochař Ondřej Schweigl a řezbáři Johannes Lehner a Hans Michal Huebner. Dále se na výzdobě podílel krnovský malíř Ondřej Thomas.\n\nV roce 1786 byl kostel uzavřen a nařízením císaře Josefa II. určen ke zboření. Byl ale vykoupen čtyřmi krnovskými měšťany – A. Philiebem, H. Schmidtem, C. Queskerem a M. Weissem za 406 zlatých. Protože podle císařského výnosu nesměli kostel nadále spravovat minorité, přešel do vlastnictví města Krnova a byl spravován diecézními kněžími. V okolí vrchu Cvilína poté vznikla kolonie domů zvaná Mariánské Pole a kostel znovuotevřený v roce 1795 měl sloužit pro její obyvatele. Začátkem 19. století byly kolem kostela postaveny zděné kaple Křížové cesty.\n\nDne 21. srpna 1865 zachvátil stavbu požár, který zničil střechu i obě věže. Zničeny byly všechny zvony. Sbírky mezi věřícími vynesly dost prostředků na to, aby kostel mohl být během dvou let opraven.\n\nBěhem sedmdesátých let 19. století bylo zásluhou městského kaplana Edmunda Friedla zřízeno ke kostelu schodiště o délce 222 schodů.\n\nV roce 1942 získal kostel zpět do své správy řád minoritů výměnou za pozemky. V roce 1945 na konci druhé světové války byl kostel těžce poškozen výbuchem letecké pumy. Kostel byl ale během dvou let opět obnoven a znovu vysvěcen 13. srpna 1947 pomocným biskupem olomouckým Stanislavem Zelou. Velkou zásluhu na obnově kostela má tehdejší představený kláštera minoritů Šebestián Vavrečka.\n\nPo komunistickém převratu přešla v roce 1950 správa kostela opět do rukou diecéze. Minoritům byl kostel navrácen v roce 1994.\n\nV roce 2018 poutní místo získalo status národní kulturní památky.\n\nSoučástí nového oltáře z 18. století byly vedle původního oltářního obrazu Sedmibolestné Panny Marie Cvilínské od Heinricha Täubera i sochy Svaté Heleny a svatého Konstantina od brněnského řezbáře Ondřeje Schweigla, které jsou nyní součástí sbírek Slezského zemského muzea.\n\nSprávu kostela vykonává Konvent minoritů v Krnově; rektorem kostela je P. Sebastian Gruca OFMConv. (2015)\n\nPouti se konají několikrát ročně od konce dubna do začátku listopadu. Hlavní pouť se koná v neděli blíže k svátku Bolestné Panny Marie (15. září). Mariánské svátky jsou slaveny v neděli blíže k danému svátku. Mše sv. je sloužena každou neděli v 10.00. (2015)\n\n\n\n"}
{"id": "1114354", "url": "https://cs.wikipedia.org/wiki?curid=1114354", "title": "Waking the Fallen", "text": "Waking the Fallen\n\nWaking the Fallen je druhé studiové album americké kapely Avenged Sevenfold. Bylo vydáno 26. srpna 2003 vydavatelstvím Hopeless Records. Přestože se alba prodalo pouze 3000 kopií během prvního týdne, v roce 2009 bylo oceněno zlatou deskou.\n\nNa albu je slyšet více čistých vokálů oproti debutovému Sounding the Seventh Trumpet. Většina skladeb z \"Waking the Fallen\" nebývá hrána naživo, výjimku tvoří \"Unholy Confessions\", \"Chapter Four\", \"Eternal Rest\" a \"Second Heartbeat\". Skladba \"Eternal Rest\" je součástí soundtracku k filmu Saw 4.\n\n\"Waking the Fallen\" je první studiové album na kterém se podíleli Synyster Gates a Johnny Christ.\n\nAlbum navazuje na metalcorový styl z předchozího alba Sounding the Seventh Trumpet, ale můžeme zaznamenat více čistých vokálů. Na albu se také objevují kytarové sóla Synystra Gatese. Na albu se začínají objevovat prvky heavy metalu.\n\n\"Waking the Fallen\" bylo velmi chváleno. Obdrželo vysoké hodnocení v časopise Billboard, který Avenged Sevenfold přirovnal k NOFX, Iron Maiden či Metallice. V dalších recenzích byli přirovnáváni k Misfits a opět k Iron Maiden. Skladba \"Chapter Four\" byla použita ve videohrách \"NASCAR Thunder 2004\", \"Madden NFL 04\" a \"NHL 04\", což kapele pomohlo k větší popularitě a podepsání s vydavatelstvím Warner Bros..\n\nBěhem Warped Tour v roce 2003 byl natočen klip k prvnímu singlu z alba, \"Second Heartbeat\". Ke druhému singlu, \"Unholy Confessions\", bylo 6. března 2004 vydáno video, sestříhané z koncertů ke studiové nahrávce skladby. V klipu byly také záběry fanoušků před a během koncertů Avenged Sevenfold. M. Shadows řekl, že to požadoval vydavatel Warner Bros. kvůli propagaci před vydáním dalšího studiového alba City of Evil. Existuje také záznam z koncertu ke skladbě \"Chapter Four\".\n\nV březnu roku 2014 řekl M. Shadows v rozhovoru pro časopis Loudwire, že skupina má v plánu opožděně oslavit desáté výročí alba \"Waking the Fallen\".\n\n25. srpna 2014 vyšlo album/DVD \"Waking the Fallen: Resurrected\", které obsahuje živé nahrávky a záznamy skladeb z originálního alba a dosud nezveřejněné demoverze. Na všech nahrávkách se podílel, v době vydání již zesnulý, The Rev.\n\n"}
{"id": "1114360", "url": "https://cs.wikipedia.org/wiki?curid=1114360", "title": "Nemejské hry", "text": "Nemejské hry\n\nNemejské hry (od –\"Nemea\") byly starořecké soutěže pořádané na počest boha Dia v Nemei.\nNemejské hry se konaly na počest boha Dia v argolidském městě Nemea, na posvátném Diově okrsku. Podle tradice hry založil Herakles poté, co zabil nemejského lva, nebo Adrástos, aby připomínaly smrt Ofelta. Samotná Nemea byla podle mýtů nazvána po \"Nemei\", dceři říčního boha Asopia.\n\nVe druhém století navštívil Nemeu a její okolí řecký cestovatel a spisovatel Pausanias a poutavě ji popsal: \"\"Z Kleonu do Arga vedou dvě cesty: jedna je kratší a vhodná pro dobré chodce, druhá směrem na takzvaný Trétos je úzká, sevřená horami, ale i tak vhodnější pro vozy. V těchto horách ještě i dnes ukazují jeskyni nemejského lva a město Nemea je odtud vzdáleno patnáct stadií (2.775 m). V ní je pozoruhodný chrám Dia Nemejského, i přesto, že už dnes je jeho střecha zhroucená a nenachází se v něm ani jeho socha. Kolem chrámu je cypřišový háj a v něm byl prý do trávy odložen malý Ofeltés svou chůvou a usmrcen hadem. Argolidané v Nemei obětují Diovi a volí kněží Nemejského Dia a ještě připojují k zimní nemejskám slavnostem i Běh těžkooděnců... \"\" \nNemejské hry se jako panhelénské hry poprvé konaly v roce 573 před Kr. a od těch dob pak každý lichý rok olympijského čtyřletého cyklu vždy začátkem léta. Hry řídil sbor hodnostářů, kteří se jmenovali podle olympijských hellanodikové. Hry se původně omezovaly na atletické a jezdecké disciplíny, přičemž jejich rozsah byl o něco menší než v Olympii, ale počet disciplín pro dorostence byl vyšší. V helénském období se jejich program rozšířil o dramatické a hudební soutěže.\nStadion, na kterém se soutěžilo, ležel v údolí pod lesnatým vrchem. Dnes je z něj odkryt vstupní tunel, část svahů pro diváky a běžecká trať.\nVítěz nemejských her byl ve starších dobách ověnčený celerovým věncem, v pozdějších dobách dubovou ratolestí z Diova stromu. Přestože byly nemejské hry co do významu za olympijskými, návštěvnost diváků a předních závodníků byla vysoká. Na dobu jejich trvání se také prohlašovala \"ekecheira\" (posvátný mír), která se vztahovala na celé její okolí i na cestu účastníků.\n"}
{"id": "1114361", "url": "https://cs.wikipedia.org/wiki?curid=1114361", "title": "Volební okrsek", "text": "Volební okrsek\n\nVolební okrsek je zpravidla menší osídlené území, které je vymezeno pro účely konání voleb. Na rozdíl od volebního obvodu ale neslouží ke stanovení počtu mandátů, je určeno čistě pro realizaci aktivního volebního práva. \n\nPro všechny druhy českých voleb se vytvářejí především \"stálé volební okrsky\", zvláště pro parlamentní a prezidentské volby se ještě v obvodech českých zahraničních ambasád zřizují \"zvláštní stálé volební okrsky\" (na území vojenských újezdů se až do roku 2016 vytvářely \"samostatné volební okrsky\"). Stálé volební okrsky v každé obci určuje její starosta (dříve to byla obecní rada), jsou číslovány, vedeny v RÚIAN jako účelové územní prvky a lze měnit jen tehdy, dojde-li ke změnám hranic obce, městské části či obvodu, příp. příslušného volebního obvodu, nebo ke zvýšení počtu voličů v daném okrsku alespoň o jednu třetinu. Vytvářejí se tak, aby zahrnovaly zhruba jeden tisíc voličů a zároveň aby byla zachována dostupnost volebních místností. V případě vzdálenějších částí obce lze vytvořit i menší okrsky, ale počet jejich voličů by neměl klesnout pod 10.\n\nStarosta také v každém okrsku před konáním konkrétních voleb stanoví počet členů \"okrskové volební komise\" a kromě jejího zapisovatele jmenuje ty z nich, kteří nebudou delegováni politickými stranami nebo dalšími kandidujícími subjekty. Každá komise má podle druhu voleb alespoň šest nebo pět členů, u nejmenších okrsků může být ale čtyřčlenná. Okrsková volební komise v čele s voleným předsedou dbá o pořádek ve volební místnosti, zajišťuje a dozírá na průběh hlasování, sčítá hlasy a vyhotovuje zápis o průběhu a výsledku hlasování, který po skončení voleb odevzdává Českému statistickému úřadu.\n"}
{"id": "1114366", "url": "https://cs.wikipedia.org/wiki?curid=1114366", "title": "Amfiktyón", "text": "Amfiktyón\n\nAmfiktyón ( , ) je v řecké mytologii mladší syn Deukalióna a jeho manželky Pyrrhy, dcery Titana Epiméthea. Byl aténským králem.\n\nAmfiktyón, mladší bratr Helléna, praotce Řeků, se stal nástupcem athénského krále Kranaa. Dle antického autora Pausania, přestože už byl Amfiktyón ženatý s dcerou krále Kranaa, který neměl mužského potomka, nepočkal na jeho smrt a sesadil jej z trůnu. I on sám byl však po letech sesazen Erichthoniem a jeho přívrženci.\n\nAmfiktyón byl zakladatel delfské amfiktyónie, která vznikla při tamní Apolónově svatyni. Amfiktyónia byl spolek, který měl hlídat toto posvátné místo a i majetky poutníků, kteří tam přicházeli. Všechny spolky řeckých států, které později chránily okolí významných svatyň, odvozovaly pak své jméno od této amfiktyónie. Jejich zástupci se pravidelně scházeli, aby organizovali náboženské slavnosti, které byly spojeny se sportovními a uměleckými soutěžemi.\n"}
{"id": "1114367", "url": "https://cs.wikipedia.org/wiki?curid=1114367", "title": "Vláda Aleksandra Ankvaba", "text": "Vláda Aleksandra Ankvaba\n\nVláda Aleksandra Ankvaba vznikla po prezidentských volbách v Abcházii v roce 2011. Trvala až do roku 2014, kdy Aleksandr Ankvab odstoupil z funkce prezidenta poté, co vypukly nepokoje a prezident musel před rozlíceným davem uprchnout z hlavního města.\n\n\n"}
{"id": "1114369", "url": "https://cs.wikipedia.org/wiki?curid=1114369", "title": "Běh těžkooděnců", "text": "Běh těžkooděnců\n\nBěh těžkooděnců nebo hoplitodromos nebo hoplítodromos (od –\"hoplitodromos, hoplitodromia\") byla soutěžní běžecká disciplína v starověkém Řecku. \nBěh těžkooděnců byl během v plné zbroji, vyhrazený pro dospělé muže, kteří již prošli vojenským výcvikem.\nV Olympii byl zaveden na 65. hrách v roce 520 před Kr. Jeho účastníci původně závodili se štítem, přilbou a chrániči na holeních. Po reformě tohoto běhu jim zůstal jen bronzový štít, který měli zpočátku vlastní a později přidělen z úschovny v Diově chrámu. Jeho název byl odvozen od těžkého kulatého štítu nazývaného \"hoplon\".\nBěžel se na vzdálenost čtyř stadií, který se jmenoval \"hoppios\" (769 metrů), nebo na jeho polovinu. Místo závodníka na startu se určilo losem. Pravidla závodu byly jednoduché, běžci se z postavení stojného ze startovní čáry na dané znamení (v Olympii pravděpodobně na zatroubení) rozběhli a po předepsané trase doběhli do cíle. \nPodle nejvýznamnějších historiků, olympijské hry klasického období trvaly pět dní. Po příslušných obřadech se začalo soutěžit až na druhý den a soutěže vyvrcholily na čtvrtý den poslední disciplínou, během těžkooděnců. Na pátý den se hry po rozdělení cen a obřadech skončily.\n\nAntický autor Pausanias uvádí, že podle jeho názoru byl běh těžkooděnců i součástí výcviku vojáků (hoplitů) pro válku. Těžce ozbrojení hoplité bojovali v těsné formací, v tzv. falanze. Když se dvě nepřátelské falangy k sobě blížily, vojáci se těsně před bojem v těsné formaci k nepříteli rozběhli a srazili se s ním štíty a kopími.\n"}
{"id": "1114371", "url": "https://cs.wikipedia.org/wiki?curid=1114371", "title": "Julius Lederer", "text": "Julius Lederer\n\nJulius Lederer (24. června 1821, Vídeň, Rakouské císařství – 30. dubna 1870, tamtéž) byl rakouský entomolog, který se specializoval hlavně na řád motýli (\"Lepidoptera).\n\nNarodil se v roce 1821 ve Vídni. Patřil k nejvýznamnějším rakouským entomologům, jeho význam byl však celosvětový. V civilním zaměstnání byl obchodníkem. Během svých entomologických aktivit podnikl několik sběratelských cest po mnoha oblastech světa, jako např.:\n\n\nZa svého života popsal několik denních i nočních druhů a poddruhů motýlů. Byl dobrým systematikem a faunistou. Byl redaktorem Vídeňského entomologického měsíčníku (\"Wiener Entomologische Monatschrift\"), kde publikoval většinu svých odborných článků o hmyzu.\n\nPopsal následující druhy motýlů, např. rodů soumračník (\"Thymelicus hyrax\" Lederer, 1861), pestrokřídlec (\"Allancastria caucasica\" Lederer, 1864), bělopásek (\"Limenitis helmanni\" Lederer, 1853) a mnoho jiných známých druhů.\n\nJulius Lederer zemřel poměrně mlád na závažné onemocnění plic v roce 1870 ve Vídni.\n\n"}
{"id": "1114373", "url": "https://cs.wikipedia.org/wiki?curid=1114373", "title": "Polánecký potok", "text": "Polánecký potok\n\nPolánecký potok je levostranný přítok Vlašimské Blanice v okrese Benešov ve Středočeském kraji. Délka toku činí 7,8 km. Plocha povodí měří 22,8 km². \n\nPolánecký potok pramení v Bedřichovicích v nadmořské výšce okolo 510 m. Od Bedřichovic směřuje nejprve na východ k Nesperám, kde napájí dva místní rybníky a přijímá zleva přítok od Buchova. Odtud proudí severovýchodním směrem k osadě Chobot, u níž přibírá levostranný přítok od Čeliva. V tomto úseku je nejbližší okolí potoka lučinaté, koryto je lemováno stromy a okolní svahy jsou zalesněné. Od Chobotu Polánecký potok směřuje k Nesperské Lhotě a dále na severovýchod k západnímu okraji Polánky, kterou protéká. Zde přijímá zleva \"Holčovický potok\", který je jeho největším přítokem. Pod soutokem teče potok zhruba jeden kilometr východním směrem až ke svému ústí do Vlašimské Blanice na jejím 22,4 říčním kilometru v nadmořské výšce okolo 350 m.\n\n\nPrůměrný průtok Poláneckého potoka u ústí činí 0,08 m³/s. Potok stejně jako ostatní vodní toky v povodí Vlašimské Blanice není příliš vodný.\n\nM-denní průtoky u ústí:\n"}
{"id": "1114375", "url": "https://cs.wikipedia.org/wiki?curid=1114375", "title": "Sojuz MS-01", "text": "Sojuz MS-01\n\nSojuz MS-01 je ruská kosmická loď řady Sojuz. Dne 7. července 2016 odstartovala z kosmodromu Bajkonur k Mezinárodní vesmírné stanici (ISS), kam dopravila tři členy Expedice 48. Poté zůstala u ISS jako záchranná loď až do konce října 2016, kdy se s ní stejná trojice kosmonautů vrátila na Zem.\n\nHlavní posádka:\n\nZáložní posádka:\n\nNosná raketa Sojuz FG vynesla Sojuz MS-01 na oběžnou dráhu země při startu z Bajkonuru 7. července 2016 v 01:36 UTC. Ke stanici se Sojuz připojil (ke stykovému uzlu modulu Rassvet) 9. července v 04:06 UTC.\n\nDne 30. října 2016 v 00:35 UTC se kosmonauté Ivanišin, Óniši a Rubinsová se Sojuzem TMA-20M odpojili od stanice ISS a téhož dne ve 3:58 UTC přistáli v cílové oblasti v kazašské stepi jihovýchodně od Džezkazganu; let Sojuzu trval 115 dní, 2 hodiny a 21 minut.\n\n"}
{"id": "1114376", "url": "https://cs.wikipedia.org/wiki?curid=1114376", "title": "Sojuz TMA-20M", "text": "Sojuz TMA-20M\n\nSojuz TMA-20M je ruská kosmická loď řady Sojuz. Dne 18. března 2016 vzlétla z kosmodromu Bajkonur k Mezinárodní vesmírné stanici (ISS), kam dopravila zbylé tři členy Expedice 47. ISS sloužila jako záchranná loď až do začátku září 2016, kdy se s ní stejná trojice kosmonautů vrátila na Zem.\n\nHlavní posádka:\n\nZáložní posádka:\n\nSojuz odstartoval z Bajkonuru v sobotu 19. března v 3:26 hodin místního času (pátek 18. března ve 21:26 UTC) a za 9 minut byl na oběžné dráze Země. Po šestihodinovém letu se spojil s Mezinárodní vesmírné stanici (ISS), ke stykovému uzlu modulu Poisk, a posádka lodi se připojila ke kolegům z Expedice 47.\n\nDne 6. září 2016, 21:51 UTC se Alexej Ovčinin, Oleg Skripočka a Jeffrey Williams se Sojuzem TMA-20M odpojili od stanice ISS a po necelých třech hodinách letu 7. září 2016 v 00:21 UTC přistáli v cílové oblasti v kazašské stepi 147 km jihovýchodně od Džezkazganu; let Sojuzu trval 172 dní, 3 hodiny a 47 minut.\n\n"}
{"id": "1114377", "url": "https://cs.wikipedia.org/wiki?curid=1114377", "title": "Sojuz MS-02", "text": "Sojuz MS-02\n\nSojuz MS-02 byla ruská kosmická loď řady Sojuz. Dne 19. října 2016 ji vynesla nosná raketa Sojuz-FG z kosmodromu Bajkonur k Mezinárodní vesmírné stanici (ISS), kam dopravila tři členy Expedice 49. Poté sloužila u ISS jako záchranná loď až do 10. dubna 2017, kdy se s ní stejná trojice kosmonautů vrátila na Zem.\n\nHlavní posádka:\n\nZáložní posádka:\n\nSojuz MS-02 odstartoval z Bajkonuru 19. října 2016 v 08:05:14 UTC a za 9 minut byl na oběžné dráze Země. Po dvoudenním letu se připojil k Mezinárodní vesmírné stanici (ISS), ke stykovému uzlu modulu Poisk, a trojice Ryžikov, Borisenko, Kimbrough rozšířila sestavu Expedice 49 na stanici.\n\nDne 10. dubna 2017 v 07:57 UTC se Sojuz MS-02 se stejnou posádkou odpojil od stanice ISS a téhož dne v 11:21 UTC přistál v cílové oblasti v kazašské stepi u Džezkazganu; let Sojuzu trval 173 dní, 3 hodiny a 16 minut.\n\n"}
{"id": "1114378", "url": "https://cs.wikipedia.org/wiki?curid=1114378", "title": "Sojuz MS-03", "text": "Sojuz MS-03\n\nSojuz MS-03 byla ruská kosmická loď řady Sojuz. Dne 17. listopadu 2016 odstartovala z kosmodromu Bajkonur k Mezinárodní vesmírné stanici (ISS), kam dopravila tři členy Expedice 50. Poté sloužila u ISS jako záchranná loď až do 2. června 2017, kdy se s ní Novickij a Pesquet vrátil na Zem, zatímco Whitsonová přistála až v Sojuzu MS-04.\n\nHlavní posádka:\n\nZáložní posádka:\n\n"}
{"id": "1114379", "url": "https://cs.wikipedia.org/wiki?curid=1114379", "title": "Hellanodikové", "text": "Hellanodikové\n\nHellanodikové (od –\"Hellanodikai\") byli zvláštní funkcionáři pověřeni uspořádáním a vedením olympijských a nemejských her v starověkém Řecku.\nOlympijské hry se podle tradice poprvé konaly v roce 776 př. n. l. a pořádány byly Éliďany, resp. jejich vládou. Dokud byla Élida královstvím, olympijské hry řídil král. Po jejím zrušení, přešla tato funkce na vládu, kterou tvořili nejbohatší élidští aristokraté.\n\nHellanodikové se poprvé objevili v Olympii na 49. hrách v roce 584 před Kr. Byli to dva, podle Pausania, losem zvolení vysocí Eliďané, kteří přišli na hry v královském purpurovém rouchu. Jejich počet se pak během trvání olympijských her postupně zvyšoval a v roce 400 př. n. l. jich bylo devět, třem z nich připadly na starost jezdecké disciplíny, dalším třem dozor nad pětiboji a poslední tři dohlíželi na atletické závody. V roce 392 před Kr. k nim přibyl desátý tzv. \"Athlothetés\" (byl z nich vždy nejstarší a uděloval ceny vítězům), do války s Arkadií v roce 364 před Kr. se jejich počet zvýšil na dvanáct a po válce klesl na osm, na 108. hrách v roce 348 před Kr. jich bylo deset a tento počet se pravděpodobně dlouho nezměnil, neboť ještě v druhém století Pausanias uvádí stejný počet.\nHellanodikové byli podle doslovného překladu \"\"Řečtí soudci\"\". Jejich funkce se ale na hrách neomezovala jen na rozhodování. Z pověření élidské vlády byli na hrách hlavním řídícím orgánem, který pořádal a vedl hry, a ve sféře své kompetence měli téměř absolutní moc. Kompetence hellanodiků byla široká. Už při nástupu sportovců na hry, rozhodovali o jejich připuštění či nepřipuštění, a to podle jejich osobních a sportovních předpokladů, které získali hlavně ze svých vlastních poznatků při jejich předolympijském soustředění. Podle tělesné vyspělosti určovali, kteří závodníci se zúčastní her jako dorostenci a kteří se zařadí mezi muže. Byli strážci posvátného míru, který zajišťovali na hrách v Olympii prostřednictvím zvláštních orgánů. Otevírali olympijský průvod, účastnili se na olympijské přísahy (přísahu skládali hellanodikové i soutěžící) a při závodech byli rozhodčími, vyhlašovateli výsledků a předávali ceny vítězům. Byli rovněž oprávněni trestat závodníky, kteří porušili pravidla, uložením tělesných trestů, peněžními pokutami a při vážných prohřešcích i vyloučením z her. Rozhodovat ale museli spravedlivě a na odborné úrovni. Rozhodnutí, které vyhlásili byla nezměnitelná a konečná. \nDo kompetence hellanodiků nepatřilo rozhodování o obsahu her a pravidel jednotlivých disciplín. O sportovní náplni her, pořadí závodů a o jejich pravidlech rozhodovala komise tzv. \"Nomofylaků\" (dozorců nad zákony), podřízených élidské vládě. Nomofylakové mohli změny pravidel jednotivých her zavést pouze během přípravného období, do jejich průběhu už nezasahovali. Mezi jejich hlavní úkoly patřilo také instruování hellanodiků, jak mají postupovat při výkonu své funkce. Tato instruktáž byla zavedena při 75. hrách v roce 480 př. n. l. a trvala deset měsíců. Během tohoto období hellanodikové bydleli v olympijské budově zvané \"Hellanodikaión\". Nomofylakové se při výuce mohli opírat jen o nepsané zvyky (nomos - zákon ale i zvyk), kterých bylo mnoho a proto byla výuka hellanodiků tak dlouhá. Hellanodikové museli tato pravidla dokonale ovládat, aby mohli správně rozhodovat.\n\nFunkce hellanodiků byla původně doživotní a dědičná. Po reformě v roce 480 před Kr. byla zavedena jejich volba a jejich působnost se omezila na jedny hry. I proto byla potřebná jejich instruktáž. Kandidovat a navrhovat kandidáty na tuto funkci mohli všichni élidští občané. Na rozhodnutí hellanodiků si závodníci mohli stěžovat na nejvyšší orgán olympijských her, kterým byla \"\"Rada Éliďanů\"\", tj. élidská vláda. Rada již neměla právo oficiální výsledky a rozhodnutí změnit, ale mohla hellanodiky potrestat. Zpráv o stížnostech sportovců se zachovalo jen několik a kromě jediného případu z roku 396 před Kr., kdy rada uložila hellanodikům peněžitý trest, dopadly v neprospěch stěžovatelů. Čestnost, nestrannost a nepodplatitelnost hellanodiků byla starověkými autory vysoce vyzdvihovaná.\nMezi pomocníky hellanodiků na hrách patřili \"alytarchové\" (strážci pořádku), kteří měli na starosti veřejnou bezpečnost a výkon uložených trestů. Jelikož se na půdu Olympie nesmělo vstoupit se zbraní, jejich sbor sestával pouze z \"mastigoforů\" (nosičů bičů) a \"rabdúchů\" (nosičů holí). Za prohřešky tak mohli potrestat jakéhokoliv svobodného Řeka, zbičovaním nebo zbitím holí, což se považovalo za největší potupu a s výjimkou Olympie se to podle práva nikde nedovolovalo. Helladonikové měli na hrách i \"pomocné rozhodčí\", kteří jim asistovali. Jak ukázal čas hellanodikové svou funkci zvládali velmi dobře a bez nich by se chod olympijských her určitě neobešel. Tímto úkolem byli na nemejských hrách pověřeni hodnostáři, kteří se podle vzoru z Olympie také nazývali hellanodikové.\n"}
{"id": "1114382", "url": "https://cs.wikipedia.org/wiki?curid=1114382", "title": "Občina Šenčur", "text": "Občina Šenčur\n\nObčina Šenčur je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 12 sídel, její rozloha je 43,2 km² a k 1. lednu 2017 zde žilo 8 557 obyvatel. Správním střediskem občiny je vesnice Šenčur.\n\nObčina se dělí na sídla: Hotemaže, Luže, Milje, Olševek, Prebačevo, Srednja vas pri Šenčurju, Šenčur, Trboje, Visoko, Voglje, Voklo, Žerjavka.\n\n\n"}
{"id": "1114383", "url": "https://cs.wikipedia.org/wiki?curid=1114383", "title": "Heike Abidi", "text": "Heike Abidi\n\nHeike Abidi (* 1965, Birkenfeld (Nahe)) je německá reklamní textařka a autorka zábavných románů a knih pro mládež. Píše také pod pseudonymy Emma Conrad, Jana Fuchs a Maya Seidensticker.\n\nStudovala lingvistiku a moderní dějiny na univerzitě v Giessenu. Poté začala pracovat jako reklamní textařka. Její první román byl vydán roku 2012. Je členem DeLiA, sdružení německých autorů milostných románů.\n\nŽije s manželem a synem v Kaiserslauternu..\n\nJako \"Heike Abidi\":\nJako \"Emma Conrad\":\nJako \"Jana Fuchs\":\n\nJako \"Heike Abidi\":\n\nJako \"Maya Seidensticker\":\n"}
{"id": "1114384", "url": "https://cs.wikipedia.org/wiki?curid=1114384", "title": "Curt Eisner", "text": "Curt Eisner\n\nCurt Jacobus Eisner (28. dubna 1890, Zabrze, Německo, dnes Polsko – 30. prosince 1981, Haag, Nizozemsko) byl polsko-německý entomolog-parnassiolog a muzejník židovského původu, který se zabýval převážně motýly, z nichž studoval přednostně rod Parnassius. Velkou část svého života strávil v Nizozemsku. Jeho sbírka hmyzu (převážně rodu Parnassius) se nachází v přírodovědném muzeu v nizozemském Leidenu. Jedinci z rodu ptakokřídlec (Ornithoptera) a tribu morfovití (Morphinae) se nacházejí v Museum für Naturkunde v Berlíně. Během svého života spolupracoval hlavně s Felixem Brykem, ale i se slovenskými entomology, například Jánem Zelným ze Žiliny.\n\n\n"}
{"id": "1114386", "url": "https://cs.wikipedia.org/wiki?curid=1114386", "title": "Edwards Plateau", "text": "Edwards Plateau\n\nEdwards Plateau je náhorní plošina v Texasu, na jihu Spojených států amerických. Edwards Plateau tvoří nejjižnější část Velkých planin. Ze západu ji ohraničuje řeka Pecos, ze severu plošina Llano Estacado a z jihu a východu pobřežní nížina Texas Coastal Bend při Mexickém zálivu. Na jihovýchodních hranicích plošiny leží texaská města San Antonio a Austin.\n\nOblast je tvořena především vápencem. Krasovění vápence je příčinou vzniku řady jeskynních systémů a říčních tunelů. Krajinu tvoří savana, suchá údolí, místy se stromy. Charakteristické jsou krátké travinné porosty, sucha a horko způsobují časté požáry. Ze stromů zde rostou především jalovce, duby, naditce a akácie. Nadmořská výška plošiny se pohybuje mezi 900 až 30 m.\n"}
{"id": "1114387", "url": "https://cs.wikipedia.org/wiki?curid=1114387", "title": "Jonas Knudsen", "text": "Jonas Knudsen\n\nJonas Hjort Knudsen (* 16. září 1992, Esbjerg, Dánsko) je dánský fotbalový obránce a reprezentant, hráč dánského klubu Esbjerg fB.\n\nV profesionální kopané debutoval v dresu dánského klubu Esbjerg fB. V sezóně 2012/13 vyhrál s týmem dánský fotbalový pohár.\n\nHrál za dánské reprezentační výběry od kategorie U18.\n\nZúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti.\n\nV A-týmu Dánska debutoval 28. 5. 2014 v utkání v Kodani proti týmu Švédska (výhra 1:0).\n\n"}
{"id": "1114388", "url": "https://cs.wikipedia.org/wiki?curid=1114388", "title": "Felix Bryk", "text": "Felix Bryk\n\nFelix Bryk (21. ledna 1882, Vídeň – 13. ledna 1957, Stockholm) byl švédský antropolog, entomolog – parnassiolog a spisovatel rakouského původu.\n\nOd mládí byl Felix Bryk nadšen hmyzem. Jeho otec Adolf Bryk, byl haličský právník z Kolbuszowa. Felix Bryk studoval umění na Akademii v Krakově a publikoval v roce 1906 první vědecké práce. Po ukončení studia se přesunul do Paříže a Florencie, kde se setkal se svou první ženou Aino Mäkinen. Oženil se v roce 1909. Paralelně s uměleckou prací studoval intenzivně hmyz, zejména řád Lepidoptera.\n\nBěhem první světové války odešel Bryk do Švédska.\n\nV entomologických kruzích je znám především jako významný entomolog-lepidopterolog a známý antropolog. Antropologií se zabýval při pobytu ve východní Africe v letech 1924-1926. Napsal i několik prací s touto tematikou. Zabýval se i biografií Karla Linného a napsal několik prací o jeho životě.\n\nNa počátku druhé světové války se už rozvedený Bryk opět vrátil do Švédska a ještě v roce 1939 se oženil podruhé. Jeho manželkou se stala Ella Claudia Krusche.\nVe 40. a 50. letech 20. století pracoval ve Švédském přírodopisném muzeu.\n\nBěhem svého života spolupracoval hlavně s Curtem Eisnerem, s nímž se zabýval studiem motýlů z rodu Parnassius (Parnassinae).\n\nNeentomologická:\n\nEntomologické:\n\n\n\n"}
{"id": "1114390", "url": "https://cs.wikipedia.org/wiki?curid=1114390", "title": "Klečový vegetační stupeň", "text": "Klečový vegetační stupeň\n\nKlečový vegetační stupeň se vyskytuje nad horní hranicí lesa. Do tohoto stupně také zasahují ostrůvkovitě rozprostřené části 9. vegetačního stupně. V České republice najdeme klečový vegetační stupeň jen v těch nejvyšších polohách. Patří tam Krkonoše, Hrubý Jeseník a vrcholové partie Kralického Sněžníku. V malé míře zde zasahují fragmenty z jiných vegetačních stupňů. Uplatňuje se zde řada arkto-alpinských druhů, často reliktů, např. ostružiník moruška (\"Rubus chamaemorus\") .\n\nObvykle se vyskytuje nad 1300 m n. m., kde je tato oblast výrazně ovlivněna vrcholovým fenoménem a anemo-orografickým systémem. Výrazným rysem je výskyt sněhových lavin. Průměrná teplota je velmi nízká a nepřesahuje 1,5 °C. Průměrný úhrn srážek je vyšší než 1500 mm/rok. Délka vegetačního období nepřekračuje 60 dní, dále více než 190 dní jsou zde mrazy a sníh tady leží déle než 170 dnů. Z těchto informací už si sami můžete domyslet, že tento ekotop má ty nejchladnější a největrnější polohy CH4 .\n\nNa krystalických horninách převažují mělké kamenité půdy typu rankerů, horských podzolů, a polygonálních půd nebo organozemí.\n\nV tomto vegetačním stupni není vyvinuto souvislé stromové patro. V Krkonoších se vyskytuje typicky \"Pinus mugo\" v Hrubém Jeseníku a Kralickém Sněžníku je to \"Picea abies\". Ojedinělé a silně netvárné formy jsou \"Sorbus aucuparia, Sorbus sudetica\" (endemit Krkonoš), \"Salix lapponum\" a \"Salix herbacea\" (relikty Krkonoš a Hr. Jeseníku), \"Salix bicolor\" (Krkonoše), \"Salix hastata\" (Hrubý Jeseník).\n\nDíky silným větrům se zde daří travinnobylinným společenstvům, kde patří: \"Juncus trifidus\" (sítina trojklaná), \"Hieracium alpinum\" (jestřábník alpský), \"Ligusticum mutellina\" (koprníček bezobalný), \"Potentilla aurea\" (mochna zlatá), \"Geum montanum\" (kuklík horský), \"Anemone narcissiflora\" (sasanka narcisokvětá). Jsou zde také bohaté oblasti lichenoflóry. Ve skalních a suťových společenstvech dominují epifytické lišejníky.\n\nZe střevlíkovitých brouků \"Carabus sylvestris, Calathus metalicus, Pterostichus neglingens\". Vyznívá výskyt měkkýšů z předchozích vegetačních stupňů. Vyskytují se pouze na příhodných stanovištích a jejich společenstva mají reliktní charakter. Setkáváme se zde např. s druhem vrkoč severní (\"Vertigo arctica\"). Z plazů ještěrka živorodá (\"Zootoca viviparia\") a zmije obecná (\"Vipera berus\"). Z ptáků je typická pěvuška podhorní (\"Prunella collaris\") a linduška luční (\"Anthus spinoletta\"). Vyskytuje se zde však také kos horský (\"Turdus torquatus\"). V Krkonoších hnízdí vzácný slavík modráček tundrový (\"Luscinia svecica svecica\"). Ze savců se objevuje rejsek horský (\"Sorex alpinus\") a netopýr severní (\"Etesitus nilssoni\"). Na horských loukách myšivka horská (\"Sicista betulina\").\n"}
{"id": "1114393", "url": "https://cs.wikipedia.org/wiki?curid=1114393", "title": "Julien Green", "text": "Julien Green\n\nJulien Green (6. září 1900, Paříž - 13. srpen 1998, Paříž) byl americko-francouzský spisovatel proslulý svými psychologickými romány. Ceněno je též osmnáct svazků jeho deníků a úvah. Psal je od roku 1926 až do smrti.\n\nNarodil se ve Francii americkým rodičům (otec by obchodním agentem v Paříži), kteří oba pocházeli z amerického Jihu (otec z Virginie, matka z Georgie). Ve Francii prožil většinu života, sžil se s francouzským kulturním prostředím a svá díla psal ve francouzštině. Přesto si až do smrti ponechal americké občanství, pod vlivem své matky se označoval za Jižana a hlásil se k odkazu jižanské Konfederace.\n\nDětství prožil ve Francii. Za první světové války sloužil ve francouzské armádě, po válce studoval na University of Virginia, kde potom krátce učil. Roku 1922 se vrátil do Francie, ale za druhé světové války sloužil v americké armádě a po válce zůstal ve Francii. Psal romány, také z předválečného amerického jihu. dále eseje, divadelní hru a deset svazků velmi ceněných deníků. Roku 1970 získal literární cenu Francouzské akademie a o rok později byl zvolen jejím členem jako první Američan po rodičích. Sebrané spisy vyšly v letech 1954–1965 v desíti svazcích. \n\nPocházel z episkopalistické rodiny, ale roku 1916 konvertoval ke katolictví. Později se vrátil k protestantství, ale roku 1939 znovu přestoupil na katolictví. Celý život vnitřně bojoval se svou homosexualitou. Kvůli své náboženské víře se nakonec rozhodl pro celibát. \n\nZemřel v Paříži, na vlastní přání však byl pohřben v kostele sv. Jiljí v rakouském Klagenfurtu, a to kvůli nedaleké soše Panny Marie, k níž měl osobní vztah.\n\n\n"}
{"id": "1114394", "url": "https://cs.wikipedia.org/wiki?curid=1114394", "title": "Kručinka barvířská", "text": "Kručinka barvířská\n\nKručinka barvířská (\"Genista tinctoria\") je žlutě kvetoucí, vytrvalá, keřovitá, planě rostoucí rostlina z okrajů lesů a křovinatých strání. Tento druh rodu kručinka v České republice roste roztroušeně až hojně, vyjma nejvyšších poloh.\n\nEvropský druh, který je původní téměř v celém světadílu a druhotně roste pouze ve Skandinávii a v oblasti Alp. Izolované arely se nacházejí v horských oblastech Malé Asie.\n\nVyskytuje ve světlých listnatých lesích, po lesních okrajích, v křovinatých stráních nebo na pastvinách s nízkým porostem či na rašelinných loukách. Je rozšířena od nížin až do pahorkatin, hlavně na půdách hlubokých, humózních, mírně vlhkých až suchých, hlinitých i písečných, často i v místech trpících nedostatkem dusíku.\n\nMenší keř nebo polokeř, vysoký 50 až 150 cm, s četnými větvemi přímými nebo vystoupavými. Má obvykle krátký nadzemní kmínek, vyrůstající ze silného kůlovitého kořene. Jeho větve jsou jednoduché nebo slabě či silně rozvětvené, mírně podélně rýhované, lysé nebo řídce chlupaté. Listy vyrůstající střídavě jsou téměř přisedlé a jednoduché. Jejich čepele, dlouhé 1 až 5 a široké 0,5 až 1 cm, jsou tvarově velmi proměnlivé, obvykle jsou elipsovité až kopinaté, na vrcholu zašpičatělé nebo zaoblené, na horní straně bývají lysé a na spodní straně a po okraji řídce chlupaté.\n\nKvěty, dlouhé 10 až 15 mm, rostou na krátkých stopkách na vrcholech letorostů. Vyrůstají po jednom z paždí listům podobných listenů a vytvářejí bohaté, vzpřímené, koncové hrozny nebo jehlanovité laty. Pohárkovitý kalich, asi 5 mm dlouhý, je nezřetelně dvoupyský, horní pysk má cípy dva a spodní tři, cípy jsou téměř stejně veliké a před zralosti opadávají. Zlatožlutá nebo bledožlutá koruna, 10 až 15 mm dlouhá, má široce vejčitou a vykrojenou pavézu s krátkým nehtem, špičatá křídla jsou podlouhlá a podélný člunek je rovný. Tyčinek je deset a jsou jednobratré, podlouhlý semeník nese zakřivenou čnělku. Rostlina kvete od června do srpna, opylována je včelami a čmeláky.\n\nPlodem je plochý, hnědý, slabě členěný lusk asi 2 cm dlouhý, rovný nebo mírně srpovitý, který obsahuje 5 až 10 semen. Ta bývají okrouhlá, zploštělá, hnědá až černá a mají v průměru 2,5 mm.\n\nCelá rostlina obsahuje 0,3 až 0,8 % škodlivých chinolizidinových alkaloidů, mezi které patří hlavně cytisin, N-methylcytisin, anagyrin, lupanin a tinktorin, jež jsou nebezpečné především pro ovce a krávy. Tyto látky jsou stabilní a při sušení se téměř nerozkládají, v omezené míře se ničí při silážování. Intoxikace obvykle nastává po zkrmování sena ze suchých podhorských luk.\n\nPři nárazovém požití se projeví příznaky otravy, slinění, pocení, říhání, zvracení a snížená pohyblivost končetin, při dlouhodobém může nastat smrt následkem selhání dechu. Chronická intoxikace malými dávkami se projeví při vrhu mláďat, která se rodí znetvořená a neschopná života.\n\nMimo výše uvedené alkaloidy obsahuje rostlina i flavonoidy, hořčiny, třísloviny a pod. Sušená kvetoucí nať byla používána v léčitelství, kde působila močopudně, zlepšovala látkovou výměnu a průchod krve cévami i ledvinami a zvyšovala krevní tlak. Užívala se dále při dně, ledvinových kamenech, infekcích močových cest a proti otokům. V dávné minulosti se věřilo, že dokonce dokáže vyléčit i choleru, staroslověnsky „kročinu“, odtud i rodové jméno.\n\nRostlina obsahuje v listech i květech též žlutá barviva genistein a luteolin, kterých se kdysi používalo k barvení plátna a vlny. Odtud pochází i druhové jméno „barvířská“.\n\nJe pěstována jako okrasná dřevina. Byly vyšlechtěny kultivary s názvy 'Plena', 'Royal Gold' a další.\n\n"}
{"id": "1114396", "url": "https://cs.wikipedia.org/wiki?curid=1114396", "title": "Pružné sklo", "text": "Pružné sklo\n\nPružné sklo je bájný ztracený vynález, představený za času vlády římského císaře Tiberia. O tomto vynálezu se zmiňuje v jednom ze svých děl Isidor ze Sevilly. Řemeslník, který techniku výroby pružného skla vynalezl, prý přinesl císaři pohár (mísu na pití), prohlašujíce, že je nerozbitný. Císař pohár několikrát hodil na podlahu, ale pohár se místo rozbití pouze prohnul. Vynálezce byl posléze schopen opravit pohár pomocí malého kladiva. Poté, co řemeslník přísahal, že pouze on zná techniku výroby a nikdo jiný se na výrobě nepodílel, mu nechal Tiberius setnout hlavu, jelikož se obával, že takový vynález by ohrozil ekonomiku celé říše, protože by se toto sklo mohlo stát dražším, než bylo zlato nebo stříbro. \n\nPrincip výroby tohoto skla je do dnešního dne neznámý, dnešní skla jsou schopna pohltit mnohé nárazy a jsou vytvářena i tvrzená skla, nikdy se ovšem nepovedlo vytvořit sklo, které by bylo opravitelné do podoby před dopadem na zem.\n"}
{"id": "1114397", "url": "https://cs.wikipedia.org/wiki?curid=1114397", "title": "Výtvarná výchova", "text": "Výtvarná výchova\n\nVýtvarná výchova (též estetická výchova výtvarná) je povinný školní předmět, jehož náplní je naučit žáky různým výtvarným technikám, později též dějinám výtvarného umění. Jde o předmět v systému kurikula jako všeobecně-vzdělávací a jeho učiteli jsou kvalifikovaní absolventi magisterského stupně vysokoškolského vzdělání v oboru výtvarné pedagogiky.\n\nDo rozpadu Československa se studoval na pedagogických fakultách obor výtvarná výchova ve čtyřletém a pětiletém studiu, který se v témže názvu vyučoval na 1. a 2. stupni základních škol a na školách středních také pod specifickými názvy jako dějiny umění, dějiny kultury či estetická výchova (gymnázia). V České a Slovenské republice jde nyní o povinný vyučovací předmět na 1. a 2. stupni základních škol a na školách středních, přičemž nezastupitelné místo má už v předškolním vzdělání – mateřských školách a také v základním uměleckém školství, dříve LŠU. Studuje se na pedagogických fakultách příslušných univerzit jako dvouoborová aprobace či jednooborový předmět a to ve studijním programu \"učitelství pro 2. stupeň ZŠ\", také jako \"učitelství pro ŠŠ\" nebo \"učitelství pro 2. stupeň ZŠ a SŠ\", případně \"učitelství pro 2. stupeň ZŠ, SŠ a ZUŠ\" (Česká republika), na Slovensku jde o učitelství uměleckých a umělecko-výchovných předmětů (tedy kvalifikace pro druhý stupeň a střední školu, včetně základních uměleckých škol). Jako \"učitelství výtvarné výchovy\", které obsahuje vlastně i výchovu estetickou, se pod pojmem \"výtvarná výchova\" studují tyto disciplíny v ČR, a v SR jako \"učitelství výtvarného umění\" nebo \"učitelství výtvarné výchovy\" a \"učitelství estetické výchovy\". Estetická výchova je na Slovensku samostatným aprobačním oborem, který obsahuje jak výtvarnou, tak hudební a literární či dramatickou nebo kinetickou složku a vychází především z filozofie (v průběhu studia se posluchač profiluje v té které umělecké složce), přičemž výtvarná výchova je oborem čistě výtvarným a obsahuje disciplíny praktické (kresba, malba, grafika, modelování, fotografie, design, písmo apod.), teoretické (dějiny a teorie umění a kultury, design, filosofie umění a kultury) a pedagogické (didaktika a metodika výtvarné výchovy, galerijní pedagogika, muzejní didaktika). V obou předmětech jde o formování estetického vkusu u dětí a adolescentů, rozpoznání uměleckých hodnot a orientaci v současném umění, architektuře a kultuře. Ve výtvarné výchově je posílena též složka praktických dovedností a praktická zážitková pedagogika. Zvláštním studijním programem je \"učitelství pro první stupeň základních škol\", kde se posluchači mohou na výtvarnou výchovu specializovat v pětiletém studiu a získávají tak možnost vyučovat kromě všeobecných předmětů také výtvarnou výchovu na 1. stupni ZŠ v České republice (obdobou je i slovenský vzdělávací program). V kvalifikaci pro mateřské školy a domy dětí a mládeže existuje na pedagogických fakultách obdobný program specializovaný na výtvarnou výchovu, avšak pouze v bakalářském stupni vzdělání, kde se výtvarná výchova uplatní především jako předmět zážitkové pedagogiky pro včasné formování estetického cítění dítěte a rozvoj senzomotorických dovedností. U kvalifikace pro vyšší odborné školy (VOŠ) je nutná způsobilost učitelství pro SŠ, protože VOŠ spadají do středoškolského systému výuky (na Slovensku jsou tyto školy zrušeny V rámci mezinárodních dohod mezi státy Evropské unie a zvláště v rámci bilaterálních dohod mezi ČR a SR se vysokoškolské kvalifikace (bakalář, magistr, doktor) výtvarných pedagogů navzájem automaticky uznávají za rovnocenné. V obou případech mohou absolventi oboru výtvarné výchovy vykonat rigorózní zkoušku z výtvarné pedagogiky, obecné pedagogiky a pedagogické psychologie, jejíž součástí je sepsání a obhajoba rigorózní práce, která jim přiznává titul doktora filozofie ve zkratce PhDr. (v České republice) či doktora pedagogiky (ve Slovenské republice) ve zkratce PaedDr. Rigorózní práce obsahuje zpravidla pedagogický výzkum a podrobnou metodologii. \n\nVýtvarná výchova se vyučuje zpravidla 1–2 hodiny týdně (případně dvojhodinovka jednou za dva týdny) a to v systému všeobecně-vzdělávacích předmětů na ZŠ a SŠ. Na odborných školách a učilištích se dotace hodin i název předmětu řídí zaměřením školy. Osnovy se řídí Rámcovým vzdělávacím programem schváleným MŠMT.\n\nV mateřské škole se předmět začleňuje jako zážitková součást výchovně-vzdělávacího procesu v rámci denních činností dětí. Na prvním stupni ZŠ je převážnou náplní hodin kresba tužkou a pastelkami a malba vodovkami. Později žáci zkoušejí na 2. stupni SŠ i složitější techniky – grafiku (linoryt, suchá jehla) nebo například kašírku, v rámci technickým možností školy se vyučuje i výtvarná fotografie, keramika, modelování (socha), písmo či designová tvorba. Tyto disciplíny by měly být nezbytnou součástí také základních uměleckých škol. Středoškolské vzdělání obsahuje hlavně teoretický obsah dějin umění a kultury hlavně na gymnáziích.\n"}
{"id": "1114400", "url": "https://cs.wikipedia.org/wiki?curid=1114400", "title": "Křížová cesta (Liběchov)", "text": "Křížová cesta (Liběchov)\n\nKřížová cesta v Liběchově na Mělnicku vede od farního kostela svatého Havla severovýchodně na návrší ke kostelu svatého Ducha.\n\nKřížová cesta byla postavena roku 1780 a tvoří ji čtrnáct zděných výklenkových kaplí s pašijovými výjevy. Cesta vychází z místa za kostelem svatého Havla a vede starou viniční cestou a lipovou alejí ke kostelu svatého Ducha.\n\nPůvodně kamenná kaple svatého Ducha z roku 1654 byla vystavěna z iniciativy hraběte Hyacinta Karla de Villany. Kopec pod kaplí byl upraven italskými mistry terasovitě ve stylu italských zahrad. Poté byla kaple přestavěna a rozšířena na kostel kolem roku 1730. Zvonice kostela je z roku 1823.\n\nPoprvé byl kostel zrušen a odsvěcen roku 1782, podruhé roku 1950. Poté zpustl, jeho vnitřní zařízení chybí. Roku 2015 bylo požádáno o dotace na obnovu všech čtrnácti zastavení křížové cesty a na regeneraci lipové aleje Na kostelíčku, která křížovou cestu doplňuje.\n\nKřížová cesta je chráněna jako nemovitá Kulturní památka České republiky.\n\n\n"}
{"id": "1114403", "url": "https://cs.wikipedia.org/wiki?curid=1114403", "title": "Chorvatská liga ledního hokeje 2006/2007", "text": "Chorvatská liga ledního hokeje 2006/2007\n\nChorvatská liga ledního hokeje 2006/07 byla šestnáctou sezónou Chorvatské hokejové ligy v Chorvatsku, které se zúčastnily celkem 4 týmy, klub HK INA Sisak se připojil ve druhém kole. Ze soutěže se nesestupovalo.\n\nSezóna byla rozdělena do tří fází. V prvním kole hrály tříkolově kluby ze Záhřebu. Ve druhém kole se připojil klub HK INA Sisak. Tři nejlepší týmy umístěné ve druhém kole se kvalifikovaly do finále, týmy dostaly podle jejich umístění ve druhém kole bonusové body. Bodování bylo za vítězství dva body, za remízu jeden bod a za porážku nebyl žádný bod přičten.\n\n"}
{"id": "1114405", "url": "https://cs.wikipedia.org/wiki?curid=1114405", "title": "Týnec (starý zámek)", "text": "Týnec (starý zámek)\n\nStarý týnecký zámek stojí v těsné blízkosti areálu nového zámku v obci Týnec, v okrese Klatovy. Pravděpodobně obsahuje pozůstatky bývalých týneckých tvrzí, v pozdější době prošel přestavbou na úřednický dům zv. \"Amthaus.\" Od roku 2004 je chráněn jako kulturní památka České republiky.\n\nPředchůdcem starého zámku byla patrně dvojice týneckých tvrzí. Ačkoliv ani jedna z nich nebyla dosud spolehlivě lokalizována (což je patrně i hlavní důvod, proč žádná z tvrzí nebyla zařazena do \"Encyklopedie českých tvrzí\"), podařilo se na základě archeologického výzkumu, který na Amthausu probíhá od roku 2003, starý zámek ztotožnit s druhou, renesanční, tvrzí.\n\nPrvním panským sídlem v Týnci byla gotická tvrz vystavěná snad již ve 14. století pány z Týnce. V 15. století došlo k připojení Týnce ke hradu Klenová a v této době došlo k jeho zpustnutí, neboť byl za husitských či poděbradských válek patrně vypálen. V roce 1555 pustou ves Týnec spolu s pustou tvrzí a rovněž pustým dvorem, spolu se vsí Vacovy, odkupuje Bořivoj Rochec z Otova. Za jeho vlastnictví došlo k obnově Týnce a rozšíření týneckého zboží. Ten si také vybudoval nové sídlo, ale vzhledem k nejisté lokaci prvního sídla nevíme, zde došlo k obnově první tvrze, nebo byla vystavěna tvrz nová. \n\nV držení Bořivoje Rochce zůstala renesanční tvrz a ves minimálně do roku 1581, v roce 1584 je (spolu s novou vsí Nevděk a dalšími vesnicemi) jeho dědicové prodali Janovi Vidršpergárovi z Vidršpergu. Jeho dceru si v roce 1624 vzal Vilém Albrecht Krakovský z Kolovrat, čímž tvrz přechází do jeho majetku a stává se centrem nově se rodícího týneckého panství. Ve druhé polovině 17. století prošla barokní úpravou, po níž je objekt označován jako zámek. Po Vilémově smrti v roce 1688 zdědil veškerý jeho majetek syn Maxmilián Norbert, čímž se zařadil mezi nejbohatší muže království. Jako sídlo sloužil zámeček Kolovratům až do počátku 18. století, kdy došlo k výstavbě nového zámku. V roce 1721 zdědil panství Maxmiliánův syn Jan Josef Hyacint Krakovský z Kolovrat, jenž do té doby sídlil na tvrzi v Běšinech.\n\nDalší informace k historii starého zámku v Týnci přinesl archeologický průzkum čestného dvora nového zámku, který probíhá od roku 2003. Při tomto průzkumu se podařilo objevit při východní straně stavby dřevěné vodovodní potrubí, čímž se podařilo (dendrochronologickým datováním) zařadit barokní přestavbu zámku do let 1683 a 1684, kdy patřil Vilému Albrechtu Krakovskému. Vzhledem k tomu, že si stavba nového zámku vyžádala rozsáhlé přípravy, včetně srovnání okolního terénu, dá se předpokládat, že v době realizace výstavby potrubí již musel být nový zámek vyprojektován a zaměřen do terénu. Období přípravy výstavby nového zámku bývá kladeno na posledních 15–20 let 17. století. Vzhledem k tomu, že hrubá stavby nové zámku byla hotova nejpozději v roce 1710 za Maxmiliána Norberta Krakovského, je možné, že už v době realizace vodovodu bylo počítáno s možností napojení nového zámku. Pozdější průzkumy vodovodního potrubí v čestném dvoře však nedávají jasné důkazy o době příprav stavby; nedá se totiž spolehlivě určit, že potrubí v čestném dvoře nového zámku pochází ze stejné doby jako potrubí u starého zámku. Nově pak bývají přípravné práce řazeny až do přelomu 17. a 18. století.\n\nVlastní stavebně historický průzkum starého zámku probíhal v letech 2005–2007. Během tohoto průzkumu se v jádře stavby podařilo identifikovat torzo rezidenčního objektu, patrně renesanční tvrze. Tím se stal objekt pro historiky velice cenný, neboť nebývá obvyklé, aby se podařilo uvnitř dosud stojící stavby objevit ztracené šlechtického sídlo, jehož existence byla známa jen z archivních materiálů.\n\n"}
{"id": "1114409", "url": "https://cs.wikipedia.org/wiki?curid=1114409", "title": "Transgrese (rozcestník)", "text": "Transgrese (rozcestník)\n\nSlovo transgrese má více významů:\n\nGeologie\n\nPsychologie a sociologie\n"}
{"id": "1114415", "url": "https://cs.wikipedia.org/wiki?curid=1114415", "title": "Křížová cesta (Hluboké Mašůvky)", "text": "Křížová cesta (Hluboké Mašůvky)\n\nKřížová cesta v Hlubokých Mašůvkách na Znojemsku se nachází na jihovýchodním okraji obce na svahu v areálu Poutního místa.\n\nKřížová cesta byla postavena mezi roky 1859 – 1863, kdy zde působil P. František Poimon. Původní Kalvárii nechal vystavět jako soubor čtrnácti dřevěných kapliček. Poutní místo poté v letech 1946 – 1954 povznesl P. Josef Parma, který nechal křížovou cestu obnovit v pododobě zděných výklenkových kapliček.\n\nNa místě původní dřevěné kapličky poblíž poutní studánky nechal roku 1680 francouzský šlechtic Jan Ludvík Radult de Souches postavit barokní kostel. Roku 1701 převzali nad kostelem správu premonstráti z kláštera v Louce u Znojma. Při zrušení kláštera za císaře Josefa II. tato správa zanikla. V roce 1885 pak vznikla samostatná farnost.\n\nZa osmiletého působení prof. Josefa Parmy po druhé světové válce bylo poutní místo opraveno a rozšířeno: pro Getsemanskou zahradu pořídil sochu Krista, nechal vybudovat Boží hrob, kapli nad Svatou studní s malou kolonádou, sochu Panny Marie La-Salletské, Mariánskou cestu s původně dvanácti obrazy poutních míst, Lurdskou jeskyni, terasy se sochami světců a největším jeho dílem byla v letech 1949 - 1953 přístavba kostela s věží.\n\nPoutní místo je v dobrém stavu a navštěvované. Opravený kostel, za ním upravené místo s lurdskou jeskyní a léčivým pramenem, na zalesněném vršku křížová cesta zakončená kalvárií v podobě tří křížů a nedalekým Božím hrobem, mezi jeskyní a křížovou cestou je Mariánská cesta s padesáti obrazy Mariánských poutních míst z Česka, Slovenska a Rakouska.\n\nKřížová cesta je chráněna jako nemovitá Kulturní památka České republiky.\n\n\n"}
{"id": "1114416", "url": "https://cs.wikipedia.org/wiki?curid=1114416", "title": "Ján Kolárik", "text": "Ján Kolárik\n\nJán Kolárik (* 26. srpna 1952) je bývalý slovenský fotbalista, obránce.\n\nV československé lize hrál za Spartak Trnava. Nastoupil v 11 ligových utkáních. Gól v lize nedal. Do Trnavy přišel z ZVL Považská Bystrica.\n\n\n"}
{"id": "1114419", "url": "https://cs.wikipedia.org/wiki?curid=1114419", "title": "Bohumil Cholenský", "text": "Bohumil Cholenský\n\nBohumil Cholenský (* 17. ledna 1949) je bývalý československý fotbalový brankář.\n\nV československé lize hrál za Spartak Hradec Králové a LIAZ Jablonec. Nastoupil ve 25 ligových utkáních.\n\n\n"}
{"id": "1114422", "url": "https://cs.wikipedia.org/wiki?curid=1114422", "title": "Jiří Dozorec (1951)", "text": "Jiří Dozorec (1951)\n\nJiří Dozorec (* 30. května 1951) je bývalý český fotbalista, útočník. Po skončení aktivní kariéry působil jako trenér. Jeho synem je fotbalista Jiří Dozorec.\n\nV československé lize hrál za LIAZ Jablonec. Nastoupil ve 13 ligových utkáních a dal 4 ligové góly. Do Jablonce přišel ze Spartaku BSS Vlašim výměnou za Jiřího Tupce.\n\n\n"}
{"id": "1114424", "url": "https://cs.wikipedia.org/wiki?curid=1114424", "title": "Výstražný trojúhelník", "text": "Výstražný trojúhelník\n\nVýstražný trojúhelník je návěstní pomůcka, která je součástí povinné výbavy motorového vozidla. Slouží k zajištění bezpečnosti provozu tím, že se umisťuje na vozovku, aby signalizoval přítomnost vozidla, které po dobu nouzového stání tvoří překážku silničního provozu. Výstražný trojúhelník musí být použit také k označení vlečeného motorového vozidla. V některých zemích se používá též například k označení potahových vozidel, pracovních míst na komunikaci a podobně.\n\nV České republice podle bodu 7 části B) přílohy č. 12 vyhlášky ministerstva dopravy č. 341/2014 Sb. musí být výstražným trojúhelníkem vybavena všechna motorová vozidla s výjimkou vozidel kategorie L, jednonápravových traktorů s přívěsem, speciálních nosičů pracovních adaptérů, motorových vozíků a vozidel o celkové šířce menší než 1 metr. Pro vojenská motorová vozidla s výjimkou dvoukolových vojenských vozidel předepisuje vybavení přenosným výstražným trojúhelníkem § 24 vyhlášky ministerstva obrany č. 274/1999 Sb., kterou se stanoví druhy a kategorie vojenských vozidel, schvalování jejich technické způsobilosti, provádění technických prohlídek vojenských vozidel a zkoušek technických zařízení vojenských vozidel. § 75 zákona č. 56/2001 Sb., o podmínkách provozu vozidel na pozemních komunikacích, definuje výstražný trojúhelník jako součást výbavy vozidla.\n\nPožadavky na rozměry, tvar a hrubost povrchu, kolorimetrické a fotometrické požadavky na namontované odrazky nebo fluorescenční materiál, postup homologace a způsob označení homologovaných výstražných trojúhelníků, rozsah a postup zkoušek, postupy pro řízení a kontrolu shodnosti výroby, postup odběru a hodnocení vzorků, postihy při nedodržení shodnosti stanoví předpis EHK č. 27, který je přílohou č. 26 Dohody EHK/OSN o přijetí jednotných technických pravidel pro kolová vozidla, zařízení a části, které se mohou montovat a/nebo užívat na kolových vozidlech a o podmínkách pro vzájemné uznávání schválení udělených na základě těchto pravidel, uzavřené v Ženevě dne 20. března 1958, doplněné dohodou z 16. října 1995. (Dohoda byla v Československu zveřejněna vyhláškou ministra zahraničních věcí č. 176/1960 Sb.). President Československa podepsal listinu o přístupu Československa k Dohodě s s výhradou dne 30. března 1960, pro Československou socialistickou republiku tak vstoupila v platnost dnem 11. července 1960, sjednané změny pak byly vyhlášeny sdělení Ministerstva zahraničních věcí ČR pod číslem 42/1996 Sb. Vlastní technické předpisy, které jsou přílohami dohody, však v československé a české Sbírce zákonů zveřejněny nebyly.\n\nMotiv červeného okraje rovnostranného trojúhelníku stojícího na podstavě koresponduje s provedením výstražných dopravních značek, které byly v českých zemích zavedeny podle německého vzoru vládním nařízením č. 242/1939 Sb. vlády Protektorátu Čechy a Morava s účinností od 1. listopadu 1939 (předtím byly výstražné dopravní značky modrobílé). Trojúhelníkový tvar výstražných značek s vrcholem nahoru doporučil již 4. mezinárodní silniční kongres v Seville roku 1923.\n\nVelikost strany trojúhelníku bývá kolem 45 cm, cena skládacího přenosného výstražného trojúhelníku se v České republice pohybuje cca od 70 Kč až po několik set Kč.\n\nPoužití výstražného trojúhelníku v České republice upravuje § 26 odst. 3 zákona č. 361/2000 Sb., o provozu na pozemních komunikacích, v rámci pravidel provozu na pozemních komunikacích. Podle něj řidič vozidla, které je trojúhelníkem povinně vybaveno, jej musí užít po dobu nouzového stání, například při přerušení jízdy pro závadu na vozidle nebo nákladu, v důsledku dopravní nehody nebo pro náhlou nevolnost, jestliže takové vozidlo tvoří překážku provozu na pozemních komunikacích. Trojúhelník musí umístit na okraj vozovky tak, aby byl pro přijíždějící řidiče včas a zřetelně viditelný, a to ve vzdálenosti nejméně 50 m, na dálnici nejméně 100 m za vozidlem. V obci může být tato vzdálenost, vyžadují-li to okolnosti, kratší. Je-li motorové vozidlo vybaveno výstražným světelným zařízením, musí ho řidič užít nejméně po dobu, než výstražný trojúhelník umístí na vozovce. Na ustanovení odkazuje též pasáž o zákazu zastavení a stání v ustanoveních o provozu na dálnici (§ 36) a § 45 pojednávající o překážkách provozu na pozemních komunikacích.\n\nDalší použití zmiňuje § 34 odst. 8 téhož zákona, podle něhož vlečené vozidlo musí být zezadu viditelně označeno výstražným trojúhelníkem, například za sklem nebo na zadním čele korby.\n\nSeznámení se základními úkony na místě dopravní nehody ve vztahu k bezpečnosti provozu na pozemních komunikacích včetně zásad pro používání reflexní vesty, výstražného trojúhelníku a další označení místa dopravní nehody jsou podle § 4 odst. 3 písm. v) vyhlášky ministerstva dopravy a spojů č. 167/2002 Sb., kterou se provádí zákon č. 247/2000 Sb., o získávání a zdokonalování odborné způsobilosti k řízení motorových vozidel, součástí výuky teorie řízení a zásad bezpečné jízdy. Znalost umístění prvků povinné výbavy ve vozidle a způsobu jejich používání včetně praktických dovedností při manipulaci s výstražným trojúhelníkem a jeho správného umístění za vozidlem jsou podle § 5 odst. 2 písm. g) téže vyhlášky součástí výcviku v praktické údržbě vozidla.\n\nOpakovaně bývají publikovány případy, kdy řidič byl sražen jiným vozidlem právě při umisťování výstražného trojúhelníku. Například v červenci 2010 na 45. kilometru dálnice D5 nebo v prosinci 2012 u Hodkovic nad Mohelkou, v únoru 2013 u Neratovic.\n\n"}
{"id": "1114427", "url": "https://cs.wikipedia.org/wiki?curid=1114427", "title": "Irrfan Khan", "text": "Irrfan Khan\n\nSahabzade Irrfan Ali Khan (nar. 7. ledna 1967) je indický herec, známý zejména z filmů tzv. Bollywoodu nebo indických filmů britské produkce. Svoji hereckou kariéru začal roku 1988 a původně byl pod jménem Irrfan známý spíše jen ve své domovině. V posledních letech ale hrál i ve významných a úspěšných snímcích, například Milionář z chatrče (2009), Amazing Spider-Man (2012) a zejména pak Jurský svět (2015). Za své četné role byl oceněn mnoha významnými oceněními.\n"}
{"id": "1114429", "url": "https://cs.wikipedia.org/wiki?curid=1114429", "title": "Dubrovnik (1931)", "text": "Dubrovnik (1931)\n\nDubrovnik byl torpédoborec jugoslávského královského námořnictva. Sloužil jako vůdčí loď torpédoborců a patřil k největším plavidlům své kategorie. Měl být první lodí své třídy, kvůli hospodářské krizi však zůstal osamocen. V průběhu druhé světové války byl torpédoborec ukořistěn Itálii a Německem. Potopen byl v dubnu 1945.\n\nTorpédoborec postavila britská loděnice Yarrow Shipbuilders v Glasgow. Trup byl na vodu spuštěn 10. října 1931 a do služby byl nasazen v roce 1932.\n\nKompletní hlavňovou výzbroj plavidla dodala československá zbrojovka Škoda. Výzbroj tvořily čtyři 140mm kanóny v jednohlavňových věžích, dva 84mm kanóny, šest 40mm kanónů, dva 15mm kulomety a dva trojhlavňové 533mm torpédomety. K ničení ponorek sloužily dva vrhače a dvě skluzavky hlubinných pum. Loď mohla nést až 40 min. Pohonný systém tvořily dvě parní turbíny Parsons a tři kotle Yarrow. Lodní šrouby byly dva. Nejvyšší rychlost dosahovala 37 uzlů.\n\nV říjnu 1934 \"Dubrovnik\" přepravil jugoslávského krále Alexandra I. na státní návštěvu do Marseille, kde byl zavražděn. Poté loď zpět převezla královo tělo.\n\nPo okupaci Jugoslávie v dubnu 1941 plavidlo získalo italské námořnictvo, které jej přejmenovalo na Premuda. Italové plavidlo pro své potřeby upravili. Hlavní kanóny a torpédomety zůstaly beze změny, sekundární výzbroj nově tvořil jeden 102mm kanón (později nahrazen dvěma 37mm kanóny), dva 37mm kanóny a čtyři 20mm kanóny.\n\nPo italské kapitulaci v roce 1943 plavidlo obsadili Němci, kteří jej přestavěli k navádění nočních stíhačů. Roku 1944 Kriegsmarine loď zařadila do služby pod označením TA 32. K tomu sloužily radary Würzburg a Freya. Výrazně byla změněna výzbroj plavidla, nyní ve složení čtyři 105mm kanóny, čtyři 37mm kanóny, 36 kusů 20mm kanónů a jeden trojhlavňový 533mm torpédomet. Torpédoborec se konce války nedočkal a byl potopen 24. dubna 1945 v Janově.\n\n"}
{"id": "1114431", "url": "https://cs.wikipedia.org/wiki?curid=1114431", "title": "Rapator", "text": "Rapator\n\nRapator (\"Násilník\") byl rod alosauroidního teropodního dinosaura, žijícího na území dnešní Austrálie v období přelomu spodní a svrchní křídy (alb, asi před 112 až 100 mil. let). Jediný známý exemplář (\"BMNH R3718\") byl objeven v sedimentech souvrství Griman Creek na území Nového Jižního Walesu. Jedná se o část levé přední končetiny, objevené roku 1905 u města Wollaston. Zkamenělá kost o délce pouze kolem 7 centimetrů byla při objevu opalizovaná. Neznáme stavbu těla tohoto dravého dinosaura, pokud byl ale stavěn podobně jako jeho příbuzný \"Australovenator\", pak mohl měřit na délku asi 9 metrů. Jeho hmotnost nejspíš dosahovala několika stovek kilogramů. Vědecky jej popsal již roku 1932 německý paleontolog Friedrich von Huene. Dnes předpokládáme, že šlo o zástupce kladu Megaraptora.\n\n"}
{"id": "1114433", "url": "https://cs.wikipedia.org/wiki?curid=1114433", "title": "Regaliceratops", "text": "Regaliceratops\n\nRegaliceratops (\"Korunní rohatá hlava\") byl býložravý ceratopsidní dinosaurus, který žil v době před asi 68 miliony let (geologický stupeň maastricht, pozdní svrchní křída) na západě severoamerického kontinentu. Jeho fosilie byly objeveny v kanadské provincii Albertě.\n\nRoku 2005 narazil geolog Peter Hews na fosilní lebku tohoto dinosaura v sedimentech souvrství St. Mary River u řeky Oldman. Holotyp dostal označení \"TMP 2005.055.0001\" a jedná se o téměř kompletní lebku bez spodní čelisti a rostrální kosti. Fosilii zkoumali vědci z Royal Tyrell Museum a vědecky ji popsali Caleb M. Brown a Donald Henderson roku 2015. Rodové jméno odkazuje k ornamentaci lebky, podobné královské koruně, druhové jméno je poctou nálezci zkameněliny. Dinosaurovi se v médiích dostalo přezdívky \"Hellboy\" podle známé fiktivní komiksové a filmové postavy. Pravděpodobně šlo o středně velkého ceratopsida s délkou kolem pěti metrů a hmotností zhruba 2 tuny.\n\n"}
{"id": "1114438", "url": "https://cs.wikipedia.org/wiki?curid=1114438", "title": "Křížová cesta (Telč)", "text": "Křížová cesta (Telč)\n\nKřížová cesta v Telči na Jihlavsku vede z města na severozápad, přibližně 2,5 kilometru směrem na Vanov.\n\nKřížová cesta vedla kolem rybníků Nadymáku a Roštejna ke kapli svatého Karla Boromejského. Tvoří ji celkem osm zděných výklenkových kaplí a čtrnáct vyobrazení poslední Ježíšovy cesty. Na konci křížové cesty u kaple stojí Kříž a sochy svatého Jana Evangelisty, Panny Marie a svaté Máří Magdaleny. Donátorem byla hraběnka Františka Slavatová, autor stavby není znám.\nObrazy pro křížovou cestu byly poskytnuty z kaple svaté Panny Marie, kam byly vytvořeny obrazy nové.\n\nKaple byla postavena v druhé polovině 17. století na místě, kde poslední z příslušníků rodu Slavatů Jan Karel Jáchym spadnul při lovu 13. října 1662 do vlčí jámy. Po své záchraně dal podnět ke stavbě kaple, donátorkou byla jeho matka.\n\nKřížová cesta vedla v místech budoucího parku, založeného roku 1797 a pojmenovaného na počest nového majitele panství hraběte Leopolda Podstatzkého-Lichtensteina „Leopoldův park“. Později, po sňatku Rudolfa Habsburského se Stephanií Belgickou, byla hlavní lipová alej roku 1881 přejmenována na „Stromořadí korunního prince Rudolfa a princezny Štěpánky“. Dlouhý název se neujal, vžil se prostý název Lipky.\n\nKřížová cesta je spolu s kaplí, křížem a sochami chráněna jako nemovitá Kulturní památka České republiky.\n\n\n"}
{"id": "1114440", "url": "https://cs.wikipedia.org/wiki?curid=1114440", "title": "Kateřina Šildová", "text": "Kateřina Šildová\n\nKateřina Bohatová, rozená Kateřina Šildová, (* 17. července 1984 Šternberk) je česká divadelní, muzikálová a seriálová herečka a zpěvačka.\n\nNarodila se ve Šternberku. Vystudovala hudebně-dramatický obor na pražské konzervatoři u profesorů Jany Preissové a Jaroslava Satoranského.\n\nV prosinci roku 2017 se provdala a roku 2019 se jí narodil syn Matyáš. \n\nUž během studií hostovala v poetické inscenaci Ivo Krobota Ruce Venušiny (Národní Divadlo - Palác Kolowrat), úzce spolupracovala s Černým Divadlem Jiřího Srnce. Záhy vstoupila do světa hudebního divadla, jako Demetera v české premiéře Webberova muzikálu Kočky (Cats) - Divadlo Milénium Praha. Pak už následovaly další, z těch nejvýznamnějších uveďme: Kathy v muzikálu Zpívání v dešti (Singing in the rain), Winnifred v Limonádovém Joeovi, Millie Dillmountová v muzikálu Hledá se muž, Zn: Bohatý! (Thoroughly Modern Millie), nebo Roxie Hart v legendárním Chicagu. Vše na scéně plzeňského Divadla J. K. Tyla. Mezi další zajímavá shledání řadí lyrikál Michala Horáčka Kudykam a postavu Mňaudámičky Tre. \n\nV Hudebním Divadle Karlín se podílela na inscenacích Producenti (The Producers), Carmen, Jesus Christ Superstar nebo Vražda za oponou (Curtains), kde si zahrála Bambi Bernét. \n\nPro Divadlo Pod Palmovkou nastudovala roli Terezy v hudební komedii Kdyby tisíc klarinetů či roli Děvčete v Krvavé svatbě. \n\nJejí současnou \"domovinou\" je Divadlo Kalich. První zde nastudovanou rolí byla Annie v muzikálu Jack Rozparovač. Následovala tyto role Patty v muzikálu Pomáda a Lorraine v Srdcovém Králi. Aktuálně exceluje jako Agnes v legendárním dirty muzikálu Krysař. Nejnověji nastudovanou rolí v tomto divadle je ženská vícerole (matka, učitelka a reportérka) v nové verzi muzikálu Vlasy, zde uváděné s podtitulem „květiNOVÉ děti“. \n\nDále je v současné době k vidění v inscenacích Miluji Tě, ale… (I love you, you are perfect, now change), kterou s úspěchem uvádí Divadlo Palace Praha. Dále coby Lina Lamontová ve Zpívání v dešti (Jihočeské divadlo) a v neposlední řadě jako Líza Doolittleová v MY FAIR LADY (DFXŠ Liberec).\n\nNejvýznamnější seriálovou rolí byla role Kristýny v seriálu Horákovi (Česká Televize). Kateřina si dále zahrála v řadě dalších seriálů, mezi které patří např. Vinaři, Obchoďák, Svatby v Benátkách, Kriminálka Anděl.\n\nKromě divadla zároveň působí jako sólová zpěvačka Orchestru Karla Vlacha, Septet Plus Orchestra či tanečního orchestru James Band. Je vokalistkou Marie Rottrové a Báry Polákové. Jako vokalistka doprovází též Vojtěcha Dyka s kapelou B-Side Band Brno, společně se kterými tvoří i představení MASS.\n\nAč není dabérkou, se ctí se zhostila několika více než desítky dabingových rolí. Namátkou slečna Atlantis ve filmu Dumbo, Mei Mei v Kung Fu Panda 3, Avy v AntMan a Wasp či Jess Price v Lese Sebevrahů. Kompletní seznam rolí naleznete na profilu na Dabingforu > ZDE < . \n\n"}
{"id": "1114450", "url": "https://cs.wikipedia.org/wiki?curid=1114450", "title": "Římskokatolická farnost Prádlo", "text": "Římskokatolická farnost Prádlo\n\nŘímskokatolická farnost Prádlo je územním společenstvím římských katolíků v rámci sušickonepomuckého vikariátu českobudějovické diecéze.\n\nVznik vsi je spojen s cisterciáky z kláštera v Nepomuku. Cisterciáčtí mniši zde také nechali postavit gotický kostelík, zasvěcený Povýšení svatého Kříže. Místní plebánie v průběhu dějin zanikla a Prádlo se v roce 1667 uvádí jako filiálka farnosti ve Vrčeni. V roce 1786 zde byla zřízena lokálie a od téhož roku začaly být vedeny matriky. Samostatná farnost v místě byla obnovena roku 1857. Kostel byl do současné podoby upraven v 80. letech 19. století. Dnes není farnost obsazována sídelním knězem a je administrována ex currendo z arciděkanství v Nepomuku.\n\n\n"}
{"id": "1114452", "url": "https://cs.wikipedia.org/wiki?curid=1114452", "title": "Římskokatolická farnost Železná Ruda", "text": "Římskokatolická farnost Železná Ruda\n\nŘímskokatolická farnost Železná Ruda je územním společenstvím římských katolíků v rámci sušicko-nepomuckého vikariátu českobudějovické diecéze.\n\nOd roku 1694 v Železné Rudě vykonávali duchovní správu cisterciáci z opatství Gotteszell. Ti zde také v letech 1727–1732 postavili kostel Panny Marie Pomocnice. V roce 1776 zde byla založena farnost, spravována diecézním duchovenstvem. V současné době není v místě ustanoven sídelní duchovní správce a farnost je spravována ex currendo ze Sušice.\n\n\n"}
{"id": "1114454", "url": "https://cs.wikipedia.org/wiki?curid=1114454", "title": "Josef Bruno Fluck von Leidenkron", "text": "Josef Bruno Fluck von Leidenkron\n\nJosef Bruno Fluck von Leidenkron (12. prosince 1805 Bistra – 12. května 1886 Vídeň), byl rakouský vysoký státní úředník a politik, v 2. polovině 19. století poslanec Říšské rady a místodržící Dalmácie.\n\nJeho bratrem byl úředník a politik Moriz Bruno Fluck. Josef Bruno Fluck studoval do roku 1827 právo na Vídeňské univerzitě. Pak nastoupil do státních služeb a působil jako úředník v Zadaru, Dubrovníku a Vídni. V roce 1842 získal titul vládního rady. V roce 1849 se podílel tažení bána Josipa Jelačiće. Potom byl velitelem 7. vojenského okrsku v Uhersku, pak ministerským radou na ministerstvu vnitra. V roce 1850–1852 se podílel na budování státní správy v Chorvatsku a Slavonii. Byl referentem ministerstva vnitra pro balkánské a alpské země rakouské monarchie. V roce 1868 odešel do penze, v roce 1869 získal titul barona. Později byl znovu povolán do státní služby a působil po Johannu Wagnerovi v letech 1869–1870 jako místodržící Dalmácie (nejvyšší představitel státní správy v této korunní zemi). V době jeho úřadování došlo k povstání obyvatelstva v regionu Krivošije. Funkce místodržícího byl zproštěn v září 1870.\n\nV roce 1870 získal titul sekčního šéfa ministerstva vnitra. Poté, co rezignoval na funkci místodržitele, byl jmenován tajným radou. V roce 1875 odešel do penze.\n\nByl aktivní i v parlamentní politice. Zasedal coby poslanec Říšské rady (celostátního parlamentu). Nastoupil do ní v doplňovacích volbách roku 1875. Zastupoval kurii venkovských obcí v Dalmácii, obvod Split, Brač, Hvar, Vis. Slib složil 23. listopadu 1875. V roce 1873 se uvádí jako baron Josef Bruno Fluck von Leidenkron, c. k. tajný rada a sekční šéf na penzi, bytem Vídeň. V roce 1878 byl na Říšské radě členem poslaneckého klubu levého středu.\n\nV roce 1881 byl jmenován za doživotního člena Panské sněmovny (nevolená horní komora Panské sněmovny).\n"}
{"id": "1114457", "url": "https://cs.wikipedia.org/wiki?curid=1114457", "title": "Metro (dezert)", "text": "Metro (dezert)\n\nMetro neboli Metro dezert je trvanlivý cukrářský výrobek, který se začal vyrábět v roce 1974 na počest otevření první linky C pražského metra, k němuž došlo 9. května 1974, a od roku 1975 se vyrábí v Michelských pekárnách v Praze-Michli. Jeho čtyři kusy v jednom balení symbolizovaly čtyři vagóny v jedné soupravě metra, které tehdy v pražském metru jezdily. Po sametové revoluci se dezert přestal vyrábět, později však byla jeho výroba obnovena. Kromě klasické podoby se vyrábí i s dalšími příchutěmi: jahoda, citrón, skořice a vaječný likér, dříve také: pomeranč, kokos, kakao, perník a máta.\n\n"}
{"id": "1114458", "url": "https://cs.wikipedia.org/wiki?curid=1114458", "title": "Josef Rajský", "text": "Josef Rajský\n\nJosef Rajský (6. dubna 1875 Vysoké nad Jizerou – 1. května 1968 ) byl český herec, divadelní inspicient.\nVyučil se rukavičkářem a několik let pracoval jako rukavičkářský pomocník. Ale před rokem 1914 se s ním setkáváme jako s inspicientem a hercem epizodních rolí, v divadle Uranie.\n\nV roce 1920 se poprvé objevil ve filmu s názvem \"Melchiad Koloman\". Film byl natáčen na dvorku divadla Uranie. Josef Rajský v něm sehrál roli nazvanou ve scénáři Jiljí Ješek. V následujícím roce 1921 hrál v dalším filmu, který se natáčel také na dvorku divadla Uranie a jmenoval se \"Sázka o hubičku\". Josef Rajský v něm hrál obecního strážníka.\n\nPak se na deset let z filmu odmlčel a po návratu do film. atelierů sehrál 6 filmů v letech 1931 až 1932.\n\nV roce 1932 pak hrál věřitele pana Lelíčka (V. Burian) ve filmu \"Lelíček ve službách Scherlocka Holmesa\".\n\nZáhy přišla jeho poslední role ve filmu \"Děvčátko neříkej ne!\" z roku 1932, kde hrál filmaře.\n\nPo tomto filmu již žádnou roli nedostal. \n\nZ jeho soukromí toho není mnoho známo. Jen snad to, že měl bratra Jana Rajského (* 1883), Antonína Rajského (* 1885), a sestru Julii (* 1868).\n\n\n\n\n\n"}
{"id": "1114468", "url": "https://cs.wikipedia.org/wiki?curid=1114468", "title": "Marcel Aymé", "text": "Marcel Aymé\n\nMarcel Aymé [\"marsel emé\"] (29. březen 1902, Joigny – 14. říjen 1967, Paříž) byl francouzský spisovatel a dramatik.\n\nProslavil se zejména jako povídkář, ceněn je i jeho román \"Zelená kobyla\". Jeho povídky jsou často humoristické, tak hlavní hrdina povídky \"Trpaslík\" náhle ve třiceti letech začne růst. Rád užíval i fantastických motivů: tak povídka \"Le Passe-muraille\" (\"Muž, který procházel zdí\") jedná o ustrašeném úředníkovi, který je schopen procházet stěnou a vodit za nos policii. Tato povídka byla i zfilmována a vznikl dle ní muzikál \"Amour\". Někdy fantaskno přechází až v absurdno, a to zejména v jeho divadelních hrách, které se tak někdy řadí k absurdnímu dramatu. Populární se staly rovněž jeho pohádky pro děti (\"Les Contes du Chat Perch\"). Zpočátku kritika Aymého nebrala vážně a jeho extravagantní texty byly považovány za druhořadé, uznán byl až časem.\n\n\n\n\n"}
{"id": "1114471", "url": "https://cs.wikipedia.org/wiki?curid=1114471", "title": "Dovženko", "text": "Dovženko\n\nPříjmení Dovženko nosí více osob:\n\n"}
{"id": "1114476", "url": "https://cs.wikipedia.org/wiki?curid=1114476", "title": "Southpaw", "text": "Southpaw\n\nSouthpaw je anglický výraz pro levoruké jednotlivce, zejména ve sportu.\n\nSouthpaw může znamenat:\n"}
{"id": "1114477", "url": "https://cs.wikipedia.org/wiki?curid=1114477", "title": "José Maria de Eça de Queirós", "text": "José Maria de Eça de Queirós\n\nJosé Maria de Eça de Queirós [\"žozé maría di'esa di'kejróš\"] (25. listopad 1845, Póvoa de Varzim – 16. srpen 1900, Paříž) byl portugalský spisovatel, publicista a diplomat. Klasik portugalské literatury. Je řazen k realismu, který do portugalské literatury vnesl.\n\nNarodil se jako nemanželský syn vysokého úředníka a na jeho přání vystudoval práva na univerzitě v Coimbře a krátce provozoval právní praxi v Lisabonu. Začal publikovat eseje a povídky v \"Gazeta de Portugal\". Brzy se zařadil do okruhu portugalských intelektuálů usilujících o sociální reformy, které se říká Generace sedmdesátých. Eça de Queirós navíc ostře kritizoval soudobou portugalskou literaturu. V 70. letech začal pracovat rovněž v diplomacii, byl konzulem na Kubě (1872–1874), v Británii (1874–1888) a ve Francii (1888-1900). Zemřel na tuberkulózu.\n\nNa zahraničních misích začal psát romány, které ho nakonec proslavily nejvíce: \"O Crime do Padre Amaro\" (\"Zločin pátera Amara\"), \"O Primo Basílio\" (\"Bratranec Bazilio\") a své mistrovské dílo \"Os Maias\" (\"Maiové\").\n\nV anketě Naši velcí Portugalci (\"Os Grandes Portugueses\"), kterou roku 2007 uspořádala portugalská veřejnoprávní stanice Rádio e Televisão de Portugal, a která hledala největší osobnosti portugalských dějin, skončil na 22. místě.\n\n"}
{"id": "1114478", "url": "https://cs.wikipedia.org/wiki?curid=1114478", "title": "Coteau du Missouri", "text": "Coteau du Missouri\n\nCoteau du Missouri nebo Missouri Plateau (česky \"Missourská plošina\") je plošina ve státech Severní Dakota a Jižní Dakota v severní části Spojených států amerických. Missourská plošina se rozkládá podél východního břehu řeky Missouri. Je součástí Velkých planin. Severní a severovýchodní část plošiny zasahující na území Kanady, do provincií Saskatchewan a Alberta, má glaciální reliéf (kanadská část bývá nazývána \"Palliser's Triangle\"). Oblast je charakteristická zvlněnou, mírně kopcovitou krajinou porostlou travinami. Dalším typem reliéfu v oblasti jsou tzv. badlandy. Jedná se o krajinu, která leží pod úrovní plošiny. Vzniká na nezpevněných sedimentech nebo zvětralinách, které rychle podléhají erozi.\n"}
{"id": "1114481", "url": "https://cs.wikipedia.org/wiki?curid=1114481", "title": "Melchior Wańkowicz", "text": "Melchior Wańkowicz\n\nMelchior Wańkowicz (10. ledna 1892 Kałużyce, Minská oblast – 10. září 1974 Varšava) byl polský spisovatel a novinář. Nejznámější jsou jeho knihy a reportáže z prostředí polských ozbrojených sil bojujících ve druhé světové válce na Západě.\n"}
{"id": "1114482", "url": "https://cs.wikipedia.org/wiki?curid=1114482", "title": "Třída Beograd", "text": "Třída Beograd\n\nTřída Beograd byla třída torpédoborců jugoslávského královského námořnictva konstrukčně vycházející z francouzského typu \"Simoun\". Jeden torpédoborec byl potopen při okupaci Jugoslávie. Zbylé dva byly ukořištěny a potopeny v dalším průběhu války.\n\nCelkem byly postaveny tři jednotky této třídy pojmenované po hlavních městech Srbska, Chorvatska a Slovinska \"Beograd\", \"Ljublana\" a \"Zagreb\". Plavidla byla objednána v roce 1936. Zatímco první byl postaven ve francouzské loděnici Ateliers et Chantiers de la Loire v Saint-Nazaire, zbylé dva postavila domácí loděnice Jadranska Brodogradilista ve Splitu. Na vodu byly spuštěny v letech 1937–1938 a do služby byly přijaty v roce 1939.\n\nVýzbroj tvořily čtyři 120mm kanóny Škoda v jednohlavňových věžích, čtyři 40mm kanóny Bofors, šest 15mm kulometů a dva trojhlavňové 550mm torpédomety. Loď mohla nést až 30 min. Pohonný systém tvořily dvě parní turbíny Parsons a tři kotle Yarrow. Lodní šrouby byly dva. Nejvyšší rychlost dosahovala 38 uzlů. Dosah byl 1200 námořních mil při rychlosti 16 uzlů.\n\nSlužba plavidel v jugoslávském námořnictvu skončila kvůli okupaci země v dubnu 1941. \"Beograd\" dne 6. dubna 1941 poškodily německé střemhlavé bombarédry a dne 17. dubna 1941 jej Itaové ukořistili v Kotoru. Ve stejný den \"Zagreb\" vyhodila do vzduchu vlastní posádka a torpédoborec \"Ljublana\" byl rovněž ukořistěn Italy. Itálie oba získané torpédoborce zařadila do královského námořnictva jako Sebenico a Lubiana. Modifikovanou výzbroj tvořily čtyři 120mm kanóny, jeden 37mm kanón, pět 20mm kanónů a šest 533mm torpédometů. Torpédoborec \"Lubiana\" dne 1. dubna 1943 ztroskotal na pobřeží Tunisu.\n\nPo italské kapitulaci \"Sebenico\" dne 11. září 1943 ukořistili Němci. Kriegsmarine jej do služby zařadila jako TA 43. Loď byla potopena vlastní posádkou dne 1. května 1945 poblíž Terstu.\n"}
{"id": "1114484", "url": "https://cs.wikipedia.org/wiki?curid=1114484", "title": "Občina Radovljica", "text": "Občina Radovljica\n\nObčina Radovljica je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 52 sídel, její rozloha je 118,7 km² a k 1. lednu 2017 zde žilo 18 822 obyvatel. Správním střediskem občiny je město Radovljica.\n\nLeží na severozápadu Slovinska v Karavankách. Nejvyšším bodem je Veliki vrh (2060 m n. m.). Jižní částí občiny protéká řeka Sáva. Ve směru od severozápadu na jihovýchod občinu protíná dálnice A2.\n\nTrhová práva získala obec roku 1346 a roku 1510 se stala městem. Město mělo i vlastní soudnictví a mohlo vybírat mýtné. Tuto autonomii zrušil až císař Josef II.\n\nHistorické centrum se vypíná na 75 vysokém návrší nad řekou Sávou. Staré město se uchovalo znaky pozdněgotické a renesanční architektury, od půdorysu a orientace domů až po detaily některých staveb. Po velkém ohni roku 1835 byla většina domů přestavěna v klasicistním stylu. Historické domy lemují hlavní ulici, která se pak rošiřuje na náměstí Linhartov trg. Z původně 16 městských věží se zachovalo aspoň částečně 9. Za pozornost stojí Šivecův dům ze 16. století s pozdněgotickými prvky a freskovou fasádou. Dále Vidičův dům ze 17. století rovněž s freskami na fasádě. V Linhartově domě se narodil Anton Tomaž Linhart zakladatel slovinského dramatu. Na náměstí se nalézá i Thurnov grad, který prošel barokní úpravou a jeho fasádu zdobí štuková výzdoba. Dále je zde kostel sv. Petra, původně románská stavba získala koncem 15. století pozdně gotický vzhled. Vedlejší starobylá fara zaujme arkádami ze 16. století v nádvoří.\n\nObčina se dělí na sídla: Begunje na Gorenjskem, Brda, Brezje, Brezovica, Dobravica, Dobro Polje, Dvorska vas, Češnjica pri Kropi, Črnivec, Globoko, Gorica, Hlebce, Hraše, Kamna Gorica, Kropa, Lancovo, Lesce, Lipnica, Ljubno, Mišače, Mlaka, Mošnje, Nova vas pri Lescah, Noše, Otoče, Ovsiše, Peračica, Podnart, Poljče, Poljšica pri Podnartu, Posavec, Praproše, Prezrenje, Radovljica, Ravnica, Rovte, Slatna, Spodnja Dobrava, Spodnja Lipnica, Spodnji Otok, Srednja Dobrava, Srednja vas, Studenčice, Vošče, Vrbnje, Zadnja vas, Zaloše, Zapuže, Zgornja Dobrava, Zgornja Lipnica, Zgornji Otok, Zgoša.\n\nSousedními občinami jsou: Tržič na severu a východě, Naklo na jihovýchodě, Kranj na jihu, Bohinj na jihozápadě, Bled na západě a Žirovnica na severozápadě.\n\n\n"}
{"id": "1114488", "url": "https://cs.wikipedia.org/wiki?curid=1114488", "title": "Ozark Plateau", "text": "Ozark Plateau\n\nOzark Plateau, také Ozark Mountains (česky \"Plošina Ozark\") je zalesněná tabulovitá plošina ve státech Missouri, Arkansas a Oklahoma ve střední části Spojených států amerických. Náleží k regionu fyzické geografie nazývanému Interior Highlands. Tento region vysočin si uchoval původní přírodní znaky, nicméně ze všech stran je obklopený nížinami s intenzívní zemědělskou činností. Zalesněná oblast vystupuje nad své okolí a působí jako zelený ostrov uprostřed obilných polí.\n\nOzark Plateau se rozkládá na ploše přibližně 100 000 km. Nejvyšší bod \"Buffalo Lookout\" má nadmořskou výšku 781 m. Skládá se ze čtyř geomorfologických oblastí: \"Salemské plošiny\", \"Springfieldské plošiny\", \"Pohoří Saint Francois\" a \"Bostonských hor\".\nOzark Plateau je strukturou klenba. V prekambriu zde probíhala silná vulkanická činnost, následovalo období sedimentace ukončené zdvihem. Ve složení hornin převládají vápence, dolomity, pískovce a břidlice. V oblasti se nachází řeky, největší je \"White River\". V horní části plošiny řeky meandrují, ve svažujících místech se mění v horské řeky s peřejemi a vodopády.\n\n\nV tomto článku byly použity informace z článku Ozarks na anglické Wikipedii\n"}
{"id": "1114492", "url": "https://cs.wikipedia.org/wiki?curid=1114492", "title": "Zmetek", "text": "Zmetek\n\nZmetek je víceznačné slovo, obecně používané pro fenomén něčeho nehotového, nepovedeného, nebo dokonce odpad. Původně označuje potracený plod hospodářských zvířat - od \"zmetání\" (potrat).\n\nVe výrobě je tímto pojmem označován vadný výrobek, který nesplňuje kvalitativní požadavky výrobce. Zmetky lze dělit na opravitelné a neopravitelné, zvyšují náklady výrobce a jsou tudíž pro výrobce nežádoucí. Za druhé světové války byly v továrnách na obsazených územích německou armádou záměrně zmetky vyráběny, aby bylo zmařeno německé válečné úsilí.\n\nVýraz zmetek je také používán jako pejorativní označení člověka, který se projevuje společensky nepřijatelným chováním.\n"}
{"id": "1114496", "url": "https://cs.wikipedia.org/wiki?curid=1114496", "title": "Danny Masterson", "text": "Danny Masterson\n\nDaniel Peter Masterson (* 13. března 1976) je americký herec a DJ, známý především díky roli \"Stevena Hyda\" ze seriálu stanice Fox \"Zlatá sedmdesátá\" (1998–2006). Jeho další známá role je ještě Milo Foster ze seriálu stanice TBS \"Men at Work\" (2012–2014).\n\nNarodil se na Long Islandu Carol a Peterovi Mastersonovým. Jeho matka je manažerka a jeho otec pojišťovací agent. Má bratra Christophera, který je zpěvákem, nevlastní sestru Alannu, která je herečkou a nevlastního bratra Jordana. Od roku 2011 je vztahu s Bijou Phillips. Do pěti let byl dětským modelem; objevoval se na titulních stránkách časopisů a v katalozích na dětské oblečky. Hrál také v divadlech, v dětství hrál i na Broadway v muzikálech do roku 1985. Poté se jeho hlas vytratil v pubertě, když začal mutovat. Tehdy se začal plně věnovat herectví. Od roku 1988 až do současné doby hraje v televizních seriálech a filmech.\n"}
{"id": "1114497", "url": "https://cs.wikipedia.org/wiki?curid=1114497", "title": "Allhaming", "text": "Allhaming\n\nAllhaming je obec v rakouské spolkové zemi Horní Rakousy, v okrese Linec-venkov.\n\nK 1. lednu 2015 zde žilo 1 135 obyvatel.\n\n"}
{"id": "1114500", "url": "https://cs.wikipedia.org/wiki?curid=1114500", "title": "Římskokatolická farnost Zhůří", "text": "Římskokatolická farnost Zhůří\n\nŘímskokatolická farnost Zhůří je územním společenstvím římských katolíků v rámci sušicko-nepomuckého vikariátu českobudějovické diecéze.\n\nFarnost ve Zhůří byla založena v roce 1766 při kostele Nejsvětější Trojice (postaven 1762). V letech 1940–1945 byla farnost nuceně podřízena biskupství v Pasově, v roce 1945 byla opět včleněna do Českobudějovické diecéze. V padesátých letech 20. století se obec stala součástí vojenského újezdu Dobrá Voda. Roku 1952 byla celá vesnice včetně kostela srovnána se zemí. V 90. letech 20. století byla na místě kostela postavena malá kaple. Duchovní správa je vykonávána z Velhartic.\n\n\n"}
{"id": "1114502", "url": "https://cs.wikipedia.org/wiki?curid=1114502", "title": "Učitel tance", "text": "Učitel tance\n\nUčitel tance je český film z roku 1994 režiséra Jaromila Jireše podle scénáře Jiřího Hubače.\n\nDěj se odehrává ve 40. letech 20. století po druhé světové válce. Taneční mistr Richard Majer přichází do léčebny tuberkulózy. Touto nemocí trpí již tři roky, vystřídal několik léčeben, ale ze všech musel odejít, protože byl neukázněný a nechtěl se nechat operovat. Je optimista, ostatní pacienti jsou apatičtí či se snaží dodržovat pravidla léčení (nemluvit, hýbat se pomalu, nebýt příliš optimističtí, tím se totiž nenamáhají plíce). Pacienta Miluška se zamiluje do Pepy, který dodržuje klidný režim. Richard pořádá taneční kurzy pro začátečníky, večer se schází s Lydií a tančí spolu. Přistihne je vrchní sestra. Primář jej chce vyhodit, Majer proto přistoupí na operaci, při níž mu budou odebrána žebra. \n\nOdjede na vyšetření do Prahy. Jak slíbil umírajícímu Pardusovi, staví se na zámku a najde jeho prstýnek, o němž se Pardusovi zdálo. Místo na vyšetření jde k léčitelce Dotáhalové, která léčí alkoholem a zábavou. Richard již nestihne odevzdat prstýnek Pardusovi, který několik dní před jeho příjezdem zemřel. Pepa se uzdraví, a poslední noc před odjezdem stráví s Miluškou. Majer má negativní výsledky. Aby povzbudil ostatní, říká, že to byl zázrak od Dotáhalové. Většina pacientů se sbalí a odjíždí za ní. Další týden má však opět pozitivní výsledky. Nemoc se dále zhoršuje, přidávají se horečky. Dozví se, že Lydie při \"léčení\" u Dotáhalové dostala chrlení krve a odvezli ji do Motola. I do té doby nepřístupná vrchní sestra Majera lituje a přilepšuje mu.\n\nMajer již jen leží, nepřijde přivítat ani nové pacientky. Na pokoj přijedou noví pacienti, je mezi nimi i tanečník Olda Ondříček, kterého Majer nevzal do tanečního klubu. Majera pozná, ten se nejdřív ke svému povolání nezná, pak ho ale nově příchozí zaujme a vyzve jej, aby mu předvedl, co nového se naučil. Začne s ním znovu tančit.\n\n"}
{"id": "1114505", "url": "https://cs.wikipedia.org/wiki?curid=1114505", "title": "Kanton Creney-près-Troyes", "text": "Kanton Creney-près-Troyes\n\nKanton Creney-près-Troyes (fr. \"Canton de Creney-près-Troyes\") je francouzský kanton v departementu Aube v regionu Champagne-Ardenne. Tvoří ho 33 obcí. Zřízen byl v roce 2015.\n\n\n"}
{"id": "1114507", "url": "https://cs.wikipedia.org/wiki?curid=1114507", "title": "Split (1939)", "text": "Split (1939)\n\nSplit byl torpédoborec jugoslávského námořnictva. Byl to poslední torpédoborec postavený v Jugoslávii. Objednán byl před druhou světovou válkou pro tehdejší jugoslávské královské námořnictvo. Jednalo se o velké a silně vyzbrojené plavidlo odpovídající jugoslávskému torpédoborci \"Dubrovnik\". K jeho dokončení však došlo až po skončení války. Ve službě loď byla v letech 1958–1980.\n\nStavba torpédoborce probíhala v Rijece podle plánů britské loděnice Yarrow Shipbuilders. Stavba byla zahájena roku 1939. Po okupaci Jugoslávie v dubnu 1941 plavidlo přešlo do italských rukou, kteří se jej pokusili dokončit jako Spalatio. Rozestavěný torpédoborec opět změnil majitele po italské kapitulaci v roce 1943. Dne 8. září 1943 jej ukořistili Němci. V roce 1944 se plavidlo vrátilo zpět do jugoslávských rukou, přičemž bylo rozhodnuto o jeho dokončení. V roce 1950 byl trup spuštěn na vodu. Do operační služby byla loď přijata 4. července 1958. Stavba plavidla se tak protáhla na 20 let.\n\nPůvodně zamýšlenou výzbroj mělo tvořit pět 140mm kanónů v jednohlavňových věžích, deset 40mm kanónům, osm kulometů a dva trojhlavňové 533mm torpédomety. Po válce však bylo plavidlo dokončeno v pozměněné podobě, a s významným zastoupením americké výzbroje a elektroniky. Tu tvořily radary SC, SG 1, Mk 12 a Mk 22. Skutečnou výzbroj plavidla tak tvořilo pět amerických 127mm kanónů v jednohlavňových věžích, dvanáct 40mm kanónů, jeden pětihlavňový 533mm torpédomet, dva salvové vrhače hlubinným pum Hedgehog, šest vrhačů a dvě skluzavky hlubinných pum. Zároveň loď mohla nést až 40 námořních min. Pohonný systém tvořily dvě parní turbíny Parsons a dva kotle. Nejvyšší rychlost dosahovala 31,5 uzlu.\n\nTorpédoborec byl ve službě v letech 1958–1980. V posledních letech byl funkční už jen jeden kotel a rychlost plavidla tak poklesla na 24 uzlů.\n"}
{"id": "1114508", "url": "https://cs.wikipedia.org/wiki?curid=1114508", "title": "Saint-Mammès", "text": "Saint-Mammès\n\nSaint-Mammès je francouzská obec v departementu Seine-et-Marne v regionu Île-de-France. V roce 2012 zde žilo 3 181 obyvatel. Leží na řece Seině.\n\nÉcuelles, Champagne-sur-Seine, Moret-sur-Loing, Veneux-les-Sablons, Vernou-la-Celle-sur-Seine\n\n\"Počet obyvatel\"\n\n"}
{"id": "1114511", "url": "https://cs.wikipedia.org/wiki?curid=1114511", "title": "Miho Klaić", "text": "Miho Klaić\n\nMiho Klaić, též Mihovil Klaić (19. srpna 1829 Dubrovník – 3. ledna 1896 Zadar), byl pedagog a rakouský politik chorvatské národnosti z Dalmácie, v 2. polovině 19. století poslanec Říšské rady.\n\nZákladní a střední vzdělání nabyl v Dubrovníku a Livornu. V letech 1849–1853 studoval na Padovské univerzitě, kde v roce 1853 získal doktorát z architektury (podle jiného zdroje z matematiky). Roku 1854 složil ve Vídni učitelské zkoušky pro výuku fyziky a matematiky. Nastoupil jako učitel na vyšší státní gymnázium v Zadaru. Od roku 1855 byl suplentem, od roku 1857 profesorem. Trvalý úvazek mu ale byl roku 1860 zamítnut z politických důvodů a v roce 1863 byl z učitelských služeb propuštěn. Do pedagogické služby se vrátil roku 1865, v mezidobí se podílel na vzniku divadla v Zadaru. V roce 1866 se (za Richarda Belcrediho) stal zemským školním inspektorem. Roku 1869 se přestěhoval do Koperu. V roce 1871 odešel na vlastní žádost do penze. V této době se totiž moci v Předlitavsku opět ujali němečtí liberálové, s jejichž centralistickou vizí státu Klaić nesouhlasil.\nByl dlouhodobě politicky aktivní a patřil mezi předáky dalmatské Národní strany, která se hlásila k chorvatskému národnímu hnutí a podporovala spojení Dalmácie s Chorvatskem a Slavonií. V roce 1863, když odešel ze Zadaru Juraj Pulić, se Klaić stal i předsedou strany. Od prvních voleb v roce 1861 až do své smrti zasedal jako poslanec Dalmatského zemského sněmu. V roce 1870 se po vítězství Národní strany v zemských volbách stal i členem zemského výboru. V roce 1895 byl zvolen za předsedu zemského sněmu, tedy za zemského hejtmana, nejvyššího představitele zemské samosprávy Dalmácie.\n\nKromě toho byl v letech 1865–1866 i poslancem sněmu Chorvatského království a v roce 1868 se podílel jako odborník na vyjednávání mezi Chorvatskem a Uherskem o tzv. uhersko-chorvatském vyrovnání.\n\nZasedal rovněž coby poslanec Říšské rady (celostátního parlamentu Předlitavska), kam poprvé usedl v prvních přímých volbách roku 1873. Zastupoval kurii venkovských obcí v Dalmácii, obvod Zadar, Pag, Rab, Benkovac atd. Nesložil slib a jeho volba byla na schůzi 10. prosince 1873 anulována. Po znovuzvolení 21. března 1874 složil slib. V roce 1873 se uvádí jako Dr. Michael Klaić, penzionovaný školní inspektor a člen zemského výboru, bytem Zadar. V parlamentu zastupoval opoziční slovanský blok. V roce 1878 byl členem poslaneckého klubu pravého středu. Mandát obhájil ve volbách roku 1879, nyní za kurii venkovských obcí, obvod Sinj, Imotski, Makarska atd. Znovu byl zvolen i ve volbách roku 1885 (kurie venkovských obcí, obvod Zadar, Pag atd.) a volbách roku 1891 (kurie venkovských obcí, obvod Dubrovník, Korčula atd.). V parlamentu zasedal až do své smrti. Po jistou dobu byl místopředsedou parlamentní frakce Hohenwartův klub, kterou vedl bývalý předlitavský předseda vlády Karl Sigmund von Hohenwart a která sdružovala především německorakouské a federalisticky orientované konzervativce. Z tohoto klubu vystoupil spolu s dalšími devíti jihoslovanskými poslanci v roce 1893, když vznikla centralisticky orientovaná vláda Alfreda Windischgrätze a předsedal pak nově utvořenému Chorvatsko-slovinskému klubu, který ovšem koncem roku 1895 zvažoval návrat do Hohenwartova klubu. Klaić zastupoval Říšskou radu dlouhodobě v rakousko-uherských delegacích (delegace zákonodárců z obou částí Rakouska-Uherska utvořené pro jednání o otázkách ve společné kompetenci) a měl v nich na starosti referát záležitostí Bosny a Hercegoviny. Kromě toho byl trvale členem rozpočtového výboru Říšské rady.\n\nV roce 1862 se podílel na založení liberálně-demokratického listu \"Il Nazionale\" a po mnoho let vedl jeho redakci. Byl aktivní v národních spolcích. Od roku 1863 byl místopředsedou organizace Matica dalmatinska, v roce 1875 se stal jejím předsedou. Podílel se na opakovaných snahách Chorvatů o ovládnutí místních samospráv v Dalmácii. Takto například stál za úspěchem v roce 1882, kdy Chorvati získali kontrolu nad radnicí ve Splitu. Usiloval o zachování spojenectví mezi dalmatskými Chorvaty a Srby, které se ovšem rozpadlo koncem 70. let.\n\nZemřel náhle v lednu 1896. Ještě před vánoci 1895 odjel z Vídně do svého domova. Při cestě si ale drobně poranil nehet a to se stalo příčinou jeho pozdější smrti.\n"}
{"id": "1114517", "url": "https://cs.wikipedia.org/wiki?curid=1114517", "title": "Grand", "text": "Grand\n\nGrand je příslušník španělského \"grandátu\" (: \"Grandeza de España\"), což je nejvyšší šlechtický titul ve Španělském království, v pořadí hned za španělskými infanty, titulem, který náleží pouze potomkům krále a dětem asturského knížete.\n\nŠpanělští grandi jsou zřejmě pokračovateli starobylých \"ricoshombres\" v královstvích Kastilie a León, Aragonie a Navarra, přičemž \"grandeza\" je nejvyšší stupeň španělské aristokracie.\n\nPo nástupu dynastie Trastámarů na španělský trůn v roce 1369, byli \"grandy\" nazýváni nejvyšší představitelé nejmocnějších feudálních rodů, pocházejících z královské krve. Původ španělského grandstva, tak jak je známe dnes, se však ustálil až za panování Karla I. Španělského.\n\nV roce 1520, krátce po své korunovaci císařem Svaté říše římské (jako Karel V.), zavedl rozlišování mezi prostou šlechtou (tzn. nositeli šlechtického titulu) a \"grandy\" (pocta udělovaná panovníkem, jež byla vázána ke šlechtickému titulu), přičemž titul španělských grandů byl spojen s výsadou \"cobertury\" – právem setrvat s pokrývkou hlavy i v přítomnosti krále (odtud také pochází tradiční formule udělené hodnosti: \"¡Cubríos!\"). Mezi další výsady patřilo například právo sedět v přítomnosti krále a také nemohl být takový šlechtic uvězněn, pouze s výjimkou přímého příkazu samotného panovníka.\n\nV tomto prvním rozlišení z roku 1520 byli uznáni za \"Grandy\" představitelé tehdejších pětadvaceti předních a nejstarších šlechtických titulů:\n\n\nBadatelé se shodují na tom, že mezi těmito prvními \"grandy\" neexistovalo právo přednosti, a protokolární řazení probíhalo v pořadí, v jakém byl titul udělen. Těchto dvacet pět původních pánů (včetně několik dalších, jimž bylo grandství uděleno za panování Karla I. a jeho syna Filipa II.), jsou označováni jako \"Grandi prvního řádu\". Jedná se celkem asi o čtyřicet titulovaných rodů ke konci 16. století.\n\nAž na několik výjimek, jako například potomci Kryštofa Kolumba (vévodové z Veraguy, uděleno v roce 1537), tyto význačné osobnosti představovaly nejmocnější skupinu ve středověkém Španělsku s obrovskou územní i ekonomickou mocí.\n\nV 16. století se několika titulovaným dostalo vysoké pocty v podobě grandátu, mezi nimi např. hrabě-vévoda z Olivares neboo hrabě z Oñate.\n\nS nástupem Bourbonů na španělský trůn, byli titul španělského granda udělen také některým francouzským pairům, kteří pomáhali Filipovi V. během války o španělské dědictví. Od té doby španělští panovníci v omezené míře pokračují v udělování tohoto vysokého titulu význačným osobnostem španělského veřejného života, jako v případě Adolfa Suáreze, předsedovi vlády v době španělského přechodu k demokracii, jemuž král Jan Karel I. udělil grandství společně s vévodským titulem.\n\n19. století přineslo velké rozdíly mezi grandy prvního řádu a zbytkem nositelů tohoto titulu, a současně značný nárůst počtu grandů, kdy byl tento titul udělen mnoha politickým a vojenským činitelům.\n\nHlava 62 demokratické ústavy Španělského království z roku 1978 králi přiznává “právo milosti” (španělsky:\"Derecho de Gracia\"), kterým se upravuje současná španělská legislativa ohledně šlechtických titulů.\n\nAčkoli je predikát „grand“ tradičně spojen s vévodským titulem, může rovněž accompagnare tituly markýz, hrabě, vikomt, baron nebo svobodný pán, včetně takových případů, kdy může být udělen výhradně predikát bez jakéhokoli šlechtického titulu. Španělští grandi, jejich zákonné manželky a prvorozené děti požívají nároku na oslovení \"Excelentísimos Señores\", neprovorozené děti grandů mají titul \"Ilustrísimos Señores\".\n\nŠpanělští grandi v dějinách požívali četných privilegií, kterých postupně ubývalo počínaje 19. století. Posledním takovým privilegiem byl nárok na diplomatický pas při zahraničních cestách. Toto privilegium bylo zrušeno královským dekretem 1023/1984. Španělští grandi měli diplomatický pas, neboť v mnoha případech skutečně tradičně zastupovali či reprezentovali Španělskou korunu. \n\nV dnešní době predikát španělský „grand“ nepřináší žádná právní privilegia, kromě čestných, protokolárních a společenských, spojených s titulem \"Excelentísimos Señores\".\n\n\n"}
{"id": "1114523", "url": "https://cs.wikipedia.org/wiki?curid=1114523", "title": "Glenn O'Brien", "text": "Glenn O'Brien\n\nGlenn O'Brien (2. března 1947 – 7. dubna 2017) byl americký spisovatel. Narodil se v Clevelandu a později studoval na washingtonské Georgetown University, kde vedl zdejší magazín. V sedmdesátých letech spolupracoval s umělcem Andym Warholem a působil v jeho ateliéru The Factory. V letech 1971 až 1974 byl editorem jeho časopisu \"Interview\". Roku 1981 napsal scénář k filmu \"New York Beat Movie\", který byl později vydán pod názvem \"Downtown 81\". Rovněž moderoval vlastní televizní pořad \"TV Party\". Počínaje rokem 2015 zastával post šéfredaktora magazínu \"Maxim\". Zemřel roku 2017 ve věku 70 let.\n\n"}
{"id": "1114524", "url": "https://cs.wikipedia.org/wiki?curid=1114524", "title": "Obdarování (mormonismus)", "text": "Obdarování (mormonismus)\n\nObdarování je jedním z vrcholných obřadů v mormonismu (ačkoliv ne všechna mormonská odvětví tento obřad uznávají). \n\nObdarování bylo zavedeno roku 1842 mormonským zakladatelem Josephem Smithem jako součást tajných vnitřních obřadů v rámci mormonské církve. V současné době prochází Obdarováním v CJKSPD prochází každý dospělý člen, pokud je toho hoden. Každý je také pobízen k tomu, aby vykonával obřad Obdarování ze své zemřelé předky. Obřad byl v průběhu historie několikrát modernizován. Podle CJKSPD nemůže být člověk zbožštěn a nemůže se vrátit do přítomnosti Boha v nebi bez obřadu Obdarování..\n\nKristova komunita Obdarování svých členů neprovádí. FLDS (fundamentalistická odnož mormonismu, stále praktikující polygamii) praktikuje Obdarování podle starého ritu, zavedeného Brighamem Youngem.\nJiž na počátku druhé poloviny své prorocké služby (1838–1844) se prorok Joseph Smith začal více zaobírat chrámovými obřady, praktikovanými starozákonními Levity v Jeruzalémě. Vliv na tom měl i překlad egyptské Knihy Abraham.\nJosephův otec i jeden ze starších bratrů byli členy zednářské lože již před První zjevením a založením mormonské církve, ale v proti-zednářské atmosféře 20.a 30. let 19. století nedocházelo k žádným otevřeným setkáním zednářstva. To mělo na svědomí náhlé zmizení (či zavraždění) Williama Morgana, který byl jedním z \"odhalitelů\" zednářských rituálů. Prorok Joseph Smith si později vzal Morganovu vdovu (Lucindu Morgan Harrisovou) za plurální manželku.\n\nJoseph Smith se ocitl ke konci 30.let v rozporu, který údajně pramenil z dvojaké povahy Svobodného zednářství. Smith v zednářských obřadech spatřoval pozůstatky starověkých chrámových obřadů, ale zároveň si byl vědom \"tajné\" povahy lóží a bratrstev, což rezonovalo s varováním z Knihy Mormonovy o \"tajných spolcích\". Brigham Young i další autority mormonismu tvrdili, že smrt Josepha Smithe inscenovali právě svobodní zednáři (viz níže).\n\nNa počátku 40.let Joseph Smith oficiálně vstoupil do zednářské lože a byl během velice krátké doby vysvěcen do pozice \"Master Mason\" (Mistr zednář). Po 2 měsících Joseph přetvořil některé prvky a znamení zednářských obřadů, aby je poté zapojil do biblického příběhu o stvoření planety Země. \n\nMormoni věří, že Joseph Smith přišel nejen znovuzřídit původní křesťanskou nauku, ale také pravé zednářství. CJKSPD učí, že obřad Obdarování i další chrámové obřady byly praktikovány po celou lidskou historii, než byly ztraceny.\nJoseph Smith prezentoval Obdarování jako interaktivní rituální drama v nejužším okruhu svých přátel a členů mormonské církve roku 1842. Své společníky v první verzi Obdarování zařadil do rolí vedlejších postav příběhu (Bůh Otec, Ježíš Kristus, Lucifer, Petr, Jakub, Jan...) i do samotné hlavní dvojice (Michael/Adam, Eva). V současné době jsou inicianti zařazováni pouze do rolí hlavní dvojice a všechny zbylé role přijímají \"obřadníci\" (sloužící v Chrámu), popřípadě herci ve filmu. \n\nJoseph Smith i jeho nástupce v CJKSPD Brigham Young učili, že Obdarováním získává každý iniciant nejvyšší klíče a pravomoci kněžství.\n\nJoseph Smith během doby před svou smrtí inicioval do Obdarování několik desítek osob. Zároveň však (jako jakousi \"přípravu\") založil zednářskou loži v Navoo, do níž vstoupilo několik tisíc mužů. Stala se tak největší a nejsilnější loží v tehdejších USA. Již tehdy začalo toto hnutí budit obavy mezi zednáři.\n\nKdyž se zednáři dozvěděli, že Joseph Smith užívá tajných znamení a tokenů ke svému vlastnímu účelu \"paralelního zednářství\", předložili oficiální protestní notu.\n\nSkutečný problém však nastal v okamžiku, když začal Prorok zasvěcovat ženy v roli Evy. Odhalení zednářských tajemství ženám bylo ve své době revolučním a svatokrádežným činem. Joseph Smith se tím provinil proti smlouvám, které při zednářských rituálech uzavřel, a po své oficiální exkomunikaci začal podléhat \"krevní mstě\".\n\nNěkteří vedoucí mormonské církve věřili, že Josepha Smithe zabili zednáři. Šlo údajně o \"tajné spiknutí\" mezi zednářskými spolky a vládou USA. Prorok Smith totiž v roce svého zavraždění kandidoval na prezidenta Spojených států. Jeho proti-kandidátem byl Andrew Johnson, vlivný zednář, který podle mnohých stál za zmizením (nebo zavražděním) Henryho Morgana (viz zednářské spojení Smithových)\n\nSituace mezi mormony a zednáři vygradovala natolik, že až do konce 20. století bylo zakázané, aby zednář byl mormon (nebo mormon zednářem). Teprve v roce 1984 Gordon B Hinckley (pozdější prezident a vedoucí CJKSPD) oficiálně prohlásil, že mormonská církev opět přijímá praktikující zednáře jako potenciální vedoucí církve (biskupy...).\n\nV současnosti musíme v některých ohledech spekulovat o konkrétních podobách Smithova Obdarování. Po jeho smrti bylo totiž Obdarování progresivně upraveno a pozměněno Brighamem Youngem, který přidal mnohé části a smlouvy. Z nich poté CJKSPD postupně odebírala některé prvky, a proto je podoba původního Obdarování zastřena nedostatkem historických dokumentů. Jsme odkázáni především na svědectví několika desítek osob, které pod vedením Proroka Obdarování přijali.\n\nBrigham Young byl prvním vůdcem CJKSPD, který dohlížel na masové Obdarování několika tisíců lidí. V průběhu tohoto procesu, stejně jako Joseph Smith, získával osobní zjevení ohledně modifikací obdarovacího rituálu. Součástí Youngova Obdarování byla například Přísaha msty, kdy iniciovaný sliboval, že se bude modlit, aby Bůh pomstil \"krev Proroků\" (Proroka/Vidoucího Josepha Smithe a jeho bratra a patriarchy/evangelisty/zjevovatele církve Hyruma Smithe) na americkém národu, a že toto bude učit své děti až do několikátého pokolení. Zákon msty byl z Obdarování vyňat ve 20. letech 20. století.\n\nPro vstup do mormonského chrámu i získání obřadu Obdarování je nutné získat zvláštní povolení od vedoucích církve. Členové, kteří žádají o chrámové povolení, nesmí sympatizovat nebo být ve spojení se skupinami nebo jednotlivci, kteří odpadli od CJKSPD a jejichž učení či praktiky jsou proti jejímu učení.\n\nČlověk musí být dospělý a minimálně 1 rok členem, aby mohl tímto obřadem projít. Musí splnit 2 pohovory s církevními autoritami (kde se kontroluje, zda daný iniciant platí plný desátek, dodržuje Slovo moudrosti a dodržuje Zákon cudnosti) a projít speciálním připravovacím kursem. \"Obdarování\" probíhá pouze v mormonských chrámech (na světě jich je pouze okolo 150). Mimo stěny tohoto chrámu se o detailech \"Obdarování\" nesmí mluvit. Jakékoliv porušení tohoto pravidla je v mormonském chápání \"znesvěcením Božích smluv\" a může mít citelné následky. Za veřejné psaní či mluvení o\nmormonských chrámových obřadech hrozí členovi vyloučení.\n\nSoučástí obřadu Obdarování (který trvá 2 hodiny, spolu s předobřady 3 hodiny) jsou smlouvy, které zavazují člena k mnohdy extrémním požadavkům (jako například obětovat všechen majetek, čas, talenty i vlastní život CJKSPD). O přesném znění chrámových smluv nemá iniciant (člověk, který jde na Obdarování poprvé) ponětí, neboť jejich obsah je \"posvátný\" a tedy tajný. \n\nObřad Obdarování procházel v průběhu historie mnohými změnami. Při nich docházelo k mírným změnám v rámci struktury celého obřadu. \nSoučástí Obdarování od dob Brighama Younga byla série místností, v nichž se odehrál dramatický příběh Stvoření planety země a Pádu prvních rodičů lidstva. Příběh začínal v Síni stvoření (kde se odehrával dialog mezi Bohem Otcem, Ježíšem Kristem a Adamem ve formě archanděla Michaela) a poté pokračoval skrze Síň zahrady (kde se odehrával příběh Pádu Adama a Evy), Síň podzemního světa (\"telestální místnost\", padlý a pustý svět, do něhož je Adam s Evou vyhnán), Síň země (\"terestriální místnost, reprezentující slávu Millénia a Kristova druhého příchodu) a Síň nebe (\"celestiální místnost\", kde žije Bůh Otec se svou rodinou – bohyní Matkou, bohem Synem Ježíšem Kristem a dalšími).\n\nS mormonskými chrámy se pojí 3 druhy specifického oblečení. Prvním je obyčejné bílé chrámové oblečení, složené v případě mužů z blých kalhot a bílé košile s bílou kravatou (pokud jde o chrámového pracovníka pak i bílé sako), v případě žen z bílých šatů; obě pohlaví mají bílé ponožky a bílé pantofle (nebo boty v případě chrámových pracovníků).\n\nDruhým typem je obřadní oblečení, které se užívá buďto při předobřadech (tzv. \"štít\") nebo při Obdarování a pečetění (\"chrámový komplet\").\n\nTřetím typem jsou Garmenty svatého kněžství – speciální typ spodního prádla (horní i dolní díl), který musí členové CJKSPD od Obdarování do konce svého života nosit 24 hodin denně (kromě mytí, sportu a sexu).\n\nPrvní typem obřadního oblečení (pokud nebereme v potaz křestní oblek, užívaný v křtitelnici chrámu při křtech pro mrtvé) je \"štít\", které iniciovaný jedinec získává před započetím předobřadů. Jde o jednoduché bílé pončo, které v dřívějších dobách mělo širší význam a užití. Dnes (zvláště po změnách chrámových obřadů roku 1990 a 2005) jeho funkce takřka vymizela. \n\nDruhým a mnohem používanějším typem obřadního oblečení je tzv. \"balíček\". Ten si může každý člen s chrámovým povolením buďto za malou sumu zapůjčit nebo za přibližně 20 euro (ceny jsou různé – tato cena se týká německých chrámů) koupit. \n\nBalíčky vypadají jako malý bílý polštář s otvorem na vrchu, v němž se nacházejí speciální části oblečení, které si obdarovaný jedinec v konkrétním sledu obléká při různých smlouvách a přísahách (viz chrámové smlouvy). Součástí balíčku je pro muže i ženy bílá róba svatého kněžství, bílá šerpa a zelená zástěra (nikoliv kuchyňská, ale taková, kteá se užívá například při rituálech svobodného zednářství). Muži mají poté navíc bílý čepec a ženy bílý závoj.\n\nObřadní oblečení se mimo místnosti, vysvěcené a určené k obřadům (jako je Obdarování a Pečetění), nenosí ani neukazuje, jelikož je podle mormonů posvátné. \nGarmenty svatého kněžství jsou speciálně navržené spodní prádlo, jehož podoba se od počátku mormonismu do současnosti lišila. Garmenty získá člen CJKSPD v chrámu těsně před předobřady. Dříve jej iniciant získal až na samotném konci předobřadů (těsně před započetím Obdarování).\n\nGarment v mormonské víře symbolizuje oděv, který zhotovil Jehova (podle mormonů předsmrtelný Ježíš Kristus) Adamovi a Evě, když museli odejít ze zahrady Eden. Jde o kněžský oděv, který se podobá židovským, zoroastriánským a sikhistickým oděvům (které se taktéž nosí pod běžným oblečením). Členové CJKSPD jsou v chrámu i příručkách pro biskupy podrobně instruováni, jak mají s garmenty zacházet. Nemají je nechat ležet na podlaze, mají mít ve skříni vyčleněné místo a nemíchat se s běžným oblečením. Nemají je ukazovat nečlenům a v případě poškození nebo obnošení musí být zničeny předepsaným způsobem. Členové si nesmí garmenty vyrábět sami, ale musí je kupovat od mormonské korporace (cena garmentů je relativně nízká, okolo 150 korun za jeden pár).\n\nGarmenty musí obdarovaný jedinec nosit do konce svého života, 24 hodin denně (kromě mytí, sportu a sexu). Členové jsou v CJKSPD při pohovorech dotazováni, zda nosí své garmenty podle pokynů.\n\nGarmenty svatého kněžství mají podle mormonských vedoucích moc ochránit před vším zlým (ať jde o nehody nebo satanovo pokušení). \n\nGarmenty mají na sobě 4 symboly (3 se nachází na svršku, jeden na spodní části), které jsou spojeny se 4 smlouvami, které jedinec uzavírá během Obdarování. Symboly jsou jednoduché a mají vícero významů. První symbol v oblasti pravého prsa (pravý úhel – 90° – základ čtverce) je vzat ze zednářské tradice a zastupuje první smlouvu Aaronova kněžství (Zákon poslušnosti a Zákon oběti). Druhý symbol v oblasti levého prsa/srdce (stylizované V – kružidlo – 45°/33° – základ kruhu) je také vzat ze zednářské tradice a zastupuje druhou smlouvu Aaronova kněžství (Zákon evangelia). Třetí symbol v oblasti pupku (krátká vodorovná čára – symbol plození – základna trojúhelníku, směřujícího nahoru) zastupuje první smlouvu Melchisedechova kněžství (Zákon cudnosti). Čtvrtý symbol v oblasti pravého kolena (delší vodorovná čára – symbol pokory – základna trojúhelníku směřujícího dolů) zastupuje druhou smlouvu Melchisedechova kněžství (Zákon zasvěcení).\n\nPodle dobových svědectví nenosil Joseph Smith svůj vlastní garment stále na sobě, jak dnes instruuje CJKSPD. Třetí prezident a vedoucí prorok této mormonské církve ve svých denících popsal, že Joseph Smith si v den svého zabití garment sundal kvůli horkému počasí. Jeho bratr Hyrum Smith si garment ani nevzal do věznice v Carthage s sebou (dnes je jeho garment v majetku Kristovy komunity). \n\nSoučástí Obdarování je 9 slibů, které jedinec uzavírá s CJKSPD a Bohem. Tyto sliby jsou rozděleny do 4 smluv (Zákon poslušnosti a oběti, Zákon evangelia, Zákon cudnosti, Zákon zasvěcení), z nichž každá je doprovázena tokenem (specifickým tajným stiskem), heslem a znamením. Do roku 1990 doprovázela každou smlouvu také tzv. penalta.\n\nZákon poslušnosti a oběti je první smlouvou, kterou obdarovaný jedinec uzavírá. V rámci příběhu se odehrává poté, co byl Adam s Evou svedeni Satanem a mají být vyhnáni ze zahrady Eden. Odehrává se v Síni zahrady.\n\nŽeny musí přísahat \"před Bohem, anděly, a těmito svědky u oltáře, že budou dodržovat každý zákon svého manžela a dodržovat jeho spravedlivé rady.\" Muži musí přísahat \"před Bohem, anděly, a těmito svědky u oltáře, že budou dodržovat zákon Boží a dodržovat Jeho přikázání.\"\n\nNásledně musí ženy i muži přísahat, že budou \"poslouchat a dodržovat zákon oběti, jak je obsažen ve Starém a Novém zákoně.\"\n\nPrvní token je proveden tak, že obřadník i obdarovaný člen si podají ruce a vloží svůj palec na první kloub ukazováčku toho druhého. Heslem prvního tokenu je nové (chrámové) jméno, které člověk získá při předobřadech. Znamením prvního tokenu je pravá ruka, upevněná v pravém úhlu, mající mezi palcem a zbytky prstů taktéž pravý úhel. Penaltou prvního tokenu bylo znamení, při němž jedinec pravou rukou symbolicky podřízl své hrdlo (od pravého ucha k levému). Do toho měl obdarovaný jedinec říct: \"Raději, než abych prozradil první token, heslo a znamení Aaronova kněžství, vytrpěl bych, aby byl můj život vzat tímto způsobem.\" Tato část byla odstraněna při změnách v roce 1990.\n\nMezi lety 1844–1927 byla věta, doprovázející první penaltu Aaronova kněžství, následující: \"Pokud bych prozradil první token, heslo a nebo znamení Aaronova kněžství, ať je moje hrdlo rozříznuto od ucha k uchu a můj jazyk vytržen z kořenů.\"\nZákon evangelia je druhou smlouvou, kterou obdarovaný jedinec uzavírá. V rámci příběhu se odehrává poté, co Adam s Evou za pomoci apoštola Petra vyženou Satana/Lucifera ze své přítomnosti. Odehrává se v Síni podzemního světa.\n\nŽeny i muži musí přísahat, že budou \"poslouchat a dodržovat zákon evangelia, jak je popsán v Bibli a Knize Mormonově\". Součástí této přísahy je také to, že obdarovaní jedinci se budou vyhýbat \"veškeré lehkomyslnosti, hlasitému smíchu, pomlouvání pomazaných Páně (církevních autorit), braní Božího jména nadarmo a každé jiné nesvaté a nečisté činnosti\".\n\nDruhý token je proveden tak, že obřadník i obdarovaný člen si podají ruce a vloží svůj palec na kloub prostředníčku toho druhého. Heslem druhého tokenu je křestní jméno obdarované osoby (nebo křestní jméno mrtvé osoby, za níž je obřad vykonáván). Znamením druhého tokenu je levá ruka, upevněná v pravém úhlu (prsty sepjaté), a pravá ruka, natažená vodorovně před tělo (ohnutá v loktu) s dlaní ve tvaru misky. Penaltou druhého tokenu bylo znamení, při němž jedinec pravou ruku (se zahnutými prsty – tvar misky) položí na své srdce a rychlým tahem směrem k pravému boku napodobí vytržení srdce z těla. Do toho měl obdarovaný jedinec říct: \"Raději, než abych prozradil první token, heslo a znamení Aaronova kněžství, vytrpěl bych, aby byl můj život vzat tímto způsobem.\" Tato část byla odstraněna při změnách v roce 1990.\n\nMezi lety 1844–1927 byla věta, doprovázející druhou penaltu Aaronova kněžství, následující: \"Pokud bych prozradil druhý token, heslo a nebo znamení Aaronova kněžství, ať je moje hruď roztržena, moje srdce vytrženo a hozeno divokému ptactvu i šelmám země k sežrání.\"\nZákon cudnosti je třetí smlouvou, kterou obdarovaný jedinec uzavírá. V rámci příběhu se odehrává poté, co byli Adam s Evou zasvěceni apoštoly Petrem, Jakubem a Janem. Odehrává se v Síni země. \n\nŽeny i muži musí přísahat, že budou \"dodržovat Zákon cudnosti tak, jak byl vysvětlen\" při obřadu, tedy že \"nebudou mít žádný jiný sexuální kontakt než se svým právoplatně a zákonně oddaným manželem/manželkou.\"\n\nPrvní token je proveden tak, že obdarovaný jedinec předloží svou dlaň s prsty široce rozevřenými (ve svislé poloze), zatímco obřadník stiskne 2 prsty střed jeho dlaně (palcem zvenku, prostředníčkem uvnitř). Heslem prvního rokenu je slovo \"Syn\", ve smyslu \"Syn Boží\". Znamením prvního tokenu je levá ruka, natažená vodorovně před tělo (ohnutá v loktu) s dlaní ve tvaru misky, a pravá ruka natažená vodorovně před tělo (ohnutá v loktu) s dlaní vodorovně orientovanou (se sepjtaými prsty, dlaní dolů). Penaltou třetího tokenu bylo znamení, při němž jedinec pravou rukou (s dlaní vodorovně orientovanou, sepjatými prsty a dlaní dolů) přejede přes své břicho v oblasti pod pupíkem. Do toho měl obdarovaný jedinec říct: \"Raději, než abych prozradil první token, heslo nebo znamení Melchisedechova kněžství, vytrpěl bych, aby byl můj život vzat tímto způsobem\". Tato část byla odstraněná při změnách v roce 1990.\n\nMezi lety 1844–1927 byla věta, doprovázející první penaltu Melchisedechova kněžství, následující: \"Pokud bych pozradil první token, heslo nebo znamení Melchisedechova kněžství, ať je moje břicho rozříznuto a všechny moje vnitřnosti vypadnou na zem.\"\n\nZákon zasvěcení je čtvrtou a poslední velkou smlouvou chrámového Obdarování, kterou obdarovaný jedinec uzavírá. Příběh od počátku třetí smlouvy nikam nepokračuje (viz ztracené části Youngova Obdarování). Odehrává se stejně jako Zákon cudnosti v Síni země.\n\nŽeny i muži musí přísahat, že budou dodržovat \"Zákon zasvěcení, obsažený v knize Nauky a Smluv, v souvislosti se zákonem oběti a zákonem evangelia.\". To znamená, že \"zasvětí sami sebe, všechen svůj čas, talenty a vše, čím je Bůh požehnal nebo požehná, Církvi Ježíše Krista Svatých Posledních dnů pro budování království Boha na zemi a znovuzřízení Sionu.\" \n\nDruhý token se nazývá \"Patriarchální stisk\" a \"jistící znamení hřebu\". Provádí se tak, že obdarovaný jedinec i obřadník si podají ruce, protnou navzájem prostory mezi malíčkem a prsteníčkem a bříško ukazováčku vloží na středobod zápěstí (vnitřní strany ruky). Heslo druhého znamení není obdarovanému prozrazeno až do tzv. \"Lekce u závoje\". Znamením druhého tokenu je gesto, při němž jsou obě ruce vyzdvlženy k nebi a spouští se spolu se slovy: \"O Bože, vyslyš slova mých úst\" (3× za sebou). Před rokem 1990 byla tato věta pronášeno v údajném adamitském jazyku a zněla \"Pay Lay Ale\". Někteří tuto větu odvozovali od hebrejského \"pe le-El\" (neboli ústa (\"pe\") k (\"le-\") Bohu (\"El\"). Součástí čtvrté smlouvy není žádná penalta, ale obdarovaní jsou upozorněni, že \"ačkoliv není zmíněn žádný trest, platí pro čtvrtou smlouvu stejná míra tajnosti a slib mlčenlivosti jako u všech ostatních tokenů, hesel a znamení.\"\nMezi lety 1845–1930 byla součástí Obdarování také přísaha, která obdarovaným přikazovala mstít se za smrt Josepha Smithe a Hyruma Smithe, kteří byli zavraždění v létě roku 1844. Přísaha zněla ve 20. století takto: \"Každý z vás se zavazuje smlouvou a slibuje, že se bude modlit (a nikdy se nepřestane modlit), aby Bůh pomstil krev proroků na tomto národě (USA). Zavazujete se smlouvou a slibujete také, že to samé budete učit svoje děti a děti svých dětí až do třetí a čtvrté generace.\"\n\nPodle očitých svědectví z 40.let 19. století byla přísaha v době Brighama Younga extrémněší, než pozdější upravena verze. Odhaduje se, že Zákon msty byl zjemněn v době Josepha F Smithe jako součást ústupků americké vládě. Americký senát totiž v roce 1904 vyslýchal svědky ohledně přísah, které zavazovaly členy CJKSPD zničit Spojené státy.\n\nZákon msty byl pravděpodobně učen mezi Zákonem cudnosti a Zákonem zasvěcení. Některá svědectví však také uvádějí, že šlo o poslední přísahu a smlouvu.\n\n\n\n\n\n\n"}
{"id": "1114525", "url": "https://cs.wikipedia.org/wiki?curid=1114525", "title": "Achilleus z Alexandrie", "text": "Achilleus z Alexandrie\n\nAchilleus ( –\"Achilleus\") byl v roce 101 vítěz olympijských her v běhu na jedno stadium.\n\nAchilleus z Alexandrie byl na 220. olympijských hrách v roce 101 před Kr. korunován olivovým věncem za vítězství v běhu na jedno stadium. Jeho vítězstvím se začala dominace alexandrijských běžců v této disciplíně, která trvala celé druhé století.\n\nV Olympii byl běh na jedno stadium (stadiodromos) nejstarší soutěžní disciplínou, zavedenou již na prvních hrách, t. j. v roce 776 před Kr. a jedinou do roku 720 před Kr., kdy do programu her zařadili i běh na dvě stadia. Běh na jedno stadiumn se ale i po zavedení dalších soutěžních disciplín vždy považoval za hlavní závod. Jménem jeho vítěze se označovala celá olympiáda.\n"}
{"id": "1114527", "url": "https://cs.wikipedia.org/wiki?curid=1114527", "title": "Aischinés z Élidy", "text": "Aischinés z Élidy\n\nAischines nebo Aischinés ( –\"Aischines / jiný přepis: Aischinés\") byl v roce 760 př. n. l. vítěz olympijských her v běhu na jedno stadium.\n\nAischines ze Starověké Élidy zvítězil v běhu na jedno stadiumn na 5. olympijských hrách, v jediné disciplíně, v níž se od jejich založení v roce 776 př. n. l. soutěžilo. Hry se o další disciplínu běhu na dvě stadia (diaulos) rozšířily na olympijských hrách v roce 724 př. n. l. Prvním vítězem běhu na dvě stadia se stal Hypénos z Pisy. Velikost stadia se pohybovala zhruba od 175 do 200 metrů (olympijské stadium mělo 192,27 metru).\n"}
{"id": "1114528", "url": "https://cs.wikipedia.org/wiki?curid=1114528", "title": "Graham Dids", "text": "Graham Dids\n\nGraham Dids, vlastním jménem Graham Dowdall, rovněž známý jako Gagarin (* 1954) je anglický hudebník. V osmdesátých letech spolupracoval s německou zpěvačkou Nico. Roku 1985 hrál na jejím posledním albu \"Camera Obscura\". Jeho producentem byl velšský hudebník John Cale a Graham Dids téhož roku hrál i na jeho sólové nahrávce, albu \"Artificial Intelligence\". Roku 1995 začal vystupovat pod jménem Gagarin a vydal řadu alb. Od devadesátých let rovněž spolupracoval s hudebníkem Davidem Thomasem, v projektu Two Pale Boys a také skupině Pere Ubu. Roku 2018 vydal remixové EP s názvem \"Corvid Remixes\".\n\n\n"}
{"id": "1114531", "url": "https://cs.wikipedia.org/wiki?curid=1114531", "title": "Akanthos ze Sparty", "text": "Akanthos ze Sparty\n\nAkanthos ( –\"Akanthos\") byl v roce 720 před Kr. vítěz olympijských her v diaulu a dolichu.\n\nAkanthos ze Sparty zvítězil na 15. starověkých olympijských hrách ve dvou běžeckých disciplínách, v diaulu (běhu na dvě stadia) a dolichu (běhu na dlouhou trať), v nově zavedeného běžecké disciplíně. Vítězem běhu na jedno stadium se stal Orsippos z Megary. Byli to první muži, kteří na olympijských hrách běželi nazí. Dle antického autora Thukydida atleti na předchozích olympijských hrách závodili s páskou kolem ohanbí, a pak se s tím přestalo. Připomíná, že někteří barbaři, především Asiaté, při zápasení a boxu mají takové pásky ještě i za jeho dob a také to, že staří Řekové měli kdysi mnoho společného s barbary.\n"}
{"id": "1114532", "url": "https://cs.wikipedia.org/wiki?curid=1114532", "title": "Vláda Raula Chadžimby", "text": "Vláda Raula Chadžimby\n\nVláda Raula Chadžimby vzešla po předčasných prezidentských volbách v Abcházii v roce 2014 poté, co předešlý prezident Ankvab rezignoval. Jedná se o současnou vládu de-facto nezávislé Abcházie.\n\n"}
{"id": "1114534", "url": "https://cs.wikipedia.org/wiki?curid=1114534", "title": "Lovro Monti", "text": "Lovro Monti\n\nLovro Monti (21. dubna 1835 Knin – 9. dubna 1898 Knin) byl rakouský právník a politik chorvatské národnosti z Dalmácie, v 2. polovině 19. století poslanec Říšské rady.\n\nPocházel z rodiny italského původu, ale přiklonil se k chorvatskému národnímu hnutí. Absolvoval práva na Padovské univerzitě, kde v roce 1859 získal doktorát. Nastoupil pak na právní praxi do Splitu. Od roku 1862 pracoval jako advokát v Kninu. Byl aktivní i politicky. Od roku 1860 patřil mezi stoupence dalmatské Národní strany, která se hlásila k chorvatskému národnímu hnutí a podporovala spojení Dalmácie s Chorvatskem a Slavonií. Byl zastáncem spojenectví dalmatských Chorvatů a Srbů a bojoval za rozšiřování práv chorvatšiny. Od roku 1866 zastával post starosty Kninu. Patřil mezi zakladatele liberálně-demokratického listu \"Il Nazionale\" a byl členem jeho redakce.\nDlouhodobě zasedal jako poslanec Dalmatského zemského sněmu, kam byl zvolen roku 1865, 1867, 1870 a 1876. Zasedal rovněž coby poslanec Říšské rady (celostátního parlamentu Předlitavska), kam poprvé usedl v prvních přímých volbách roku 1873. Zastupoval kurii venkovských obcí v Dalmácii, obvod Šibenik, Berlicca, Knin. Slib složil 21. ledna 1874. Mandát zde obhájil ve volbách roku 1879. Rezignaci oznámil dopisem 1. května 1882. V roce 1873 se uvádí jako Dr. Lorenz Monti, advokát, bytem Knin. V parlamentu zastupoval opoziční slovanský blok. V roce 1878 byl členem poslaneckého klubu pravého středu.\n\nPočátkem 80. let z Národní strany odešel kvůli její údajné bezzásadovosti. Vadila mu protisrbská agitace Národní strany. Roku 1881 rezignoval na mandát zemského poslance a roku 1882 se vzdal i křesla na Říšské radě. Pak se stáhl z politického života. Zaměřoval se ovšem dál na rozvoj svého domovského Kninu a v závěru života přispěl do almanachu \"Hrvatska misao\" statí, v níž vyzýval k obnovení porozumění mezi Chorvaty a Srby. V roce 1897 podpořil chorvatsko-srbské hnutí mládeže.\n\nZemřel náhle v dubnu 1898.\n"}
{"id": "1114537", "url": "https://cs.wikipedia.org/wiki?curid=1114537", "title": "Monti", "text": "Monti\n\nPříjmení Monti nosí tyto osobnosti:\n\n\n\n"}
{"id": "1114539", "url": "https://cs.wikipedia.org/wiki?curid=1114539", "title": "Dolichos (běh)", "text": "Dolichos (běh)\n\nDolichos nebo Dolichodromos (od –\"dolichos\") byla soutěžní běžecká disciplína v starověkém Řecku.\nDolichos čili \"dlouhý běh\" byl ve starověkém Řecku běžeckou disciplínou Panhelénských her. V Olympii se dolichos zavedl na 15. hrách v roce 720 př. n. l.. Délka běhu byla v různých časech různá, ale nikdy neměla méně než sedm stadií (stadium měl v Olympii délku 192,27 metru, 600 stop) a více než čtyřiadvacet stadií. (1356 a 4615 metrů).\n\nNa olympijských hrách se při všech bězích startovalo stejně, z postavení stojného, s mírným předklonem, s nohama v těsném založení a prsty nebo patami nohou zaklesnutými do žlábky na startovní čáře. Žlábky na startu tvořily dva souvislé pásy od jedné strany po druhou a byly přibližně tři cm hluboké. Místo závodníka na startu se určovalo losem a signál na start se dával stanoveným zatroubením. Při vytrvalostním běhu měli běžci těla vzpřímené, hrudi vypnuté, kroky byly kratší a nižší, švihy paží mírnější a ruce zaťaté do pěstí. (Při běhu na krátké vzdálenosti měli dlaně otevřené). Od závodníků se požadovalo, aby běh působil esteticky, ale rozhodovala hlavně rychlost, protože záleželo jen na tom, kdo doběhne první.\n\nZávodníci na olympijských hrách běhali bosí, trať měli upravenou a jak se zdá, posypanou vrstvou písku. Ve starších dobách nosili bederní roušky nebo jen pásky na ohanbí, ale od 15. her, když Orsippos z Megary svůj pás při běhu na jedno stadium ztratil ( nebo ho odhodil), běžci závodili nazí.\nZ antického Řecka je pro posouzení výkonů při vytrvalostním běhu známo několik příkladů. Argoský běžec Argeus se po vítězství na 113. olympijských hrách v dolichu, rozběhl domů sdělit své vítězství a oznámil ho údajně ještě v ten samý den, překonal přitom vzdálenost delší než sto kilometrů a v cestě mu přitom stála i dvě horstva. Athénský státní posel Feidippidés v roce 490 př. n. l. uběhl vzdálenost mezi Aténami a Spartou, kde přišel žádat o pomoc proti Peršanům, za dva dny, překonal tak vzdálenost 230 km za dvacet hodin. Když následně Athéňané, i bez pomoci Sparty zvítězili proti Peršanům v bitvě u Marathonu, aténský vojevůdce Miltiades vyslal opět Feidippida, aby tuto radostnou zvěst oznámil Athéňanům. Vzdálenost, kterou následně proběhl měřila 42 km a po slovech \"\"Radujte se, zvítězili jsme!\"\", padl mrtvý na zem. Na novodobých olympijských hrách se na jeho počest zavedl maratónský běh.\n"}
{"id": "1114541", "url": "https://cs.wikipedia.org/wiki?curid=1114541", "title": "Timothy Peake", "text": "Timothy Peake\n\nTimothy Peake (* 7. dubna 1972 Chichester, Spojené království) je britský astronaut od května 2009, člen oddílu astronautů Evropské kosmické agentury (ESA) a bývalý pilot \"Army Air Corps\". V květnu 2013 byl jmenován členem Expedice 46 a 47 Mezinárodní vesmírnou stanici (ISS), do vesmíru se na půl roku vydal v prosinci 2015. Jako první britský astronaut vystoupil v lednu 2016 do volného vesmíru.\n\nTimothy Peake pochází z jihoanglického Chichesteru, po střední škole studoval v letech 1990–1992 na Královské vojenské akademii v Sandhurstu. Poté sloužil v \"Army Air Corps\" Britské armády jako velitel čety vrtulníků u pluku \"The Royal Green Jackets\" v Severním Irsku, později i v Německu, Makedonii, Keni, Kanadě, Bosně a Afghánistánu; v letech 1999–2002 sloužil v USA, po návratu do roku 2009 ve Velké Británii. Roku 2006 získal bakalářský titul v oboru letová dynamika na \"University of Portsmouth\". Během své vojenské kariéry nalétal přes 3000 hodin na 30 typech vrtulníků. Roku 2009 odešel z armády k podniku AgustaWestland na místo zkušebního pilota.\n\nRoku 2008 se přihlásil do 4. náboru astronautů Evropské kosmické agentury (ESA), uspěl a 20. května 2009 byla zařazen do oddílu astronautů ESA. Základní výcvik v Evropském astronautickém středisku () v Kolíně nad Rýnem oficiálně zakončil 22. listopadu 2010.\n\nBěhem výcviku absolvoval stáže v Rusku i USA. Roku 2011 s dalšími kosmonauty v rámci tréninku přežití v extrémních podmínkách strávil týden v podzemí průzkumem jeskynního komplexu na Sardinii. Následujícího roku se účastnil expedice NEEMO-16 – 16denního pobytu v podmořské výzkumné stanici NASA u břehů Floridy.\n\nV květnu 2013 byl zařazen do posádky Expedice 46/47 na Mezinárodní vesmírnou stanici (ISS). Start byl plánován na konec listopadu 2015 v lodi Sojuz TMA-19M; velitelem Sojuzu byl určen zprvu Sergej Zaljotin, později Jurij Malenčenko, třetím členem posádky Timothy Kopra. Do vesmíru vzlétli 15. prosince 2015, téhož dne se jejich loď spojila se stanicí a kosmonauti se zapojili do práce Expedice 46. Jako první britský kosmonaut vystoupil 15. ledna 2016 do volného vesmíru, aby s americkým kolegou Timem Koprou, vedoucím výstupu, vyměnili vadný regulátor napětí. Celkově se jednalo o 192. výstup z ISS. Výstup trval 4 hodiny a 43 minut.\n\nV březnu 2016 při přeletu ISS nad územím Česka navázal spojení se studenty gymnázií v Olomouci. Během deseti minutového rozhovoru zodpověděl na 18 otázek. Šlo o vůbec první radiokomunikační spojení s ISS z území České republiky. Na ISS žil a pracoval do 18. června 2016, kdy se s Malenčenkem a Koprou v Sojuzu TMA-19M přistáli v kazašské stepi. Jejich let trval 185 dní, 22 hodin, 11 minut a 30 sekund.\n\nTimothy Peake je ženatý, má dva syny.\n\n"}
{"id": "1114542", "url": "https://cs.wikipedia.org/wiki?curid=1114542", "title": "Alexej Ovčinin", "text": "Alexej Ovčinin\n\nAlexej Nikolajevič Ovčinin ( , * 28. září 1971 Rybinsk, Jaroslavská oblast, RSFSR, SSSR) je od října 2006 ruským kosmonautem, členem oddílu kosmonautů CPK. Před rokem 2006 byl pilotem ruského vojenského letectva. Od začátku roku 2014 se připravoval na svůj první kosmický let na Mezinárodní vesmírnou stanici (ISS) jako člen Expedice 47 a 48, který proběhl v období březen – září 2016. V říjnu 2018 absolvoval neúspěšný start Sojuzu MS-10 k ISS; podruhé na ISS pracoval v rámci Expedice 59/60 v březnu – říjnu 2019.\n\nAlexej Ovčinin pochází ze severoruského města Rybinsk, po střední škole byl přijat ke studiu na Borisoglebskou vojenskou vysokou leteckou školu (), po dvou letech přešel na letecku školu do Jejska (), které absolvoval roku 1992. Poté zůstal v Jejsku jako instruktor ve školním leteckém pluku. Od roku 1998 sloužil jako letec-instruktor a později velitel roje ve školním leteckém pluku Krasnodarského vojenského leteckého institutu (). Od září 2003 působil ve stejné funkci u leteckého pluku zvláštního určení při Středisku přípravy kosmonautů ve Hvězdném městečku. Během své kariéry nalétal na letadlech Jak-52 a L-39 Albatros přes 1300 hodin.\n\nPřihlásil se k výběru kosmonautů a 11. října 2006 získal doporučení Státní meziresortní komise k zařazení do oddílu kosmonautů CPK. Dvouletou všeobecnou kosmickou přípravu zahájil v únoru 2007, dokončil ji po dvou letech, když slouil závěrečné zkoušky a 9. června 2009 získal kvalifikaci „zkušební kosmonaut“.\n\nV lednu 2014 byl jmenován členem Expedice 47 a 48 na Mezinárodní vesmírnou stanici (ISS) a velitelem lodi Sojuz MS-01 (v listopadu 2015 zaměněným za Sojuz TMA-20M) se startem plánovaným na březen 2016. Jeho druhy v posádce se stali zkušení Oleg Skripočka a Jeffrey Williams. Paralelně byl velitelem záložní posádky pro Sojuz TMA-16M, startující v březnu 2015.\n\nDo vesmíru vzlétl v Sojuzu ТМА-20М 18. března 2016 ve 21:26 UTC, trojice kosmonautů zamířila k ISS. Na stanici pracoval ve funkci palubního inženýra necelých šest měsíců, 7. září 2016 se ve stejné sestavě posádka Sojuzu TMA-20M vrátila na Zem. Jejich let trval 172 dní, 3 hodiny, 47 minut a 15 sekund.\n\nV dubnu 2017 byl zařazen do posádky Sojuzu MS-10 s Nikolaj Vladimirovič Tichonov|Nikolajem Tichonovem a Nickem Hague (start v říjnu 2018, jako členové Expedice 57/58) a současně s Nickem Hague působil v záloze pro Sojuz MS-08. V dubnu 2018 z posádky vypadl Tichonov.\n\nStart Sojuzu MS-10 proběhl 11. října 2018 v 08:40 UTC. Ve 119 sekundě letu neproběhlo správně oddělení bloků prvního stupně a došlo k poškození druhého stupně, jehož motor se havarijně vypnul. Přistávací modul Sojuzu MS-10 se oddělil od zbytku lodi a rakety a přistál na padácích, Během 19 a 40 sekund letu kosmonauti vystoupali do výšky 93 km, prožili přetížení 6 G; havárii přestáli bez zranění. \n\nV prosinci 2018 byli Ovčinin a Hague náhradou zařazeni do Expedice 59/60 se startem v březnu 2019 v Sojuzu MS-12. Do vesmíru vzlétli 14. března 2019 ještě s Christinou Kochovou, tentokrát bez problému, spojili se se stanicí ISS a připojili se k její posádce. Ovčinin pracoval ve funkci palubního inženýra Expedice 59 a velitele Expedice 60, provedl jeden výstup do vesmíru. Přistál v Sojuzu MS-12 s Haguem a krátkodobým návštěvníkem Hazzá Al-Mansúrím 3. října 2019.\n\nAlexej Ovčinin je ženatý, má dceru a syna.\n\n"}
{"id": "1114544", "url": "https://cs.wikipedia.org/wiki?curid=1114544", "title": "Orsippos z Megary", "text": "Orsippos z Megary\n\nOrsippos ( –\"Orsippos\") byl v roce 720 př. n. l. vítězem olympijských her v běhu na jedno stadium.\n\nOrsippos z Megary zvítězil na 15. starověkých olympijských hrách v běhu na jedno stadium. Dalším vítězem byl Akanthos ze Sparty, který zvítězil ve dvou běžeckých disciplínách, v diaulu (běhu na dvě stadia) a dolichu (běhu na dlouhou trať) v nově zavedené běžecké disciplíně. Olympionici na hrách poprvé běželi všichni nazí. Dle antického autora Thukydida atleti na předchozích olympijských hrách závodili s páskou kolem ohanbí, a pak se s tím přestalo. Připomíná, že někteří barbaři, především Asiaté, při zápasení a boxu mají takové pásky ještě i za jeho dob a také to, že staří Řekové měli kdysi mnoho společného s barbary.\n"}
{"id": "1114545", "url": "https://cs.wikipedia.org/wiki?curid=1114545", "title": "Běh na dvě stadia", "text": "Běh na dvě stadia\n\nBěh na dvě stadia nebo diaulos (od –\"diaulos\") byla soutěžní běžecká disciplína v starověkém Řecku. \n\nNa 14. olympijských hrách v roce 724 př. n. l. přibyl k dosavadní jediné disciplíně, běhu na jedno stadium, tzv. \"Dvojitý běh\" (diaulos), běh na dvě stadia. Byly to závody na délku dvou stadií (přibližně 384,5 m) t. j. na vzdálenost 1200 olympijských stop. Délka jednoho stadia byla podle mýtů vyměřena hrdinou Heraklem, který údajně založil první hry v Olympii jako sto jeho kroků. Pravidla \"diaulu\" byla podobná jako při běhu na jedno stadium.\n\nZávodní trať v Olympii byla tvrdá a předpokládá se, že byla posypaná vrstvou písku. Startovní čáry, které byly na východní i na západní straně stadionu, tvořily kamenné prahy vytvořené z dvaceti vápencových desek, spojených v jednolitý celek, které měly po délce dva nehluboké zešikmené žlaby pro odraz při startu. Z antických pramenů je známo, že závodníci při běhu na dvě stadia, měli start i cíl na západním prahu. To, jak byla označena obrátka je neznámé. Délka olympijské trati, tzv. stadium, byla délková míra, podle níž vzniklo později i pojmenování celého závodního prostranství.\n\nDiváci se na soutěžící na stadionu dívali z travnatého úbočí. Stadion byl od severu ohraničen výběžkem Kronova pahorku, na ostatních stranách byl násyp. Byl dlouhý 212 m a 28 m široký. Do hlediště se podle odhadu původně vešlo 20 000 a později 40 000 až 45 000 diváků.\n"}
{"id": "1114551", "url": "https://cs.wikipedia.org/wiki?curid=1114551", "title": "Mihovil Pavlinović", "text": "Mihovil Pavlinović\n\nMihovil Pavlinović (28. ledna 1831 Podgora – 18. května 1887 Podgora) byl rakouský kněz a politik chorvatské národnosti z Dalmácie, v 2. polovině 19. století poslanec Říšské rady.\n\nStudoval na semináři v Zadaru a roku 1854 absolvoval bohoslovectví u františkánů v Makarské. Téhož roku byl vysvěcen na kněze a nastoupil jako duchovní do obce Drašnice. Následně od roku 1855 až do roku 1870 působil jako kněz v obci Podgora. Byl aktivní i politicky. Od roku 1860 patřil mezi stoupence dalmatské Národní strany, která se hlásila k chorvatskému národnímu hnutí a podporovala spojení Dalmácie s Chorvatskem a Slavonií. Dlouhodobě zasedal jako poslanec Dalmatského zemského sněmu, kam byl zvolen již v prvních volbách roku 1861 a kde pronesl jako první projev v chorvatštině (v té době politickému životu v Dalmácii ještě dominovali tzv. autonomaši, kteří byli kulturně orientováni italsky). Kromě toho byl v roce 1865 zvolen i poslancem Chorvatského sněmu (v Chorvatském království). Roku 1862 patřil mezi zakladatele liberálně-demokratického listu \"Il Nazionale\".\n\nZasedal rovněž coby poslanec Říšské rady (celostátního parlamentu Předlitavska), kam poprvé usedl v prvních přímých volbách roku 1873. Zastupoval kurii venkovských obcí v Dalmácii, obvod Sinj, Imotski, Makarska atd. Slib složil 19. listopadu 1873. Do parlamentu se vrátil ve volbách roku 1885 za týž obvod. Zasedal zde do své smrti roku 1887. V roce 1873 se uvádí jako Michael Pawlinović, kněz, bytem Podgora. V parlamentu zastupoval opoziční slovanský blok. V roce 1878 byl členem poslaneckého klubu pravého středu.\n\nV roce 1883 navrhoval ustanovení chorvatštiny jako oficiálního úředního jazyka v Dalmácii. Prosazoval reformu Rakouska-Uherska ve federalistickém duchu. Byl aktivní při rozvoji sítě veřejných knihoven. Působil rovněž jako spisovatel. Během svých poslaneckých pobytů ve Vídni sloužil mše v slovanském jazyce.\n\nZemřel v květnu 1887. Příčinou úmrtí byly \"souchotiny\".\n"}
{"id": "1114552", "url": "https://cs.wikipedia.org/wiki?curid=1114552", "title": "Tomáš Stritzko", "text": "Tomáš Stritzko\n\nP. Tomáš Stritzko, FSSPX (* 6. března 1970) je český katolický duchovní a člen Kněžského bratrstva sv. Pia X., na území republiky působí od roku 1999, v současnosti působí jako první děkan děkanátu FSSPX v Brně (od 2018).\n\nVysvěcen na kněze byl 26. června 1999 v semináři FSSPX v Zaitzkofenu biskupem J. E. Alfonso de Galarreta. Stal se tak prvním knězem FSSPX českého původu. Primiční mši sv. sloužil 3. července 1999 v Praze na dvoře Chodovské tvrze ze 17. století poté, co byla zamítnuta žádost o umožnění sloužení této mše v některém z pražských kostelů. Začal střídavě působit v Rakousku a České republice.\n\nPočátkem roku 2011 mu byla superiorem rakouského distriktu FSSPX P. Helmutem Truttem svěřena zodpovědnost za veškerý apoštolát FSSPX na českém území a po vzniku samostatného českého priorátu k 15. srpnu 2011 se stal jeho prvním administrátorem – priorem. K 31. květnu 2018 byl priorát povýšen na děkanát a on se stal jeho prvním děkanem.\n\nV současnosti celebruje mše svaté pro věřící v Brně, Českých Budějovicích, Uherském Brodě a Velkém Meziříčí.\n\nJe zarputilým odpůrcem domácího vzdělávání a prezentuje to jako tradiční postoj Katolické církve i v oficiálních dokumentech bratrstva.\n\nV roce 2014 po dlouhodobých neshodách přinutil k přerušení činnosti s bratrstvem spjatý Institut sv. Josefa vedený Michalem Semínem.\n\n\n"}
{"id": "1114561", "url": "https://cs.wikipedia.org/wiki?curid=1114561", "title": "Imre Frivaldszky", "text": "Imre Frivaldszky\n\nImre Frivaldszky (známý jako Imre Friváldszky von Friváld, Frivaldszky von Frivald Emerich, či slovensky Imrich Frivaldský; 6. února 1799, Bačkov – 19. října 1870, Jobbágyi, Maďarsko) byl uherský botanik, zoolog – entomolog, přírodovědec a lékař. Proslavil se jako světoznámý přírodovědec, pokrokový bojovník a zastánce nových vědních směrů na území tehdejší rakousko-uherské monarchie. \n\nNarodil se v Bačkově (\"Bocsko\") na Zemplíně v okrese Trebišov v rodině zemanského rodu Frivaldských, pocházejících z Rajecké Lesné v okrese Žilina. \n\nDvě třídy gymnázia absolvoval v Sátoraljaújhely, kde se už jako gymnazista účastnil přírodovědeckých exkurzí ve Slanských vrších. Ve spolupráci s dalšími přírodovědnými odborníky se podílel na vědeckém výzkumu flóry a fauny rodného kraje. Popisy přírodovědných exkurzí, bohaté sbírky botanických endemitů a později důsledný soupis živočišstva kraje se staly základními díly mladého a už tehdy velmi talentovaného přírodovědce. Ve studiích na střední škole pokračoval v Egeru v Maďarsku a zde se od roku 1814, pod vlivem Pavla (Pála) Kitaibela a Josefa Sadlera věnoval hlavně botanice na území Zemplínských vrchů. V průběhu let 1814–1815 byl zapsán ve filozofickém kurzu na Královské akademii v Košicích. Otec chtěl mít ze syna právníka, ale mladý Imre Frivaldszky projevoval zájem hlavně o přírodní vědy, a proto se v roce 1816 zapsal na lékařskou fakultu Pešťské univerzity. Více než studiu medicíny se však věnoval přírodním vědám, nejdříve botanice a později i zoologii. \n\nJako posluchač lékařské fakulty podnikal ve svém volném čase výlety do okolí Pešti a později i Budína. Během prázdnin, po prvním ročníku, vykonal okružní cestu po území Slovenska. Během prázdnin v roce 1819 prováděl své výzkumy v Maďarskem pohoří Mátra a v následujícím roce v Banátu. Bohaté sběry, které během těchto svých cest provedl, mu umožnily už jako mladému studentovi publikovat několik studií a článků v odborných časopisech. V roce 1821 ukončil vysokoškolská studia a věnoval se hlavně zvelebování přírodovědného oddělení národního muzea v Pešti. V roce 1822 ukončil studium medicíny. V následujícím roce se stal pomocným kustodem přírodopisných sbírek Maďarského národního muzea. Už jako kustod přírodovědných sbírek v roce 1824 obhajobou disertace o hadech získal hodnost doktora lékařských věd. Řádným kustodem muzea se stal však až roku 1850. V březnu roku 1824 se Imre Frivaldszky zřekl své lékařské praxe a věnoval se výhradně přírodním vědám. První roky pracoval v oblasti botaniky. V uvedené době se na území Uherska věnovalo botanice mnoho vědců, proto se rozhodl věnovat hlavně zoologii, zejména však entomologii. Po smrti entomologa Tobiase Koya koupil velkou část jeho knihovny a bohatou sbírku hmyzu, která se společně s Ochsenheimerovou (Ferdinand Ochsenheimer používal pseudonym Theobald Unklar (1767–1822) sbírkou motýlů, zakoupenou v roce 1823 (1824) stala základem entomologických sbírek muzea. \n\nSvé četné entomologické sběry začal Imre Frivaldszky na území okolí Pešti a Budína, ale později procestoval několikrát celé Uhersko. Inicioval několik vědeckých sběratelských entomologických expedic, přičemž mnoha z nich se účastnil osobně. Ze všech expedic přivezli účastníci velké množství různých druhů rostlin a živočichů, obzvláště hmyzu. V době, kdy se už ze zdravotních příčin nemohl náročných zahraničních cest účastnit, se zaměřil na výzkum pozemních a sladkovodních měkkýšů na slovenském území a na studium neznámých živočichů v uherských jeskyních. \n\nZe zdravotních důvodů (oční choroba) v roce 1851 opustil práci v muzeu a už jako soukromá osoba zpracovával výsledky ze svých expedic ve \"Svábhegyi\" nebo \"Jobbágyi\". Jako člen mnoha domácích a zahraničních vědeckých společností, stálý dopisovatel vědeckých institucí v Londýně, Paříži, Florencii, Lipsku, Řezně, Altenburgu, Štětíně apod. byl znám ve vědeckém světě jako na slovo vzatý odborník. Už jeho počáteční výzkumy našly ohlas ve školních ročenkách v Sátoraljaújhely, Egeru, Košicích, Pešti a upozornily tehdejší vědecký svět na mimořádný talent. Imre Frivaldszky zanechal světu cenné výzkumy, obohatil přírodovědu o nové poznatky, v systematizaci flóry a fauny objevil nové poznatky. Svou obrovskou houževnatostí, systematickou prací a díky obrovskému talentu se probojoval do kruhu světoznámých přírodovědců a soustavným studiem popsal mnohé poddruhy, druhy i čeledi flóry a fauny středoevropské oblasti, z nichž mnohé nesou jeho jméno. \n\nBěhem svého života popsal několik druhů hmyzu, např.: \"Melolontha albida\" Frivaldszky, 1835, \"Polyommatus eroides\" Frivaldszky, 1835, \"Phragmatobia Placida\" Frivaldszky, 1835, \"Plebejides sephyrus\" Frivaldszky, 1835, \"Orthos rorida\" Frivaldszky, 1835, \"Euprepia Placida\" Frivaldszky, 1835 a jiné. Na jeho počest bylo vícero druhů hmyzu pojmenováno jeho jménem, např. motýl \"Ahlberg frivaldszkyi\" (Kindermann in Lederer, 1853), brouk \"Pseudotrematodes frivaldszkyi\" Ménétriés, 1836 apod. \nMUDr. Imre Frivaldszky zemřel ve své kurii v Jobbágyi v Novohradské župě.\n\nČást jeho sbírky hmyzu z území Rakousko-Uherska, Turecka a Malé Asie byla uložena v Národním Budapešťském přírodovědném muzeu. Zde byla její velká část, společně se sbírkou Ferdinanda Ochsenheimera (1767–1822) zničena během povodní v roce 1838. Ironií osudu byl zbytek, který „přežil“ povodně, téměř celý zničen během protikomunistického povstání v Budapešti v roce 1956.\n\n\n"}
{"id": "1114562", "url": "https://cs.wikipedia.org/wiki?curid=1114562", "title": "Newport (rozcestník)", "text": "Newport (rozcestník)\n\nNewport může být:\n\n"}
{"id": "1114567", "url": "https://cs.wikipedia.org/wiki?curid=1114567", "title": "Hynek Cimoradský", "text": "Hynek Cimoradský\n\nHynek Cimoradský (* 25. října 1967 Praha) je český basketbalista, trojnásobný vicemistr Československa (1989, 1990, 1991) a vicemistr České republiky 1993. Je vysoký 210 cm.\n\nV československé basketbalové lize hrál za Sparta Praha (1986-1993, 7 sezón), s kterou získal tři stříbrné medaile za druhá místa v československé lize letech 1989 až 1991 a stříbrnou medaili za druhé místo v české basketbalové lize 1993.\n\nS týmem Sparta Praha se zúčastnil jednoho ročníku FIBA Poháru vítězů pohárů 1991/92, kde Sparta Praha byla vyřazena ve 2. kole řeckým Panionios Atheny. Dále hrál 3 ročníky FIBA Poháru Korač v letech 1989-1993. Zaznamenal celkem 15 bodů ve 4 zápasech FIBA evropských pohárů klubů. \n\nPo skončení basketbalové kariéry se věnuje zejména podnikatelské činnosti.\n\n\n\n\n\n"}
{"id": "1114569", "url": "https://cs.wikipedia.org/wiki?curid=1114569", "title": "Newport (Pembrokeshire)", "text": "Newport (Pembrokeshire)\n\nNewport ( \"\") je pobřežní město v jihozápadním Walesu, v severní části hrabství Pembrokeshire. Založil jej Norman William FitzMartin kolem roku 1197. Podle sčítání obyvatel z roku 2011 zde žilo 1161 lidí. Partnerskými městy jsou bretaňská obec Plouguin a americký Annapolis. Pocházel odtud například historik Dillwyn Miles.\n"}
{"id": "1114571", "url": "https://cs.wikipedia.org/wiki?curid=1114571", "title": "Ferdinand Ochsenheimer", "text": "Ferdinand Ochsenheimer\n\nFerdinand Ochsenheimer (17. březen 1767, Mohuč – 2. listopad 1822, Vídeň) byl německý herec, spisovatel a entomolog, věnující se lepidopterologii. Umělecké a divadelní veřejnosti je znám spíše pod pseudonymem Theobald Unklar. \n\nFerdinand Ochsenheimer se narodil v Mohuči (Porýní-Falc) v Německu.\n\nPo skončení základního vzdělání studoval na univerzitě v Mohuči, kde promoval jako doktor filozofie. Zpočátku působil jako herec v Mannheimu, později v Lipsku a pak v Drážďanech. Od roku 1807 působil jako velmi vzdělaný a významný dvorní divadelní herec ve Vídni, kde patřil k vysoce uznávaným umělcům. Byl v přátelském vztahu i s německým spisovatelem a básníkem Johannem Wolfgangem Goethem (1749-1832), který se také zabýval hmyzem, jako svým koníčkem. Kromě své umělecké kariéry je znám hlavně jako významný a ve své době jeden z nejznámějších evropských entomologů. Spolupracoval s mnoha významnými entomology, např. s Georgem Friedrichem Treitschkem (1776-1842), který po Ochsenheimerovi zdědil i jeho významnou sbírku hmyzu, která obsahovala v té době velmi vzácně sbírané drobné motýly – Microlepidoptera. \n\nFerdinand Ochsenheimer byl spolupracovníkem a členem spolku: „\"Gesellschaft naturforschender Freunde in Berlin\"“, ale i jiných přírodovědně zaměřených spolků.\n\nBěhem svého života popsal následující druhy hmyzu: např. z čeledi Sesiidae: \"Synansphecia doryliformis\" Ochsenheimer, 1808, \"Chamaesphecia euceraeformis\" Ochsenheimer, 1816, \"Synanthedon cephiformis\" Ochsenheimer, 1808, z čeľade Noctuidae \"Anicla infecta\" Ochsenheimer, 1816, z čeľade Hesperiidae \"Muschampia proto\" Ochsenheimer, 1808, z čeľade Sphingidae: \"Hyles (Sphinx) zygophylli\" Ochsenheimer, 1808. Z denných motýlů např.: \"Zygaena transalpina\" ssp. \"angelicae\" Ochsenheimer, 1808, \"Zygaena dorycnii\" Ochsenheimer, 1808, \"Thymelicus lineola\" Ochsenheimer, 1808, \"lolana iolas\" Ochsenheimer, 1816 a mnoho jiných. \n\nZ rodů (Genus) popsal např. rod \"Aglia\" Ochsenheimer, 1810, \"Endromis\" Ochsenheimer, 1810, \"Gastropacha\" Ochsenheimer, 1810, \"Harpyia\" Ochsenheimer, 1810, \"Notodonta\" Ochsenheimer, 1810, \"Pygaera\" Ochsenheimer, 1810, \"Anarta\" Ochsenheimer, 1816 \"Mythimna\" Ochsenheimer, 1816, \"Zerynthia\" Ochsenheimer, 1816, \"Charaxes\" Ochsenheimer, 1816 a mnohé další. \n\nNa jeho počest byl jeho jménem pojmenován rod Ochsenheimeria Hübner, 1825 (Ypsolophidae), jakož několik druhů nebo poddruhů hmyzu: \"Pieris ochsenheimeri\" Staudinger, 1886, \"Zygaena ochsenheimeri\" Zeller, 1847, \"Euploea ochsenheimeri\" Moore, 1857, \"Nemophora ochsenheimerella\" (Hübner, 1813), \"Pammene ochsenheimeriana\" (Lienig & Zeller, 1846) a další. \n\nPro entomologickou veřejnost má význam hlavně jeho obrovské celoživotní dílo, které vycházelo na pokračování v Lipsku asi 27 let v deseti částech pod obecně známým názvem: „Die Schmetterlinge von Europa“.\n\nJeho sbírka hmyzu (motýli z území Evropy) byla uložena od roku 1823 v Maďarskem národním muzeu v Budapešti, kde byla roku 1838 během velké povodně z větší části zcela zničena.\n\n\n"}
{"id": "1114573", "url": "https://cs.wikipedia.org/wiki?curid=1114573", "title": "Đorđe Vojnović", "text": "Đorđe Vojnović\n\nĐorđe Vojnović, též Đuro Vojnović, plným jménem Đuro conte Vojnović užički (26. září 1833 Herceg Novi – 11. září 1895 Zadar), byl rakouský politik srbské národnosti z Dalmácie, v 2. polovině 19. století poslanec Říšské rady a zemský hejtman Dalmácie.\n\nByl etnickým Srbem, šlechtického původu. Studoval na Vídeňské univerzitě a Padovské univerzitě.\n\nAngažoval se i v politice. Patřil do dalmatské Národní strany, která se hlásila k slovanskému národnímu hnutí, podporovala spolupráci Chorvatů a Srbů a spojení Dalmácie s Chorvatskem a Slavonií. Zastával funkci starosty města Herceg Novi. Od roku 1867 zasedal jako poslanec Dalmatského zemského sněmu. V roce 1877 byl zvolen za předsedu zemského sněmu, tedy za zemského hejtmana, nejvyššího představitele zemské samosprávy Dalmácie. Funkci zastával až do roku 1892. Po rozkolu společné chorvatsko-srbské fronty v rámci Národní strany roku 1873 se připojil k skupině tzv. zemljašů a od roku 1880 se připojil k nově založené Srbské národní straně.\n\nZasedal rovněž coby poslanec Říšské rady (celostátního parlamentu Předlitavska), kam ho poprvé zvolil Dalmatský zemský sněm roku 1871. Zastupoval kurii venkovských obcí. Složil slib 28. prosince 1871. Do parlamentu se vrátil v roce 1879, nyní v přímých doplňovacích volbách za kurii venkovských obcí, obvod Kotor, Risan, Budva. Slib složil 18. února 1879. V roce 1879 se uvádí jako hrabě Georg Vojnović, předseda zemského sněmu, bytem Zadar. Mandát obhájil i v řádných volbách roku 1879 a volbách roku 1885. Ve volbách roku 1891 už nekandidoval.\n\nV říjnu 1892 byl jmenován za doživotního člena Panské sněmovny (nevolená horní komora Panské sněmovny). Byl mu udělen Řád Františka Josefa.\n\nZemřel v září 1895.\n"}
{"id": "1114576", "url": "https://cs.wikipedia.org/wiki?curid=1114576", "title": "Sven Ulreich", "text": "Sven Ulreich\n\nSven Ulreich (* 3. srpna 1988, Schorndorf, Západní Německo) je německý fotbalový brankář, v současnosti působí v německém klubu FC Bayern Mnichov.\n\nS profesionálním fotbalem začal v klubu VfB Stuttgart. V létě 2015 přestoupil do týmu FC Bayern Mnichov, německého šampiona ze sezóny 2014/15.\n\nReprezentoval Německo v mládežnických kategoriích U16, U19 a U21.\n\n"}
{"id": "1114578", "url": "https://cs.wikipedia.org/wiki?curid=1114578", "title": "Richard Madden", "text": "Richard Madden\n\nRichard Madden (* 18. června 1986 Elderslie, Skotsko) je skotský divadelní, filmový a televizní herec. Mezi jeho nejznámější role patří Robb Stark ze seriálu \"Hra o trůny\" a princ Kit v pohádce \"Popelka\".\n\nNarodil se ve městě Elderslie ve Skotsku, kde vyrůstal se svými staršími i mladšími sestrami. Jeho matka Pat je učitelkou a otec Richard pracuje jako hasič.\n\nOd roku 2011 žil s herečkou Jennou Coleman. V roce 2015 se pár rozešel. Chodil také s televizní moderátorkou Laurou Whitmore, modelkou Suki Waterhouse a herečkou Ellie Bamber, s níž chodil od roku 2017 do prosince 2018. \n\nVe věku jedenácti let se přidal do divadelního kroužku, aby překonal svou stydlivost. Brzy poté byl obsazen do role malého Andyho v televizním filmu \"Spoluvina\" a poté do hlavní role v televizním seriálu \"Barmy Aunt Boomerang\", který se natáčel v letech 1999 a 2000. V roce 200 absolvoval na Skotské královské divadelní a hudební akademii (Royal Scottish Academy of Music and Drama).\n\nBěhem studia pracoval s divadelními společnostmi, na což navázal hrou \"Tom Fool\", která byla úspěšná, přesunula do Londýna, kde si Madenna všiml tým z divadla Globe. V posledním ročníku na škole byl obsazen do role Romea v \"Romeovi a Julii\" v uvedení divadla Globe během letních prázdnin v roce 2007. O rok později na divadelním jevišti ztvárnil Calluma McGregora ve hře \"Noughts and Crosses\".\n\nV roce 2009 získal hlavní roli Deana McKenzieho v seriálu \"Hope Springs\" a dále také roli Ripleyho v hororu \"Chatroom\" či Kirka Brandona v televizním filmu \"Neobyčejný život Boy George\". V letech 2011 až 2013 se na televizní obrazovce objevoval jako Robb Stark ve fantasy seriálu \"Hra o trůny\". V květnu 2013 byl vybrán do role prince do hraného filmu z produkce Disney, \"Popelka\", který měl premiéru v březnu 2015.\n\nV roce 2019 získal Zlatý glóbus za nejlepší mužský herecký výkon v dramatickém seriálu za hlavní roli v seriálu \"Bodyguard\". Ve stejném roce ztvárnil manažera Eltona Johna v životopisném hudebním filmu \"Rocketman\". V květnu 2019 bylo oznámeno, že je zvažován do nadcházejícího filmu \"The Eternals\" z produkce Marvel Studios.\n\n"}
{"id": "1114580", "url": "https://cs.wikipedia.org/wiki?curid=1114580", "title": "Achille Guénée", "text": "Achille Guénée\n\nAchille Guénée (1. ledna 1809 Chartres – 30. prosinec 1880, Châteaudun) byl francouzský advokát a entomolog, lepidopterolog.\n\nAchille Guénée vyrůstal ve svém rodišti, v Chartres, kde se již od mládí zajímal o hmyz, hlavně motýly. V tomto jeho koníčku ho podporoval hlavně François de Villiers (1790–1847). Pak začal v Paříži studovat právo a po ukončení studia se stal právníkem. Po smrti svého jediného syna se přestěhoval do Châteaudun u Paříže, kde působil až do své smrti. Během Prusko-francouzské války v roce 1870 byl Châteaudun zničen požárem, ale Guénéevova sbírka hmyzu zůstala nepoškozena.\n\nGuénée je autorem 63 publikací o hmyzu, z nichž některé napsal společně s Philogène Duponchelem (1774–1846), ale i s jinými sběrateli, např. s J. B. de Boisduvalem. Zabýval se hlavně nočními motýly z čeledi noctuidae.\nJeho práce o nočních motýlech, hlavně můrách, mají přibližně 1300 stránek.\n\nV roce 1832 byl jedním ze zakládajících členů Francouzské entomologické společnosti (\"Société entomologique de France\"]. V roce 1849 byl prezidentem této entomologické společnosti a od roku 1874 byl i jejím čestným členem.\n\n"}
{"id": "1114583", "url": "https://cs.wikipedia.org/wiki?curid=1114583", "title": "FC Viktoria Plzeň – historická bilance", "text": "FC Viktoria Plzeň – historická bilance\n\nKlub FC Viktoria Plzeň byl založen v roce 1911. Nejvyšší československou soutěž hrál klub poprvé v sezóně 1931/32. Do rozpadu Československa v roce 1993 bylo největším úspěchem klubu 3. místo ze sezóny 1932/33. V nejvyšší české lize, hrané od roku 1993, vybojoval klub již čtyří tituly - v sezónách 2010/11, 2012/13, 2014/15 a 2015/16.\n\nVčetně sezóny 2015/16 odehrála FC Viktoria Plzeň celkem 51 ročníků v 1. lize (neodehraný ročník 1944/45 a neoficiální soutěž z podzimu 1948 se nezapočítávají), 29 ročníků v 2. lize, 1 ročník v krajském přeboru a 9 ročníků v různých nižších soutěžích před rokem 1945 (obdoba 2. ligy či divize).\n\n\nZdroj: \n\n\n\nZdroj: \n\n\n\n"}
{"id": "1114585", "url": "https://cs.wikipedia.org/wiki?curid=1114585", "title": "TJ Jiskra Staré Město", "text": "TJ Jiskra Staré Město\n\nTJ Jiskra Staré Město je moravský fotbalový klub ze Starého Města, který byl založen v roce 1927 pod názvem SK Staré Město..\n\nNejvětšími úspěchy klubu je účast ve dvou ročnících druhé ligy (1997/98: 4. místo, 1998/99: 3. místo) a čtvrtfinále Československého poháru v sezoně 1987/88. Od sezony 2014/15 je účastníkem I. B třídy Zlínského kraje - sk. C.\n\nKlub byl založen v roce 1927 jako SK Staré Město na staroměstské radnici. Od roku 1928 se klub účastnil Hanácké fotbalové župy. Kromě SK Staré Město ve městě působily další tři kluby Rudá hvězda, SK Viktoria a oddíl kopané místního Orla. Všechny kluby ovšem působily v nižších soutěžích. Během 2. Světové války všk došlo k jejich sloučení nejprve Orla a Rudé hvězdy do Viktorie a v roce 1942 i Viktorie do SK Staré Město.\n\nPo roce 1949 byl klub přejmenován podle patronátního závodu na ZSJ Chemik Staré Město a následně na TJ Jiskra Staré Město. Fotbalový oddíl v 50. – 70. letech se svými 250 členy patřil k nejsilnějším oddílům tělovýchovné jednoty. Mužstvo se pohybovalo v nižších soutěžích a jeho maximem byl krajský přebor, ze kterého v roce 1972 sestoupil do I. A třídy.\n\nHned následující rok ovšem postoupilo mužstvo zpět, v roce 1978 do divize a v roce 1982 dokonce postoupilo až do II. ČNFL - sk. B (jedna ze skupin třetí nejvyšší soutěže).\n\nVelkého úspěchu oddíl dosáhl v sezóně 1987/88, kdy se probojoval až do čtvrtfinále Československého poháru, kde podlehl doma Zbrojovce Brno 0:2. V roce 1992 se oddíl kopané osamostatnil pod názvem SFK Staré Město a nadále působil v MSFL.\n\nOd roku 1994 klub spolupracoval s místní společností SYNOT a v sezoně 1996/97 se mu podařilo postoupit až do druhé ligy. V roce 1999/00 byla založena nová společnost FC SYNOT, do které byli převedeni všichni aktivní hráči.\n\nV roce 2000 se klub FC SYNOT přestěhoval do Uherského Hradiště a následně sloučil s místním klubem FC SYNOT Slovácká Slavia Uherské Hradiště. V roce 2003 byl obnoven oddíl kopané v TJ Jiskra Staré Město. Klub začal v nejnižší třídě, od roku 2014 klub působí v I. B třídě Zlínského kraje - sk. C, poté co dvakrát za sebou postoupil.\n\n\nPoznámky:\n\n"}
{"id": "1114588", "url": "https://cs.wikipedia.org/wiki?curid=1114588", "title": "Markus Steinhöfer", "text": "Markus Steinhöfer\n\nMarkus Steinhöfer (* 7. března 1986) je německý fotbalový záložník či obránce, od ledna 2017 hrající za německý bundesligový celek SV Darmstadt 98.\n\nV červnu 2015 se dohodl na kontraktu s AC Sparta Praha, kde se sešel se svým bývalým spoluhráčem z FC Basilej Radoslavem Kováčem.\n\n"}
{"id": "1114589", "url": "https://cs.wikipedia.org/wiki?curid=1114589", "title": "Moret-sur-Loing", "text": "Moret-sur-Loing\n\nMoret-sur-Loing je francouzská obec v departementu Seine-et-Marne v regionu Île-de-France. V roce 2012 zde žilo 4 305 obyvatel.\n\nPři východním okraji obce protéká řeka Loing a souběžně s ní vede plavební kanál. Ještě na území obce se řeka a kanál spolu spojí a pak zhruba 2 km severozápadně od města se zleva vlévají do řeky Seiny.\n\nÉcuelles, Épisy, Fontainebleau, Montigny-sur-Loing, Saint-Mammès, Veneux-les-Sablons\n\n\"Počet obyvatel\"\n\n"}
{"id": "1114590", "url": "https://cs.wikipedia.org/wiki?curid=1114590", "title": "FC SYNOT", "text": "FC SYNOT\n\nFC SYNOT Staré Město byl moravský fotbalový klub ze Starého Města. Klub vznikl v roce 1999 z původního staroměstského klubu. Zanikl v roce 2000 sloučením klubů FC SYNOT a FC SYNOT Slovácká Slavia Uherské Hradiště do nově vzniklého klubu 1. FC SYNOT, od roku 2004 pod názvem 1. FC Slovácko.\n\nZdroj: \n\n\nZdroj: \n\nFC SYNOT „B“ byl rezervním týmem Synotu.\n\n\n"}
{"id": "1114593", "url": "https://cs.wikipedia.org/wiki?curid=1114593", "title": "Theophil Bendella", "text": "Theophil Bendella\n\nTheophil Bendella (1814 Černovice – 3. srpna 1875 Františkovy Lázně), byl rakouský pravoslavný duchovní a politik z Bukoviny, v 2. polovině 19. století poslanec Říšské rady a pravoslavný metropolita.\n\nNarodil se v Černovicích. V roce 1836 nastoupil jako novic do kláštera Dragomirna. Roku 1837 byl vysvěcen na kněze. Byl vyslán k získání vyššího teologického vzdělání na Vídeňskou univerzitu. V roce 1839 byl jmenován studijním prefektem na kněžském semináři. Roku 1840 se stal představeným semináře. Tuto funkci zastával po 12 let. Roku 1857 byl jmenován konzistorálním archimandritou, roku 1872 diecézním administrátorem a 13. listopadu 1873 usedl do funkce pravoslavného archibiskupa a metropolity Bukoviny a Dalmácie.\n\nPůsobil i v politice. V 60. letech 19. století byl poslancem Bukovinského zemského sněmu. Za vlády Karla von Hohenwarta působil jako náměstek předsedy zemského sněmu. Sněm ho zároveň roku 1861 zvolil i za poslance Říšské rady (celostátního parlamentu), tehdy ještě nepřímo volené, za velkostatkářskou kurii v Bukovině. Opětovně ho zemský sněm do vídeňského parlamentu delegoval roku 1871. Uspěl rovněž v prvních přímých volbách do Říšské rady roku 1873 za první voličský sbor velkostatkářské kurie. Poslancem byl jen krátce, protože dopisem z 7. dubna 1874 byl povolán do Panské sněmovny (nevolená horní komora Říšské rady). V roce 1873 se uvádí jako Theophil Bendella, řecký ortodoxní arcibiskup a metropolita, bytem Černovice. V roce 1873 zastupoval v parlamentu blok Ústavní strany (centralisticky a provídeňsky orientované). Český tisk ho sice v nekrologu řadil rovněž mezi provládní stoupence Ústavní strany. Zároveň si ale podle něj udržel distanc od aktivit Ústavní strany v Bukovině.\n\nZemřel v srpnu 1875 na léčebném pobytu ve Františkových Lázních.\n"}
{"id": "1114596", "url": "https://cs.wikipedia.org/wiki?curid=1114596", "title": "Audoin", "text": "Audoin\n\nAudoin ( - 565) byl v 6. století král Langobardů. Byl foederatem východořímské říše a spojenec císaře Justiniána I. Za jeho vlády kmen Langobardů osídlil území Panonie v povodí Dunaje v dnešním Maďarsku. Vlády se ujal po smrti dospívajícího Walthariho, jehož byl regentem. Walthari zemřel za nejasných okolností, pravděpodobně ho zabil sám Audoin, aby získal trůn, ale současník Walthara, byzantský historik Prokopios z Kaisareie uvádí, že Walthari zemřel na nemoc. Audoin vládl v letech 546 až 565.\n\nZ Audoinova dětství a mládí se nedochovaly žádné informace. Jeho matkou byla Menie, vdova po durynském králi Bisinovi. Audoin se narodil v jejím druhém manželství. Z pramenů jméno jeho otce není zřejmé. Z prvního manželství jeho matky měl nevlastní sestru Radegundu, která se později stala první manželkou krále Wacha. Audoin byl ženatý celkem dvakrát. Jeho první ženou byla Rodelinda, s níž měl syna Alboina. Codex Theodosianus zaznamenává, že dcera Amalabergy a durynského krále Herminafrida, která byla neteří Theodoricha Velikého se stala Audoinovou až druhou ženou.\n\nPo smrti Walthara se Audoin prohlásil králem, proti tomu povstal Hildigis, syn krále Tata z předchozí vládnoucí dynastie, který žil v exilu u kmene Gepidů, ale jeho pokus o ovládnutí trůnu Audoin ustál a Hildigis musel zůstat v exilu.\n\nPro císaře Justiniána I. byl Audoin důležitým germánským spojencem a proto Langobardům povolil přejít v roce 547 z Vídeňské pánve po toku Dunaje do Panonie do oblasti dnešního Maďarska do sousedství kmene Gepidů, což vyvolávalo konflikty mezi oběma kmeny. O příchodu Langobardů do Panonie se píše v kronice Langobardů Origo Gentis Langobardorum \"Et post waltari regnavit auduin; ipse adduxit langobardos in Pannonia. Et regnavit albuin, filius ipsius, post eum...\" Nakonec bylo mezi Langobardy a Thurisindem, králem Gepidů za pomoci Římanů dohodnuto příměří, které trvalo jen do roku 554, kdy opět došlo k nesvárům, které vyvrcholily v bitvě u Asfeldu, kde Langobardi porazili Gepidy. Alboin v bitvě zabil následníka gepidského trůnu Turismoda. Císař Justinián nakonec znovu dojednal příměří mezi oběma kmeny.\n\nAby Audoin urovnal vztahy se znepřáteleným kmenem Franků, tak svého syna Alboina provdal za dceru Chlothara I. Chlotsuindu. Po jeho smrti se králem Langobardů stal jeho syn Alboin.\n"}
{"id": "1114597", "url": "https://cs.wikipedia.org/wiki?curid=1114597", "title": "Univerzitní knihovna v Bratislavě", "text": "Univerzitní knihovna v Bratislavě\n\nUniverzitní knihovna je nejstarší a největší vědecká knihovna ve Slovenské republice.\n\nVznikla v roce 1919 z Alžbětině knihovně jako Knihovna Univerzity Komenského. Souběžně s akademickým posláním plnila do roku 1954 funkci národní knihovny. Již v roce svého vzniku získala právo na povinný výtisk knih a periodik z území Slovenska. Od roku 1954 je samostatnou vědeckou knihovnou sloužící široké veřejnosti. Ponechala si však název Univerzitní knihovna, protože vyjadřuje její historii, širokou profilaci fondu i uživatelského zázemí; pod tímto názvem se stala známou v zahraničí. Z klasické knihovny se postupně přetvořila na moderní knihovnicko-informační instituci.\n\nUniverzitní knihovna je ústřední vládní knihovnou, která zajišťuje rozvoj vědy, kultury a vzdělávání. Obsahuje přes 2 000 000 knihovních jednotek, do jejího fondu patří i soubor dokumentů OSN a UNESCO. Obsahuje slovenské i zahraniční disertační práce, sbírky rukopisů a různých tiskovin z 15. a 16. století z evropských literatur a samozřejmě široké spektrum periodik. Vytváří celostátní evidenci zahraniční literatury, vydává stanoviska k vývozu literatury podobně jako Slovenská národní knihovna. Uživateli mohou být občané Slovenska a zahraniční uživatelé po splnení příslušních podmínek registrace od 15 let. Knihovna poskytuje všechny knihovnické služby.\n\nV knihovně se nachází i sbírka islámských rukopisů Safveta-beg Bašagiće zapsaná do seznamu UNESCO Paměť světa.\n\nNepřipravenost komplexu budov na aplikaci nových technologií si vyžádala zásadní rekonstrukci. Šlo o největší rekonstrukci v historickém jádru Bratislavy, která probíhala ve třech etapách. Projekt s názvem „Multifunkční kulturní a knihovnické centrum - Obnova a revitalizace historických budov Univerzitní knihovny v Bratislavě“ povýšil Universitní knihovnu na moderní knihovnicko-informační instituci. Nové dispoziční řešení umožnilo vytvoření prostor pro setkávání lidí z různých odvětví a úrovní, od studentů až po vědecké pracovníky. Téměř celý prostor rekonstruovaných objektů je bezbariérový. Filozofie nového řešení udělala z multifunkčního kulturně-knihovního centra jedno z kulturních center pěší zóny na Ventúrské ulici.\n\nPři rekonstrukci objektu Klarisek se uplatnila spolupráce architektů a památkových orgánů. Dnes jsou zde umístěny nejvzácnější a nejstarší sbírky Univerzitní knihovny v Bratislavě a jsou většinou přístupné i pro širokou veřejnost. Během rekonstrukce byly obnoveny prostory klášterního dvora společně s rajskou zahradou a do přízemí byly umístěny přednáškové sály, šatna, bufet a prostor Rady Evropy.\n\nAutorem projektu uherské královské komory byl císařský architekt G. B. Martinelli a stavba objektu proběhla v letech 1753-1756. Zasedání uherské královské komory se zde konalo během let 1802-1848. Rekonstrukce tohoto objektu otevřela vstup do budovy a na nádvoří. Prostor Paláce uherské královské komory byl zpřístupněn veřejnosti v roce 2005.\n\nArchitektem paláce Leopolda de Pauliho byl František Römish. Výstavba objektu byla realizována v letech 1775-1776. Větší rekonstrukce proběhla již v šedesátých letech 20. století, kdy byly ponechány jen pavlače a fasáda. Dnes je do těchto míst po opětovné rekonstrukci situováno jádro multimediálního centra. Ústřední prostor je překryt a lemován studovnami. V zadní části je napojen na prostor Lisztovy zahrady a pavilonu. Zde se úprava držela původní barokní kompozice. Nové prostory jsou věnovány komorním hudebním akcím. Prostor Paláce Leopolda de Pauliho byl zpřístupněn veřejnosti v roce 2005. Prostor Lisztových zahrad byl zpřístupněn veřejnosti v roce 2006.\n\n\nKlarisky\n\nPalác uherské královské komory\n\nPalác Leopolda de Pauliho\n\n\nMezi objekty Univerzitní knihovny v Bratislavě patří:\n\n"}
{"id": "1114599", "url": "https://cs.wikipedia.org/wiki?curid=1114599", "title": "Křížová cesta (Ústí nad Orlicí)", "text": "Křížová cesta (Ústí nad Orlicí)\n\nKřížová cesta v Ústí nad Orlicí se nachází na jihozápadním okraji města. Začíná v ulici Jana Štyrsy a poté vede lesní cestou směrem do kopce na Andrlův chlum po jeho severním svahu.\n\nPůvodní Křížová cesta byla postavena v letech 1753 - 1755 při staré cestě do Litomyšle z iniciativy tkalce Augustina Andrese. Její zastavení byla umístěna podél této cesty na svahu kopce zvaného Kalvárie. Z původní křížové cesty se zachovalo jediné zastavení mezi posledními dvěma kaplemi nové křížové cesty.\n\nNová křížová cesta byla postavena v letech 1852 – 1853 a tvoří ji 11 menších výklenkových kapliček. Ty byly obnoveny roku 1994. Pro interiér těchto kaplí vytvořil sgrafita Zdeněk Brožek, do dvanácté kaple zhotovil umělecký kovář František Bečka kovoplastiku Krista. Třináctou kapli zdobí obraz Richarda Peška s názvem Snímání z kříže.\n\nPrvní zastavení je umístěno u křižovatky ulic J. Štyrsy a J. Haška, poslední zastavení je pod vrcholem u Božího hrobu.\n\nKřížová cesta je chráněna jako nemovitá Kulturní památka České republiky.\n\n\n"}
{"id": "1114600", "url": "https://cs.wikipedia.org/wiki?curid=1114600", "title": "Middle of the Road", "text": "Middle of the Road\n\nMiddle of the Road byla skotská popová hudební skupina, která měla počátkem 70. let 20. století velký komerční úspěch po celé Evropě a Latinské Americe. Z každého ze čtyř z jejich vydaných singlů se prodalo po milionu kopií a staly se zlatými.Šlo o skladby: \"Chirpy Chirpy Cheep Cheep\" (více než 10 milionů), \"Sacramento\", \"Tweedle Dee, Tweedle Dum\" a \"Soley Soley\". Začátkem roku 1972 měla kapela prodáno více než pět milionů nosičů.\n\nPůvodní sestava této kapely byla zpěvačka Sally Carr, bubeník Ken Andrew, kytarista Ian McCredie a jeho bratr baskytarista Eric McCredie. Účinkovali spolu nejprve jako Part Four, později hráli latinskoamerickou hudbu ve skupině, kterou nazvali Los Caracas. Pod tímto názvem vyhráli televizní talentovou show s názvem \"Opportunity Knocks\". Po vítězství v soutěži se jim většího úspěchu ve Spojeném království nedostalo a tak se v roce 1970 přestěhovali do Itálie, kde spolupracovali s hudebním producentem Giacomem Tostim. Tosti pomohl skupině ke vzniku jejich charakteristického stylu a prosazení se na mezinárodní hudební scéně. Od roku 1970 kapela začala vystupovat pod názvem \"Middle of The Road\".\n\nNejúspěšnějším hitem Middle of The Road je snad nahrávka \"Chirpy Chirpy Cheep Cheep\". V oficiálních hudebních žebříčcích Spojeného království se tato píseň dostala v červnu roku 1971 na první příčku a udržela se tam čtyři týdny. V průběhu let 1971 až 1972 měli Middle of the Road pět hitových singlů. Významného úspěchu dosáhli v Německu, kde se v letech 1971 až 1974 do Top & 4 40 dostalo jedenáct jejich písní. Německý hudebník Frank Valdor také nahrál řadu instrumentálních coververzí skladeb této skupiny a také díky nim se staly písně jako \"Sacramento\" a \"Chirpy Chirpy Cheep Cheep\" oblíbenými večírkovými hity, které později prorazily i ve skandinávských rádiích.\n\nV glamrockové éře se začátkem roku 1974 s kapelou spojil i bývalý kytarista Bay City Rollers, Neil Henderson. Byl spoluautorem, ale i autorem některých jejich songů jako jsou například singly \"Rockin' Soul\" a \"Everybody Loves A Winner\" či další nahrávky z jejich alb \"You Pays Yer Money And You Takes Yer Chance\" a \"Postcard\", které přes německé hudební vydavatelství Ariola vydali Middle of The Road v roce 1974.\n\n\n"}
{"id": "1114601", "url": "https://cs.wikipedia.org/wiki?curid=1114601", "title": "Diaura", "text": "Diaura\n\nDiaura (známá jako DIAURA) je čtyřčlenná visual kei rock skupina řadící se mezi J-Rock a J-Metal, momentálně podepsáná s Galaxy Inc. Skupina vznikla v prosinci roku 2010. Název DIAURA je odvozen od Dictatorial Aura = diktátorská aura. Diaura není satanistická skupina ani nic v tomto směru.\n\nDIAURA byla založena z ex-Valluna členů Yo-ka a Kei 15. prosince 2010. Baskytarista Shoya se přidal v březnu 2011 a bubeník Yuu v srpnu téhož roku.\n\nV říjnu 2012, Yuu oznámil odchod z DIAURA kvůli zánětu šlach. O půlrok později v dubnu 2013, současný bubeník Tatsuya, se připojil k DIAURA. Předtím byl Tatsuya jen jako záskok za bubeníka DIAURA pro cca 10-11 měsíců.\n\n\n\n\n"}
{"id": "1114602", "url": "https://cs.wikipedia.org/wiki?curid=1114602", "title": "Smolnička obecná", "text": "Smolnička obecná\n\nSmolnička obecná (\"Lychnis viscaria\") je vytrvalá, okrasná rostlina pěstována pro červenofialové květenství na vrcholu lepkavé lodyhy. Tento druh je podle neujasněných názorů odborníků systematiků řazen do různých rodů. Podle patří do rodu \"Lychnis\", podle je přeřazena do rodu \"Silene\", kdežto podle do rodu \"Viscaria\". Pro druh je používáno synonymum \"Viscaria vulgaris\".\n\nEuroasijský druh rozšířený téměř v celé Evropě (na jihu světadílu je ale vzácný) a v severní části Asie až po oblasti na západní Sibiři, roste tam až k polárnímu kruhu. Jako okrasná rostlina byl zavlečen do Severní Ameriky. V České republice se vyskytuje sice řídce, ale není považován za ohrožený. Roste především v teplejších oblastech, ve vyšších polohách nad 1000 m n. m. se vyskytuje jen ojediněle.\n\nNenáročná rostlina vyžadující pro spolehlivé kvetení dostatek slunce a lehkou, propustnou zeminu. Roste na písečných až kamenitých půdách, na lesních mýtinách a okrajích světlých lesů, na pastvinách, mezích, železničních náspech i v opuštěných ruinách. Dobře snáší letní sucho i lehké přistínění. Ve středoevropském podnebí je plně mrazuvzdorná.\n\nVytrvalá, trsnatá bylina s jednou nebo více přímými lodyhami, vysokými 30 až 70 cm. Z vícehlavého, málo rozvětveného hlavního kořene vyrůstá větší počet sterilních výhonků vytvářející zdánlivé přízemní růžice. Květná lodyha je lysá, často hnědočervená a mimo květenství není větvená. Je téměř celá výrazně lepkavá, to má zabránit lezoucímu hmyzu dostat se k nektaru v květech. Přízemní listy s křídlatými řapíky jsou úzce kopinaté, 8 až 13 cm dlouhé a 0,5 až 1 cm široké. Lodyžní křižmostojné listy jsou přisedlé, vyrůstají z nafouklých kolének, mají obdobný tvar jako listy přízemní a směrem k vrcholu se zmenšují.\n\nKvěty jsou oboupohlavné, červenofialové, vzácně i růžové či bílé a mají krátké stopky nebo jsou přisedlé. Vytvářejí husté latnaté květenství, jehož postranní osy vyrůstají z paždí hořejších listů, vřeteno květenství je lepkavé. Listeny pětičetných květů jsou trojúhelníkovité, hnědavé až červenavé a mají bílý blanitý lem. Trubkovitý kalich s krátkými zuby bývá zbarven purpurově a mívá okolo deseti žilek. Obvejčité korunní lístky s nehtem jsou 5 až 10 mm dlouhé, celokrajné nebo dvoulaločné, někdy až téměř dvoudílné a mají tupé výrůstky pakorunky. V květu je deset dlouhých tyčinek a pětidílný semeník s pěti čnělkami postavených proti kališním lístkům. Rozkvétají v květnu a červnu, opylovány jsou létajícím hmyzem. Pro znesnadnění samoopylení dozrávají blizny, až se prašníky téhož květu vypýlily. Ploidie druhu je 2n = 24.\n\nPlod je elipsoidní, okolo 6 mm dlouhá, mnohosemenná tobolka, která je pětidílná a otvírá se pěti zuby. Obsahuje tmavohnědá, ledvinovitá, nepatrně drsná semena.\n\nVe volné přírodě se rostlina na větší vzdálenosti rozšiřuje semeny, do blízkého okolí rozrůstáním trsů. Vyšlechtěné kultivary se v zahradnických podnicích množí výhradně vegetativně, jen tak je záruka přenosu všech požadovaných vlastností na nové rostliny.\n\nObčas se smolnička obecná vysazuje v zahradách jako okrasná rostlina. Především se pěstují formy plnokvěté nebo s bílým květem. Původní botanický druh se vysévá ve směsích při zakládání sadovnických prvků jako jsou květnaté trávníky, bylinné směsi pro rekultivaci nebo vyseté jako protierozní opatření na svazích a náspech. Druh lze mimo slunná volná prostranství použít i pro světlé a suché okraje vyšších porostů apod.\n\nPlnokvěté odrůdy se také používají do trvalkových záhonů nebo na lemy a obruby, ale lze je použít k výsadbě do nádob nebo na střešní zahrady s dostatečnou vrstvou půdy. Nižší odrůdy vysoké asi 30 cm, se vysazují i do skalek, kde nepotřebují téměř žádnou péči. Jsou vyšlechtěné mnohé kultivary, např. jednoduchý bílý 'Alba', plný bílý 'Schnee', růžový 'Rosea', svítivě růžový 'Plena', tmavě růžový 'Zulu' a další.\n\nKvetoucí stonky řezaných květin se používají jako dekorace při aranžování květin.\n\nPodle dostupných výsledků z výzkumů obsahují rostliny a výtažky z nich fytohormony (brassinosteroidy) podporující růst rostlin.\n\nJe velmi nenáročná. Preferuje spíše chráněné polohy plné slunce, ale snáší polostín. Půda by měla být propustná, přiměřeně vlhká, snáší široký rozsah pH půdy. Není vhodná vyšší vlhkost půdy (mokro, zamokřená půda) během zimy. Půda může být kyselá, neutrální nebo alkalická, s obsahem vápníku nebo písčitá, není úplně vhodná vyloženě jílovitá půda. Než doroste do optimální velikosti trsu, trvá i 2-5 let, ale poté je možné množit rostlinu dělením. Mimo množení semeny a dělením trsů se množí ovšem i řízkováním brzy na jaře. Může být poškozována slimáky a mšicemi. Mšice působí deformace a omezení růstu, slimáci mohou způsobit úhyn rostliny. Květiny jsou během květu atraktivní pro motýly.\n\nKvete brzy na začátku léta (květen - červen) a během léta (červenec - srpen). Při přípravě na zazimování zahrady lze suché trsy smolničky sestřihnout, ale nezbytnost takové úpravy závisí na kompozici zahrady. V přírodní zahradě mohou být přirozeně i během chladné poloviny roku ojíněnou zimní dekorací.\n\n\n \n"}
{"id": "1114604", "url": "https://cs.wikipedia.org/wiki?curid=1114604", "title": "Acid Black Cherry", "text": "Acid Black Cherry\n\nAcid Black Cherry je sólový projekt japonského muzikanta Yasu. Skupinu založil v roce 2007 po svém odchodu ze skupiny Janne Da Arc, která oznámila na dobu neurčitou pauzu. Název je často uváděn zkratkou A.B.C. Prvním singl \"Spell Magic\" vyšel 18. 7. 2007.\n\nJaponský rockový zpěvák, hudebník, skladatel a hudební producent, v současné době u vydavatelství AVEX Trax. V hudebním byznysu debutoval jako zpěvák hudební skupiny Janne Da Arc. Jeho pravé jméno je Hayashi Yasunori (林保徳), narodil se 27. ledna 1975 v Hirakatě. Přiznal se k bisexualitě, jeho idol je Hyde z L'Arc~en~Ciel. Yasu jednou řekl, že jeho milostné písně jsou vlastně věnovány jemu. Označuje jej za \"kami-sama\", což je označení pro božstvo.\n\n\n"}
{"id": "1114609", "url": "https://cs.wikipedia.org/wiki?curid=1114609", "title": "Gheorghe de Hurmuzachi", "text": "Gheorghe de Hurmuzachi\n\nGheorghe de Hurmuzachi, též Georg von Hormuzaki (17. září 1817 Černovice – 14. března 1882 Černovice), byl rakouský novinář a politik rumunské národnosti z Bukoviny, v 2. polovině 19. století poslanec Říšské rady.\n\nProfesí byl novinářem a politikem. Pocházel z vlivného šlechtického bukovinského rodu Hurmuzachi. Šlo o přední bojarskou rodinu. Ve veřejném životě byli aktivní i jeho bratři Eudoxiu de Hurmuzachi, Alexandru de Hurmuzachi a Constantin de Hurmuzachi. Gheorghe byl v letech 1848–1849 odpovědným redaktorem listu \"Bucovina\", který byl prvním rumunskojazyčným periodikem v této zemi. Zasazoval se o rozvoj rumunského národního života. Sám byl aktivní i jako spisovatel.\n\nZasedal jako poslanec Říšské rady (celostátního parlamentu), kam nastoupil v prvních přímých volbách do Říšské rady roku 1873 za velkostatkářskou kurii v Bukovině (druhý voličský sbor). Mandát obhájil ve volbách do Říšské rady roku 1879 a poslancem byl až do své smrti roku 1882. V roce 1873 se uvádí jako Georg von Hormuzaki, statkář, bytem Černovice. V roce 1873 zastupoval v parlamentu opoziční federalistický blok. V roce 1878 byl členem poslaneckého klubu pravého středu. Šlo o klub konzervativní a federalistické aliance nazvané Strana práva.\n\nZemřel podle dobového tisku v březnu 1882.\n\nJeho syn Eudoxiu de Hurmuzachi (1845–1931) byl okresním hejtmanem a poslancem Říšské rady.\n"}
{"id": "1114610", "url": "https://cs.wikipedia.org/wiki?curid=1114610", "title": "Joshua Kimmich", "text": "Joshua Kimmich\n\nJoshua Kimmich (* 8. února 1995, Rottweil, Německo) je německý fotbalový obránce, v současnosti působí v německém klubu FC Bayern Mnichov.\n\nV mládeži hrál v klubu VfB Stuttgart. V letech 2013–2015 působil v týmu RB Leipzig. V lednu 2015 se dohodl na smlouvě s FC Bayern Mnichov platné od července 2015.\n\nReprezentoval Německo v mládežnických kategoriích U17, U18, U19 a U21.\nTrenér Horst Hrubesch jej vzal na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\nVyznáním je evangelík.\n\n"}
{"id": "1114611", "url": "https://cs.wikipedia.org/wiki?curid=1114611", "title": "French Open 2015 – čtyřhra legend do 45 let", "text": "French Open 2015 – čtyřhra legend do 45 let\n\nMužská čtyřhra legend do 45 let na French Open 2015 byla hrána v rámci dvou tříčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nObhájcem titulu byli zástupci íránského a francouzského tenisu Mansour Bahrami a Fabrice Santoro, kteří nestartovali společně. Bahrami již nastoupil do paralelně probíhající soutěže legend nad 45 let. Spoluhráčem Santora se stal krajan Sébastien Grosjean, s nímž nepostoupil ze základní fáze.\n\nTitul vyhrála dvojice španělských antukářů Juan Carlos Ferrero a Carlos Moyà, která ve finále zdolala francouzský pár Arnaud Clément a Nicolas Escudé po dvousetovém průběhu 6–3 a 6–3.\n"}
{"id": "1114612", "url": "https://cs.wikipedia.org/wiki?curid=1114612", "title": "Orestes Renney von Herszeny", "text": "Orestes Renney von Herszeny\n\nOrestes Renney von Herszeny (??? – 4. ledna 1900 Černovice), byl rakouský státní úředník a politik z Bukoviny, v 2. polovině 19. století poslanec Říšské rady.\n\nNarodil se v Bukovině. Vystudoval gymnázium v Černovicích. V roce 1855 nastoupil na Vídeňskou univerzitu a od roku 1859 působil ve státní službě. V 60. letech ji krátce opustil, když byl tajemníkem zemského výboru. Pak se do státních služeb vrátil. Po řadu let byl okresním hejtmanem v Rădăuți. Získal titul vládního rady a byl povolán do zemské vlády v Černovicích a působil zde až do svého penzionování v roce 1892.\n\nAngažoval se i v zákonodárných sborech. Od roku 1869 až do odchodu na penzi byl poslancem Bukovinského zemského sněmu. Zasedal i jako poslanec Říšské rady (celostátního parlamentu), kam nastoupil v prvních přímých volbách do Říšské rady roku 1873 za kurii venkovských obcí v Bukovině, obvod Rădăuți, Suceava, Câmpulung atd. V roce 1873 se uvádí jako Orestes Renney von Herszeny, c. k. vládní rada, bytem Černovice. V roce 1873 zastupoval v parlamentu blok Ústavní strany (centralisticky a provídeňsky orientované).\n\nZ veřejného života ho vytlačila nemoc, která ho po sedm let upoutala na lůžko. Zemřel v lednu 1900 ve věku 63 let. Pohřben byl za velké účasti veřejnosti a hodnostářů.\n"}
{"id": "1114613", "url": "https://cs.wikipedia.org/wiki?curid=1114613", "title": "French Open 2015 – čtyřhra legend nad 45 let", "text": "French Open 2015 – čtyřhra legend nad 45 let\n\nČtyřhra legend nad 45 let na French Open 2015 byla hrána v rámci dvou tříčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nTitul obhajoval americký bratrský pár John McEnroe a Patrick McEnroe, jenž skončil v základní fázi. Ve finále zvítězila francouzská dvojice Guy Forget a Henri Leconte nad francouzsko-australskou formací Cédric Pioline a Mark Woodforde. Po rovnocenném rozdělení úvodních dvou sad 4–6 a 7–6, rozhodl o vítězích až supertiebreak poměrem míčů [10–3].\n"}
{"id": "1114614", "url": "https://cs.wikipedia.org/wiki?curid=1114614", "title": "Isaak Rubinstein", "text": "Isaak Rubinstein\n\nIsaak Rubinstein (1804 – 1. září 1878 Bad Ischl) byl rakouský politik židovského původu z Bukoviny, v 2. polovině 19. století poslanec Říšské rady.\n\nPůsobil jako tajemník obchodní a živnostenské komory v Černovicích. Byl židovského původu. V rámci početné židovské komunity v Černovicích patřil mezi liberálně, pokrokářsky orientované představitele. Jeho dcera Susanna Rubinstein, byla doktorkou filozofie.\n\nZasedal jako poslanec Říšské rady (celostátního parlamentu), kam nastoupil v prvních přímých volbách do Říšské rady roku 1873 za kurii obchodních a živnostenských komor v Bukovině, obvod Černovice. Poslancem byl až do své smrti roku 1878. V roce 1873 se uvádí jako Isak Rubinstein, císařský rada, bytem Černovice. V roce 1873 zastupoval v parlamentu blok Ústavní strany (liberálně, centralisticky a provídeňsky orientované).\n\nZemřel v září 1878.\n"}
{"id": "1114615", "url": "https://cs.wikipedia.org/wiki?curid=1114615", "title": "Juraj Joanik Bazilovič", "text": "Juraj Joanik Bazilovič\n\nProtoigumen Joannik Bazilovič (1742 Hlivištia – 1821 Užhorod) byl řeckokatolický protoigumen, církevní historik, jeden z prvních historiků Podkarpatské Rusi.\n\nNarodil se ve vsi Hlivištia na východním Slovensku, vzdělání se mu dostalo v Užhorodu a v Košicích. Dlouhých 38 let byl protoigumenem mukačevského Svjatonikolajevského monastýru. Při pořádání klášterní knihovny a archivu diecéze se seznámil s množstvím dokumentů, které se staly základem pro napsání několika prací o historii Zakarpatí. Nejlepší z nich je latinský Krátký popis nadace Theodora Koriantoviče () rozdělený do dvou dílů vydaných v Košicích. Jsou nejstaršími známými díly zakarpatského autora, první díl byl vydán v roce 1799, druhý vyšel v letech 1804–1805. Bazilovičova díla jsou památkou západoruské kultury obecně a historické vědy zvláště, jsou základem poznání historie a duchovního života Zakarpatí.\n\nBazilovič zemřel roku 1821 v Užhorodu a je pochován v Mukačevském monastýru.\n\nKniha byla napsána s úmyslem prokázat majetek, kterým kníže Teodor Koriatovič obdaroval Mukačevský monastýr na konci čtrnáctého a počátkem patnáctého století, a zajistit ochranu před útoky katolického duchovenstva v Uhrách. Bazilovič argumentoval, že monastýr je pozemkovým vlastníkem na základě dávných privilegií, že duchovenstvo ortodoxní církve uznává podmínky rovnosti ortodoxní a katolické církve, že Rusíni jsou původní obyvatelstvo od pradávna žijící na území moderního Zakarpatska. Knihy shrnují historii litevsko-ruského rodu Koriatovičů, působení knížete Teodora v Zakarpatí od poloviny XIV. do počátku XV. století, historii kláštera a Mukačevské diecéz až do roku 1798, to vše představují v těsné souvislosti se sekulární historií regionu. Vědecká hodnota práce tkví především v tom, že autor přinesl významné zdroje – desítky dopisů, výsad a reskriptů uherských králů, papežské buly, nejrůznější příkazy mukačevských biskupů atd. a jako jeden z prvních v ukrajinské historiografii vznesl otázku etnogeneze Slovanů a původu autochtonních Rusínů v Zakarpatí.\n"}
{"id": "1114616", "url": "https://cs.wikipedia.org/wiki?curid=1114616", "title": "French Open 2015 – ženská čtyřhra legend", "text": "French Open 2015 – ženská čtyřhra legend\n\nŽenská čtyřhra legend na French Open 2015 byla hrána v rámci dvou tříčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nObhájcem titulu byla belgicko-americká dvojice bývalých světových jedniček Kim Clijstersová a Martina Navrátilová, které ve finále zdolaly zástupkyně amerického tenisu Lindsay Davenportovou a Mary Joe Fernandezovou po rovnocenném rozdělení úvodních dvou sad 2–6 a 6–2, až v supertiebreaku nejtěsnějším, dvoubodovým, poměrem míčů [11–9].\n"}
{"id": "1114618", "url": "https://cs.wikipedia.org/wiki?curid=1114618", "title": "French Open 2015 – dvouhra vozíčkářů", "text": "French Open 2015 – dvouhra vozíčkářů\n\nObhájcem titulu soutěže dvouhry vozíčkářů na pařížském French Open 2015 byl nejvýše nasazený Japonec Šingo Kunieda, který turnaj opět vyhrál.\n\nVe finále Kunieda porazil francouzskou turnajovou dvojku Stéphana Houdeta po jednoznačném dvousetovém průběhu 6–1 a 6–0. Vítězství znamenalo jeho šestý titul z Roland Garros, když soutěž vyhrál již v letech 2007, 2008, 2009, 2010 a 2014. Do žebříčku okruhu NEC Tour si připsal 800 bodů a získal prémii 28 000 eur.\n\n"}
{"id": "1114619", "url": "https://cs.wikipedia.org/wiki?curid=1114619", "title": "French Open 2015 – dvouhra vozíčkářek", "text": "French Open 2015 – dvouhra vozíčkářek\n\nObhájkyní titulu soutěže dvouhry vozíčkářek na pařížském French Open 2015 byla nejvýše nasazená Japonka Jui Kamidžiová, jež v semifinále nestačila na van Kootovou.\n\nSoutěž vyhrála 30letá nizozemská vozíčkářka a druhá nasazená Jiske Griffioenová, která ve finále porazila krajanku Anieku van Kootovou po hladkém dvousetovém průběhu 6–0 a 6–2. Získala tak premiérový titul z Roland Garros, a druhý grandslamový v kariéře, když v lednu již triumfovala na Australian Open 2015. Do žebříčku okruhu NEC Tour si připsala 800 bodů a prémii 28 000 eur.\n\n"}
{"id": "1114620", "url": "https://cs.wikipedia.org/wiki?curid=1114620", "title": "French Open 2015 – čtyřhra vozíčkářek", "text": "French Open 2015 – čtyřhra vozíčkářek\n\nObhájcem titulu soutěže čtyřhry vozíčkářek na pařížském French Open 2015 byly turnajové jedničky Jui Kamidžiová s Jordanne Whileyovou.\n\nSoutěž vyhrála druhá nasazená dvojice složená z 30leté Jiske Griffioenové a 24leté Aniek van Kootové z Nizozemska, když v boji o titul zdolala japonsko-britský pár 21leté Jui Kamidžiové, hrající po boku 22leté Jordanne Whileyové. Poté, co si obě dvojice rozdělily úvodní dva sety poměrem 7–6 a 3–6, rozhodl o vítězkách až supertiebreak dvoubodovým rozdílem [10–8]. Oba páry se tak potkaly ve finále jako v předchozím ročníku 2014, a to s opačným výsledkem, když byl zachován i poměr míčů supertiebreaku.\n\nGriffioenová získala třetí titul z Roland Garros, když antukový grandslam vyhrála již v letech 2008 a 2013. Pro van Kootovou to byla druhá pařížská trofej. Do žebříčku okruhu NEC Tour si každá z nich připsala 800 bodů a dvojice si rozdělila prémii 8 000 eur.\n\n"}
{"id": "1114621", "url": "https://cs.wikipedia.org/wiki?curid=1114621", "title": "French Open 2015 – čtyřhra vozíčkářů", "text": "French Open 2015 – čtyřhra vozíčkářů\n\nObhájcem titulu soutěže čtyřhry vozíčkářů na pařížském French Open 2015 byl belgicko-francouzský nejvýše nasazený pár Joachim Gérard a Stéphane Houdet, který vypadl v semifinále.\n\nSoutěž vyhrála druhá nasazená dvojice složená z 31letého Japonce Šinga Kuniedy a 22letého Brita Gordona Reida, když v boji o titul zdolala argentinsko-francouzský pár Gustavo Fernánde a Nicolas Peifer ve dvou setech 6–1 a 7–6.\n\nPro Kuniedu se jednalo o šestou deblovou trofej z Roland Garros, když turnaj opanoval již v letech 2008, 2010, 2011, 2012 a 2013, a celkově devatenáctý grandslamový triumf z této soutěže. Britský paralympionik Reid získal svůj premiérový titul na Grand Slamu.\n\nDo žebříčku okruhu NEC Tour si každý z vítězů připsal 800 bodů a dvojice si rozdělila prémii 8 000 eur.\n\n"}
{"id": "1114622", "url": "https://cs.wikipedia.org/wiki?curid=1114622", "title": "Kostel Neposkvrněného početí Panny Marie (Velké Heraltice)", "text": "Kostel Neposkvrněného početí Panny Marie (Velké Heraltice)\n\nKostel Neposkvrněného početí Panny Marie ve Velkých Heralticích je pozdně barokní farní kostel římskokatolické farnosti Velké Heraltice. Kostel je od 3. května 1958 kulturní památkou České republiky.\n\nKostel je poprvé zmiňován v roce 1465. Podle opavské děkanské matriky z roku 1673 zde stál zděný kostel zasvěcený Neposkvrněnému Početí Panny Marie s věží a třemi zvony a třemi oltáři. Tento pozdně gotický kostel byl zničen požárem dne 19. července 1749. Dochoval se pouze oltářní obraz Panny Marie. Nákladem velehradského cisterciáckého opatství byl zbudován současný barokní kostel. Základní kámen byl posvěcen opatem Antonínem Haukem v létě 1751. Návrh pochází od Jana Jiřího Ganse, syna Georga Friedricha Ganse.\n\nPůvodní barokní oltáře byly dílem řezbáře Ondřeje Schweigla. Křížová cesta je dílo neznámého italského malíře z let 1750–1760.\n\nV kostele se nacházejí varhany z roku 1756, které zbudoval Josef Sebastian Staudinger.\n\nNa západní straně kostela jsou umístěny dva pískovcové náhrobní kameny. Nápis na jednom z nich zní: LETA PANIE 1562 TU STRZEDU PRZED SV. RZEHORZEM UMZREL GEST UROZENÝ PÁN JAN HRABIE Z VRBNA A NA RYZINIE – PAN BUOH RAC DUSSY JEGO MILOSTIV BYTI. Druhý náhrobek je bez nápisu.\n\nU kostela se nachází hrobka posledních majitelů zámku, rodu Bellegarde, a kaple Panny Marie Sedmibolestné z konce 18. století.\n\n"}
{"id": "1114636", "url": "https://cs.wikipedia.org/wiki?curid=1114636", "title": "Pavel Loukota", "text": "Pavel Loukota\n\nPavel Loukota (* 12. března 1951) je bývalý československý fotbalista, obránce.\n\nV československé lize hrál za Bohemians Praha. Nastoupil ve 34 ligových utkáních. V Poháru UEFA nastoupil ve 2 utkáních. V nižších soutěžích hrál i za Viktorii Žižkov.\n\n\n"}
{"id": "1114643", "url": "https://cs.wikipedia.org/wiki?curid=1114643", "title": "Křížová cesta (Milejovice)", "text": "Křížová cesta (Milejovice)\n\nKřížová cesta v Milejovicích na Strakonicku se nachází přibližně 2 kilometry východně od obce v poutním místě Dobrá Voda, v lese na úbočí vrchu Vráž (647 m n. m.).\n\nKřížová cesta byla postavena okolo kostela Panny Marie u lesní studánky roku 1891. Tvoří ji 14 výklenkových kapliček, v jejichž nikách jsou obrazy s pašijovými výjevy.\n\nStavba poutního místa - kostela i křížové cesty, byla zahájena v roce 1889 a následně dokončena 29. května 1891. Celý areál byl postaven z příspěvků dárců z Milivic, farností Hoštické, Paračovské a Jinínské a dalších dobrodinců. Obecní zastupitelstvo mělo od celé obce souhlas k upsání se k tomu, že se bude o celý objekt starat, úpis byl zapsán v zápisech zastupitelstva ze dne 15. května 1889. V roce 1891 byl kostel a křížová cesta vysvěcen.\n\nV roce 1996 byl kostel, křížová cesta i studánka opraveny. 12. července 2006 přívalový déšť poničil cestu k Dobré Vodě, to si vyžádalo další opravu. Při této opravě byla cesta zpevněna. Ve čtvrtek 18. ledna 2007 poškodil orkán Kyrill dobrovodské poutní místo. Padající stromy kostel nezasáhly, kapličky křížové cesty byly ale poničeny. Do Dobrovodské pouti bylo vše opraveno.\n\nMše se v kostele koná každoročně o Dobrovodské pouti. Ta připadá na jedenáctou neděli po Velikonocích.\n\nKřížová cesta je chráněna jako nemovitá kulturní památka. Samostatně je chráněna výklenková kaple přímo nad studánkou, obdobného vzhledu jako kaple křížové cesty. \n\n\n"}
{"id": "1114652", "url": "https://cs.wikipedia.org/wiki?curid=1114652", "title": "Historie cestovního ruchu ve Vranově nad Dyjí", "text": "Historie cestovního ruchu ve Vranově nad Dyjí\n\nHistorie cestovního ruchu ve Vranově nad Dyjí započala monumentální barokní přestavbou zámku architekta Johanna Bernharda Fischera z Erlachu. Krajinářské úpravy zámeckého lesoparku a okolí dalšími majiteli panství podnítily slavnou turistickou éru městečka Vranova nad Dyjí. Spolková činnost občanských vranovských elit na poli cestovního ruchu a železniční spojení s městem Znojmo a Vídeň daly vzniknout „Moravskému Švýcarsku”. Tak bylo na přelomu 19. a 20. století Vranovsko pro svůj krajinný půvab podle Českého Švýcarska nazýváno a vídeňskou nobilitou jako letovisko vyhledáváno. Místní odbočka Rakouského turistického spolku budovala turistickou infrastrukturu a snažila se o propagaci území. Okrašlovací spolek, jak sám název prozrazuje, dotvářel přitažlivost městečka romantickými zákoutími. První vlaštovky německých mládežnických vandrovníků, jako byli rakouští Wandervogel nebo Pfadfinder, doplnila po vzniku Československa tábořiště Junáků či organizace YMCA.\n\nTéměř bezprostředně po vzniku nové čs. republiky začal, na do této doby výhradně německém prostředí, působit Klub československých turistů navazující na tradici Sokola. Nově vybudovaná Vranovská přehrada se stala atraktivní i pro širší českou klientelu. Národnostní rivalita obou turistických organizací se promítla pozitivně do hustší sítě turistických stezek a do propojení Podyjí s českým a moravským vnitrozemím. Pod parolou socialistického masového turismu ROH, tak jak jej započala národně socialistická organizace Deutsche Arbeitsfront s prodlouženou rukou zaměstnaneckých zájezdů Kraft durch Freude, utržilo Vranovsko kulturní, sociální a materiální ránu. Z městečka a okolní krajiny zmizela celá řada architektonických skvostů a socialistická chaotická výstavba spojená s demoličními akcemi ve vysídleném pohraničí poškodila urbanistický ráz nejen samotného města. Současní experti zabývající se chráněnou krajinnou oblastí Vranovsko-Bítovsko se snaží najít cestu, která by navrátila Podyjí její původní klientelu a odklonila trend masové turistiky pod heslem „Vranov nad Dyjí – Moravský Jadran“, jelikož \"Jadran i jiná moře i oceány jsou českým a moravským občanům již svobodně přístupné\".\n\nPrvní předpoklady k pozdějšímu turistickému rozmachu městečka Vranov nad Dyjí položil majitel panství Michal Jan II. hrabě Althann před rokem 1700. Barokní výstavba sálu předků architekta Johanna Bernharda Fischera z Erlachu umístěná vysoko na skále nad údolím Dyje musela inspirovat k dalším odpovídajícím parkovým a krajinným úpravám. Španělská markýza Marie Anna Josefa Pignatelli v rozsáhlých přestavbách nejenom pokračovala, ale její kontakty k císařskému dvoru daly zavdat i návštěvám císaře Karel VI. Habsburského.\n\nPřibližně v polovině 18. století obohatil parky a lovecké obory umístěním lusthausu do lesů Braitavy (1780) další majitel panství generál Michal Antonín Althann. V krajinářských úpravách pokračoval Michal Josef Althann. Na Růžovém vrchu (Rosenberg) založil anglický park doplněný romantickými pavilony, chrámy a jeskyněmi, na Braitavě (Braitau) nechal postavit lovecký letohrádek, v Junáckém údolí (Kainzengraben) kamenný most (Römerbrücke).\n\nJosef Hilgartner z Lilienbornu navázal na posledního majitele panství a po něm pak po celé devatenácté století pokračovaly rodiny Mniszků a Stadnických. Majitelé Vranova zvelebili nejen zámecký lesopark, ale i okolí zámku. Stavěli rodinné památníky, kříže, kapličky (1831 Claryho kříž, 1847 Mniszkův kříž, 1806 Felicitina studánka, Helenina vyhlídka), založili nové obce (Liliendorf, dnes Lesná, Šumvald, dnes Šumná)\n\nVranovský zámek se stal i centrem kultury. Zváni byli hudebníci, skladatelé a herci z vídeňských divadel či spisovatelé (Henryk Sienkiewicz). Od poloviny 19. století se Vranov stával čím dál více vyhledávaným místem i prvních turistických nadšenců. Po zpřístupnění ledových slují hraběnkou Helenou z Mniszku vybudoval Okrašlovací spolek v roce 1860 na návrší zděný obelisk s první turistickou stezkou s kamennými schody a vstupy do jednotlivých ledových jeskyní.\n\nRozvoji cestovního ruchu v habsburské monarchii bezpochyby pomohly nově zavedené výnosy o pohybu osob. Císařské nařízení z roku 1865 (č. 116/1865 ř. z.) zrušilo pasové kontroly na vnějších hranicích monarchie a zavedlo možnost použití jakéhokoli průkazu totožnosti. Do zahraničí sice turista pas potřeboval, ale valná část evropských států pasovou kontrolu nedodržovala. Vnitrostátní cestování s pasem odbouralo císařské nařízení z 9. února 1857 (č. 31/1857 ř. z.). Cestujícím odpadla nejen starost s opatřováním zvláštních dokumentů, ale i kontroly na vnitrostátních zemských hranicích. O nastartování turistiky Vranova se v neposlední řadě zasloužil vskutku novátorský starosta Ernest Czeloth (8. října 1896 mu byl císařem propůjčen Goldenes Verdienstkreuz/zlatý kříž za zásluhy).\n\nHustota železniční sítě se v průběhu 60. let 19. století značně vylepšila a železniční doprava se v monarchii stala širokými vrstvami obyvatelstva oblíbenou záležitostí. Rozhodující význam pro rozvoj vranovského turismu měla výstavba Severozápadní dráhy z Vídně přes Znojmo a Jihlavu do východních a severních Čech a stanice Šumvald-Vranov (Schönwald-Frain). Pravidelná doprava na úseku Jihlava–Znojmo byla zahájena 23. dubna 1871. Město s dráhou nejprve spojovaly poštovní dostavníky, které později nahradily poštovní autobusy a k tomu přibyla špeditérská a osobní doprava. Také vranovští hoteliéři a majitelé tzv. letních místností pro hosty posílali k vlakům povozy a drožky. Turistické začátky neprobíhaly vždy lehce a získávat nevěřící podnikatele se ne vždy dařilo.\n\nOrganizovaná turistika přicházela do Čech, na Moravu a do Rakouského Slezska z alpských zemí Rakouska a z Německa, kde vznikaly první alpské spolky (Alpenverein). Oblast Podyjí (Thayatal) spadala až do vytvoření znojemského odboru pod sekci Rakouského turistického klubu (1869 Österreichischer Touristenklub) Stockerau. Orientace na Dolní Rakousko byla viditelná i po založení brněnské turistické sekce v roce 1881. Ve znojemském týdeníku Znaimer Wochenblatt (1881) referuje štokravská sekce o nehotovém turistickém značení v oblasti Hardeka a chválí městečko Vranov v čele se starostou Ernestem Czelothem za zřízení prvního turistického ubytování v hostinci Zur Rose / U Růže a zajištění průvodcovských služeb městským slouhou. Také hrabě Stádnický udělal turistickému klubu nabídku a chystal se pro návštěvníky městečka zpřístupnit několik pěkných přírodních zákoutí. Představenstvo Rakouského turistického klubu dále děkovalo vranovskému lesnímu správci panu Hallamasskovi a jeho zaměstnancům za pečlivé provedení turistických značek a cedulí.\nV tomto roce se mohlo Podyjí pochlubit už sedmi turistickými trasami. První trasa po červené (Indischrot) vedla ze Znojma k Vraní skále (Rabenstein), na Mašovice, Podmolí, Nový Hrádek, Čertův mlýn (Teufelsmühle), podél Dyje dál na Hardek přes potok Fugnitz (Fugnitzbach) k Felicitině studánce (Felizienbrunn), do Vranova k Prostřednímu mlýnu (Mittermühle) a Švýcarským údolím (Schweizerthal) do Šumvaldu (Schönwald). Druhá stezka tvořila znojemský okruh s bílou odbočkou směřující na Mašovice k Čertovu mlýnu, s modrou od vojenské plovárny (Militärbadeplatz) k Trausnickému mlýnu (Traußnitszmühle) skrze Mločí údolí (Salamanderthal) opět po bílé zpátky k Čertovu mlýnu. Po hnědočervené (Zinnoberrot) začínala stezka u plovárny (Schwimmschule) a vedla Studniční roklí (\"Prunkrámem\" / Brunnengraben) k pivovaru na Hradišti (Pöltenberg) a zpátky k vojenské plovárně. Třetí trasa po červené stoupala z Podmolí k Devíti mlýnům (Neun Mühlen) k Novému Hrádku se žlutou odbočkou na návrší s pohledem na zříceninu Chýje a do staré farní obce Weitersfeld a z kopce dolů k Novohrádeckému mlýnu (Neuhäuselmühle).\n\nČtvrtá značená cedulemi mířila od Chýje přes lovecký zámeček Karlslust do vsi Merkersdorf. Pátá cesta do Recu byla kvůli značení s majiteli panství v jednání. Šestá trasa navigovala turisty z Hardeku jednak po červené na trasu č. 1 nebo po modré přes Lukov do Mašovic či po bílé přes most na vyhlídku a po modré přes \"Gaissteig\" na Lukov nebo zpátky na Hardek. Poslední sedmá trasa vedla z Vranova po červené č. 1 s bílou odbočkou skrze Švýcarské údolí ke Claryho kříži nebo po zelené přes Hamry k Ledovým slujím a Obelisku a zpátky přes \"Adamsmais\" na Čížov k Lusthausu. Po žluté se dalo dojít k Felicitině studánce, pokračovat Felicitiným údolím, kde se cesta křížila s červenohnědým značením na Hardek a pokračovala k Martinské stěně (Martinswand), Helenině vyhlídce (Helenenwarte), Obří paštice (Riessenpastete), Lusthausu a zpátky k červenohnědé na Vranov nebo Hardegg a nebo po stejné trase zpět. Postupem času přibývaly další trasy jako třeba z Nového Hrádku do Recu nebo zbudovaná Luitgardina vyhlídka nad Hardekem (1885), Králův stolec (1892) nebo Sealsfieldův kámen (1897). Prostranství strážnice na Cornštejně turistický klub upravil na zázemí pro průvodce a zrovna tak vznikla časem na Novém Hrádku ubytovna a byt pro lesníka, který mimo průvodcovství zajišťoval i občerstvení jako třeba domácí mléko, chleba či jiné domácí produkty.\n\nZnojemská turistická sekce vznikla roku 1883 pod znojemským Okresním hospodářským spolkem (Gewerbeverein) a byli to právě živnostníci, kteří přišli s myšlenkou povzbuzení cizineckého ruchu města Znojma a okolí. V roce 1882 založenému hospodářskému spolku se podařilo hned v dalším roce (1883) vydat 1 000 exemplářů adresáře všech obchodníků a živnostníků Znojma (o dva roky později dal do oběhu dalších 2000 kusů), v roce 1887 uspořádal hospodářskou exkurzi, v roce 1891 vydal ilustrovaného průvodce „Znojmo a okolí” (1895 dalších 15 000 výtisků), v roce 1892 založil podpůrný fond a navrhl plakát pro cestovní ruch. Od té doby se ale mnoho nového neudálo a proto se hospodářský spolek rozhodl vzít celou záležitost do svých rukou. V roce 1897 znovu přistoupil k založení sekce pro cestovní ruch, sestavil stanovy a po jejich třetím přepracování v roce 1898 byli nadšenci pro turistický ruch tak daleko, že mohlo dojít k právoplatnému ustanovení.\n\nDne 24. listopadu 1898 pozval hospodářský spolek do svého znojemského lokálu „Hotelu Tischler” zástupce rozličných družstev a spolků k založení přípravného výboru, navrhl několik skic plakátů a navázal kontakty doma i v zahraničí. Hospodářský spolek čítal v roce 1898 200 členů a 20 vstoupilo do turistické sekce. Ustavující shromáždění se konalo večer 26. listopadu 1898 v hotelu U Tří korun na Horním náměstí. Dostavil se místostarosta Johann Haase, předseda Německého měšťanského spolku Johann Muck a 24 zástupců různých sdužení a spolků. Předsedající hospodářského spolku Rudolf Loos s politováním konstatoval, že velká většina živnostenských sdružení nemá o cestovní ruch zájem a nechápe jeho výhody, ba dokonce brojí proti. Dále představil hlavní kroky k rozhýbání turistiky ve městě a to tak, aby se cizinci cítili ve městě co možná nejlépe.\n\nK národnostní otázce Rudolf Loos zdůraznil, že obchodní záležitosti a vedení bude probíhat v němčině, ale na dotaz se bude odpovídat v takovém jazyce, v kterém byl položen. Každý cizinec měl cítit duševní pohodu a získat vědomí, že Znojemáci mají charakter (von echtem Schrot und Korn), německy cítí a myslí. Také navrhl rozmístit po městě 15 informačních center. Do generálního ředitelství se volilo 9 členů a do výboru bylo navrženo 21 členů (po dvou členech z Německého občanského spolku, z Cyklistického klubu, z Tělovýchovného spolku, ze sdružení obchodníků, ze sdružení hostinských, z Hudebního spolku, z sdružení kupců, z městského výboru, z městyse Vranov, po jednom členovi z Okrašlovacího spolku, z Turistického klubu, ze sdružení pekařů a z proboštství Hradiště. Dále navrhl majitel tiskárny a nakladatelství Karl Bornemann, že Německý občanský spolek jako největší spolek ve Znojmě by měl mít dva členy a ostatní po jednom. Jmenované spolky a sdružení měly do 14 dnů oznámit své zástupce do výboru. Financování turistické sekce vycházelo z členských příspěvků, ze zakládajícího podpůrného fondu, z prodeje průvodců, pohlednic a plakátů, z dotací města a spolků.\n\nKvětinová korza se dostala do Německa a Rakouska v 19. století. V roce 1886 uspořádala princezna Pavlína von Metternich vyjížďku květinami ozdobených kočárů jako součást jarní oslavy na hlavní třídě vídeňského Prátru (Wiener Prater-Hauptallee). Jarní korza se každoročně opakovala až do roku 1914. Samozřejmě ostatní velká města nebo letoviska nemohla oproti Vídni zůstat pozadu. Rakouské lázeňské město Gmunden, rozprostírající se na severním břehu jezera Traunsee v Salzkammergutu, začalo pro lázeňské hosty pořádat impozantní letní květinová korza přímo na jezeře. V sobotu 13. srpna 1892 pořádal vranovský městský přípravný výbor květinové korzo na řece Dyji. Divácké tribuny byly umístěny na mostě, kapela z Lukova na plovoucím prámu a květinami nazdobené lodě, lodičky a čluny promenádovaly na říční hladině před porotou, jíž předsedal vídeňský profesor konservatoře a člen dvorního orchestru Franz Simandl. Mezi účastníky a letními hosty se objevily rodiny Rossmanith, majora z Grabu, místního c. k. notáře Zeitheima, rodina Sallerova, Haunova, Wegscheiderova a Stroblova, Stögrova, Polackova, Oppenheimova, Fetterova či Pybusova.\n\nSpolečný zájem na zlepšení rozvíjejícího se cestovního ruchu vedl zástupce odpovídajících ministerstev, německých „obranných“ spolků, turistických organizací i dalších zainteresovaných korporací k vídeňské schůzce 26. listopadu 1905, kde se zástupci společně dohodli podle vzoru alpských zemí na založení Svazu cizineckého ruchu na Moravě a ve Slezsku (Landesverband für Fremdenverkehr in Mähren und Schlesien). Záhy vznikla i místní skupina pro cizinecký ruch (Ortsgruppe Frain) a v roce 1910 německý Okrašlovací spolek (Verschönerungsverein) upravil své stanovy. Rakouský turistický klub si vytkl jako hlavní cíl zpřístupnění Podyjí široké veřejnosti a vybudování turistické infrastruktury. Další jeho činnost se soustředila na vědecký průzkum území a jeho následné publikování. Mimo vydávání časopisu, publikací, průvodců a turistických map pořádal také odborné přednášky s promítáním (1900 Franz Herbst: Führer von Znaim, Retz und Umgebung). Svaz cizineckého ruchu vydával brožuru Lázně a letní letoviska na Moravě a ve Slezsku (Kurorte und Sommerfrischen in Mähren und Schlesien).\n\nElektrifikace zajímala starostu Ernesta Czelotha už v roce 1891, kdy pozval do městečka elektrotechnického odborníka překontrolovat stávající situaci. V roce 1900 město koupilo od Ferdinanda Kochola mlýn na náměstí (Marktmühle) a zakázku na vybudování vodní elektrárny obdržela firma „Siemens & Halske”. Zahájení provozu spojilo město s oslavou 70. narozenin rakousko-uherského monarchy.\n\nV předvečer císařské slavnosti 18. srpna (1900) se celý Vranov poprvé rozzářil v elektrickém světle, které nechalo obecní představenstvo rozvést po celém městě. Tím byl učiněn další zásadní krok k větší turistické atraktivitě města. Na druhý den se konala slavnostní mše, císařská oslava na Hraběnčině louce a večer tancovačka v hostinci starosty Czelotha „Zur Rose (U Růže)”. Celé město zdobily květiny a vlajky v císařských a německých barvách. Bylo tedy nasnadě, že novotám nakloněný starosta přivítal v roce 1903 neobvyklý projekt výstavby přehradní nádrže na Dyji, s kterým přišel syn vranovského stavitele Schmidta, student architektury na technice ve Švýcarsku. O výstavbě vodního díla se začalo vážně uvažovat.\n\nV roce 1907 informoval ve znojemském týdeníku starosta města Znojma Dr. Homma, obchodní ředitel Nikodem z Bítova a notář Kressl širokou veřejnost o plánované elektrické dráze, která by vedla ze Znojma přes Hradiště, kolem Devíti mlýnů, Nového Hrádku, přes Hardek do Vranova. Z Vranova by pokračovala Felicitiným údolím do Šafova a mezi Lančovem a Jazovicemi by se stáčela k Bítovu. Z Bítova měla dráha procházet obcemi Korolupy, Uherčice, přes moravsko-rakouskou hranici do Drozdovic a končit v Rakousi (Raabs). Podle zprávy v tisku udělení koncese bylo již přislíbeno. K výrobě elektřiny hodlala akciová společnost využít vodní díla na řece Dyji. O rok později (1908) založily jihomoravské obce na využití vodní energie akciovou společnost s názvem „Podyjské závody pro nádrže a elektrárny” (Thayawerke).\n\nDne 20. června 1909 se konala ve Vranově konference Svazu cizineckého ruchu pro Moravu a Slezsko, které se účastnili například: za ministerstvo železničních drah inspektor Rakouské severozápadní dráhy Dr. Karl Hauler, za Moravský zemský výbor – zemský tajemník Koß, za Okresní komisařství Znojmo – kapitán Dr. Kusy, za hlavní zemské město Brno – vládní rada Kandler, za Ředitelství pošt – poštovní inspektor Rasch, za městys Vranov – starosta Kocholl, za Okrašlovací spolek Vranov – předseda spolku Nendwich, za Rybářský spolek Vranov – předseda Wagner, za Zemský svaz cizineckého ruchu pro Dolní Rakousko a Vídeň – zapisovatel Gerbers, za město Hardek – starosta Böck, za město Rakous – starosta Dr. Meßmer, za Okrašlovací spolek v Rakousi – předseda Zwickl, za Spolek německých turistů z Brna – předseda znojemské sekce Rakouského turistického klubu Bock a vedoucí představitelé Svazu pro turistický ruch na Moravě a ve Slezsku – okresní školní rada Seipel, poštovní kontrolní pracovník z Vídně Köhler, dozorčí rada a vrchní učitel ze Znojma Beschek, redaktoři z tisku a mnoho dalších. Z konference vzešlo několik rezolucí. Jednalo se také o železničních spojích do stanice Šumvald-Vranov, o zavedení telefonu do oblasti Podyjí a mnoha dalších podpůrných opatřeních k rozvoji cestovního ruchu. V roce 1912 byl projekt Ing. Ferdinanda Schmidta (1878–1941) na všech úrovních odsouhlasen. K realizaci zpočátku na tak odvážné dílo chyběly v Rakousko-Uhersku peníze a nakonec velkolepé plány upozadila Velká válka.\n\nZ podnětu Baden-Powellova skautingu a amerického Setonova woodcraftu vzniklo v Německu vlastní osobité hnutí „Wandervogel“ (Tažní ptáci). V roce 1911 byl založen ve Vídni rakouský svaz pro turistiku mládeže „Österreichischer Wandervogel“ (Bund für deutsches Jugendwandern). Téměř současně se zakládaly i první skupiny v Čechách, na Moravě a ve Slezsku. I když se v německém prostředí českých zemí rozvinula pestrá škála mládežnických spolků, hnutí \"rakouských wandervogelů\" ji dominovalo. První skupinu wandervogelů ve Znojmě založil profesor Dr. Ernst Elsler, působící na znojemské vyšší reálce (Landes-Ober-Realschule).\n\nVzhledem k tomu, že byl Ernst Elsler jako rezervista povolán k armádě, konala se 15. dubna 1914 v sále Německého domu (Deutsches Haus) valná hromada oddílu mládeže organizovaná pod Svazem Němců jižní Moravy (Jugend Bundesgruppe Znaim des Bundes der Deutschen Südmährens, Gau Südmähren), kde se oddíly žáků znojemských odborných škol (Wandervogelgruppe) a mladých střelců Theodora Körnera (Wandervogel-Jung-Schüßengruppe) dohodly nejen na společných tůrách a výletech, ale hlavně na společném vedení pod hlavičkou Svazu Němců. Do čela obou skupin byl zvolen předseda Franz Franz, který zastával nyní i pozici vedoucího žákovské skupiny Wandervogel. Za týden se konal první společný pěší pochod údolím Dyje k Novému Hrádku (Trausnický mlýn, Kopanina, Podmolí, Nový Hrádek, převozem přes Dyji a po pravém břehu zpět do Znojma). Na potřebu mládežnického ubytování ve Vranově reagoval Německý turistický spolek z Brna 10. července 1910 otevřením první studentské a žákovské nocležny (Studenten- und Schülerherberge).\n\nPřed Velkou válkou se turistikou zabývala jen jistá skupina obyvatelstva, která vycházela z řad profesorů, státních úředníků a občanů, kteří měli na takové procházení přírodou nebo celodenní putování po krásách vlasti čas a prostředky. Všeobecně pro ně venkované neměli pochopení. V tomto pohledu byli vranovští aktéři velmi novátorští. Okrašlovací spolek se staral o dostatečnou zeleň a květinovou výzdobu, spolupracoval s vedením města na uvítacích promenádních koncertech a hoteliér Johann Anderle otevřel v roce 1915 „...hned za železným mostem novou restauraci s kavárnou, kde nabízel nejen Švechatský ležák (Schwechater Lager Pilsner) a vídeňskou kuchyni”, ale provozoval zde také „Hotel Kino” s promítáním tehdy ještě prvních němých filmů. Kino v tak malém městečku muselo být skutečnou raritou. Například v rakouských Drozdovicích, které byly v té době taktéž oblíbeným letoviskem, vzniklo až v poválečných letech v roce 1920. Od roku 1886 místní poštovní stanice disponovala i telegrafem, v letech 1892–1893 probíhala oprava okresní silnice na Znojmo a byl vybudován železný obloukový most přes Dyji. Společně s úpravou prostranství před obecním mlýnem (Marktmühle) v roce 1898 zřídilo městečko i dřevěný \"Císařský jubilejní most\" (Kaiser-Jubiläums-Brücke), který byl slavnostně otevřen k 50. výročí panování císaře.\n\nNa přelomu 19. a 20. století se stal Vranov vyhledávaným letoviskem se spoustou tzv. letních bytů s možností provozování turistiky, kanoistiky, lovu lesní zvěře a rybolovu (Moravský zemský rybářský spolek / Mährischer Landes-Fischereiverein, Fischereiverein für Znaim und Umgebung / Rybářský spolek pro Znojmo a okolí). Letní byt mohl sestávat z vlastní luxusní vily (např. secesní vila čp. 39 z let 1907–1908 pro paní Idu Janowski, vila čp. 201 v alpském stylu Luhačovic s vyřezávaným štítem), z pronájmu menší vilky, z pronájmu pokojů v městečku nebo pokojů v selském stavení či mlýnů podél Dyje (Devět mlýnů a Novohrádecký mlýn), ale také z pobytu u vlastních příbuzných. Většinou se celá rodina přemístila na celé léto do letoviska a otec přijížděl za rodinou o své dovolené. Volný čas mohl návštěvník vyplnit procházkami po městečku a po zbudované promenádě, tůrami po turistických trasách, sběrem lesních plodů nebo ho strávit na říční plovárně. Stravovat se mohli turisté v restauraci, v hostinci, přímo na zemědělské usedlosti a nebo si jídlo připravovali z místních surovin. Statistika z roku 1910 uvádí ve Vranově 235 pronajatých pokojů a 517 lůžek. Cena za jednu světnici činila 50 korun a za světnice s kuchyní 80 korun. Velká válka nakonec dolehla i na Vranov a v létě 1918 musela být situace s potravinami tak vážná, že obecní zastupitelstvo vyhlásilo v polovině srpna turistickou sezonu za ukončenou a požádalo všechny hosty, aby do začátku září opustili letovisko.\n\nPo vzniku Československa se státní orgány snažily pro českou turistiku vybudovat materiální zázemí a finančně podporovaly zejména Klub československých turistů (KČsT). V roce 1920 zahájily svou činnost také různé skautské, sokolské a jiné organizace propagující táboření, lyžování, cyklistiku, vodní sporty a pobyty v přírodě. Dne 6. prosince 1925 byla za účasti zástupců města Znojma, zástupce Národní jednoty pro jihozápadní Moravu, Vojenského posádkového velitelství, Zalesňovacího a okrašlovacího spolku a zástupců Ústředí KČsT z Prahy, Brněnské župy KČST a odborů KČST Jemnice, Moravské Budějovice, Telč a Znojmo ustavena Podyjská župa KČsT (odbory Jemnice, Moravské Budějovice, Telč a Znojmo). V roce 1932 přistoupily odbory Jaroměřice nad Rokytnou, Třebíč a Dačice. V roce 1926 Podyjská župa KČsT navázala na turistického průvodce Karla Pětníka: Znojmo – Vranov – Bítov z roku 1900 a vydala nového průvodce územím Podyjské župy. Turistická stezka vedla přes Znojmo, Vranov, Bítov, Jemnici a Telč k obci Jihlávka a k vrchu Čeřínek u Kostelce u Jihlavy.\n\nPo pozemkové reformě těžil československý turismus ve Vranově z konfiskovaného lesního hospodářství, nezemědělské půdy a hradu Nový Hrádek u Lukova. Zříceninu hradu stát pronajal Klubu československých turistů, který v přední části zřídil noclehárnu pro mládež s 20 lůžky a v hájovně na prvním nádvoří veřejný hostinec. Valná většina táborové činnosti směřovala do lokality „Kaizengraben” a „Kaizengrabenbach”, proto česká populace nazývala oblast „Junáckým údolím” a „Junáckým potokem”. Junácký oddíl z Moravských Budějovic již rok po svém založení (1920) uskutečnil první putovní tábor Podyjí (Bítov, Vranov a Cornštejn), který pak oddíl provozoval i v dalších letech. Mimo skautských oddílů z blízkého okolí směřovaly na Vranovsko také skauti z Brna (Šlapanický skauting). Přestože se v roce 1919 založený Svaz junáků a skautů Republiky československé oficiálně prezentoval nepoliticky, vychovával k národnímu patriotismu a ve třicátých letech se neslo táboření v duchu militarizace (branný výcvik, sbírky na obranu republiky apod.) V roce 1938 skauti pomáhali armádě a policii s udržením pořádku.\n\nNejvětším konkurentem na poli tábornictví se skautingu stala organizace YMCA. Do 31. prosince 1921 měly všechny vojenské domovy a zátiší přejít do rukou československé armády. V roce 1924 přibylo pod Ústředním YMCA výborem místní sdružení ve Znojmě, které disponovalo hlavní budovou, tělocvičnou, hřištěm a tábořištěm v Podyjí (1930 tábořiště Devět mlýnů). Vzhledem k tomu, že letní rekreace mládeže probíhala v duchu prvorepublikové ideové představy, měla YMCA plnou státní podporu. Vedle těchto typů mládežnické rekreace na Vranovsku zajišťovala přísun dětí prostřednictvím okresních péčí o mládež státní Zemská prázdninová péče. Zcela novým českým způsobem pobytu v přírodě se stal tramping. Trampské nevelké, většinou dřevěné, přístřešky se staly jakýmsi předchůdcem pozdějšího chataření. Několik trampských osad založili trampové přímo v údolí Dyje. Jedna z nich se nacházela na ostrohu pod Novým Hrádkem a další u opuštěného meandru pod Šobesem.\n\nKe stavbě elektrické dráhy obdržel Ing. Ferdinand Schmidt (18. prosinec 1878 Vranov, † 27. září 1941 Vranov) první koncesi v roce 1910, ale již v roce 1912 bylo rozhodnuto, že se přistoupí ke stavbě jedné velké nádrže na horním toku řeky Dyje. Schmidt celý projekt přepracoval a v roce 1914 získal koncesi pro nový projekt. Téměř současně se pustil do přípravných prací a do vyjednávání o financování. Velké finanční krytí mělo pocházet také od investorů ze Švýcarska. Koncese a všechna s tím související práva udělená za Rakouska-Uherska byla platná až do roku 1920, kdy vypršel také nejzazší termín započetí stavby. Československý stát tento termín prodloužil jen o tři měsíce, což byl pro poválečnou situaci a zejména v té době nevyjasněné devizové podmínky pro financování domluvených švýcarských investorů, šibeniční termín.\n\nČeskoslovenské ministerstvo veřejných prací vypracovalo hned v začátku zákon o státní podpoře při zahájení soustavné elektrifikace, který byl 22. července 1919 národním shromážděním schválen. Elektrizací zákon pověřil všeužitečné elektrárny. „Rakouská úvěrová společnost na dodávání elektřiny“ (OELAG) ještě za monarchie založila „Rosické elektrárny“, které po válce koupil Zemský výbor moravský a založil novou společnost „Západomoravské elektrárny“. Schmidt investoval do svého projektu velké množství svých finančních prostředků a zatížil tak dluhy i osobní majetek. Proto nakonec pod tlakem všech nových skutečností koncesi Západomoravským elektrárnám prodal a plody svého 25letého snažení dal Zemskému výboru k dispozici. Schmidtův projekt (1923–1927 starosta Vranova) byl několikrát přepracován, zjednodušen a některé důležité prvky vynechány. Ke stavebním změnám docházelo i během vlastní stavby. Ferdinandu Schmidtovi byl přístup ke stavbě zejména pro kritiku projektu zakázán.\n\nPřehrada se nezapsala do historie jen jako největší přehrada v republice, ale byla spojena také s velkou úplatkářskou aférou, která se tehdy propírala na stránkách tisku. Ještě před rozhodnutím o vypsáním stavby odešel hlavní stavební inženýr Míka (dosazený Českomoravskou stavební společností) do Švýcarska na stavbu přehrady Grimselsee, aby zde po dobu dvou let načerpal zkušenosti. Přednostou přehradního oddělení na ministerstvu veřejných prací byl Ing. Marek (jeho žena vlastnila například akcie Českomoravské stavební společnosti). Konsorcium firmy Pittel & Brausewetter, firmy Lanna a Českomoravské stavební společnosti poskytlo volebním stranám finanční příspěvky a v roce 1929 vyhrálo zakázku na stavbu Vranovské přehrady. V roce 1930 se započalo se stavbou, v roce 1933 s betonáží a v roce 1934 byla uvedena do zkušebního provozu.\n\nS rozvíjejícím se československým turismem a s novou přehradou se ve Vranově začali objevovat rekreanti české cestovní a dopravní kanceláře Čedok, která spojovala Československé státní dráhy, Zemský cizinecký svaz (1929 Československé ústředí cizineckého ruchu) a Banku Bohemia. Ještě před dostavbou přehrady si lodní dopravu na vodní nádrži plánoval obranářský spolek Národní jednoty pro jihozápadní Moravu pod vedením náměstka primátora města Brna Jana Máši. O koncesi si zažádal také Klub československých turistů, který plavbu nakonec provozoval a zahájil 11. července 1934 s motorovou osobní lodí J. MÁŠA pro 30–40 osob. Podnikatel Ladislav Prchal ze Šumné si zažádal o koncesi také a nakonec vytvořil společně s Národní jednotou i Československým klubem turistů sdružení „Plavební klub”. Lodní doprava zajišťovala i převoz přes Švýcarskou zátoku na pláž k vybudovaným lázním (lodě Máša (1934), Lada (1935), Brno (1936) a Morava (1939). Členové vranovské lodní flotily nosili bílé uniformy a kapitáni lodí při míjení plavidel na pozdrav salutovali. Stát pomohl zřizovatelům výhodnými pronájmy pobřežních pozemků a později i finančními dotacemi. Dne 11. července 1934 se konala „téměř národní slavnost”.\n\nTuristika, která před rozpadem monarchie náležela ve Vranově plně do rukou německého obyvatelstva, přinášela oproti jiným národnostním střetům zcela neskrývané konflikty. Docházelo k vzájemnému ničení turistického značení, poškozování materiálního zázemí, k nadávkám a občas i k fyzickému napadání. Největší spor se vedl o názvy na ukazatelích a turistické značení. Sudetští Němci se proto také orientovali v cestovním ruchu na říšské Němce, organizovali společné výlety, oslavy a sdíleli čím dál více vzájemné organizační prolínání. Vzhledem k tomu, že muselo dojít k přetrhání kontaktů na Rakouský turistický klub, fungovala za první republiky celá řada německých regionálních turistických spolků, které sdružoval „Hauptverband deutscher Gebirgs- und Wandervereine in der Tschechoslowakischen Republik (HDGW)” (Hlavní svaz německých horolezeckých a turistických spolků). Německým spolkům v meziválečném období přesto narostla dvakrát (někde až třikrát) členská základna a dařilo se jim realizovat své projekty. Výjimku tvořily Okrašlovací spolky. Jak znojemský tak i vranovský Okrašlovací spolek spojoval členskou základnu obou národností. To však mělo zcela prozaické vysvětlení. Okrašlovací spolky za monarchie tvořilo německé měšťanstvo, představitelé nebo zástupci města či němečtí živnostníci. Po jazykovém zákoně a v německém pohraničí dosazená česká správa rozhodovala nejen o výstavbě, ale také o financích. Přijmout české představitele města do německého spolku se stalo nezbytnou nutností k realizaci jejich plánů.\n\nStanovy spolku „Bildungs und Wanderbund christlich-deutscher Studenten Staffelstein“ přijalo ministerstvo vnitra 30. listopadu 1920 pod č. j. 73659/6. Ustavující schůze s předsedou dr. Alfredem Grimmem a místopředsedou dr. Eduardem Wintrem se konala 14. prosince 1920. V roce 1924 mělo mládežnické hnutí Staffelstein sedm žup: Egerland, Erzgebirge, Nordböhmen, Ostböhmen, Nordböhmen/Schlesien, Südmähren, Südböhmen a dvě městské župy v Praze a Bratislavě. Mládež se dělila na Svaz hochů a Svaz dívek (12–18 let) a od roku 1928 také na Společenství starších (Älterenschaft) a Kruh vysokoškoláků (Hochschulring den Bund Staffelstein). Organizace vydávala periodický časopis «Staffelstein». V roce 1935 vstoupila do sudetské zastřešující organizace německých mládežnických organizací „Sudetendeutsche Jugendgemeinschaft”. Mimo sportovní a tělovýchovné činnosti pořádali turistické zájezdy a budovali noclehárny a letní domovy. Německá katolická mládež ze Znojma si zřídila jednoduchou ubytovnu v údolí Devíti mlýnů. V tzv. „Zemském mlýně” měla pronajaty dvě místnosti.\n\nVranov před druhou světovou válkou disponoval 170 hotelovými pokoji a 200 letními byty, koupalištěm se 40 kabinami, 5 tenisovými kurty, spoustou krátkých turistických stezek (Rosenhain, Maria Schutz, Gräfinwiese, Kainzengraben, Feliciental, Breitauer Lusthaus, Clary-Kreuz, Eisleiten atd.), ale také turistickými trasami pro celodenní výlety do městečka Hardegg, ke zřícenině Kaja, k loveckému zámečku Karlslust, ke hradům Cornštejn, Bítov a Frejštejn, po zbudování přehrady jednou městskou pláží a jednou privátní pláží německých turnerů. V městečku fungovala taneční škola, konaly se velkolepé koncerty a nechybělo ani kino. Například v roce 1933 se konalo na zámku divadelní představení her Jedermann a Das Salzburger große Welttheater od autora Huga von Hofmannsthala nebo Schillerův Wilhelm Tell. Postupný průnik nacistických myšlenek do turistického spolku lze pozorovat od třicátých let 20. století. O masovém přijetí těchto idejí lze však hovořit až z jara 1938. Proti se stavěl jen německý socialistický turistický spolek „Přátelé přírody“.\n\nFinanční situace hraběte Adama Zbyňka Lea Stadnického nebyla po konfiskaci majetku jednoduchá. Vzhledem k tomu, že se zaměřoval na budování podtatranských rezidencí a investoval do haličského majetku, vybudoval u vranovského mostu přes Dyji (Leopoldstadt) v roce 1930 čtyřpodlažní „Zámeckou vilu” s dvaceti pokoji, kterou úspěšně pronajímal výletníkům a rekreantům. Po racionalizaci zámeckého personálu zpřístupnil pro turisty vstupní sál zámku, sál předků, jižní terasu a tzv. ložnici Pignatelli. Dokonce zašel tak daleko, že v době nepřítomnosti celé rodiny si mohli výletníci prohlížet i některé salony v prvním patře. V době budování přehrady prodával dřevo na stavbu, dále řídil chod dvou zemědělských dvorů, vybudoval elektrickou pilu a v roce 1920 elektrifikoval zámek. Na vranovské hony se sjížděla příbuzenská šlechta a prominentní hosté.\n\nNa cestovní ruch se orientovali i vranovští podnikatelé. Mlynář Inozenz Jelen si vystavěl za prodaný mlýn a pozemky honosnou vilu již v roce 1927 a investoval do autodopravy. Josef Schimerka zakoupil budovu bratří Klingrových z Vídně (bývalá výroba hedvábných stužek) a přebudoval ji na „Hotel Schimerka” a cukrárnu s tanečním parketem. Zemský vrchní stavební rada Ing. Karel Navrátil si z mlýnu „Mittermühle” postavil vilu Navrátil (nakonec budova sloužila jako dětský domov), v Junáckém údolí byla údajně pro Hanu Volákovou postavena Hanina vila. Na počátku 20. století se hoteliérství věnovali i mlynáři. Nabízeli koupání v řece, houbaření a romantické výlety po místních turistických trasách. Letní hosty přijímal například Novohrádecký mlýn nebo mlynář Gruber.\n\nZámecký hotel (Schlosshotel) provozoval hoteliér Jan Ties. Inzeroval 36 moderních pokojů, koupání v řece, výtečnou vídeňskou kuchyni, vlastní víno, budějovické a znojemské pivo, autobus ke každému vlaku, auto na objednávku a dvakrát týdně koncert Jazzband. Plná penze stála s celým zaopatřením v květnu až červnu 26 Kč, v červenci až srpnu 30–32 Kč. V hotelu sídlila Národní jednota pro jihozápadní Moravu, která zde nabízela studentskou noclehárnu. V roce 1934 koupil Klub turistů od správy přehrady jeden pavilon, kde zřídil turistickou noclehárnu.\n\nS rozvíjející se automobilovou turistikou se objevila potřeba nabídky autotras a automap, označení benzínových pump, lepší kvality silnic a garážování či parkování aut. Například v roce 1937 se ze Znojma vyjíždělo do Podyjí po Pražské třídě kolem Masarykovy obytné kolonie, po asi 300 metrech se u čerpací stanice a kiosku odbočilo na okresní silnici k Hradišti, přes most do prudkého kopce a na Hradišti pak odbočkou na silnici k Mašovicím. Z Mašovic vedla cesta do Podmolí a za Podmolím po asi 1 a půl km následovala odbočka na polní cestu vlevo k Novému Hrádku, kde byl umístěn dřevěný sloup s tabulkou. Lesní cestou se vjíždělo do obory, kde na rozcestí stála turistická značka s cedulí „K Novému Hrádku”. Touto cestou přijížděly dokonce i autobusy s výpravami. Spádem pak pokračovala trasa starou bránou na nádvoří zříceniny. Zde auta parkovala a vybírala se 1 Kč. Vstupné na ochoz činilo 50 haléřů za osobu. Ve věži zřídil Klub turistů improvizovanou noclehárnu s kavalci, slamníky, stolem a židlemi. Občerstvení poskytovala manželka pana hajného paní Stüdl, která nabízela vajíčka, uzeninu, mléko, sýr, budějovické pivo v lahvičkách a ve sklepě uchovávala víno «Heurige». U stolu pod lipami podávala večeři a ráno kávu.\n\nZajíždět se mohlo i dolů k Novohrádeckému mlýnu s restaurací a letními byty. V těchto místech se povolovalo v lese táboření. Z okresní cesty pokračovala trasa do Lukova, pak do Břečkova a do Čížova a lesem dolů k Hardeku. Před mostem se stavěla nová celnice (1937) a stál zde bufet. Celník kontroloval pasy nebo prodával za 6,50 Kč turistickou propustku do Rakouska. Mimo toho se nacházel ve Znojmě v Obrokové ulici Autoklub, kde vydával obchodník Jan Hlávka veškeré celní i policejní papíry pro přestup hranic. Z Hardeka se pokračovalo na Břečkov, Liliendorf a serpentinami do Vranova. Parkovat mohli autoturisté přímo před zámkem a za přehradní hrázi u restaurace Lodního klubu. Zde se také nacházela benzínová pumpa a druhá na náměstí. Restaurace podávala českou kuchyni, českobudějovické pivo i jihomoravské víno. Plavební klub pořádal půlhodinové vyjížďky a na protější straně u bývalého Švýcarského údolí využívali turisté lázně. V restauraci bylo možné také objednat průvodce pro elektrárnu.\n\nPo okresní silnici do kopce se automobilisté vydávali k Lančovu a polní cestou za obcí k hradu Cornštejn. Na levé straně pod hradem si v zátoce založili přátelé přírody tzv. sobotníci osadu „Hatinov”. Po nové silnici se jezdilo k druhému mostu na prohlídku zatopeného Bítova a zpět přes první most do Nového Bítova. Za Bítovem vedla doleva docela dobře sjízdná polní cesta na hospodářský dvůr Vranč a alejí se zajíždělo až k hradu Bítovu. Celodenní výlet autem pokračoval za «Popelnou» lesem přes Chvalatice až na křižovatku, kde se odbočovalo vpravo na obec Šreflovou, Štítary, Šumvald a po dalším odbočení vpravo na Liliendorf, přes Vracovice, Milíčovice a Citonice k osadám «Kasárnám». Po státní silnici vlevo odjížděli turisté ku Praze, vpravo do Znojma a k Brnu. Celý okruh činil přibližně 90 km a dal se automobilem i s přestávkami, koupáním a tábořením zdolat za jeden den.\n\n\"Kraft durch Freude\" (KdF) rekreační nacistická organizace Třetí říše byla integrována pod Německou pracovní frontou (Deutsche Arbeitsfront – DAF). Jedním z hlavních úkolů KdF bylo organizování domácích a zahraničních zájezdů pro dělníky a zaměstnance. Program KdF byl velmi rozmanitý. Vedle dovolených nabízel také návštěvy výstav a divadel, plavecké kurzy nebo třeba kurzy šití. V souladu s národně-socialistickou ideou došlo k zvýšení dovolené na 14–21 dní a volný čas měl sloužit k utužení zdraví německého národa.\nOrganizované zájezdy patřily k těm nejoblíbenějším aktivitám KdF německého obyvatelstva. Na starosti je měl \"Amt für Reisen, Wandern und Urlaub\" (Úřad pro cestování, turistiku a dovolenou). Největší část agendy zabíraly zájezdy a výlety do tří dnů a pohybovaly se v cenové relaci od 1 do 5 DM (při průměrné mzdě 150 DM). Účastníky zájezdu dopravovala KdF do destinací zpravidla vlakem. Zavedením národně socialistického masového turismu ubytovací kapacita KdF brzy nestačila. Dovolenou zajišťovaly zpravidla zvláštní vlakové soupravy.\n\nPo přiřazení pohraničních oblastí k Dolnímu Podunají spadal Vranov pod zemský turistický svaz „Landesfremdenverkehrsverband Niederdonau”. Na plánu výstavby \"nového cestovního ruchu\" se mělo podílet veškeré na výdělku zainteresované obyvatelstvo, takže byli v dubnu 1939 všichni hoteliéři, majitelé hostinců, penzionů, kaváren, koupališť, poskytovatelé letních bytů, ale také živnostníci, obchodníci, lékaři atd. vyzváni k zapojení v turistickém svazu „Fremdenverkehrsverband”. Místním sdružením předsedali starostové obcí, rada sestávala ze zástupců okresní a krajské správy a také zástupců jednotlivých profesních skupin obyvatelstva.\n\nV lednu 1939 se uvažovalo o výstavbě železní dráhy Znojmo-Slavonice-Nová Bystřice (Bahnprojekt Znaim-Zlabings-Neubistritz) a taktéž o železniční přípojce ze Šumvaldu do Vranova, která měla v podstatě kopírovat zrušenou stavební vlečku k přehradě a zajistit možnost přímých výletních vlaků z Vídně. „Landesfremdenverkehrsverband Niederdonau” vydal průvodce: „Thayatal, Niederdonau a Autofahrten in Niederdonau”. Ve své počáteční euforii plánoval v poválečném čase také zlepšení autobusové, lodní, letecké a železniční infrastruktury a uvažovalo se také o výstavbě panoramatické silnice (Panoramastraße Thaytal).\n\nDo Vranova začalo proudit tolik turistů, že nestačily hostinské pokoje. Všude se to hemžilo turisty a autobusy NS-organizace „Radostí k síle” (NS.-Gemeinschaft Kraft durch Freude), která vydávala jednou měsíčně „KdF-Monatsheft” za 10 říšských feniků (Rpf). Vídeňská centrála sestávala z oddělení „Deutsche Volksbildungswerk” (pro lidovýchovu a vzdělávání) a oddělení „Reisen, Wandern, Urlaub” (pro cestování, turistiku a dovolené). Autobusy odjížděly ze 7. vídeňského okresu Seidengasse čp. 15 o půl sedmé ráno a jízdenka Znojmo-Vranov stála 7,60 říšských marek (RM).\n\nRakouský alpský spolek (Österreichischer Alpenverein) pořádal v neděli 23. dubna 1939 autobusový zájezd na jižní Moravu s odjezdem v půl sedmé od zastávky „Stadtbahnhaltestelle Mariahilfer Straße-Westbahnhof”. Dopoledne se konala prohlídka Mikulova a Znojma, kde byl naplánován oběd, cesta pokračovala do Vranova, lodí po přehradě, návštěvou hradu v Hardeggu a městečka Retzu. Cena zájezdu byla stanovena na 9,00 RM a plánovaný návrat do Vídně o 21. hodině.\n\nO velikonocích pořádal rakouský deník Volksblatt ve spolupráci s cestovní kanceláří „Austrobus” (Karl-Lueger-Ring) dvoudenní autobusový zájezd do Vranova-Znojma-Mikulova. Odjezd se konal v 8.00 z Vídně (Liebenberg-Denkmal) o Velikonočním pondělí, které turisté strávili i s noclehem ve Vranově. Druhý velikonoční svátek zájezd pokračoval do Znojma a Mikulova. Cena zájezdu za 17,20 RM na osobu zahrnovala jízdné, dva obědy, jeden nocleh, jednu večeři, jednu snídani a spropitné. Jen během těchto dvou dnů se pohyboval počet automobilů na hrázi kolem 800 a stejný počet turistů využil okružní jízdy po přehradě. Ubytovací kapacita byla desetkrát vyšší než v uplynulém roce 1938.\n\nLodní doprava, která přešla pod německou správu komunálního svazu „Kreiskommunalverband Znaim”, byla slavnostně zahájena v sobotu 29. května 1939 za účasti formací NSDAP, HJ a BDM, stranických a státních zástupců a za účasti wehrmachtu. Městečko získalo také novou dlážděnou silnici a prošlo mnohými úpravami. Opravou prošla také lodní flotila šesti motorových lodí, které obdržely německá jména. Slavnost byla ukončena velkým ohňostrojem. V květnu 1939 prohlásil svaz pro cestovní ruch městečko Vranov, Frejštejn, Miroslav, obec Šumvald a město Znojmo za „Fremdenverkehrsgemeinde” (turistickou obec).\n\nVranov navázal partnerství s bavorským rekreačním městem Starnberg u Starnberského jezera, odkud si autodopravce Johann Walka nechal zaslat v té době největší motorovou loď Aida a nazval ji podle družebního města \"Starnberg\". Loď s největší pravděpodobností cestovala po železnici z Vídně do Šumné a dále na nákladním automobilu do Vranova. Jejího slavnostního spuštění na jezero 15. srpna 1939 se účastnil okresní vůdce Bornemann, landrát Dr. Grazer a znojemský starosta Urban. V létě 1939 přijíždělo do Vranova o nedělích kolem 200 až 500 dopravních prostředků (autobusy, auta, motorky), které značně výřily prach a městečko bylo nuceno hlavní ulici stříkat vodou, takže se uvažovalo o vyasfaltování.\nOd 2. října 1939 začal platit přídělový systém. Potravinové lístky se vydávaly pro: maso, mléko, mléčné výrobky, oleje, tuky, cukry a potraviny jako krupice, rýže, ovesné vločky a těstoviny. Řezníci a prodavači potravin vedli seznamy svých zákazníků a hostince musely zavést dva bezmasé dny v týdnu. V prosinci přibyly poukázky na textil a obuv. Službu RADwJ a tzv. Pflichtjahr (povinný rok) vykonávaly dívky a svobodné ženy BDM v zemědělství (například Stálky, Korolupy, Starý Petřín), ale také v cestovním ruchu, kde zpočátku pracovaly jako pokojské v menších provozech. Se zavedením KLV-táborů a ozdravných dětských akcí byly nasazovány jako pomocnice k dětem nebo později v táborech a ubytovnách etnických Němců.\n\nVrcholné období masové národně socialistické turistiky skončilo rokem 1940. Zaváděla se úsporná opatření. Ubývaly dálkové zahraniční zájezdy a podpora NS-státu se omezila na hromadné zájezdy po nejbližším okolí. Říšské dráhy přepravovaly jen povolený kontingent civilního obyvatelstva a ubytování v turistických destinacích se řídilo stupněm naléhavosti. Přednost měli vojáci wehrmachtu na dovolené a jejich rodinní příslušníci a dále dělníci ze zbrojního průmyslu nebo z podobných průmyslových odvětví. Z některých ubytovacích zařízení se stávaly rezervní lazarety nebo byly zabírány pro wehrmacht, čímž se činnost KdF zaměřovala především na zábavu v nemocnicích nebo na kulturní pořady pro vojáky na dovolené.\n\nJunácká a YMCA tábořiště společně se sokolovnami přecházely od roku 1940 do užívání Hitlerjugend. Toho léta se nacházel ve Švýcarské zátoce stanový tábor znojemského praporu HJ s 89 nejmladšími chlapci (Pimpfe) z celého okresu, v Lančovské zátoce tábořili nejmladší HJ-chlapci z Vídně, ve Vranově stanovaly BDM-dívky na říšské pracovní službě (Arbeitsmaiden) z Jaroslavic, nejmladší BDM-dívky (Jungmädel) z Hollabrunnu a volnočasový tábor zde měla i DAF, která toho roku odstartovala táborovou akci s tábory: Breitenstein am Semmering, Waidhofen an der Ybbs, Vranov, Hoheneich a Moravský Krumlov. V župě Dolní Podunají se nacházelo v létě 1940 74 HJ-táborů s 9 000 HJ-chlapci a 8 000 BDM-dívkami. V Hardeggu vyrostl nový výcvikový tábor pro HJ-vůdce pro okresy Znojmo, Mikulov, Hollabrunn, Mistelbach, Gänserndorf a Korneuburg s kapacitou 500 lůžek. V podzimních dnech využívaly BDM-dívky SA-Heim ve Vranově. Další výcvikové tábory se konaly ve Frejštejně (Podhradí nad Dyjí). \n\nNa začátku roku 1942 vlastnila znojemská DAF už jen dvě turistické ubytovny (Wanderheime) a kulturní představení zajišťovali místní hudební, pěvecké nebo divadelní soubory. Ve Vranově zřídilo oddělení DAF-lidové školy (Deutsches Volksbildungswerk) Hudební školu pro mládež a dospělé (Musikschule). Úsporná opatření v autobusové dopravě se na okrese objevila v červnu 1940: na tratích Znojmo-Nová Bystřice, Znojmo-Vranov, Frejštejn, Vratěnín, Znojmo-Hardegg, Znojmo-Pohořelice, Znojmo-Waldsee, kde byla zrušena doprava o nedělích a svátcích a u ostatních tratí došlo ke snížení počtu linek.\n\nV polovině října 1940 přijela do městečka první vlna 250 etnických Němců (Volksdeutschen) z Besarábie. Ubytováni byli v hotelu Schimerka a v SA-Heimu. Ještě tento rok dorazili další etničtí Němci z Dobrudžy a Vranov plnil až do konce války funkci přesídlovacího tábora (Umsiedlerlager). „Dobrudschadeutschen” oslavili ve Vranově po získání říšského občanství ještě vánoce 1942 a následně jim byla přidělována půda v Protektorátu Čechy a Morava (také Říšská župa Povartí, Lotrinsko, Halič a Jižní Štýrsko).\n\nOblast Dolního Podunají patřila díky svému převážně zemědělskému zaměření do zájmové oblasti rozšířeného programu Kinderlandverschickung. Drosendorf se stal zázemím dívčího KLV-tábora a do Frejštejna směřovali chlapci. Na jaře 1941 převelelo Říšské oddělení KLV vlak se čtyřmi dívčími třídami z Berlína z původně plánovaného tábora ve Východním Prusku do Vranova. V roce 1942 došlo k zastavení lodní dopravy a nad hrází přibyla na mohutných sloupech jako ochrana před bombardováním spojeneckých vojsk záchranná síť. Také fasáda zámku obdržela maskovací nátěr. S omezováním autobusové dopravy obnovily říšské dráhy (jízdní řád 1942/43) vlakové spoje č. 1745 a č. 1746 mezi Znojmem a Šumnou s odjezdem ze Znojma v 17.20 hodin a se zpětným příjezdem v 18.31 hodin. Za finančního přispění župy, okresu a správy přehrady byly vybudovány dva nové mosty přes Dyji u Nového Hrádku a u Devíti mlýnů.\n\nV únoru 1943 Říšské ministerstvo hospodářství (Reichswirtschaftsministerium) zavřelo všechny podniky z odvětví obchodu, řemesel i pohostinství, které přímo nesouvisely se zásobováním obyvatelstva. Vyhláška se netýkala obchodu s potravinami, uhlím, osivem, hnojivem, krmivem a se zemědělskými stroji. Na pekaře, řezníky a mlynáře se vztahovala výjimka a v cestovním ruchu ministerstvo uzavřelo všechny zábavné podniky, bary, noční podniky a hotely, které k provozu potřebovaly velký počet zaměstnanců. Z vyhlášky ministerstvo vyloučilo všechny provozy sloužící wehrmachtu, dále pro \"Kinderlandverschickung\" a všechny ubytovací a stravovací zařízení fungující k podobným účelům. Vyhlášení totální války a nedostatek financí se projevily na údržbě turistického zařízení. Rokem 1943 započala éra příchodu obyvatel z vybombardovaných oblastí. Přední část Nového Hrádku sloužila jako ubikace totálně nasazených polských žen zaměstnaných v zemědělství u sedláků v Lukově a v lese. Na konci července 1943 navštívil ukázkový letní tábor vídeňské HJ (Sommerlager) ve Švýcarské zátoce Reichsleiter Walter Buch (Vorsitzende des Obersten Parteigerichts der NSDAP) za doprovodu Ortsgruppenleitera Scheubreina a Kreisletera Bornemanna.\nOd 7. května do září roku 1944 pořádalo župní velení Německé pracovní fronty (DAF Gau Niederdonau) v rámci pracovního projektu „Berufs-Erziehungswerk” ve Vranově v Hotelu Ipp internátní kurs (s placeným ubytováním a stravou) v psaní na stroji, těsnopisu a pravopisu pro úřední záležitosti (Büroangelegenheiten). Prvního turnusu se zúčastnilo 23 žen z okresů Krems, Sankt Pölten, Amstetten, Scheibbs, Korneuburg, Neunkirchen, Wiener Neustadt, Reichenau, Znaim a Misslitz. Kurs zahájili členové strany Ortsobmann DAF Ing. Scheubrein, starosta města Hippmann, Ortsgruppenleiter Schlicksbier a vedoucí lektorka kurzu Kauselt.\n\nNedostatek personálu v pohostinství řešila Hospodářská komora pro Dolní Rakousko nařízením, kdy k podzimním učňovským závěrečným zkouškám ze všech oborů cestovního ruchu pro rok 1944 měli být připuštěni absolventi bez ohledu na rok narození a jejichž studium by končilo 30. dubna 1945 a všichni chlapci od ročníku 1927 s ukončením studia 30. dubna 1945. Zároveň oddělení Hospodářské komory pro cestovní ruch pro Dolní Podunají vyzývalo k dobrovolné službě v pohostinství, zejména k práci v kuchyni a v servisu.\n\nV červenci 1944 přišla další vlna dopravních omezení. Bez zvláštního povolení (např. návštěva raněného, pracovní jízdenky na cestu zpět nebo průkazy tělesně postižených) se mohlo cestovat pouze: rychlíky a osobními vlaky do 100 km, na průkazku vydávanou pro místní dopravu (také na povolení), na vojenské jízdenky, ze zahraničí a do zahraničí jen při souvisejícím vyřízeném průjezdu a do protektorátu, Generálního gouvernementu a Bělostoku na propustku (Durchlaßschein). Za účelem zotavení byla povolena jedna cesta pro kalendářní rok a to po orazítkování vydávajícím úřadem čtvrté šatenky (Reichskleiderkarte).\n\nNa konci září (1944) vydal říšský ministr Joseph Goebbels tzv. sedm nařízení: ukončil školní úřednické vzdělávání a taktéž zvyšování kvalifikace v oboru, všechny zkoušky na školách se musely odehrávat v místě, bankám a spořitelnám přibyly prodloužené otvírací hodiny, platil přísný příkaz šetření papírem a pracovními silami, dále zrušil pořádání výstav, výstavišť a podobných akcí (i účast na takových akcích v cizině), uzavřel poslední tři fungující říšská kasina (v Baden-Badenu, Sopotech a v Badenu u Vídně) a samozřejmě poslední nařízení se týkalo cestovního ruchu. Všechna pohostinství a ubytovací provozy se musely podřídit, tak jako před tím obchod a řemesla, potřebám totální války. Povoleny zůstaly pouze provozy pro pracující obyvatelstvo s plně vytíženým personálem. Mezi nezbytně nutné provozy patřily jídelny, veřejné stravovací provozy a hotely profesionálního cestovního ruchu. Ostatní zaměstnanci a majitelé provozů se museli okamžitě hlásit na pracovním úřadě.\n\nNa začátku listopadu (1944) přijeli další etničtí Němci. Tentokrát se jednalo o tzv. Volksdeutschen z Banátu a Sedmihradska. Přísaha Volksturmu proběhla na nádvoří zámku 12. listopadu a odvod chlapců HJ ročník 1929 proběhl 18. prosince ve Znojmě. Po celý rok se konaly v časových odstupech v uzavřených vojenských prostorech v okolí Vranova, Štítar, Lančova a Šumné střelecké zkoušky wehrmachtu a množila se slavnostní rozloučení s válečnými hrdiny u pomníku padlých veteránů (Heldenehrung). V dubnu 1945 obdrželi starostové obcí a selští vedoucí (Ortsbauernführeři) důvěrný oběžník pro vyklizení okresu. Zemědělci měli podle oběžníku k úniku použít vlastní povozy. Sebou si měli vzít pouze oděvy, kuchyňské nádobí a jídlo. V obci nastala okamžitá mobilizace oddílu Volkssturmu, který zajišťoval kopání zákopů a budování protitankových zátarasů. Poslední válečné dny znamenaly pro Vranov skutečnou pohromu končící vyhnáním německého obyvatelstva.\n\nV letech 1948–1989 bylo vybudováno na Vranovsku pod taktovkou KSČ stovky chat a chalup určených k individuální rekreaci, několik pionýrských táborů a rekreačních zařízení pro podnikovou rekreaci ROH. Na větší možnost využívání volného času a s tím spojenou individuální rekreaci mělo významný vliv rozhodnutí ÚV KSČ v roce 1966. Po dlouhých debatách rozhodlo politbyro nejprve o jedné volné sobotě v měsíci a o pár měsíců později o volné každé sudé sobotě. Pětidenní pracovní týden byl ustanoven až vyhláškou vydanou Ministerstvem práce a sociálních věcí 10. června 1968. Privátní chatová výstavba a budování rekreačních zařízení vázaného cestovního ruchu (podniková a závodní rekreace ROH) značně poznamenalo krajinu kolem Vranovské přehrady. Majiteli chat byly převážně privátní osoby a podniky pocházející z okresů Brno-město, Jihlava, Znojmo a Třebíč.\nV létě roku 1945 se to na Znojemsku hemžilo lidmi s batohy na zádech. Nejednalo se však o turisty, ale o novoosídlence, kteří měli zájem o usedlosti po odsunutém obyvatelstvu. Na konci července referovaly Svobodné noviny o turistovi z Brna, který se vydal pěšky po turistických značkách z Jaroměřic do Podyjí k Devíti mlýnům, Novému Hrádku a do Vranova. Turistické značky po válce téměř nikde neexistovaly, cesty byly poničené a všude chyběl benzín. Cesta k obnově turistiky nebyla lehká. V roce 1946 vydala Zemská úřadovna Ústředního svazu pro cizinecký ruch v Brně pro Zemi Moravskoslezskou průvodce „Kam letos na dovolenou?”. Pod národní správou Petra Beneše fungoval již v tomto roce ve Vranově „Hotel-Pension Dyje” s 35 pokoji, teplou a studenou vodou, velkým koncertním sálem, dále hotel disponoval pláží na břehu řeky Dyje a nabízel možnost tance a telefonní linku č. 12. Od vlakové stanice Šumvald-Vranov přivážel hoteliér hosty vlastním povozem. Letní sezonu provozoval od 15. 5. do 30. 9. a cena denní penze v četně ubytování činila 90 Kč. V „Restauraci Kocholl” měl národní správce František Gregor v nabídce 6 pokojů se snídaní za 4,70 Kč, obědem a večeří za 15 Kč. Za jedno lůžko si účtoval 36 Kč. Místní správní komise MNV vedla evidenci pro ubytování v soukromí. Pokoje ve vilách stály na měsíc 300–400 Kč.\n\nChaty a chalupy byly využívány spíše ke krátkodobé individuální rekreaci a to zejména víkendové. Boom chalupaření a chataření nastal až po uzákoněném pětidenním pracovním týdnu. Po odsunu německého obyvatelstva zůstalo ve městě i v okolí značné množství prázdných objektů. Národní výbory je nabízely za směšně nízké částky k rekreačním účelům. Vnitřní vybavení bylo většinou už vykradené. Další vlna chalupářů přišla v padesátých a šedesátých letech, kdy odcházela velká část mladé populace do okresních a krajských měst. Chalupaření stěžovala blízkost státní hranice s Rakouskem a vybudování železné opony.\n\nKolem břehů Vranovské přehrady postupně vznikalo chatové pásmo s 6 tisíci rekreačními chatami. Odbor výstavby a územního plánování při MěNV ve Znojmě vykonával „státní správu na úseku stavebního řádu, územního plánu dopravy a vodního hospodářství a zřizoval právo osobního užívání k pozemkům občanům pro výstavbu rodinných domů, chat, garáží a zahrádek”.\n\nPozemky, na kterých rekreační objekty u přehrady stojí, se po roce 1989 staly vlastnictvím Povodí Moravy s. p. a majitelé rekreačních chat mají pozemky v pronájmu. Z toho důvodu je na nemovitostech zřízeno věcné břemeno ochrany vodního zdroje.\n\nLadislav Prchal požádal po válce o obnovení plavební koncese a i přes veškeré průtahy ze strany MNV ve Vranově a ONV ve Znojmě uskutečnil 19. května 1946 se svou lodí LADA první poválečnou jízdu. Místnímu národnímu výboru ve Vranově se podařilo prosadit na přelomu let 1946–47 své podílnictví na provozování lodní dopravy. „Podyjské lázeňské a plavební družstvo Vranov nad Dyjí” tvořily Národní jednota pro jihozápadní Moravu, Klub československých turistů, obec Vranov nad Dyjí a Ladislav Prchal. Koncesi k lodní dopravě vlastnil pouze Ladislav Prchal. Po únoru 1948 zabavený majetek lodní společnosti připadl státu, který provozoval lodní dopravu skrze MNV Vranov jako „Podyjské plavební a lázeňské družstvo”. Ladislava Prchala stát na jeho majetku zaměstnal. V únoru roku 1949 obdrželo „Podyjské plavební a lázeňské družstvo” ve Vranově nad Dyjí od ZNV v Brně příspěvek 400 000 Kčs.\n\nZačátkem roku 1954 Plavební družstvo zaniklo a lodní dopravu provozoval přechodně „Komunální podnik města Znojma”. Ten na podkladě nového zákona o nezemědělském družstevnictví č. 53/1954 Sb. v roce 1955 lodní dopravu převedl do majetkové správy národního podniku Turista (Vodičkova 34, Praha II). Po roce 1958 vranovskou flotilu provozovaly „Služby rekreačního střediska Vranov nad Dyjí”, od roku 1964 „Okresní podnik rekreace Znojmo”.\n\nVyhnáním německého obyvatelstva a následným vybudováním železné opony byli z lokality Devíti mlýnů vysídleni novoosídlenci z Hnanic, Havraníků, Popic, Podmolí a Lukova. Mnoho stavení postihlo úplné srovnání se zemí. Zanikly i turistické stezky kolem řeky Dyje. Ve Vranově důstojníci PS obsadili většinu vil a od roku 1955 sídlilo ve městě velitelství praporu 4. brigády Pohraniční stráže.\n\nTzv. „Kratochvílovu hájovnu” vlastnila od roku 1952 4. rota 1. praporu 4. brigády PS Znojmo. Majitele hájovny stát v únoru 1952 vystěhoval a následně zde sídlila odloučená rota Čížov. Po demolici hájenky v 60. letech se rota přemístila do nové budovy, 5. rota 1. praporu 4. brigády PS měla stanoviště přímo v obci Lukov. Nedaleko Podmolí měla stanoviště 6. rota 2. praporu 4. brigády PS a 7. rota 2. praporu 4. brigády PS u obce Hnanice obsadila lokalitu „Devíti mlýnů”. Po devastaci objektů přesídlila do nového objektu, který užívala až do roku 2002. Na cestě z Vranova do Stálek u obce Šafov se nalézal areál 3. roty 1. praporu 4. brigády PS. Na kopci „Kozí vrch” u Podmolí stála asi 200 metrů od silnice pozorovací hláska. U obce Mašovice vybudovala Československá lidová armáda pěší a tankovou průpravnou střelnice 9. motostřeleckého pluku VÚ 9108 Znojmo. Dlouholetým předsedou MNV Vranov nad Dyjí se také stal penzionovaný člen PS soudruh Josef Skupa.\n\nSoučástí Ministerstva národní obrany se od dubna 1945 stalo zdravotnické oddělení. Přednostou zdravotnického oddělení byl určen pplk. zdrav. MUDr. Štefan Darvaš, který během SNP působil ve funkci náčelníka zdravotnické správy 1. čs. armády na Slovensku. Po reorganizaci v roce 1946 nahradil zdravotnické oddělení VI. odbor MNO. Funkci přednosty zastával pplk. zdrav. MUDr. Josef Škvařil, bývalý hlavní chirurg 1. čs. armádního sboru v SSSR. V létě 1950 byla zřízena Hlavní zdravotnická správa (přejmenovaná v říjnu 1951 na Zdravotnickou správu). Do působnosti zdravotnické správy se po dalších organizačních úpravách v roce 1950 dostala i vojenská rekreační péče. Ta byla v roce 1951 přejmenována na vojenské zotavovny a ozdravovny a od roku 1954 je řídilo velitelství vojenských okruhů a administrativně-hospodářské správy MNO.\n\nVojenské zotavovny měly sloužit k aktivnímu odpočinku vojákům z povolání a jejich rodinným příslušníkům, vojenským důchodcům, účastníkům odboje a zaměstnancům vojenské správy. Vojenská zotavovna Vranov (Hotel VZ Vranov) byla zřízena v letech 1949–1950 a od června 1982 sloužila k rekreaci příslušníků Sovětské armády. V Bítovské zátoce vybudovala ČSLA Vojenskou zotavovnu Bítov (chatová osada VZ Bítov). V roce 1992 přešly obě vojenské zotavovny z rozkazu ministra obrany ČSFR do příspěvkové organizace VLRZ (VOLAREZA). Zřizovatelem příspěvkové organizace Vojenská lázeňská rekreační zařízení je Ministerstvo obrany České republiky.\n\nRekreaci pro co největší masy pracujících odkoukalo komunistické vedení od zotavovací akce prosazované za protektorátu Reinhardem Heydrichem. Národní odborová ústředna zaměstnanecká (NOÚZ) byla od roku 1941 podřízena „orgánu zastupujícího říšského protektora pro kontakt s českými odbory“. Heydrich se zasadil o dělnickou rekreaci v prvotřídních hotelech rekreačních a lázeňských středisek. Jeho cílem bylo především odpolitizování dělnictva. Po atentátu nesla zotavovací akce název: Odkaz Reinharda Heydricha. Po skončení druhé světové války se zaměřilo ROH nejprve na rekreaci bývalých vězňů nacistického režimu. Rekreanty umísťovali do bývalých německých hotelů, objektů po „zrádcích a kolaborantech“ nebo také prázdných vesnických chalup po odsunu německého obyvatelstva. Tak tomu bylo i ve Vranově.\n\nHotely novoosídlenci zabírali většinou s celým vnitřním vybavením a dávali jim nová jména.\n\nCestovní ruch přešel v roce 1952 z Ministerstva vnitřního obchodu (vládním nařízením č. 34/1952 Sb., o organizaci silniční, letecké a vodní dopravy) na Ministerstvo dopravy. Dále místo národního podniku Čedok fungoval jednak národní podnik „Čedok” jako československá dopravní kancelář se specializací na zahraniční cestovní ruch a na druhé straně národní podnik „Turista” jako cestovní kancelář se sídlem v Praze. V roce 1960 došlo k další reorganizaci (usnesení vlády č. 473/1960), kdy n. p. Turista zajišťoval výjezdy našich občanů (mimo Prahy a Bratislavy) a příjezdy n. p. Čedok. Ubytování a stravování zahraničních turistů měl v kompetenci Turista a Interhotely. Hotely a restaurace národního podniku „Restaurace a jídelny” spadaly do kompetence ONV a ve větších městech Městských národních výborů.\n\nStravování a ubytování v hotelu „Dyje”, který disponoval 60 lůžky, v „Zámeckém hotelu” s 60 lůžky a společnou ubytovnou a stravování v restauraci „Na přehradě” držel monopol národního podniku „Restaurace a jídelny” (RAJ). Rokem 1955 vstoupily v platnost tzv. normy pro závodní stravování, které platily také pro restaurace a jídelny. Cenové třídy restaurací plošně určovaly ceny prodávaných jídel. Na Vranovské pláži nabízel ubytování podnik Turista s provozovanou ubytovnou, dvoulůžkovými stany a rybářskou chatou. Od roku 1958 spravoval řadu rekreačních zařízení ve Vranově a na Vranovské pláži (stanové městečko s 500 lůžky) s lodní dopravou městský podnik „Služby rekreačního střediska Vranov nad Dyjí” (SRSV). Od roku 1963 provozoval ubytování a lodní dopravu „Okresní podnik rekreace Znojmo” se sídlem ve Vranově na Dyjí (OPR) a od poslední legislativní úpravy v roce 1988 pod názvem Rekreace Znojmo, s. p., Vranov nad Dyjí. Na tuzemský cestovní ruch na zbylém území kolem přehrady se od roku 1963 soustředil specializovaný národní podnik „Rekrea”, Ústředního svazu spotřebních družstev v Praze.\n\nŠedesátá léta se nesla v duchu uvolňování politického i kulturního života, docházelo ke kritice neměnnosti státního režimu. Pro Vranov nad Dyjí přineslo toto období investice do rekreačního zařízení (autobusová zastávka ČSAD s občerstvením, nová čerpací stanice, veřejná WC, přístaviště, kiosky):\n\nV únoru roku 1965 se konalo v Praze třídenní jednání mezi delegacemi ministerstev dopravy ČSSR a Rakouska, při kterém zástupci podepsali protokol o zřízení nových pravidelných autobusových linek mezi oběma státy. Od 17. dubna 1965 měl začít provoz mezi Českými Budějovicemi a Lincem, od 30. května 1965 pak mezi Vídní a Bratislavou, Vídní a Znojmem (v létě autobus zajížděl až do Vranova nad Dyjí), Vídní a Piešťany, Vídní – Prahou – Karlovými Vary. Nezměněný provoz zůstal na lince Brno – Vídeň. Spojení mezi uvedenými městy obstarávaly v obou směrech minimálně jednou denně rakouské a československé autobusy.\n\nTitova Jugoslávie podpořila v roce 1968 pražské jaro a ostře odsoudila invazi vojsk Varšavského paktu do Československa. V roce 1971 se kvůli krizi okolo Chorvatského jara vyostřila politická situace s Jugoslávií, což pro československé rekreanty znamenalo omezené cestování k Jaderskému moři. Od srpna 1970 už Rudé právo verbovalo pro dovolenou na \"Jadranu u Znojma\":\n\nKemp ve Vranově nad Dyjí (na pláži) nabízel dvě restaurace, dvě prodejny potravin, několik stánků s občerstvením, prodejnu ovoce a zeleniny, prodejnu drogérie, půjčovnu loděk, plynových vařičů a bomb, nafukovacích člunů, lehátek a sportovních potřeb. Větší z bítovských kempů v „Horce” dvě restaurace, stánky s občerstvením a půjčovnu průmyslového zboží. Kemp v „Kopaninkách” byl vybaven prodejnou se smíšeným zbožím. V polovině 80. let došlo ve všech kempech na opravu sociálního zařízení, v prostoru Bítov-Horka byla dána do provozu nová úpravna pitné vody. V roce 1979 byl znovu zpřístupněn zámek, který byl od roku 1973 v rekonstrukci a s jehož otevřením se počítalo už v roce 1977. Slavnostního otevření zámku Vranov se zúčastnil ministr kultury ČSR Milan Klusák. V letech 1979-89 byl z důvodů rekonstrukce nepřístupný hrad Bítov.\n\nVeškeré služby ve Vranově nad Dyjí a u Vranovské přehrady, které souvisely s cestovním ruchem, organizoval od 1. 6. do 1. 9. Okresní podnik rekreace Znojmo, se sídlem přímo ve Vranově nad Dyjí. U přehrady zajišťoval ubytování, stravování, práce kadeřnické, holičské, lodní dopravu, služby související s čistotou rekreačních porostů a kempů, fungování zdravotnických služeb, spojů ČSAD či kulturní akce (filmové festivaly pracujících, Vranovské kulturní léto, osvětové a sportovní činnosti). S vybudovanou železnou oponou v těsné blízkosti to samozřejmě znamenalo, že návštěvník byl konfrontován s přísným provozním řádem pro táboření a stanování nejen v místech k tomu určených, ale všude kolem přehrady. Předzvěstí pádu východního bloku se stala čím dál častěji se objevující kritika na stránkách Rudého práva, která se nevyhnula ani službám u Vranovské přehrady:\n\nVranov nevyhovoval nízkým počtem lůžek v hotelích, nestačil uspokojit poptávku strávníků, chyběla kvalifikovaná obsluha ve stáncích s občerstvením, v obchodech s nápoji a potravinami. Zrovna tak se objevovaly nedostatky v hygieně, nevyhovovaly otevírací doby, sortiment nabízeného zboží a vázly servisní služby motoristům. Úpadek socialistické rekreace neoddálila ani nová osmdesátitunová sovětská říční osobní loď typu Moskva pro 450 cestujících, kterou v lednu 1981 do Vranova nad Dyjí přepravoval z bratislavského přístavu závod „710 ČSAD Ostrava”.\n\n\n"}
{"id": "1114653", "url": "https://cs.wikipedia.org/wiki?curid=1114653", "title": "Důl Odra (stará) Ostrava-Přívoz", "text": "Důl Odra (stará) Ostrava-Přívoz\n\nDůl Odra (Oderka, také Odra (stará)) byl černouhelným dolem v Přívoze (Ostrava-Přívoz), který patřil mezi doly Báňské a hutní společnosti.\n\nSpolečnost Hornoslezské koksovny a chemické továrny a.s. (Oberschlesische Kokswerke und Chemische Fabriken, A.G.) v Berlíně, založená hornoslezským uhlobaronem Fritzem von Friedländerem-Fuld a kapitálově spojená s jednou z nejsilnějších bank v Německu – bankou Berliner Handels-Gesellschaft, A.G., vlastnila dceřinou společnost Těžířstvo Marie Anna / Moravskoostravské těžířstvo Marie Anna (Mährisch-Ostrauer Steinkohlengewerkschaft Marie Anne). Tato výkonná složka zakoupila v roce 1896 v oblasti Lhotky (od roku 1901 Mariánské Hory), Nové Vsi a Přívozu veškerý majetek Těžířstva Vladimír Vondráček a spol. za částku 10 mil. marek. V roce 1910 byly zastaveny práce na dole Bedřich v Zábřehu nad Odrou. Společnost Těžířstvo Marie Anna oznámilo vyčerpání všech finančních rezerv určených pro výstavbu dolu. Veškerý důlní majetek byl prodán Rakouské báňské a hutní společnosti, a.s. ve Vídni.\n\nV roce 1907 společnost Těžířstvo Marie Anna odkoupila část důlních měr (okrajových) od společnosti Kamenouhelné doly Severní dráhy císaře Ferdinanda (SDCF) určené pro výstavbu dolu František. Důl Odra v Přívoze byl založen v roce 1910 na pravém břehu řeky Odry, 1,6 km severozápadně od železnice Bohumín – Přerov. Na jihu sousedil s dolem Ignát Báňské a hutní společnosti, na severu a západě s dolem Oskar Vítkovických kamenouhelných dolů, na východě s dolem František společnosti Kamenouhelné doly SDCF. Název dolu je odvozen od řeky Odry, která jej obtékala. Jako první byla hloubena kruhová těžní jáma dne 14. října 1910. Jámy dolu Odra byly na území, které se nacházelo v záplavové oblasti řeky Odry. K zamezení zatopení hloubených jam bylo provedeno zvýšení terénu a zděné výztuže jámy o 2,5 m nad původní terén. Po vypuknutí 1. světové války byl provoz zastaven mimo prohlubování jam a udržovacích prací. Těžba byla obnovena koncem roku 1916. V druhé polovině dvacátých let proběhla rekonstrukce dolu. Po 2. světové válce od 1. ledna 1946 byl začleněn do národního podniku OKD, Ostrava. Od 1. října 1954 byl součástí dolu Jan Šverma jako závod č. 2. Po ukončení těžby v roce 1968 byl důl likvidován, jámy zasypány a jejich ústí uzavřena železobetonovými poklopy. Z povrchových objektů byla odstraněna těžní věž a odstraněno provozní zařízení. Stavební objekty byly částečně dochovány, některé byly rekonstruovány a jsou využívány k podnikatelské činnosti. 17. května 1996 byly budovy koupelny, strojovny, správní budovy a vrátnice prohlášeny Ministerstvem kultury ČR kulturní památkou .\n\nV roce 1910 byl na těžní jámu instalován bubnový dvojčinný elektrický těžní stroj se stejnosměrným motorem o výkonu 612 HP (435/800 kW). Mechanická část byla vyrobrena v roce 1909 firmou První brněnská strojírna, Brno, elektrickou část systému Ward-Leonard-Illgner dodala firma Siemens-Schuckert, Vídeň. Těžní bubny měly průměr 4000 mm a šířku 1200 mm, lano mělo průměr 31 mm. Těžní klece byly jednoetážové pro dva vozíky za sebou nebo pro 16 osob. Rychlost jízdy při sjezdu osob byla 6 m/s, pro těžbu 12 m/s. Těžní věž byla vysoká 25 m (od ohlubně po střed osy lanovnic), postavená firmou Elbertzhagen & Glassner Maschinenfabrik & Eisengiessere, Moravská Ostrava, průměr lanovnic byl 4 000 mm.\n\nV roce 1928 už byl mimo provoz těžní vrátek z roku 1909 dodán firmou Škodovy závody, Plzeň a elektrickou částí od firmy Siemens-Schuckert, Vídeň. Lanový buben měl průměr 1 850 mm a šířku 920 mm, lano o průměru 22 mm, klec jednoetážová pro jeden vozík.\n\nTěžní věž větrné jámy byly vysoká 15,5 m postavená firmou Elbertzhagen & Glassner Maschinenfabrik & Eisengiessere, Moravská Ostrava, lanovnice měly průměr 2500 mm, těžní klece byly jednoetážové pro dva vozíky za sebou.\n\nStlačený vzduch pro potřebu dolu vyráběly dva elektrické pístové kompresory (EPK). První kompresor z roku 1910 měl výkon 6000 m/h, písty měly průměr 570 a 960 mm a zdvih 700 mm, přímo účinný elektromotor měl výkon 630 HP. Druhý kompresor z roku 1908 měl výkon 4000 m/hod., písty měly průměr 360 a 600 mm a zdvih 530 mm, elektromotor měl výkon 425 HP. Oba kompresory dodaly: elektrickou část firma Siemens-Schuckert, Vídeň, mechanickou část dodala firma Brand & Lhuillier, Brno.\n\nVětrní jáma byla kruhová, hloubena od 1. května 1908 do 29. října 1908 do hloubky 92 m, její vnitřní průměr byl 4000 mm. Byla vybavena dvěma elektrickými ventilátory. Hlavní ventilátor soustavy Rateau z roku 1908 vyroben ve Škodových závodech, Plzeň, s výkonem 2530 m/min., elektrickým motorem firmy AEG-Union, Vídeň, výkon 150 HP. Záložní ventilátor byl soustavy Guibal z roku 1908 vyroben ve Strojírnách knížete Salma v Blansku, výkonem 4037 m/min., s elektrickým motorem AEG-Union, Vídeň, výkon 65 HP. Další prohloubení větrné jámy bylo provedeno v období od 3. listopadu 1926 do května 1928 na konečnou hloubku 259,8 m.\n\nV rámci rekonstrukce v období od července 1927 až únor 1928 byl hlouben větrní vrt Odra pro odvětrávání slojí v sedlovém uložení v severním poli. Vrt byl odvrtán do hloubky 79 m v počátečním průměru 1 m a konečném průměru 0,65 m. Vrt byl vyztužen ocelovými pažnicemi. Nad vrtnou jámou byl postaven objekt s dvěma elektrickými ventilátory.\n\nTěžní jáma byla kruhová, vyhloubena do hloubky 153 m tj. úroveň 2 patra, s vnitřním průměrem 4500 mm. Byly otevřeny spodní části petřkovických slojí a těžba byla zahájená 2. ledna 1910. V druhé polovině dvacátých let 20. století v rámci rekonstrukce dolu byla těžní jáma prohloubena na konečnou hloubku 447,83 m (jámová tůň měla hloubku 15 m), úroveň 5. patra byla v hloubce 433 m.\n\nDobývaly se sloje petřkovických vrstev ostravského souvrství, mocnost slojí 50 až 150 cm, úklon slojí 0 – 90°. Uhlí bylo dobýváno z hloubky až 450 m stěnováním nebo pilířováním se základkou nebo piliřováním bez základky, důl měl 3 jámy a 5 pater. Těžba uhlí probíhala v letech 1910 až 1968 a vytěžil 8,3 miliony tun černého kamenného uhlí. Ukončení těžby uhlí došlo 1. června 1968.\n\nOd roku 1947 těžba vykazována společně s Dolem Jan Šverma.\n\nVytěžené uhlí bylo transportováno lanovou dráhou do úpravny koksovny Ignát. Lanová dráha byla dlouhá 1975 m s výkonem 65 tun uhlí za hodinu, za den přepravila 1560 t uhlí. Průměr nosných lan byl 39 mm délka 2× 2000 m, vozíky byly zavěšovány ve vzdálenosti 70 – 72 m od sebe, celková váha 1010 kg. Rychlost vozíků byla 2 m/s, železné příhradové stožáry byly vzdáleny 80 – 100 m od sebe. Tažné lano mělo průměr 18 mm a délku 2× 4000 m.\n\nDůl Odra byl spojen s jámou Ignát úzkokolejnou dráhou 2300 m dlouhou, která zabezpečovala dopravu potřebného materiálu pro důl.\n\ndle\n\nV průběhu rekonstrukce v roce 1928 byla postavena transformační stanice pro 2 transformátory na přeměnu proudu z 22 kV na 3 kV.\n\nPro havíře byla v letech 1908 až 1928 postavena Oderská kolonie (Oderka, Oderská osada, německy Kolonie Oderschacht in Oderfurt, nebo Oderschachtsiedlung) v pěti řadách pravidelné zástavby. Výstavbu zahájila společnost Těžířstvo Marie Anna Na výstavbě domů se podíleli i významní stavitelé jako Otokar Bém, Hubert Hertl, Max Löw a Adolf Knirsch (všichni osmi bytové dvoupodlažní dělnické domy v období 1909 – 1910), Franz Krömer a F. Mainx & L. Popp v letech 1913 identické osmibytové domy. Do roku 1945 bylo postaveno celkem 45 domů včetně dvou kasáren (nocleháren), úřednických domů a vil. Poslední domy byly demolovány v roce 1991.\n\n\n"}
{"id": "1114654", "url": "https://cs.wikipedia.org/wiki?curid=1114654", "title": "HAL HJT-16 Kiran", "text": "HAL HJT-16 Kiran\n\nHAL HJT-16 Kiran byl indický dvoumístný jednomotorový proudový cvičný letoun ze 60. let 20. století národního leteckého výrobního komplexu Hindustan Aeronautics Limited (HAL).\n\nPro zkvalitnění a zefektivnění pilotního výcviku bylo v roce 1959 rozhodnuto o vývoji vlastního cvičného proudového letounu, schopného plného nahrazení dosavadního třístupňového procesu v IAF. Indičtí piloti nejprve prodělávali základní a pokračovací výcvik na vrtulových letounech HT-2 a T-6 Texan v rozsahu 40 a 85 hodin. Následně pilotní adepti nalétali dalších 75 hodin na cvičných proudových strojích de Havilland Vampire T.55 a až poté přecházeli k operačně přeškolovací jednotce. Úkolem byl pověřen šéfkonstruktér Dr. V. M. Ghatage a jeho zástupce Raj Mahindra z letecké výroby HAL v Bangalore.\n\nPrvní prototyp letounu HJT-16 (č. U 327) vzlétl ke svému úvodnímu letu 4. září 1964. Druhý prototyp provedl svůj první let v srpnu 1965.\n\nU prvních sériových strojů HAL HJT-16 Kiran Mk.1 se v provozu u jednotlivých útvarů projevily potíže s čelním štítkem kabiny, který byl zhotoven z jednoho kusu organického skla. Tato část kabiny proto byla v roce 1971 u všech strojů překonstruována do třídílné podoby s obvyklejším rámováním. Přetlakový kokpit byl vybaven dvojicí vystřelovacích sedadel Martin Baker Mk.H4HA s parametry h = 0, v = 110 km/h, umístěných vedle sebe. Pohon zajišťoval jeden turbokompresorový motor Rolls-Royce Viper 11 Mk.22/8, licenčně vyráběný motorářským oddělením HAL.\n\nOd 68. vyrobeného Kiranu byly jako standardní součást zavedeny křídlové závěsníky k instalaci kontejnerů HAL s kulomety FN ráže 7,62 mm, raketových bloků SNEB 122-1 se sedmi raketami ráže 68 mm, přídavných nádrží nebo pumové výzbroje. Takto modifikované letouny nesly označení HAL HJT-16 Kiran Mk.1A.\n\nHJT-16 Kiran Mk.II, zalétaný 30. července 1976, byl již vybaven čtveřicí křídelních závěsníků, modernizovaným vybavením a pohonnou jednotkou Bristol Orpheus Mk.701 s tahem 13,30 kN.\n\nPrvních šest Kiranů oficiálně převzalo IAF v březnu 1968, které byly ihned přiděleny Škole pilotních instruktorů na bázi Tambaram k praktickým testům. Menší počet strojů byl určen i pro indické námořnictvo, které první dva letouny převzalo v roce 1969.\n\nSériové Kirany Mk.1 pak postupně přecházely do stavu Vojenské letecké akademie v Dundigalu u města Hajdarábád. V lednu 1974 zde byl zahájen první experimentální běh pilotního výcviku od prvopočátku realizovaný na HJT-16. Výsledky však nesplnily očekávání a proto elementární výcvik probíhal i nadále na vrtulových HT-2 na základně Bidár.\n\nDo roku 1977 dostalo indické vojenské letectvo celkem 140 letounů Mk.1 a Mk.1A. Od roku 1996 používá devět strojů akrobatický tým IAF Suria Kiran.\n\nÚdaje dle\n\n\n"}
{"id": "1114656", "url": "https://cs.wikipedia.org/wiki?curid=1114656", "title": "Chorvatská liga ledního hokeje 2005/2006", "text": "Chorvatská liga ledního hokeje 2005/2006\n\nChorvatská liga ledního hokeje 2005/2006 byla patnáctou sezónou Chorvatské hokejové ligy v Chorvatsku, které se zúčastnily celkem 4 týmy. Ze soutěže se nesestupovalo.\n\nV základní části každé družstvo odehrálo 6 zápasů (1x venku a 1x doma). Tým, který se umístil na prvním místě postoupil přímo do finále playoff. Týmy, umístěné na druhém a třetím místě postoupily do semifinále playoff.\n\n\n\n"}
{"id": "1114662", "url": "https://cs.wikipedia.org/wiki?curid=1114662", "title": "Opava (meteorit)", "text": "Opava (meteorit)\n\nŽelezné meteority z Opavy-Kylešovic jsou kusy železného meteoritu, nalezené v roce 1925 v Opavě-Kylešovicích a jsou součástí sbírkového fondu Slezského zemského muzea.\n\nVe sbírkách Slezského zemského muzea se nachází světový unikát – devět kusů železných meteoritů, nalezených v roce 1925 v Lundwallově cihelně v Opavě-Kylešovicích při těžbě hlíny na severním svahu kylešovického kopce. Původně měly všechny opavské meteority červenohnědou až rezavě hnědou povrchovou kůru, která se od nich snadno lupenitě odlučovala. Kůra vznikla při průletu želez atmosférou, složená byla z hydroxidů železa a místy byla až 0,5 cm silná. Tvar meteoritů je nepravidelně klínovitý, deskovitý až polyedrický. Jejich podrobný výzkum provedl mineralog Rudolf Rost. Zjistil, že s malými odchylkami mají opavské meteority toto složení: naprosto převažuje železo (94 %), následuje nikl (5,5%) a dále pak malé množství kobaltu, fosforu a síry. Rost na meteoritech studoval i tzv. Widmanstättenovy obrazce, unikátní neuspořádané struktury dlouhých železo-nikelnatých krystalů, které se v železných meteoritech nacházejí. Téměř stejné složení jednotlivých želez nasvědčuje tomu, že se jedná o úlomky jednoho tělesa. Není však prokázána jejich souvislost s nálezem železného meteoritu, který byl v polovině 19. století vyorán u Staré Bělé; ta je od opavského naleziště vzdálená asi 30 km. Původních sedm kusů meteoritů z Opavy-Kylešovic bylo během výzkumů rozděleno na několik menších fragmentů.\n\nPozoruhodné jsou především nálezové okolnosti – meteoritická železa ležela v okruhu nepřesahujícím průměr zhruba 20 metrů v kulturní vrstvě sídliště paleolitických lovců kultury epigravettienu, přičemž stáří lokality s pazourkovými nástroji je datováno přibližně do doby před 18 000 lety. Malý rozptyl nálezů naznačuje, že sem byly meterotity přemístěny paleolitickými lovci, otázkou ovšem zůstává, jestli byli přímými svědky pádu meteoritu, či zda jeho fragmenty sesbírali až po nějaké době.\n\nDělníci, kteří v červenci 1925 pracovali na odkopávce materiálu pro Lundwallovu cihelnu v Opavě-Kylešovicích, našli první kusy rezavých a nápadně těžkých kamenů zhruba pod metrovou vrstvou sprašové hlíny. O svém nálezu informovali Gustava Stumpfa ze Slezského zemského muzea, který usoudil, že by snad mohlo jít o železné meteority. Od dělníků se také dozvěděl, že bylo vykopáno více podobných předmětů, ty však už byly buď zasypány, nebo rozebrány. K prvním čtyřem železným meteoritům o celkové hmotnosti 14 kg přibyly později další tři exempláře, takže celková hmotnost nálezu přesáhla 21 kg. Nalezené meteority byly prozkoumány profesorem Karlem Köhlerem z bývalé německé reálky v Opavě a poté byly odevzdány Slezskému zemskému muzeu.\n\nKromě devíti zlomků meteoritů, uložených ve sbírkách Slezského zemského muzea, je několik menších fragmentů uloženo v Národním muzeu v Praze a v Moravském zemském muzeu v Brně. V rámci geologické podsbírky SZM se jedná o nejstarší bezpečně datovaný nález. V roce 2014 byly opavské meteority společně s Věstonickou venuší a hlavou Kelta ze Mšeckých Žehrovic součástí putovní výstavy „Unikáty zemských muzeí“, která se za velkého zájmu veřejnosti postupně představila v Opavě, Praze a v Brně a v roce 2015 pak i na Slovensku v Bratislavě.\n\n"}
{"id": "1114663", "url": "https://cs.wikipedia.org/wiki?curid=1114663", "title": "Epitaf Jindřicha Vachtla z Pantenova", "text": "Epitaf Jindřicha Vachtla z Pantenova\n\nEpitaf Jindřicha Vachtla z Pantenova je kruhový epitaf ze sakristie farního kostela Neposkvrněného početí Panny Marie ve Velkých Heralticích. Daroval jej v roce 1918 zemskému muzeu v Opavě August hrabě Bellegarde. Dnes je ve sbírce výtvarného umění Slezského zemského muzea. Jde o malbu olejem na dřevěné desce o průměru 128 cm. Lze ji datovat do doby po roce 1628, kdy zemřel Jindřich Vachtl z Pantenova, kterému je přisuzován.\n\nKolem centrálního obrazu obíhá nápis světlešedou frakturou na černém podkladě, který je narušen několika hřeby a Karel Müller ho čte jako „Den ich hatte es dafür das dieser Zeit /…/ werd sey die an uns sol offenbar werde.“ \nEpitaf byl kvůli svému kruhovému tvaru, neobvyklému na území českého Slezska, dříve mylně považován za pohřební štít. Jak popisuje Karel Müller, centrálním nápisem lemovaný motiv představuje klečícího prostovlasého rytíře v plné zbroji, s kordem se zlatým jílcem u pasu a s ostruhami na nohou, adorujícího Ukřižovaného. U nohou rytíře spočívá turnajská přilba ozdobená jedním bílým pštrosím perem, v patě kříže lebka se dvěma zkříženými hnáty. Hnědá půda se dvěma suchými rozeklanými stromy v popředí přechází do zatravněné krajiny s výhledem na město, jehož jednotlivé chrámy a další budovy jsou detailněji propracovány pouze za krucifixem, zatímco vzdálenější část za adorantem je již jen naznačena. Jde nepochybně o ideální a poněkud schematické zobrazení Golgoty v pozadí s Jeruzalémem, mající vzor v nějakém starším dřevorytu. Jarmila Vacková považuje za grafickou předlohu k figuře trpícího Krista list B4 Albrechta Dürera.\n\nEpitaf zaujme především díky heraldické výzdobě na lemu ústředního výjevu. Erby doprovázené iniciálami čte Karel Müller následovně (shora, po směru hodinových ručiček – řada A):\n\nPokračuje dalších osm samostatně číslovaných erbů (řada B):\n\nTento heraldický celek představuje ojedinělý genealogický vývod zemřelého, tzv. vývod na šestnáct předků, tedy celkem čtyři generace předků. V souvislosti s objednavatelem, ale i vzhledem k anonymnímu tvůrci tohoto epitafu můžeme tuto malbu jistě spojit právě s Opavskem či s přilehlým Opolsko-Ratibořskem. Epitaf v roce 2009 restaurovala Romana Balcarová, v roce 2011 byl představen na výstavě Slezského zemského muzea nazvané Paměť Slezska a v současné době (červen 2015) je k vidění v expozici Encyklopedie Slezska v historické výstavní budově Slezského zemského muzea.\n\n"}
{"id": "1114665", "url": "https://cs.wikipedia.org/wiki?curid=1114665", "title": "Svatá Helena a svatý Konstantin (Schweigl)", "text": "Svatá Helena a svatý Konstantin (Schweigl)\n\nSochy svaté Heleny a svatého Konstantina od brněnského řezbáře Ondřeje Schweigla z oltáře poutního kostela Panny Marie Sedmibolestné a Povýšení svatého Kříže jsou významnou památkou barokního řezbářství ve Slezsku.\n\nSochy svaté Heleny a svatého Konstantina pocházejí původně z poutního kostela Panny Marie Sedmibolestné a Povýšení svatého Kříže vystavěného v letech 1722–1728 na vrchu Cvilín u Krnova. Toto poutní místo je spojováno s krnovskými minority a jeho historie sahá až do 80. let 17. století, kdy tu nechali vybudovat dřevěnou kapli pro dva obrazy Sedmibolestné Panny Marie Cvilínské, které namaloval krnovský měšťan a malíř Heinrich Täuber (1652–1738). Kaple byla zbořena roku 1728 a nahrazena novým opět minoritským poutním kostelem. Staviteli nového kostela byli v letech 1722–1728 Andreas a Georg Friedrich Gansové a vnitřní výzdobu provedli brněnští umělci, konkrétně freskař František Řehoř Ignác Eckstein a sochař Ondřej Schweigl. \n\nKostel byl vysvěcen roku 1731. Rozměrné zlacené dřevořezby původně tvořily sochařský doprovod hlavního oltáře, který nahradil dosavadní retabulum. Jedním z důvodů budování nového oltáře bylo uplatnění uctívaného obrazu, tedy Sedmibolestné Panny Marie Cvilínské od Heinricha Täubera na nejviditelnějším místě kostela, tedy na hlavním oltáři, a zajistit mu doprovodnými umělecký i díly a výzdobou důstojnou prezentaci. Smlouva mezi Ondřejem Schweiglem a krnovskými minority byla uzavřena 3. září 1764 a Schweigl měl zhotovit hlavní oltář s veškerou sochařskou a řezbářskou výzdobou včetně tabernáklu podle kresebného návrhu. Návrh se nedochoval a oltář na konci 18. století přišel o svoji sochařskou výzdobu, jeho původní podobu známe z grafického listu, který vznikl v augsburské dílně Josepha Sebastiana a Johanna Baptisty Klauberových podle Schweiglova návrhu, pravděpodobně v letech 1765–1770. Z něj vyplývá, že cvilínský hlavní oltář byl koncipován jako přízední sloupové retabulum, vztyčené na konkávním půdorysu, které vyrůstalo z vysoké podnože a rámovalo okno presbytáře poutního kostela. Na sloupové retabulum pak nasedal rokajový oltářní nástavec, který plasticky rámoval horní část okenního otvoru, v jehož průhledu se objevovala postava letícího anděla s křížem, obklopeného andílky. Před architekturu oltáře Schweigl předsunul tabernákl ve formě chrámku s bočními volutovými křídly, který osadil postavami andělů adorujících centrální milostný obraz Sedmibolestné Panny Marie Cvilínské. Sochařskou výzdobu oltáře dotvořily boční sochy svatého Konstantina a svaté Heleny vyvýšené na diagonálně natočených soklech. Hlavní oltář byl dokončen v roce 1766 zasazením milostného obrazu do nového rámu. Po zrušení kostela na konci 18. století, byly párové sochy společně s dalším mobiliářem prodány a později se staly součástí sbírek Slezského zemského muzea. Tabernákl a socha letícího anděla našly místo v bývalém minoritském kostele Narození Panny Marie v Krnově. Po znovuotevření cvilínského kostela došlo k částečné rehabilitaci podoby oltáře ale již bez původních Schweiglových soch.\n\nSochy svaté Heleny a svatého Konstantina byly vyřezány z lipového dřeva a pokryty zlacením na křídovém podkladu. V roce 1974 je restauroval Raimund Ondráček (1913–2011). Poté byly dlouhodobě vystaveny v expozici Slezského zemského muzea a naposledy byly prezentovány na výstavě Znamení vertikál v letech 2013–2014 a jsou ve sbírce výtvarného umění Slezského zemského muzea evidovány pod inventárními čísly U 36 B, U 37 B. \n\n"}
{"id": "1114668", "url": "https://cs.wikipedia.org/wiki?curid=1114668", "title": "Michel Gondry", "text": "Michel Gondry\n\nMichel Gondry (* 8. května 1963, Versailles, Francie) je francouzský režisér a scenárista. Je rovněž znám jako hudebník a autor komiksů.\n\nV roce 1998 vydal krátkometrážní film \"La Lettre\". O tři roky později vychází jeho první celovečerní film, a to \"Slez ze stromu\" s Patricií Arquette, Rhysem Ifansem a Timem Robbinsem podle scénáře od Charlieho Kaufmana. Jedná se o filozofickou pohádku a pojednává také o nešťastném lidském údělu tváří tvář k sexualitě. Po komerčním neúspěchu se Gondry zabýval „konstruktivní sebekritikou“, aby se pokusil poučit ze svých chyb.\n\nV roce 2004 režíruje film \"Věčný svit neposkvrněné mysli\" v hlavních rolích s Jimem Carreym a Kate Winslet stále se scénářem Charlieho Kaufmana a tentokrát s myšlenkou umělce Pierra Bismutha. Film získal Oscara za nejlepší původní scénář. Kvůli filmu \"Nauka o snech\", který vyšel v srpnu 2006, se vrací do Francie, protože film je ve francouzštině i angličtině s francouzskými herci jako Charlotte Gainsbourg, Alain Chabat, Miou-Miou a Emma de Caunes. K tomuto filmu Gondry napsal pouze scénář.\n\nV roce 2008 vydal dva filmy, a to komedii \"Prosíme přetočte\" s Jackem Blackem a Mosem Defem a krátkometrážní film \"Tokyo!\". V roce 2011 si vyzkoušel režii blockbusteru se \"Zeleným sršněm\", adaptací seriálu z roku 1960. Ve filmu hlavní role ztvárnili Seth Rogen (současně i scenárista filmu), Jay Chou, Cameron Diaz a Christoph Waltz.\n\nV roce 2012 představil na filmovém festivalu v Cannes svůj film \"Poslední školní autobus\" a ve stejný rok natočil \"Pěnu dní\", tedy filmovou adaptaci stejnojmenné knihy od Borise Viana, v hlavních rolích s Omarem Sy, Audrey Tautou a Romainem Durisem.\n\n\n\n\n\n\n\n\n"}
{"id": "1114670", "url": "https://cs.wikipedia.org/wiki?curid=1114670", "title": "AngularJS", "text": "AngularJS\n\nAngularJS je javascriptový webový framework, který se zaměřuje na tvorbu single-page aplikací. Tyto aplikace jsou tvořeny pomocí HTML kódu, do kterého jsou vloženy speciální formátovací značky, které určují, jaké operace či data mají být na dané místo vloženy. Tento způsob se označuje jako data-binding. \n\nAngularJS je volně dostupný na webu pod MIT licencí. V současné době je největším přispěvatelem společnost Google, která tento framework v roce 2009 založila.\n\nAngularJS byl navržen tak, aby pomohl tvůrcům stránek oddělovat zobrazovací logiku od aplikační logiky, bez větší znalosti programování. Pro tento účel AngularJS využívá návrhový vzor Model-View-Controller – případně alternativní vzor Model-View-ViewModel. Díky tomuto abstraktnímu oddělení je většina aplikační logiky obsažena v modelu či controlleru. Tento controller nebo model je posléze vložen do $scope dané view šablony, která již může používat definované proměnné a pomocí speciálních direktiv je vypisovat či s nimi jakkoliv jinak manipulovat. \n\nAngularJS taktéž hlídá změny, které se dějí na proměnných definovaných pro daný $scope. Tohoto je dosaženo pomocí takzvaného dirty-checkingu, který kontroluje zda se nová hodnota liší od staré. Pokud se hodnota proměnné změnila, AngularJS ověří že je skutečně potřeba změnit DOM a aktualizuje view template do nejnovějšího stavu. Tato funkcionalita přispívá k tomu, že se není potřeba starat o znovu vykreslování a hlídání změn a stačí se pouze zaměřit na výsledný vzhled aplikace. \n\nVýraz \"scope\" se používá hlavně při programování v JavaScriptu. Do češtiny se dá přeložit jako rámec nebo souvislost. AngularJS využívá vlastní implementaci scope, který díky tomu drží reference na všechny aktuální proměnné, které jsou na něm definovaný a taktéž části DOM, se kterým právě pracuje. Pro přístup slouží proměnná $scope, která je definovaná v AngularJS controlleru.\n\nUkázka použít scope v controlleru.\nfunction MyController($scope) {\nPro případnou komunikaci mezi jednotlivými scope, se používá takzvaný $rootScope, který je rodičem všech ostatních $scope.\n\nAngularJS pro svoji práci využívá controllery. Každý controller je připojen k HTML DOMu pomocí direktivy ng-controller. Každý controller má pro svoji práci vlastní $scope, ve které má uloženy hodnoty a objekty, se kterými může pracovat. \n\nControllery by se měly využívat pro tyto případy:\nNa všechny ostatní případy, by se měly používat specializované AngularJS komponenty, které umožňují komunikaci mezi controllerem a view modelem.\n\nAngularJS využívá různé CSS třídy pro definování stavu modelu.\n\nFiltry slouží k tomu, aby se snadno daly měnit hodnoty, které se zobrazují uživateli ve view template. Tyto filtry se mohou požívat také v controlleru nebo modelu. \n\nUkázka použití:\n\nAngularJS umožňuje pomocí speciálního zápisu vkládat dynamický obsah do statického HTML. Všechen tento obsah musí být definován ve $scope. \n\nMísto, kam se má dynamicky umístit obsah se označuje pomocí složených závorek:\n\ncodice_13\n\nDo tohoto zápis lze zapsat samotnou proměnnou a nebo i jednu z těchto povolených operací:\nUkázka data bindingu:\n\ncodice_19\n\nUkázka kompletní použít AngularJS pro vytvoření nejednodušší aplikace Hello World.\n\n<!DOCTYPE html>\n<html ng-app=\"helloWorld\">\n<head>\n</head>\n<body ng-controller=\"myController\">\n</body>\n</html>\n"}
{"id": "1114671", "url": "https://cs.wikipedia.org/wiki?curid=1114671", "title": "Julija Solncevová", "text": "Julija Solncevová\n\nJulija Solncevová (Юлия Солнцева, 7. srpna 1901 — 28. října 1989) byla ruská filmová herečka a režisérka.\nVystudovala Lomonosovovu univerzitu, s herectvím začínala v moskevském Komorním divadle pod vedením Alexandra Jakovleviče Tairova. Hrála hlavní ženské role ve filmech \"Kráska z Marsu\", \"Prodavačka cigaret z Mosselpromu\" (oba 1924) a \"Země\" (1930). V roce 1929 se provdala za Olexandra Dovženka, režiséra filmu \"Země\" a pak působila jako spolurežisérka jeho filmů \"Ščors\" (1939) a \"Mičurin — Život v květech\" (1948). Samostatně režírovala hrané filmy \"Poéma o moři\" (1958), \"Pověst plamenných let\" (1960, cena za nejlepší režii na festivalu v Cannes), \"Začarovaná Desna\" (1965, adaptace Dovženkovy vzpomínkové prózy), \"Takové vysoké hory\" (1974) a \"Svět ve třech rozměrech\" (1979) a dokument \"Zlatá brána\" (1969) o Dovženkově životě a díle. Obdržela Stalinovu cenu, Leninův řád a roku 1981 titul národní umělkyně SSSR.\n\n\n"}
{"id": "1114673", "url": "https://cs.wikipedia.org/wiki?curid=1114673", "title": "Eggendorf im Traunkreis", "text": "Eggendorf im Traunkreis\n\nEggendorf im Traunkreis je obec v rakouské spolkové zemi Horní Rakousy, v okrese Linec-venkov.\n\nK 1. lednu 2015 zde žilo 863 obyvatel.\n\n"}
{"id": "1114676", "url": "https://cs.wikipedia.org/wiki?curid=1114676", "title": "Seznam děkanů Fakulty informatiky Masarykovy univerzity", "text": "Seznam děkanů Fakulty informatiky Masarykovy univerzity\n\nToto je seznam děkanů Fakulty informatiky Masarykovy univerzity.\n\n"}
{"id": "1114687", "url": "https://cs.wikipedia.org/wiki?curid=1114687", "title": "Mlčení bolí", "text": "Mlčení bolí\n\nMlčení bolí je celorepubliková kampaň Asociace pracovníků intervenčních center ČR (APIC) zaměřená proti domácímu násilí.\nHlavním cílem je rozbourat mýty a tabu kolem domácího násilí a upozornit na vysoké procento lidí, kteří se stali oběťmi fyzického, psychického, sexuálního, ekonomického či sociálního násilí. Podle APIC tvoří nejrizikovější skupinu manželské a partnerské páry ve věku 27 až 40 let. Stoupá počet případů násilí mezi zletilými dětmi a rodiči, i násilí páchané na seniorech. Osmnáct Intervenčních center v České republice poskytlo v roce 2014 pomoc celkem 4695 obětem.\n\nKampaň MLČENÍ BOLÍ podpořila také řada známých osobností. Svou tvář jí propůjčily například herečky Michaela Kuklová, Jitka Schneiderová, Ilona Svobodová a Andrea Kerestešová, herec David Suchařípa, nebo olympionik Roman Šebrle. Záštitu nad projektem převzala Miluše Horská, místopředsedkyně Senátu Parlamentu ČR. \n\nAPIC spustila v červnu roku 2015 projekt zacílený na zlepšení praxe při prevenci, identifikaci a potírání domácího násilí prostřednictvím profesní specializace. Prostřednictvím celostátní kampaně s názvem MLČENÍ BOLÍ se snaží informovat laickou veřejnost o poslání intervenčních center a zároveň rozpoutat mezioborovou diskuzi na téma zkvalitnění pomoci lidem ohroženým domácím násilím v ČR. Součástí projektu je rozsáhlý sociologický výzkum mezi odborníky a uživateli služeb určených ohroženým osobám, zaměřený na mapování možností řešení případů domácího násilí. APIC také připravuje výukové aplikace určené pracovníkům institucí zainteresovaných na problému a chystá vydání populárně naučné knihy o domácím násilí v České republice.\n\nAsociace pracovníků intervenčních center ČR sdružuje subjekty poskytující sociální službu intervenční centra (§60a zákona č. 108/2006 Sb., o sociálních službách). Intervenční centra, jako jediná sociální služba pro osoby ohrožené domácím násilím bezprostředně navazují na rozhodnutí Policie ČR o vykázání násilné osoby ze společného obydlí. Od roku 2007, tedy od zahájení provozu intervenčních center v ČR, APIC ověřuje v praxi účinnost Zákona na ochranu před domácím násilím (135/2006 Sb.) a mapuje poskytování pomoci obětem domácího násilí. \n\n"}
{"id": "1114688", "url": "https://cs.wikipedia.org/wiki?curid=1114688", "title": "Om Jun-čchol", "text": "Om Jun-čchol\n\nOm Jun-čchol (korejsky: 엄 윤철 , anglický přepis: \"Om Yun-Chol\"; * 18. listopadu 1991 Severní Hamgjong) je severokorejský vzpěrač. Na Letních olympijských hrách v Riu de Janeiru získal stříbrnou medaili ve váhové kategorii do 56 kg s celkovým výkonem 303 kg.\n\nNa Letních olympijských hrách v Londýně získal zlatou medaili ve váhové kategorii do 56 kg celkovým výkonem 293 kg (125 kg v trhu a 168 kg v nadhozu). Je trojnásobným mistrem světa, poslední titul vybojoval na Mistrovství světa ve vzpírání 2015 v Houstonu, kde překonal svůj vlastní rekord v nadhozu výkonem 171kg.\n\n"}
{"id": "1114690", "url": "https://cs.wikipedia.org/wiki?curid=1114690", "title": "Bažantí ostrov", "text": "Bažantí ostrov\n\nBažantí ostrov (francouzsky \"Île des Faisans\", španělsky \"Isla de los Faisanes\", baskicky \"Konpantzia\") je ostrůvek na dolním toku pohraniční řeky Bidasoa mezi španělským městem Irún a francouzským Hendaye. Funguje jako francouzsko-španělské kondominium, obě země si formální správu nad ním předávají každého půl roku. Ostrov je 210 metrů dlouhý a maximálně 40 metrů široký, vstup na něj je možný pouze na zvláštní povolení.\n\nOstrov sloužil v minulosti jako neutrální půda k setkávání Francouzů a Španělů na nejvyšší úrovni, proto se mu neoficiálně říká také \"Konferenční ostrov\". V roce 1615 se zde setkala princezna Anna Rakouská se svým ženichem Ludvíkem XIII., v roce 1659 na ostrově probíhala tříměsíční vyjednávání, po kterých byl podepsán Pyrenejský mír (roku 1861 byl na tomto místě vztyčen pomník). Roku 1679 se zde konaly zásnuby Karla II. Španělského s Marií Louisou Orleánskou. Status kondominia upravila Smlouva z Bayonne roku 1856, podle níž obě nejbližší města jmenují námořního důstojníka jako vicekrále. Bažantí ostrov je nejmenším kondominiem na světě.\n\n"}
{"id": "1114694", "url": "https://cs.wikipedia.org/wiki?curid=1114694", "title": "Carson McCullersová", "text": "Carson McCullersová\n\nCarson McCullersová, rodným jménem Lula Carson Smithová (19. únor 1917, Columbus – 29. září 1967, Nyack) byla americká spisovatelka, psala prózu, dramata i básně. Bývá někdy řazena k tzv. jižanské gotice.\nJejí matka od dětství věřila v její uměleckou genialitu, zejména hudební. V 17 letech ji poslala do New Yorku, aby studovala hudbu. Peníze na školné však Carson ztratila v metru. Začala proto v New Yorku pracovat a nakonec se zapsala do kurzů tvůrčího psaní. Inspirována jimi napsala romány \"Srdce je osamělý lovec\" či \"Páv se zlatým okem\". Vdala se za spisovatele Reevese McCullerse, ale brzy se rozvedla (1940). Po rozvodu se přestěhovala do Brooklynu. Její polorozpadlý dům se stal útočištěm místních extravagantních umělců. Toto prostředí výrazně ovlivnilo její další romány \"Svatebčanka\" a \"Balada o smutné kavárně\". V té době se spřátelila též s Tennessee Williamsem, který ji přiměl k psaní divadelních her. V roce 1945 se podruhé vdala a znovu si vzala prvního manžela. Jejich vztah byl velmi komplikovaný i proto, že Carson u sebe objevila lesbické sklony a zamilovala se do ženy. Reeves se nakonec předávkoval léky. Carson poté upadla do depresí. Brzy se připojily další zdravotní problémy. Několikrát ji skolila mrtvice, kvůli čemuž ji ochrnula polovina těla a byla odkázána na invalidní vozík. Onemocněla též rakovinou prsu.\n\nŠest jejích románů vyšlo česky, čtyři její knihy byly zfilmovány.\n"}
{"id": "1114697", "url": "https://cs.wikipedia.org/wiki?curid=1114697", "title": "Karl Placidus Hammer", "text": "Karl Placidus Hammer\n\nKarl Placidus Hammer – (15. března 1815 Velichov u Ostrova nad Ohří – 28. března 1898 Vídeňské Nové Město), byl český pedagog a římskokatolický kněz.\n\nKarl Placidus Hammer se narodil ve Velichově (\"Welchau\") u Ostrova nad Ohří dne 15. března 1815. Po ukončení gymnázia se stal mladý Karl Hammer piaristou a přijal řádové jméno Placidus. Dále studoval na filosofickém institutu v Českých Budějovicích. Po absolvování teologických studií působil čtyři roky na budějovické c.k. diecézní krajské hlavní škole (\"Kreishauptschule\") a zároveň jako učitel praktické metodiky na učitelském ústavu, zvaném \"Präparandenkurs\". V roce 1840 byl jmenován učitelem budějovického gymnázia. V roce 1844 přešel jako prefekt na Theresianum ve Vídni. Od roku 1845 téměř pět let působil jako učitel na c.k. pražském Novoměstském gymnáziu (\"Neustädter-Gymnasium\"). V roce 1849 krátce působil na tereziánské akademii ve Vídni. Následně byl v roce 1850 povolán opět do Budějovic na lyceální gymnázium (\"Lyceal-Gymnasium\"). Místodržitelským dekretem ze srpna 1852 tu byl ustanoven provizorním a ministerským výnosem z prosince 1855 pak skutečným ředitelem ústavu. V roce 1873 odešel do penze. Placidus Hammer zemřel 28. března 1898 ve Vídeňském Novém Městě (\"Wiener Neustadt\").\n\n"}
{"id": "1114699", "url": "https://cs.wikipedia.org/wiki?curid=1114699", "title": "Čao Jün-lej", "text": "Čao Jün-lej\n\nČao Jün-lej (; * 25. srpna 1986, Chuang-š', Čína) je čínská badmintonistka. Na Letních olympijských hrách v Londýně získala zlaté medaile ve čtyřhře žen a ve smíšené čtyřhře. Je též trojnásobnou mistryní světa.\n\n"}
{"id": "1114702", "url": "https://cs.wikipedia.org/wiki?curid=1114702", "title": "Allegheny Mountains", "text": "Allegheny Mountains\n\n(česky \"Alleghenské pohoří\", \"Alleghenské hory\" nebo \"Allegheny\") je pohoří na severovýchodě Spojených států amerických, součást Appalačského pohoří. Rozkládá se ve střední Pensylvánii, Západní Virginii a částečně i na západě Marylandu, jihozápadě Virginie a severovýchodě Kentucky.\n\nPohoří směřuje od severozápadu na jihovýchod a má délku okolo 640 km. Největší výšky dosahují Alleghenské hory na severovýchodě Západní Virginie, nejvyšší hora \"Spruce Knob\" má 1 482 m. Ve východní části hor vystupuje strmý pískovcový stupeň nazývaný \"Allegheny Front\". Na západě naopak hory postupně klesají k Alleghenské plošině. Okrajové části pohoří tvoří pahorkatina o nadmořské výšce 350 až 450 m.\n\n"}
{"id": "1114703", "url": "https://cs.wikipedia.org/wiki?curid=1114703", "title": "Stát ve třetím tisíciletí", "text": "Stát ve třetím tisíciletí\n\n„Stát ve třetím tisíciletí“ v německém originále \"Der Staat im dritten Jahrtausend\", je kniha jejímž autorem je panující lichtenštejnský kníže Hans Adam II.\n\nKniha knížete Hanse Adama II. je politické resp. politologické pojednání s přihlednutím k historickým, sociologickým a ekonomickým faktorům. Kniha byla publikována na konci roku 2009. Kníže obhajuje trvající význam národních států coby politických aktérů, hájí demokracii jako nejlepší formu vlády, a předpokládá například, že Čína a Rusko se postupně transformují, což ovšem bude ještě dlouhý a složitý proces. Také se vyjadřuje o své roli hlavy státu v knížectví jako něco, co má velký smysl a legitimitu, ovšem jen za předpokladu souhlasu lidu. Tvrdí dále, že vláda státu se má omezit a soustředit pouze na malou část úkolů, a říká, že lid \"\"má osvobodit stát od všech nepodstatných úkolů a zátěží, kterými byl obtěžkán během posledních sta let, a který stát vzdálil od jeho hlavních dvou úkolů: zachovávání vlády práva a zahraniční politiky.”\"\n\nKapitoly\n\n"}
{"id": "1114704", "url": "https://cs.wikipedia.org/wiki?curid=1114704", "title": "Euritánie", "text": "Euritánie\n\nEuritánie (novořecky: Ευρυτανία) je moderní řecká regionální jednotka, nacházející se v západní horské krajině kraje Střední Řecko. Má rozlohu 1868 km². V roce 2011 v Euritánii žilo 20 081 obyvatel. Hlavním městem je Karpenisi.\n\nRegionální jednotka Euritánie se od 1. ledna 2011 člení na 2 obce:\n\n"}
{"id": "1114706", "url": "https://cs.wikipedia.org/wiki?curid=1114706", "title": "Blue Swede", "text": "Blue Swede\n\nBlue Swede byla švédská rocková hudební skupina, jejímž frontmanem byl Björn Skifs. Kapela fungovala v letech 1973–1975, kdy vydala dvě alba coververzí včetně \"Hooked on a Feeling\". Právě tato píseň je přivedla k úspěchu v mezinárodních žebříčcích. Kapelu tvořili Anders Berglund (piano), Björn Skifs (hlavní zpěvák), Bosse Liljedahl (basa), Hinke Ekestubbe (saxofon), Jan Guldbäck (bicí), Michael Areklew (kytara) a Tommy Berglund (trubka). V roce 1975 se Skifs rozhodl věnovat sólové kariéře a skupina byla rozpuštěna.\n\nKapela se poprvé zformovala v roce 1973, kdy Björn Skifs hledal skupinu, která by jej doprovázela na koncertech. Původně se nazývala \"Blåblus\" (švédsky modrá halenka či modré džínsy, též slovní hříčka pro blues) a Björn Skifs se stal frontmanem skupiny. V roce 1974 kapela vydala coververzi písně B. J. Thomase z roku 1968, \"Hooked on a Feeling\", čímž vstoupila do povědomí po celém světě. Blue Swede ji nahráli v roce 1973, vycházela z provedení Brita Jonathana Kinga, který vytvořil proslulý úvod \"\"ooga-chaka ooga-chaka\"\". Ve Švédsku vyšla v květnu 1973 a ve Spojených státech v únoru 1974. Píseň v Americe na jeden týden stanula na vrcholu hitparády v dubnu 1974 a v žebříčku Billboard Hot 100 se udržela 18 týdnů. Do čela žebříčků se dostala též v Austrálii, Kanadě a Nizozemsku. Skupina využila tržního potenciálu úspěšné skladby a téhož roku vydala album stejného jména.\n\nDo konce roku 1974 hudebníci vydali dva singly – \"Silly Milly\", který dosáhl na 71. příčku žebříčku v USA a cover \"Never My Love\" od skupiny The Association, která se dostala na 7. pozici hitparády. V roce 1975 vydali album \"Out of the Blue\", jehož součástí byly mixy písní \"Hush\" od Deep Purple a \"I'm Alive\" od Tommy James and the Shondells.\n\nV roce 2014 se singl skupiny \"Hooked on a Feeling\" objevil ve filmu Strážci Galaxie i v jeho traileru a podílela se na úspěchu filmu.\n\n\n"}
{"id": "1114707", "url": "https://cs.wikipedia.org/wiki?curid=1114707", "title": "Pneumatický tkací stroj", "text": "Pneumatický tkací stroj\n\nPneumatický tkací stroj (angl.: \"air jet loom\", něm.: \"Luftdüsenwebmaschine\") je stroj se systémem zanášení útku s pomocí proudu stlačeného vzduchu. \n\nPneumatický stroj se liší od jiných druhů tkacích strojů zejména konstrukcí prohozního ústrojí.\nNa strojích ze začátku 21.století jsou známé tři konstrukční varianty: \n\nStlačený vzduch se vyrábí v centrálním kompresoru s rozvodem na více strojů nebo pro každý tkací stroj zvlášť. Tlak (0,35-06 MPa) a rychlost pohybu vzduchu (50-80 m/vt ) jsou ovládány magnetovými ventily řízenými mikroprocesorem. \n\nPři každé otáčce stroje se provádějí následující úkony (viz nákres vpravo):\n\nPříze se odvíjí z křížem soukané cívky (1) do zásobníku (2), ze kterého se přivádí do vstupní trysky (3). Za tryskou se odstřihne(4) patřičná délka útku, proud vzduchu podporovaný \"přídavnými tryskami\" (5) zanese útek mezi osnovní niti, paprsek (6) přiráží útek ke konci tkaniny (7) a prošlup se zavírá. \n\nStroje se stavějí s pracovní šířkou do 400 cm, vazební variace tkaniny umožňují buďto listová (až 16 listů) nebo žakárová ústrojí, konce útkové niti jsou na obou krajích pevně zatkány s pomocí perlinkové vazby. Útek se dá vzorovat až v 6 různých barvách. \n\nNa pneumatických strojích dají zpracovávat všechny druhy hladkých, tvarovaných i efektních přízí, jen monofilamenty nejsou pro pneumatický prohoz útku vhodné. \nNejstarší patent na pneumatický prohoz útku obdržel Američan \"Brooks\" v roce 1914. \n\nV roce 1948 bylo vyrobeno ve zlínských Závodech přesného strojírenství (podle československého patentu č. 83.775) 20 kusů prototypu pneumatického stroje \"P-44\" (později zdokonalený na typ \"P-45\"), který zatkával při pracovní šířce 45 cm až 800 útků za minutu. \n\nStroj Švéda \"Paabo\" s pracovní šířkou 80 cm a s výkonem 350 prohozů za minutu se v roce 1951 už vyráběl sériově. Přibližně ve stejnou dobu přišel Vladimír Svatý se svým vynálezem pneumatického prohozního ústrojí s konfuzory , československé pneumatické stavy se dostaly pod označením \"P-105\" do sériové výroby v roce 1955. \n\nV roce 2005 obnášel celosvětový výnos z prodeje pneumatických strojů 1 miliardu USD (což byla cena cca 20 000 strojů instalovaných v tomto roce ). \n\nV roce 2011 byl vystavován japonský pneumatický stroj s pracovní šířkou 190 cm, který zatkával až 1850 útků za minutu. Na tomto dosud nejvýkonnějším ze všech známých jednoprošlupních tkacích strojů se dá například vyrobit za hodinu až 130 m denimové (\"14uncové\") tkaniny. \n"}
{"id": "1114708", "url": "https://cs.wikipedia.org/wiki?curid=1114708", "title": "Kórach", "text": "Kórach\n\nKórach ( , \"Korach\"), též přepisováno jako Chóre, Chore, Koré, Kore, je jméno několika postav z Bible. Jméno se vykládá jako „Vyholený“ či „Holohlavý“.\n\nPrvní zmínka v Bibli o osobě tohoto jména se týká syna Ezaua a jeho ženy Oholíbamy. Ten se stal pohlavárem potomků Ezaua.\n\nDalší biblická zmínka o osobě tohoto jména je v souvislosti s edomským pohlavárem, jenž byl vnukem Ezaua a jeho ženy Ády.\n\nNechvalně známou biblickou postavou tohoto jména byl význačný Levita, který vedl vzpouru proti Mojžíši. Ten byl společně s dalšími vzbouřenci pohlcen zemí a stal se pro Izraelce „výstražným znamením“. Jeho dospělí synové se od otcovy vzpoury distancovali. Tím si zachránili nejen vlastní život, ale umožnili pokračování rodu, jehož členové prosluli jako chrámoví zpěváci. Podle židovských učenců byl Kórach též praotcem velkého proroka Samuele.\n\nPo vzbouřenci Kórachovi je pojmenována paraša, která se v synagógách čte jednou v roce o šabatové bohoslužbě. Talmud objasňuje, že Kórach byl velmi bohatý díky tomu, že ještě před východem Izraelitů z egyptského otroctví našel a přivlastnil si poklad, který v Egyptě ukryl Josef, syn patriarchy Jákoba. Dle židovských učenců vyvěrala pozdější vzpoura vůči Mojžíši z pocitu nedocenění jeho osoby a z touhy po kněžství, přičemž obojí bylo významnou měrou přiživováno postojem jeho žárlivé a mocichtivé ženy. O Kórachově vzpouře se rovněž zmiňuje novozákonní spis, a sice list Judův.\n\nV biblických jmenných seznamech figuruje ještě jiná osoba téhož jména coby syn jakéhosi Chebróna z Judova pokolení.\n\n"}
{"id": "1114711", "url": "https://cs.wikipedia.org/wiki?curid=1114711", "title": "Vítězslav Hrdlička", "text": "Vítězslav Hrdlička\n\nVítězslav Hrdlička (* 5. dubna 1995) je český fotbalový útočník a bývalý mládežnický reprezentant, od července 2017 hrající čtvrtou švýcarskou ligu za klub FC Oberwallis Naters.\n\nS fotbalem začínal v Klatovech, odkud zamířil do Plzně, jejímž kmenovým hráčem se v 15. letech stal. Za A mužstvo poprvé nastoupil 16. listopadu 2013 ve 4. kole Poháru České pošty Domažlice – Plzeň, když v 80. minutě střídal Tomáše Wágnera. Podruhé pak k odvetnému utkání 26. března 2014, kdy odehrál celé utkání a vstřelil jednu branku. Přestože v juniorské lize patřil k oporám mužstva (v sezoně 2013/2014 byl mezi jeho nejlepšími střelci) a přestože se jakožto člen širšího kádru ve dvou ligových zápasech objevil na lavičce náhradníků, do A týmu se neprosadil a odešel na hostování do Tachova.\n\nV červenci 2012 byl členem vítězného týmu 9. ročníku memoriálu Stanislava Štrunce, mezinárodního turnaje kategorie U19. V sezoně 2013/14 odehrál všech šest utkání Plzně v Juniorské lize UEFA. Jako stabilní hráč Plzeňské U21 odehrál v této sezoně 28 utkání v Juniorské lize, v nichž vstřelil 10 branek, v následující sezoně nastoupil ve třech utkáních a vstřelil tři branky. V sezonách 2014/15 a 2015/16 nastoupil v České fotbalové lize za TJ Jiskra Domažlice k 20 zápasům, v nichž vstřelil 9 branek. V sezoně 2015/16 ve stejné lize nastoupil k 17 zápasům a vstřelil 5 branek za FK Tachov, kam odešel na hostování.\n\nV červnu 2016 neuspěl na testech v Halleschen FC, hrajícím 3. německou fotbalovou ligu, a v červenci přestoupil do švýcarského FC Brunnen, hrajícího ve 2. Lize interregional.\n\nV juniorských reprezentacích od 16 do 19 let nastoupil do 12 utkání, vstřelil 6 gólů a odehrál 520 minut. V červnu 2011 reprezentoval v kategorii do 16 let na Bannikově memoriálu. Ve čtyřech zápasech odehrál 241 minut a vstřelil 3 branky. V lednu 2013 v kategorii do 18 let nastoupil ve čtyřech z pěti zápasů na memoriálu Valentina Granatkina, odehrál 183 minut a vstřelil 2 branky.\n"}
{"id": "1114713", "url": "https://cs.wikipedia.org/wiki?curid=1114713", "title": "Josef Hájek (basketbalista)", "text": "Josef Hájek (basketbalista)\n\nJosef Hájek (* 4. srpna 1958 Praha) je československý basketbalista, účastník Mistrovství Evropy juniorů 1975 a sedminásobný medailista českoslovenswlé basketbalové ligy – mistr Československa 1981, čtyřikrát vicemistr (1976, 1977, 1989, 1990) a má dvě bronzové medaile za třetí místa (1978, 1986).\n\nV československé basketbalové lize hrál celkem 15 sezón (1975–1990), z toho za kluby VŠ Praha 6 sezón (mistr Československa 1981, 2x vicemistr 1976, 1977, třetí místo 1978), VŠDS Žilina 4 sezóny (dvě pátá a dvě šestá místa), Dukla Olomouc jednu sezónu (1986, třetí místo) a Spartak Sokolovo / Sparta Praha 4 sezóny (dva tituly vicemistra Československa 1989, 1990 a dvě sedmá místa). V československé basketbalové lize zaznamenal celkem 2193 bodů.\n\nZa reprezentační družstvo Československa hrál na Mistrovství Evropy kadetů v roce 1975 (Athény, Řecko), skončili na 8. místě, odehrál 3 zápasy a zaznamenal 14 bodů. \n\n\n\n\n\n"}
{"id": "1114716", "url": "https://cs.wikipedia.org/wiki?curid=1114716", "title": "Kostel svaté Ludmily (Mělník)", "text": "Kostel svaté Ludmily (Mělník)\n\nKostel svaté Ludmily v Mělníku je jednolodní barokní stavba původně z roku 1585 římskokatolické mělnické farnosti litoměřické diecéze. Nachází se v Pražské ulici.\n\nK místu, kde stojí kostel, se váže legenda o kněžně Ludmile, zdejší rodačce, kterou jako čerstvě pokřtěnou křesťanku nechtěli místní pohané vpustit do města, proto byla nucena přespat na tomto místě. Dle téže legendy zde zůstával trávník i v zimě zelený.\n\nKostel byl postaven roku 1585 v místě, kde byl původně zamýšlena výstavba špitálu pro chudé. Pozemek s původním domem a přilehlou zahradou darovala městu v roce 1583 za účelem výstavby kostela místní měšťanka Ludmila (či Anna) Mettelicová, vdova Hronová po císařském rychtáři Hronu Divickém z Divic. Uskutečnění výstavby se však již nedočkala, zemřela v roce 1584.\n\nV roce 1639 za třicetileté války byl zničen Švédy a byl opraven až v letech 1673-1683 v barokním slohu. Další rekonstrukcí prošel v letech 1906-1907 a v 90. letech 20. století.\n\nKazatelna s vyobrazením čtyř svatých otců je z roku 1699, hlavní oltář s obrazem svaté Ludmily je z roku 1746.\n\nV areálu kostelního parčíku, na místě někdejšího hřbitova, stojí dřevěná zvonice (Číslo rejstříku ÚSKP: 26196/2-1358) z let 1906-1907 se zvonem z roku 1598, nejstarším zachovaným v Mělníku. Zvonice je pokryta šindely a byla sem přenesena z národopisné výstavy v roce 1895. Jejím autorem je architekt Antonín Wiehl.\n\n"}
{"id": "1114717", "url": "https://cs.wikipedia.org/wiki?curid=1114717", "title": "Zápas řecko-římský na Evropských hrách 2015", "text": "Zápas řecko-římský na Evropských hrách 2015\n\nSoutěže v zápase řecko-římském na I. Evropských hrách proběhly v sportovním komplexu Heydəra Əliyeva v Baku ve dnech 13. června a 14. června 2015.\n\n\n\"seznam účastníků\"\n\n"}
{"id": "1114719", "url": "https://cs.wikipedia.org/wiki?curid=1114719", "title": "Zápas řecko-římský na Evropských hrách 2015 – seznam účastníků", "text": "Zápas řecko-římský na Evropských hrách 2015 – seznam účastníků\n\nSeznam účastníků v zápase řecko-římském na I. Evropských hrách v roce 2015.\n\n"}
{"id": "1114722", "url": "https://cs.wikipedia.org/wiki?curid=1114722", "title": "Appalačské hřbety a údolí", "text": "Appalačské hřbety a údolí\n\nAppalačské hřbety a údolí () je pásmo hřebenů a údolí v Appalačském pohoří.\nJedná se také o fyzickogeografický region v rámci Appalačského pohoří.\nAppalačské hřbety a údolí se nachází při východním pobřeží Spojených států amerických, ve státech New York, New Jersey, Pensylvánie, Maryland, Západní Virginie, Virginie, Tennessee, Georgia a Alabama. \n\nRozkládají se v délce téměř 2 000 km, šířka se pohybuje od 20 km ve státě New York až po 130 km v Pensylvánii. Frekvence horských hřbetů přerušovaných jednotlivými údolími je různá. Ve Virginii vedle sebe leží deset hřebenů, které dosahují výšek 1 000 až 1 200 m. Naopak západně od Blue Ridge leží jediné rozlehlé \"Velké Appalačské údolí\". Hřbety jsou zalesněné, údolí jsou zemědělsky využívaná. Celá oblast je tvořena prvohorními sedimenty.\n"}
{"id": "1114724", "url": "https://cs.wikipedia.org/wiki?curid=1114724", "title": "Zefur Wolves", "text": "Zefur Wolves\n\nZefur Wolves je velšská hudební skupina. Vznikla koncem roku 2013 a vede jí hráč na klávesové nástroje Cian Ciarán, jeden z členů skupiny Super Furry Animals. Dále ve skupině působí jeho partnerka Estelle Ios (členka skupiny Baby Queens), Trystan Palfrey, Zirian Afendy a Daniel Wall. Svůj první koncert kapela odehrála roku 2014 v cardiffském kulturním centru Wales Millennium Centre ve spolupráci s venezuelským choreografem Javierem de Frutosem. V březnu 2015 skupina vydala svůj první singl „Too Late“. První studiové album následovalo další měsíc (vydalo jej vydavatelství Strangetown Records, jehož vlastníkem je Ciaránův bratr Dafydd Ieuan). Druhou desku s názvem \"Truth Is in the Stars\" kapela vydala v březnu 2019.\n\n\n"}
{"id": "1114725", "url": "https://cs.wikipedia.org/wiki?curid=1114725", "title": "Synagoga v Chlumci nad Cidlinou", "text": "Synagoga v Chlumci nad Cidlinou\n\nBývalá synagoga v Chlumci nad Cidlinou se nachází na nároží Palackého a Rooseveltovy ulice asi 100 m západně od arciděkanského kostela svaté Voršily.\n\nSynagoga vznikla v letech 1899–1900 adaptací bývalé městské obecné školy z roku 1829 jako náhrada za zbořenou starší modlitebnu v domě čp. 3/I na někdejším předhradí starého zámku při náměstí. Bohoslužby se zde konaly do roku 1939.\n\nPo válce byla synagoga přestavěna na stanici požární ochrany a byty a těmto účelům slouží dodnes.\n"}
{"id": "1114726", "url": "https://cs.wikipedia.org/wiki?curid=1114726", "title": "Kanton Romilly-sur-Seine", "text": "Kanton Romilly-sur-Seine\n\nKanton Romilly-sur-Seine (fr. \"Canton de Romilly-sur-Seine\") je francouzský kanton v departementu Aube v regionu Grand Est. Tvoří ho šest obcí. Zřízen byl v roce 2015.\n\n\n"}
{"id": "1114727", "url": "https://cs.wikipedia.org/wiki?curid=1114727", "title": "Přírodní park Smrčiny", "text": "Přírodní park Smrčiny\n\nPřírodní park Smrčiny je chráněné území - přírodní park v Karlovarském kraji v okrese Cheb. Nachází se v geomorfologickém celku Smrčiny, z malé části v Chebské pánvi.\nByl vyhlášen v roce 1990 Okresním národním výborem v Chebu.\n\nPřírodní park zaujímá oblast v Ašském výběžku při hranici s Německem od Trojmezí na severu, přes Štítary, západní okraj Aše a Libé až po říčku Odravu na jihu, kde má krátkou společnou hranici s Přírodním parkem Český les. Nejvyšší nadmořskou výškou v parku je vrchol Štítarského vrchu (716 m n. m.). Nachází se přibližně 550 m od českoněmecké státní hranice.\n\nGeologické podloží tvoří v severní části převážně fylity, ve střední a jižní části žuly a ruly, v části náležející Chebské pánvi se nacházejí hlinitopísčité sedimenty, někde s vysokým podílem štěrku. Západně od Libé se zvedá výrazný čedičový vrch Blatná (641 m n. m.). \n\nOblast je s výjimkou severní část přírodního parku odvodňována do Ohře. V severní části parku odtéká říčka Rokytnice s přítoky Lužní potok a Bystřina do Německa. V stření části parku zasahuje do území parku západní část vodní nádrže Skalka. Na jihu, na hranici s přírodním parkem Český les, teče říčka Odrava. \n\nV parku převládají smrkové lesy, v četných rašeliništích, například v přírodní rezervaci Ztracený rybník, roste borovice blatka, v přírodní rezervaci Rathsam se nacházejí původní doubravy. Roste zde množství chráněných a vzácných rostlin. \nV rašeliništích a podmáčených oblastech roste rosnatka okrouhlolistá (\"Drosera rotundifolia\"), klikva bahenní (\"Oxycoccus palustris\"), v nivách potoků vachta trojlistá (\"Menyanthes trifoliata\"), prstnatec májový (\"Dactylorhiza majalis\"), mochna bahenní (\"Comarum palustre\") a další.\nPřírodní park je významný výskytem jedné z největších populací perlorodky říční (\"Margaritifera margaritifera\") ve střední Evropě. Perlorodka je chráněna v národní přírodní památce Lužní potok a v přírodní rezervaci Bystřina, které překrývá evropsky významná lokalita Bystřina - Lužní potok. \n\nParkem prochází řada turistických stezek a cyklostezek. Nejdelší z nich je červeně značená a vede až k Trojmezí v nejsevernějším cípu Ašského výběžku. K turistickým cílům patří například Benešův palouček, kde 1. září 1915 pozdější prezident dr. Edvard Beneš, tehdy ještě neexistujícího Československa, ilegálně překročil hranici na cestě do emigrace.\n\nNa území přírodního parku se nachází maloplošná chráněná území:\n\n"}
{"id": "1114728", "url": "https://cs.wikipedia.org/wiki?curid=1114728", "title": "Čódžun Mijagi", "text": "Čódžun Mijagi\n\nČódžun Mijagi (japonsky 宮城 長順, narozen 25. dubna 1888 v Naze, zemřel 8. října 1953 na Okinawě) byl okinawský mistr karate, zakladatel školy gódžú-rjú. V dětství začal studovat místní bojové umění naha-te. Studoval u mistra Kanrjó Higaonny. V roce 1915, před smrtí mistra Higaonny, odjel Mijagi do čínské provincie Fu-ťien, kde navštívil hrob Higaonnova učitele (kterým byl údajně mistr fuťienského bílého jeřába, Higaonnou nazývaný Rjú-rjú Ko). Po smrti Higaonny navštívil Mijagi Fu-ťien ještě jednou a studoval místní bojová umění. Následně vytvořil spojením toho, co se naučil na Okinawě a ve Fu-ťienu, školu karate, kterou v roce 1929 nazval gódžú-rjú („tvrdý měký styl“). Zemřel v roce 1953 na infarkt.\n"}
{"id": "1114729", "url": "https://cs.wikipedia.org/wiki?curid=1114729", "title": "Gódžú-rjú", "text": "Gódžú-rjú\n\nGódžú-rjú (japonsky \"剛柔流\", v překladu do češtiny „\"tvrdý měkký styl\"“) je styl karate, vytvořený na počátku 20. století okinawským mistrem Čódžunem Mijagi spojením bojového umění, které se naučil na Okinawě a v čínské provincii Fu-ťien. Spojuje tvrdé a měkké principy boje, údery a kopy spolu s kruhovými pohyby pro útok, obranu a kontrolu protivníka, včetně chvatů a porazů. Obsahuje 12 základních kat.\n"}
{"id": "1114730", "url": "https://cs.wikipedia.org/wiki?curid=1114730", "title": "Lynette Davies", "text": "Lynette Davies\n\nLynette Davies (18. října 1948 – 1. prosince 1993) byla velšská divadelní, televizní a filmová herečka. Narodila se ve městě Tonypandy na jihovýchodě Walesu a studovala v Cardiffu. Později odjela do Londýna a nakonec do Bristolu, kde hrála v divadle Bristol Old Vic. Roku 1993 se ve svých pětačtyřiceti letech utopila v Lavernock Point poblíž města Penarth.\n\n"}
{"id": "1114731", "url": "https://cs.wikipedia.org/wiki?curid=1114731", "title": "Chorvatská liga ledního hokeje 2004/2005", "text": "Chorvatská liga ledního hokeje 2004/2005\n\nChorvatská liga ledního hokeje 2004/2005 byla čtrnáctou sezónou Chorvatské hokejové ligy v Chorvatsku, které se zúčastnilo celkem 5 týmů. Ze soutěže se nesestupovalo.\n\nPrvní kolo se hrály čtyři zápasy. Po skončení prvního kola postupovaly čtyři nejlepší týmy do druhého kola. Druhé kolo se odehrálo třináct zápasů. Všichni čtyři účastníci druhého kola se kvalifikovali do play-off. Vítězové ze semifinále postoupili do finále, poražení hráli o třetí místo.\n\n\n\n\n"}
{"id": "1114733", "url": "https://cs.wikipedia.org/wiki?curid=1114733", "title": "Kanrjó Higaonna", "text": "Kanrjó Higaonna\n\nKanrjó Higaonna (japonsky \"東恩納 寛量\", narozen 10. března 1853 v Naze, zemřel v říjnu 1915 v Naze) byl okinawský mistr bojového umění naha-te. V čínské provincii Fu-ťien studoval u mistra, označovaného jako Rjú-rjú Ko, fuťienského bílého jeřába. Po anexi Okinawy Japonským císařstvím se vrátil na Okinawu. Mezi jeho žáky patřil Čódžun Mijagi, zakladatel gódžú-rjú.\n"}
{"id": "1114734", "url": "https://cs.wikipedia.org/wiki?curid=1114734", "title": "Židovské hřbitovy v Chlumci nad Cidlinou", "text": "Židovské hřbitovy v Chlumci nad Cidlinou\n\nŽidovské hřbitovy v Chlumci nad Cidlinou byla dvě různá židovská pohřebiště. První z nich, středověký židovský hřbitov, který byl založen někdy před rokem 1538, zanikl někdy po roce 1557 a do dnešní doby se po něm nedochovaly žádné stopy.\n\nDruhé pohřebiště je vlastně židovským oddělením městského hřbitova v Chlumci nad Cidlinou, který se nachází v jihozápadní části města. Tato část městského hřbitova sloužící pro pohřbívání Židů z města byla založena v roce 1905. Rozkládá se na ploše 638 m a dodnes se tu dochovalo 36 novodobých náhrobních kamenů, „macev“. Nechybí zde ani novogotická obřadní síň, která dnes slouží potřebám celého hřbitova.\n\nChlumecká židovská komunita přestala existovat v roce 1931. Do okupace se o hřbitov starala židovská obec v Novém Bydžově.\n\n"}
{"id": "1114736", "url": "https://cs.wikipedia.org/wiki?curid=1114736", "title": "Deset tygrů z Kuang-tungu", "text": "Deset tygrů z Kuang-tungu\n\nDeset tygrů z Kuang-tungu (čínsky \"广东十虎\" pchin-jin \"guǎng dōng shí hǔ\", v přepisu do češtiny \"kuang tung š' chu\") je označení deseti mistrů bojových umění, působících v jižní Číně v době pozdní dynastie Čching.\n\nMezi deset tygrů z Kuang-tungu se řadí:\n\nS deseti tygry z Kuang-tungu je spojován i syn Chuang Čchi-jinga, Chuang Fej-chung (黄飞鸿, Huáng Fēihóng), velmistr bojového umění Chung-ťia, nazývaný „tygr po deseti tygrech“.\n\nV roce 1980 byl v Hongkongu natočen o deseti tygrech z Kuang-tungu stejnojmenný film.\n"}
{"id": "1114737", "url": "https://cs.wikipedia.org/wiki?curid=1114737", "title": "Ozbrojené síly Rakousko-Uherska", "text": "Ozbrojené síly Rakousko-Uherska\n\nOzbrojené síly Rakousko-Uherska byly ozbrojené síly Rakousko-Uherska, existující současně s existencí tohoto státu v letech 1867 až 1918. Skládaly se z pozemních sil, námořnictva a letectva.\n\nRakousko-uherské ozbrojené síly potlačily odpor místního obyvatelstva při rakousko-uherské okupaci Bosny a Hercegoviny v roce 1878, účastnily se potlačení boxerského povstání v Číně v letech 1899 až 1901 a bojovaly v první světové válce.\n\n"}
{"id": "1114739", "url": "https://cs.wikipedia.org/wiki?curid=1114739", "title": "Královská chorvatská zeměbrana", "text": "Královská chorvatská zeměbrana\n\nKrálovská chorvatská zeměbrana (chorvatsky \"Kraljevsko hrvatsko domobranstvo\") byla chorvatská součást Královské uherské zeměbrany a jako taková i součást Rakousko-uherské armády. Vznikla v roce 1868 v důsledku chorvatsko-uherského vyrovnání a zanikla spolu se zánikem Uherska v roce 1918. Bojovala v první světové válce proti Srbsku.\n"}
{"id": "1114740", "url": "https://cs.wikipedia.org/wiki?curid=1114740", "title": "Jack Evans", "text": "Jack Evans\n\nJack Evans může být:\n\n"}
{"id": "1114743", "url": "https://cs.wikipedia.org/wiki?curid=1114743", "title": "Plazmová kosmologie", "text": "Plazmová kosmologie\n\nPlazmová kosmologie je alternativní model galaxií a vesmíru, kde kromě gravitace hraje roli magnetismus a elektrické proudy. Elektromagnetická síla je totiž silnější základní interakce a plazma je nejrozšířenější látkou ve vesmíru. Prvním propagátorem byl švédský fyzik Hannes Alfvén a později také Anthony Peratt. Alfvén považoval velký třesk jako skrytou formu kreacionismu, protože tvoří svět z ničeho. Roku 2004 Peratt spolupodepsal otevřený dopis vědecké komunitě publikovaný v časopise New Scientist, který kritizuje teorii velkého třesku za závádění mnoha hypotetických entit, jen aby se udržel koncept v souladu s pozorováními. Pozorováními bylo nalezeno spirální uspořádání magnetického pole v galaxii. Podle teorie elektromagnetická interakce formuje galaktické výtrysky a ramena galaxií. Vysvětluje tak rotační křivku galaxií, aniž by byla třeba temná hmota. Přesto současné počítačové simulace galaxií s magnetohydrodynamikou (MHD) stále chybí, Anthny Peratt udělal počítačové simulace metodou PIC (particle in cell, částice v buňce). Elektrický Birkelandův proud je nepřímo vidět i v mlhovinách, které mají tvar šroubovice. Filamenty (vlákna proudu) plazmatu jsou pozorovány jako protuberance u hvězd. Magnetické pole ovlivňuje i chování dvojhvězd. Magnetické pole může hrát srovnatelnou roli s gravitací při tvorbě hvězd. Magnetické pole prostupuje vesmír na všech škálách\n\n"}
{"id": "1114744", "url": "https://cs.wikipedia.org/wiki?curid=1114744", "title": "Jack Evans (lední hokejista)", "text": "Jack Evans (lední hokejista)\n\nJack Evans, celým jménem William John Trevor Evans, známý pod přezdívkou Tex (21. dubna 1928 – 10. listopadu 1996) byl kanadský lední hokejista. Narodil se ve vesnici Garnant na jihu Walesu, ale již v dětství se s rodiči přestěhoval do kanadského města Drumheller. Později hrál například za Chicago Blackhawks a další. Později působil jako trenér, v letech 1976 až 1978 například pro klub Cleveland Barons, později řadu let pro Hartford Whalers. Zemřel na karcinom prostaty ve věku 68 let.\n"}
{"id": "1114747", "url": "https://cs.wikipedia.org/wiki?curid=1114747", "title": "Nicolas Bouvier", "text": "Nicolas Bouvier\n\nNicolas Bouvier (6. března 1929, Grand-Lancy – 17. února 1998, Ženeva) byl švýcarský cestovatel, spisovatel píšící francouzsky, novinář a fotograf.\n\nNarodil se jako nejmladší dítě v rodině univerzitně vzdělaného knihovníka Auguste Bouviera a jeho ženy Antoinette. Jeho dědečkem z matčiny strany byl švýcarský hudebník a skladatel Pierre Maurice. Otec byl specialista na literaturu, zabývající se třicetiletou válkou a jeho syn byl od mládí fascinován mapami cizích zemí a jejich barvami a snil o tom, že je navštíví.\n\nPrvní vzdělání získal na soukromé náboženské škole Brechbühl v Ženevě a pak na Collège Calvin. Prázdniny trávil na zámku des Coinsins, jehož majitelem byl dědeček z otcovy strany Bernard Bouvier. Tam také hodně četl a začal se zajímat o historii. Auguste Bouvier často cestoval a podporoval tento zájem i u svého syna. První samostatnou cestu do Burgundska uskutečnil mladý Nicolas ve svých 17 letech. Po návratu se zapsal na studia středověké historie, sanskrtu a práva na Univerzitě v Ženevě.\n\nPo ukončení studií byl celý jeho další život neodmyslitelně spjatý s cestováním. V roce 1948 byl vyslán na reportáž do Finska pro deník \"Tribune de Genève\" a pak v roce 1950 cestoval po alžírské Sahaře pro \"Le Courrier\". Následovala řada dlouhých cestovatelských výprav, které uskutečnil sám, nebo v doprovodu svého přítele, švýcarského malíře Thierry Verneta. Byl zastáncem „pomalého cestování“, k němuž řekl, že při cestování „ze všeho nejhorší je spěch; je třeba nechat věci přijít k sobě, nechat je na sebe působit“. Zážitky z cest literárně zpracoval ve svých cestopisech; některé z nich doprovodil kresbami Thierry Vernet. První cestovatelskou výpravu podnikl v roce 1951 spolu s Thierry Vernetem a Jacquesem Choisy. Cestovali z Benátek do Istanbulu a z této cesty vznikla útlá knížka \"Douze gravures de Thierry Vernet. Trois textes de Nicolas Bouvier\".\n\nV roce 1953 se vydal s Thierry Vernetem autem Fiat Topolino přes Balkán a Írán do Pákistánu. První polovinu této cesty zachytil v netradičním cestopise L'Usage du monde (\"Návod k použití světa\"), který se stal brzy po zveřejnění bestsellerem. Kniha vyšla v roce 1963 spolu s 48 kresbami Thierryho Verneta.\n\nPo roce a půl se cesty obou přátel rozdělily. Thierry Vernet se na Cejlonu připojil ke své přítelkyni a Nicolas Bouvier pokračoval v cestě do Indie sám. Na hranicích s Čínou ale musel cestu z politických důvodů přerušit a vrátil se na Cejlon. Tam nemocný a deprimovaný zůstal sedm měsíců. Svůj pobyt zde zachytil v knize \"Le Poisson-scorpion\" (\"Ryba-štír\"), kterou ale vydal až po více než dvacetipěti letech, v roce 1982. V říjnu 1955 se francouzskou lodí přepravil do Japonska, kde rok pracoval jako novinář a psal články pro japonské noviny a časopisy. Své zkušenosti z tohoto i dalších pobytů v Japonsku shrnul v knize z roku 1970 \"Chronique japonaise\" (\"Japonská kronika\").\n\nV roce 1958 se oženil s Éliane Petitpierreovou, dcerou švýcarského politika a advokáta Maxe Petitpierrea. Manželé se usadili ve švýcarské obci Cologny, poblíž Ženevy. V letech 1958 – 1963 pracoval pro Světovou zdravotnickou organizaci a pro Nouvelle Bibliothèque Illustrée des Sciences et des Inventions v umělecko–vědním oboru ikonografie. V letech 1964 – 1965 pobýval opět v Japonsku, tentokrát se ženou a jejich dvěma dětmi. Následovaly další cesty po Asii (Jižní Korea, Čína) i Evropě (Irsko, Aranské ostrovy). To už byl i známým fotografem a ze svých cest shromáždil bohaté osobní archivy skládající se z 30 000 dokumentů. V roce 1970 se zúčastnil spolu se švýcarskou delegací Světové výstavy v Ósace, kde uvedl čtyři svoje knihy, které k této události připravil. V roce 1990 vydal \"Journal d'Aran et d'autres lieux\") (\"Deník z Aranu a jiných míst\"). V roce 1994 napsal předmluvu ke sbírce básní Vladimíra Holana \"Douleur\" (\"Bolest\"), která vyšla ve francouzském překladu Dominique Grandmontové v ženevském nakladatelství Metropolis. \n\nZemřel na rakovinu, v Ženevě 17. února 1998, ve věku 68 let. Je pohřben v Cologny.\n\n\n\n\nNa festivalu Étonnants voyageurs ve městě Saint-Malo se každoročně uděluje cena Nicolase Bouviera za literární přínos cestovatelů–spisovatelů, navazující na jeho myšlenkový odkaz. Také jedna ulice (proti nádraží) tohoto města nese jméno Nicolase Bouviera.\n\n"}
{"id": "1114748", "url": "https://cs.wikipedia.org/wiki?curid=1114748", "title": "Stevie Lyle", "text": "Stevie Lyle\n\nStevie Lyle (* 4. prosince 1979) je velšský lední hokejista. Narodil se v Cardiffu a již jako teenager hrál za místní klub Cardiff Devils. Roku 1997 krátce působil v Plymouth Whalers, ale zanedlouho se vrátil zpět do Cardiffu. Roku 2001 přešel k Manchester Storm, avšak následujícího roku se opět vrátil do Cardiffu. Později hrál například s Guildford Flames, Sheffield Steelers, Bracknell Bees a Basingstoke Bison. Později působil v Belfast Giants a roku 2009 opět nastoupil do Cardiff Devils.\n"}
{"id": "1114770", "url": "https://cs.wikipedia.org/wiki?curid=1114770", "title": "Důl Svinov", "text": "Důl Svinov\n\nDůl Svinov byl černouhelný hlubinný důl v Ostravě-Svinově.\n\nV kutacím obvodě Svinov prováděli kutací práce moravskoostravští měšťané František a Jan Oderští. V šachtici, kterou nechali vyhloubit na základě průzkumu na ostatních kutištích, narazili na několik slabých slojí. Neperspektivní sloje a vyčerpání finančních prostředků vedlo k odprodeji kutacích obvodů. V roce 1869 prodali své kutací obvody Vordernberskému těžířstvu (Vordernberger Radgewerkschacht, Vordernberg). Těžířstvo prohloubilo kutací jámu do hloubky 109,1 m a v roce 1876 ze dna jámy provedlo úpadní vrt. V roce 1889 kutací obvod Svinov odkoupila společnost Těžířstvo Vladimír Vondráček a spol. Společnost Hornoslezské koksovny a chemické továrny a.s. (Oberschlesische Kokswerke und Chemische Fabriken, A.G.) v Berlíně, založená hornoslezským uhlobaronem Fritzem von Friedländerem-Fuld a kapitálově spojená s jednou z nejsilnějších bank v Německu – bankou Berliner Handels-Gesellschaft, A.G., vlastnila dceřinou společnost Těžířstvo Marie Anna (Moravskoostravské těžířstvo Marie Anna (Mährish-Ostrauer Steinkohlengewerkschaft Marie Anne). Tato výkonná složka zakoupila v roce 1896 v oblasti Lhotky (od roku 1901 Mariánské Hory), Nové Vsi a Přívozu veškerý majetek Těžířstva Vladimír Vondráček a spol. za částku 10 mil. marek. V roce 1910 byl veškerý majetek Těžířstva Marie Anna prodán Rakouské báňské a hutní společnosti, a.s., Vídeň, později Báňská a hutní společnost, Brno, které byl majetek znárodněn v roce 1945.\n\nV roce 1952 v byla založena výdušná jáma Svinov s označením Šverma č. 2 jako součást dolu Jan Šverma. Zakladatelem byl československý stát prostřednictvím OKD.n.p. Ostrava, v jihozápadní části ODP, v průzkumném poli Svinov (tzv. Svinovské karbonské elevaci). Hloubení větrné jámy Svinov bylo ukončeno v roce 1955 v hloubce 660,1 m (včetně jámové tůně hluboké 22 m). Byla zde otevřená čtyři provozní patra č. 3 až č. 7. V hloubce 638,1 m tj. v 7. patře bylo vyraženo těžní patro. V roce 1958 byla větrní jáma uvedena do provozu a sloužila pro zlepšení větrních a klimatických poměrů v jižní části dobývacího pole dolu Jan Šverma. Také umožnila rozvoj těžby v této lokalitě. V roce 1964 se větrná jáma stala součástí nového pomocného dolu Svinov. V sedmdesátých letech 20. století byla změněna na jámu vtažnou. Pomocný důl Svinov, někdy označovaný jako Šverma II, byl založen v roce 1964. Důvodem byla velká vzdálenost důlních pracovišť od mateřského dolu Jan Šverma, který v dobývacím prostoru Svinov už od 50. let 20. století prováděl těžební činnost a postupně sem přesouval těžbu uhlí. Na počátku 70. let tvořila doplňkovou těžbu dolu Jan Šverma. Postupem doby těžba uhlí narůstala a před ukončením činnosti dolu tvořila přibližně polovinu těžby podniku cca 300 000 tun. Do roku 1974 byla jáma prohloubena na konečnou hloubku 872,0 m (včetně jámové tůně hluboké 26,4 m). V hloubce 846 m bylo vyraženo 8. patro. Jáma sloužila pro jízdu lidí, dopravu materiálu a těžbu odvalového kamene.\n\nV srpnu 1973 byla založena druhá jáma (diagonální výdušná) v jižním okraji dobývacího pole Svinov. Její hloubení bylo ukončeno v roce 1978 v konečné hloubce 885,2 m (včetně jámové tůně 27,8 m hluboké). Byla nazvána jáma Oderský podle prvních kutéřů Františka a Jana Oderských. Na jámě byly nainstalovány výkonné ventilátory s kapacitou 10 000 m/min. S dolem Svinov byla větrná jáma Oderský propojena překopy v úrovni 6., 7. a 8. patra. Ústí jámy bylo zakryto poklopem pod kterým byly zaústěny sací kanály ventilátorů. Těžní věž a těžní stroj byly postaveny později, jejich dokončení proběhlo až v roce 1991 s povolenou mimořádnou jízdou na laně.\n\nS účinností k 31.12.1991 byla ukončena těžba černého kamenného uhlí na Dole Jan Šverma. Do 31. března 1992 probíhala těžba bez přítomnosti lidí (metoda kdy se uhelná sloj navrtala ze spodní úvrati porubu dlouhými vrty a následně odstřelila, přičemž rozpojené uhlí se samospádem sesulo na spodní chodbu a následně bylo odtěženo (stejná metoda se užívala např. na dole Odra v Přívoze).\n\nV období od 10. června 1992 do 3. listopadu 1992 byla likvidována jáma Oderský (zásyp jámy ukončen v září 1992). V období od května 1992 do ledna 1993 byl likvidován důl Svinov. Část provozních objektů byla zbořena, jámy likvidovány zasypáním, které bylo ukončeno k 5. listopadu 1992. Těžní věž Dolu Svinov vysoká 40,5 m byla odstřelena 23. ledna 1994. Od roku 2003 vede částečně přes bývalý areál Dolu Svinov dálnice D1.\n\nV důlním poli Dolu Svinov probíhala těžba v letech 1971 – 1991. Dobývány byly sloje spodních hrušovských a petřkovických vrstev ostravského souvrství. Sloje byly v šikmém až strmém uložení. Uhlí bylo dobýváno z hloubky až 915 m. Vyrubané uhlí bylo podzemními překopy pomocí velkokapacitních vozů dopravováno na mateřský závod důl Jan Šverma. Těžba je vykazována společně s Dolem Jan Šverma.\n\ndle\n\nDůl Ignát\n\n"}
{"id": "1114772", "url": "https://cs.wikipedia.org/wiki?curid=1114772", "title": "Lípa u hřbitova (Nová Role)", "text": "Lípa u hřbitova (Nová Role)\n\nLípa u hřbitova je památný strom lípa malolistá (\"Tilia cordata\"). Roste na severovýchodním okraji Nové Role v aleji u příjezdové cesty ke hřbitovu. Před lípou stojí kamenný reliéfní křížek, který při slavnostním vyhlášení památného stromu nahradil původní zničený křížek.\nNízko nad zemí se kmen stromu rozdvojuje a jeden terminál se dále dělí, čímž vznikl trojkmen. Koruna stromu sahá do výšky 28 m, obvod kmene měří 412 cm (měření 2014). V minulosti byl proveden zdravotní ořez kosterních větví a ošetřena velká prasklina. Strom je chráněn od roku 2004 jako strom významný vzrůstem a jako součást kulturní památky.\n\n\n"}
{"id": "1114773", "url": "https://cs.wikipedia.org/wiki?curid=1114773", "title": "Křížová cesta (Frýdlant)", "text": "Křížová cesta (Frýdlant)\n\nKřížová cesta ve Frýdlantu na Liberecku se nachází v centru města u kostela Nalezení svatého Kříže v Děkanské ulici.\n\nKřížová cesta je umístěna u děkanského kostela Nalezení svatého Kříže po obvodu ohradní zdi bývalého hřbitova. Původně renesanční ohradní zeď byla roku 1679 barokně upravena.\n\nCesta je spolu s kostelem chráněna jako nemovitá Kulturní památka České republiky.\n\nZe čtrnácti kamenných výklenkových kapliček se dochovalo devět – zastavení VI. až XIV. Kapličky jsou tvořeny třemi bloky a ve výklenku je terakotový výjev scény z Ježíšova ukřižování. Na každé z kapliček je vytesána pořadová římská číslice zastavení a kříž.\n\n"}
{"id": "1114776", "url": "https://cs.wikipedia.org/wiki?curid=1114776", "title": "John Tudno Williams", "text": "John Tudno Williams\n\nJohn Tudno Williams (* 1938) je velšský teolog. Narodil se ve městě Flint a studoval teologii na Jesus College v Oxfordu. Později studoval na University College Wales ve městě Aberystwyth. Později deset let působil ve městě Borth jako člen velšské presbyteriánské církve a pracoval rovněž jako pedagog na různých univerzitách. Je držitelem čestného titulu z University of Wales. Po roce 1975 byl jedním z překladatelů Nového zákona do velšského jazyka.\n"}
{"id": "1114779", "url": "https://cs.wikipedia.org/wiki?curid=1114779", "title": "Divize C 2006/07", "text": "Divize C 2006/07\n\nV soubojích 42. ročníku České divize C 2006/07 se utkalo 16 týmů dvoukolovým systémem podzim - jaro. Tento ročník začal v srpnu 2006 a skončil v červnu 2007.\n\nZ ČFL 2005/06 sestoupilo mužstvo FC Slovan Liberec „B“. Z krajských přeborů postoupila vítězná mužstva ročníku 2005/06: FK Trutnov z Královéhradeckého přeboru, FC Hlinsko z Pardubického přeboru a FK Sedmihorky z Libereckého přeboru. Z divize B sem bylo přeřazeno mužstvo SK Český Brod.\n\n\nPoznámky:\n"}
{"id": "1114781", "url": "https://cs.wikipedia.org/wiki?curid=1114781", "title": "Hersheyho–Chaseové experiment", "text": "Hersheyho–Chaseové experiment\n\nHersheyho–Chaseové experiment pomohl dokázat, že DNA je nositelkou genetické informace. V roce 1952 jej publikovali Alfred Hershey a Martha Cowles Chaseová.\n\nPrincipem experimentu je infikování hostitelské bakteriální buňky bakteriofágem T2, který byl radioaktivně značen. Bakteriofág se skládá z molekuly DNA a proteinové kapsidy. V prvním pokusu byly bakteriofágy značeny radioaktivní sírou. Síra je obsažena v proteinech (aminokyseliny cystein, methionin), nikoliv však v DNA. Po napadení buněk těmito bakteriofágy byla suspenze buněk centrifugována. Těžší fáze bakterií byla u dna, lehčí fáze bakteriofágů nad ní. Radioaktivita byla detekována jen v horní, lehčí, virové fázi. Proteinová kapsida se značenou sírou se do buněk nijak nedostala, přesto došlo k pomnožení viru.\n\nKdyž byl ale bakteriofág značen radioaktivním fosforem (fosfor je součástí DNA, nikoliv však základní součástí proteinů), byly jím infikovány bakterie a opět byla oddělena bakteriální fáze od virové, radioaktivita byla detekována v obou fázích. Virová DNA totiž na rozdíl od virové kapsidy proniká do buňky.\n\nVýsledkem tohoto experimentu je důkaz, že právě nukleová kyselina DNA je nositelkou genetické informace. Nukleová kyselina je bakteriofágem injikována do buňky, zatímco proteinová kapsida do hostitelské buňky nevstupuje. Ačkoliv dnes je zřejmé, že vektorem dědičnosti je DNA (výjimečně RNA), nebyl tento fakt okamžitě přijat. Nepochybným důkazem bylo až rozluštění genetického kódu.\n"}
{"id": "1114782", "url": "https://cs.wikipedia.org/wiki?curid=1114782", "title": "Věrchněbjarezinská nížina", "text": "Věrchněbjarezinská nížina\n\nVěrchněbjarezinská nížina (bělorusky \"Верхнебярэзінская нізіна\") je nížina, která se nachází severně od centrální části Běloruska. Nížina se rozkládá na území Hlybockého, Dokšyckého, Ljepělského, Ušackého, Čašnického rajónu ve Vitebské oblasti a Barysaŭského, Vilejského, Krupského, Lahojského, Smaljavického rajónu v Minské oblasti. Na severu hraničí se Svjancjanskou pahorkatinou, na východě s Ušacko-Ljepělskou vysočinou a Čašnickou rovinou, na jihu s Dokšyckou a Plješčanickou vysočinou (která je součástí Minské vysočiny) a na západě s Naračano-Vilejskou nížinou. Nížina se táhne od severu k jihu na 100 km a od západu na východ 15 až 50 km, s rozlohou 4,3 tisíc km².\n\nNížina je součástí stabilní a klenbovité části platformy (štítu) zvané Běloruská anteklíza, na jihovýchodě spadá pod pánevní (brachysynklinální) strukturu Aršanské syneklízy. Platformu tvoří převážně sedimentární horniny proterozoika. Ve středních čtvrtohorách (do 180 m) nejčastěji leží glaciální útvary bjarezinského i dňaproŭského zalednění.\n\nSoučasný reliéf své rysy získal při degradaci sožského ledovce a následné aktivitě vody, která byla vytvořena jeho táním. Ve své severní části nížina dosahuje nadmořské výšky 180 m, na jihu kolísá mezi 160 a 155 metry.\n"}
{"id": "1114784", "url": "https://cs.wikipedia.org/wiki?curid=1114784", "title": "Divize C 2007/08", "text": "Divize C 2007/08\n\nV soubojích 43. ročníku České divize C 2005/06 se utkalo 16 týmů dvoukolovým systémem podzim - jaro. Tento ročník začal v srpnu 2007 a skončil v červnu 2008.\n\nZ ČFL 2006/07 sestoupilo mužstvo FC Hradec Králové „B“ a také TJ Sokol Ovčáry, které se nepřihlásilo do této soutěže. Z krajských přeborů postoupila vítězná mužstva ročníku 2005/06: SK Převýšov z Královéhradeckého přeboru, SK Holice z Pardubického přeboru a FK Pěnčín-Turnov z Libereckého přeboru a také SK Union Čelákovice, který získal licenci od vítěze Středočeského přeboru FK Slavoj Stará Boleslav. Do divize B bylo přeřazeno mužstvo SK Český Brod.\n\n\nPoznámky:\n"}
{"id": "1114785", "url": "https://cs.wikipedia.org/wiki?curid=1114785", "title": "Constantin Tomaszczuk", "text": "Constantin Tomaszczuk\n\nConstantin Tomaszczuk (cyrilicí Костянтин Томащук; 13. března 1840 Černovice – 19. prosince 1889 Vídeň) byl rakouský právník, vysokoškolský pedagog a politik z Bukoviny, v 2. polovině 19. století poslanec Říšské rady, zakladatel Černovické univerzity.\nByl nejstarším synem Parthenia Tomaszczuka, aktuára konzistoře. Ve věku 17 let absolvoval gymnázium v Černovicích. Pak studoval práva na Lvovské univerzitě, kde získal titul doktora práv. Nastoupil potom na finanční prokuraturu do sedmihradské Sibině. Ve věku 31 let začal pracoval jako rada zemského soudu v Černovicích.\n\nZasadil se o zřízení Černovické univerzity (vznikla jako Franz-Josephs-Universität) a roku 1875 na ní byl jmenován řádným profesorem práva (katedra občanského trestního řádu).\n\nZasedal v městské radě v Černovicích. Město mu udělilo i čestné občanství. Od roku 1871 byl poslancem Bukovinského zemského sněmu za velkostatkářskou kurii. Mandát zemského poslance složil roku 1874. Vrátil se sem ovšem roku 1878, nyní za kurii venkovských obcí, obvod Câmpulung, Dorna. Později zemský mandát obhájil za obvod Rădăuți.\n\nZemský sněm ho roku 1871 zvolil i za poslance Říšské rady (celostátního parlamentu), tehdy ještě nepřímo volené, za velkostatkářskou kurii v Bukovině. Uspěl rovněž v prvních přímých volbách do Říšské rady roku 1873 za kurii venkovských obcí, obvod Černovice, Storožynec, Siret atd. Mandát zde obhájil i ve volbách roku 1879. Ve volbách roku 1885 uspěl za městskou kurii, obvod Suceava, Siret atd. Poslancem byl až do své smrti roku 1889. Pak ho v parlamentu nahradil Eudoxiu de Hurmuzachi.\n\nV roce 1873 se uvádí jako Dr. Constantin Tomaszczuk, c. k. univerzitní profesor, bytem Černovice. V roce 1873 zastupoval v parlamentu blok Ústavní strany (centralisticky a provídeňsky orientované). V jejím rámci patřil k staroliberálnímu křídlu. V roce 1878 byl členem poslaneckého klubu levice. I po dalších volbách se v říjnu 1879 uvádí jako člen staroněmeckého Klubu liberálů (\"Club der Liberalen\"). Pocházel z etnicky rumunské rodiny, ale český tisk ho v nekrologu řadí mezi osobnosti, které se přimkly k Ústavní straně a k německému politickému a kulturnímu táboru. Když ovšem na Říšské radě vznikl poslanecký klub Sjednocené levice, měl se Tomaszczuk zasadit o to, aby z názvu nové formace bylo vypuštěno slovo \"německé\".\nZemřel v prosinci 1889. Autorem jeho pomníku v Černovicích byl rakouský sochař Anton Brenek. \n"}
{"id": "1114787", "url": "https://cs.wikipedia.org/wiki?curid=1114787", "title": "Divize C 2008/09", "text": "Divize C 2008/09\n\nV soubojích 44. ročníku České divize C 2005/06 se utkalo 16 týmů dvoukolovým systémem podzim - jaro. Tento ročník začal v srpnu 2008 a skončil v červnu 2009.\n\nZ ČFL 2007/08 sestoupilo mužstvo FK Kolín. Z krajských přeborů postoupila vítězná mužstva ročníku 2007/08: RMSK Cidlina Nový Bydžov z Královéhradeckého přeboru, TJ Sokol Živanice z Pardubického přeboru a druhé mužstvo TJ Kunice z Středočeského přeboru. Z divize B sem bylo přeřazeno mužstvo Bohemians 1905 „B“ a SK Horní Měcholupy opačným směrem putovalo mužstvo SK Union Čelákovice.\n\n\nPoznámky:\n"}
{"id": "1114788", "url": "https://cs.wikipedia.org/wiki?curid=1114788", "title": "Křížová cesta (Frýdlant, Křížový vrch)", "text": "Křížová cesta (Frýdlant, Křížový vrch)\n\nKřížová cesta na Křížovém vrchu u Frýdlantu na Liberecku se nalézá cca 700 metrů jižně od centra města, na výšině nad řekou naproti frýdlantskému zámku.\n\nKřížová cesta vznikla pravděpodobně po skončení třicetileté války. Pozemek pro ni věnovali frýdlantským občanům Clam-Gallasové. Na ploše zhruba 3 ha jsou rozmístěny jednotlivé sloupky zastavení ze žuly. Výška pilířů zastavení se pohybuje okolo 2 metrů.\n\nVlastní trasu křížové cesty tvoří 14 zastavení. Ta jsou rozmístěna v terénu a ve vegetačním období jsou málo patrná. Trasa nevede přímo do kopce ani vlastní kopec neobíhá. Jednotlivá zastavení křížové cesty jsou doplněna lípou srdčitou.\nVýjev apoštolů v Getsemanské zahradě býval v nice první žulové výklenkové kapličky, kterou křížová cesta začíná. Skalní jeskyně apoštolů Petra a Jana vyjadřuje Grottu, poblíž ní se nalézá kamenná nika, do které je přiváděna srážková voda ze srázu a která nahrazuje studánku s léčivou vodou. Uprostřed areálu křížové cesty je postavena kaple pravděpodobně z druhé poloviny 19. století. Je to zděná stavba z kamene a z cihel se zbytky omítky.\n\nVeškeré na plechu malované obrázky z nik byly zničeny, poničeny byly i některé hlavice (lucerny) zastavení. Rozbořen je také vrcholový pískovcový krucifix. Vrch, který byl při vzniku křížové cesty téměř holý, je v současnosti zalesněn a plný náletových dřevin.\n\n\n"}
{"id": "1114790", "url": "https://cs.wikipedia.org/wiki?curid=1114790", "title": "Heinrich Wagner (politik)", "text": "Heinrich Wagner (politik)\n\nHeinrich Wagner (21. prosince 1835 Kuty – 19. května 1894 Vídeň) byl rakouský podnikatel a politik židovského původu z Bukoviny, v 2. polovině 19. století poslanec Říšské rady.\n\nJeho otec Osias Wagner byl známým lékařem. Heinrich vystudoval gymnázium v Černovicích. Nastoupil na Vídeňskou univerzitu, ale studia lékařství přerušil. Pak se věnoval podnikání v oboru železnic. 8. března 1871 začal pracovat ve firmě M. Zucker zabývající se obchodem se smíšeným zbožím. 28. prosince 1891 se po smrti svého obchodního partnera M. Ziffera stal ředitelem firmy. Zastával též funkci ředitele spořitelny. Působil jako bankéř.\n\nByl židovského původu. V roce 1871 byl zvolen do rady židovské náboženské obce v Černovicích. Přispěl 6000 zlatých na dostavbu černovické synagogy. V roce 1866 se oženil s Josephine Achner.\n\nAngažoval se i v politice. V 70. letech byl členem městské rady v Černovicích. Od roku 1873 byl členem místní obchodní a živnostenské komory. Zasedal též jako poslanec Říšské rady (celostátního parlamentu), kam nastoupil v doplňovacích volbách roku 1878 za kurii obchodních a živnostenských komor v Bukovině, obvod Černovice jako nástupce zesnulého poslance Isaaka Rubinsteina. Mandát obhájil v řádných volbách roku 1879 a volbách roku 1885. Ve volbách roku 1891 byl zvolen za městskou kurii, obvod Černovice. V parlamentu zasedal do své smrti roku 1894. Pak ho nahradil Josef Rott. V roce 1873 se uvádí jako Heinrich Wagner, bankéř a viceprezident obchodní komory, bytem Černovice.\n\nV parlamentu trvale patřil do bloku Ústavní strany (liberálně, centralisticky a provídeňsky orientované). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nZemřel v květnu 1894.\n"}
{"id": "1114791", "url": "https://cs.wikipedia.org/wiki?curid=1114791", "title": "Šanta hroznovitá", "text": "Šanta hroznovitá\n\nŠanta hroznovitá (\"Nepeta racemosa\") je středně vysoká, modrofialově kvetoucí vytrvalá květina, druh ze širokého rodu šanta, která bývá používána v okrasném zahradnictví. Pochází ze suchých, horských, travnatých strání z Malé Asie, Kavkazu i severních pohoří Íránu a v Evropě i Severní Americe začala být používána jako okrasná rostlina. Při pěstování zplaňuje a dostává se do místní volné přírody.\n\nNejlépe roste na plném slunci na průměrně suché a dobře propustné půdě. Ve své domovině se vyskytuje na kamenitých loukách a svažnatých terénech až do nadmořské výšky okolo 2000 m. Objevuje se i poblíž lidských sídel a zahrad, v opuštěných lomech a pískovnách, na skládkách i smetištích. Je obvykle dobře mrazuvzdorná.\n\nRostliny raší poměrně brzy, v únoru neb březnu a kvetou od května do srpna. Opylovány jsou převážně motýly.\n\nVytrvalá, na bázi dřevnatějící rostlina s vícerými, 15 až 40 cm vysokými lodyhami porostlými měkkými, šedými chlupy. Tenké lodyhy, rostoucí z hustých, polokulovitých trsů, jsou poléhavé až vystoupavé, mívají 10 až 15 internodií a na průřezu jsou oblé a slabě hranaté. Porostlé jsou našedlými, vstřícnými, krátce řapíkatými listy, jež dosahují délky 2 až 3 cm a šířky 2 až 2,5 cm. Listové čepele s výraznou žilnatinou jsou okrouhle vejčité, u báze srdčité a po obvodě vroubkované a oboustranně pýřité; po rozemnutí jsou velmi aromatické.\n\nModré, voňavé oboupohlavné květy s kratičkými stopkami a listeny podobnými listům vytvářejí 3 až 15 cm dlouhá květenství. Jsou to 5 až 8květé, jednostranné, válcovité lichoklasy. Souměrný, pýřitý kalich je 6 mm dlouhý, má zakřivenou trubku a horní lístky delší a širší než spodní. Dvoupyská, modrá, nálevkovitá koruna s tmavšími skvrnami bývá dlouhá asi 12 mm, horní dvoulaločný pysk má plochý a spodní trojlaločný miskovité klenutý. Prašníky na dlouhých nitkách ční z koruny. Ploidie druhu je 2n = 18. Plodem je černohnědá, široce elipsoidní, asi 2 mm dlouhá bradavčitá tvrdka. Rostliny se mohou rozmnožovat semeny, řízkováním nebo dělením trsů.\n\nTyto trvalky bývají v zahradní krajinářské tvorbě používány hlavně do skupin a trvalkových záhonů. Jsou vhodné hlavně pro suché a městské prostředí, spolehlivě se jim daří na vhodném stanovišti i ve veřejné zeleni, protože jsou nenáročné na kvalitu půdy i celoroční ošetřování. Lze ji pěstovat i v nádobách a mobilní zeleni.\n\nPro rozšíření možnosti harmonických barevných kombinací byly vyšlechtěny kultivary s odlišně zbarvenými květy. Jsou to např. fialově modrý 'Blauknirps', levandulově modrý 'Superba', velkokvětý modrý 'Blue Wonder' nebo s bílými květy 'Snowflacke'.\n\nZe šanty hroznovité je také vyšlechtěn hodně používaný, neplodný kříženec šanta zkřížená (\"Nepeta ×faassenii\"), cenná trvalka kvetoucí dvakrát ročně.\n\nJe velmi nenáročná. Preferuje spíše plné slunce, ale snáší polostín. Půda by měla být propustná, přiměřeně vlhká, ale snáší dobře přísušky. Ideální je neutrální nebo zásaditá, i vápenitá půda. Není vhodná vyšší vlhkost půdy (mokro, zamokřená půda) během zimy. Půda může být kyselá, neutrální nebo alkalická, s obsahem vápníku, i kamenitá nebo jílovitá. Než doroste do optimální velikosti trsu, trvá i 2-5 let.\n\nRostliny se mohou rozmnožovat semeny, řízkováním bylinnými řízky nebo dělením trsů. Je popisováno, že může být poškozována slimáky a padlím. Květiny jsou během květu atraktivní pro motýly.\n\nPři přípravě na zazimování zahrady lze suché trsy smolničky sestřihnout, ale nezbytnost takové úpravy závisí na kompozici zahrady. V přírodní zahradě mohou být přirozeně i během chladné poloviny roku ojíněnou zimní dekorací.\n"}
{"id": "1114794", "url": "https://cs.wikipedia.org/wiki?curid=1114794", "title": "Divize C 2009/10", "text": "Divize C 2009/10\n\nV soubojích 45. ročníku České divize C 2009/10 se utkalo 16 týmů dvoukolovým systémem podzim - jaro. Tento ročník začal v srpnu 2009 a skončil v červnu 2010.\n\nZ ČFL 2008/09 sestoupila mužstva FK OEZ Letohrad a FK Náchod/Deštné. Z krajských přeborů postoupila vítězná mužstva ročníku 2008/09: 1. FK Nová Paka z Královéhradeckého přeboru, TJ Jiskra Ústí nad Orlicí z Pardubického přeboru a PFC Český Dub z Libereckého přeboru. Do divize B byla přeřazena mužstva Bohemians 1905 „B“ a TJ Kunice.\n\n\nPoznámky:\n"}
{"id": "1114796", "url": "https://cs.wikipedia.org/wiki?curid=1114796", "title": "Divize C 1965/66", "text": "Divize C 1965/66\n\nV soubojích 1. ročníku České divize C 1965/66 se utkalo 14 týmů dvoukolovým systémem podzim - jaro. Tento ročník začal v srpnu 1965 a skončil v červnu 1966.\n\nPřed sezonou došlo k reorganizaci nižších soutěží, Divize C se stala jednou ze skupin 3. nejvyšší soutěže. Z 2. ligy - sk. B 1964/65 sestoupila do Divize C mužstva TJ Dynamo Kutná Hora a TJ Tepna Náchod. Z krajských přeborů ročníku 1964/65 (naposled jako 3. nejvyšší soutěž) postoupilo těchto 12 mužstev:\n\n\nZdroj: \n\nPoznámky:\n\n"}
{"id": "1114797", "url": "https://cs.wikipedia.org/wiki?curid=1114797", "title": "Johann Woynarowicz", "text": "Johann Woynarowicz\n\nJohann Woynarowicz, též Jan Wojnarowicz, v českém tisku rovněž přepisován jako Jan Vojnarovič (??? – 22. října 1892 Černovice), byl rakouský státní úředník a politik z Bukoviny, v 2. polovině 19. století poslanec Říšské rady.\nPůsobil jako místodržitelský rada. Byl též poslancem Bukovinského zemského sněmu. Do sněmu byl zvolen v roce 1870 za obvod Siret. Tehdy byl okresním hejtmanem. Na mandát v zemském sněmu rezignoval v únoru 1892 v rámci hromadné rezignace poslanců v důsledku ostrého sporu mezi zemským hejtmanem a zemským hejtmanem (místodržícím). Zastával i funkci člena zemského výboru. Získal Řád železné koruny a Řád Františka Josefa.\n\nZasedal jako poslanec Říšské rady (celostátního parlamentu), kam usedl v prvních přímých volbách do Říšské rady roku 1873 za městskou kurii, obvod Suceava, Siret, Rădăuți. V roce 1873 se uvádí jako rytíř Johann Woynarowicz, penzionovaný c. k. místodržitelský rada, bytem Černovice. V roce 1873 zastupoval v parlamentu blok Ústavní strany (centralisticky a provídeňsky orientované). V jejím rámci patřil k staroliberálnímu křídlu. V roce 1878 byl členem poslaneckého klubu levice.\nZemřel v říjnu 1892 ve věku 78 let.\n"}
{"id": "1114801", "url": "https://cs.wikipedia.org/wiki?curid=1114801", "title": "COGOG", "text": "COGOG\n\nCOGOG (anglická zkratka za) je kombinovaný námořní pohonný systém, který využívá kombinace dvou plynových turbín pro optimalizaci spotřeby a výkonu. Na rozdíl od systému COGAG je využita jednodušší (a levnější) převodovka, která neumožňuje současné zapojení obou turbín.\n\nPlynové turbíny mají největší účinnost, když běží naplno – z pohledu spotřebovaného paliva je tedy neekonomické, aby turbína běžela dlouhodobě například na 50 %. S rostoucím výkonem turbín ale roste spotřeba paliva (na hodinu provozu). COGOG proto kombinuje jednu plynovou turbínu s velkým výkonem (např. 20 MW Rolls-Royce Olympus TM3B) pro dosažení maximální rychlosti a jednu plynovou turbínu s menším výkonem (např. 3,6 MW Rolls-Royce Tyne RM1C) pro ekonomickou plavbu cestovní rychlostí. Obě turbíny jsou spojkou propojeny s jednoduchou převodovkou, která umožňuje přenos točivého momentu (vždy ale jen jedné turbíny) na lodní hřídel. Koncepce COGOG je oproti koncepci COGAG konstrukčně jednodušší, ale pro dosažení stejného maximálního výkonu (stejné rychlosti) potřebuje výkonnější hlavní turbínu.\n\nPrvním plavidlem Royal Navy se systémem COGOG se stala fregata typu 14 HMS \"Exmouth\" (F84), na kterou byl systém experimentálně instalován v roce 1966.\n"}
{"id": "1114810", "url": "https://cs.wikipedia.org/wiki?curid=1114810", "title": "Otto Apfaltrer von Apfaltrern", "text": "Otto Apfaltrer von Apfaltrern\n\nOtto Apfaltrer von Apfaltrern (6. dubna 1823 Lehenrotte – 15. září 1905 Štýrský Hradec), byl rakouský šlechtic a politik z Kraňska, v 2. polovině 19. století poslanec Říšské rady.\nPocházel z kraňského šlechtického rodu. Byl přítelem Anastasia Grüna (Anton Alexander von Auersperg) a po Grünově smrti se stal poručníkem jeho syna Theodora.\n\nAngažoval se v politice. Byl poslancem Kraňského zemského sněmu, kde po dlouhé roky působil jako předák Strany ústavověrného velkostatku (centralisticky a provídeňsky orientované). Zasedal i jako poslanec Říšské rady (celostátního parlamentu), kam usedl v prvních přímých volbách do Říšské rady roku 1873 za velkostatkářskou kurii v Kraňsku. Rezignace oznámena na schůzi 20. října 1874. V roce 1873 se uvádí jako baron Otto von Apfaltrern, statkář, bytem Štýrský Hradec. Působil pak jako doživotní člen Panské sněmovny (nevolená horní komora Říšské rady).\nZemřel v září 1905. V politice byl aktivní i jeho syn Otto Apfaltrer von Apfaltrern mladší (1857–1920), který zasedal na Kraňském zemském sněmu.\n"}
{"id": "1114813", "url": "https://cs.wikipedia.org/wiki?curid=1114813", "title": "Mezirolská lípa", "text": "Mezirolská lípa\n\nMezirolská lípa je památný strom lípa malolistá (\"Tilia cordata\"). Roste na jižním okraji Mezirolí, místní části Nové Role, na soukromém pozemku před usedlostí čp. 4. Pravděpodobně byla zasazena jako rodový strom. \nHustě zavětvená koruna srdčitého tvaru sahá do výšky 19,5 m, obvod kmene měří 278 cm (měření 2014). Strom je chráněn od roku 2006.\n\n"}
{"id": "1114814", "url": "https://cs.wikipedia.org/wiki?curid=1114814", "title": "Martin Hočevar", "text": "Martin Hočevar\n\nMartin Hočevar, německy Martin Hotschevar (7. října 1810 Podlog – 17. dubna 1886 Krško), byl rakouský podnikatel a politik z Kraňska (slovinského etnického původu ale kulturně a politicky orientovaný proněmecky), v 2. polovině 19. století poslanec Říšské rady.\nVychodil normální školu v Lublani. Pak pomáhal otci v kupecké živnosti. Později začal s bratrem podnikat. V roce 1840 se usadil v Kršku, kde si otevřel hostinec, který provozoval do roku 1847. Pak od roku 1846 až do roku 1872 provozoval místní poštu. Kromě toho se živil jako kupec. Podporoval místní německé školství a daroval na školské a další dobročinné účely značné částky. Mecenáškou byla i jeho manželka Josephina. Založil v Kršku měšťanskou školu, jedinou v Kraňsku s německým vyučovacím jazykem.\n\nByl původem Slovinec a ještě v 60. letech 19. století se účastnil na slovinském národním hnutí. Patřil mezi zakladatele Slovinské matice. Pak se ovšem politicky a kulturně orientoval proněmecky. Byl členem německých spolků, včetně Deutscher Schulverein.\n\nAngažoval se v politice. V letech 1877–1883 byl poslancem Kraňského zemského sněmu. Zasedal i jako poslanec Říšské rady (celostátního parlamentu), kam usedl v prvních přímých volbách do Říšské rady roku 1873 za městskou kurii v Kraňsku, obvod Novo mesto, Višnja Gora atd. V roce 1873 se uvádí jako Martin Hotschevar, majitel nemovitostí, bytem Krško. V roce 1873 zastupoval v parlamentu blok Ústavní strany (centralisticky a provídeňsky orientované). V jejím rámci patřil k staroliberálnímu křídlu. V roce 1878 byl členem poslaneckého klubu levice.\n\nZemřel v dubnu 1886.\n"}
