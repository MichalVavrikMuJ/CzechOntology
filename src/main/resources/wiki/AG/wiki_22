{"id": "1006204", "url": "https://cs.wikipedia.org/wiki?curid=1006204", "title": "Óscar Esaú Duarte Gaitán", "text": "Óscar Esaú Duarte Gaitán\n\nÓscar Esaú Duarte Gaitán (* 3. června 1989, Masaya, Nikaragua, zkráceně znám jako Óscar Duarte) je kostarický fotbalový obránce a reprezentant, který od roku 2013 hraje za belgický klub Club Brugge. Hraje na postu stopera (středního obránce). Účastník Mistrovství světa 2014 v Brazílii.\n\nDuarte začínal v profesionálním fotbale v kostarickém celku Deportivo Saprissa, s nímž vyhrál dvakrát místní 1. ligu. V roce 2010 hostoval v jiném kostarickém klubu Puntarenas FC. V lednu 2013 odešel do Evropy do belgického Club Brugge.\n\nÓscar Duarte reprezentuje Kostariku, v národním týmu debutoval v roce 2010.\n\nKolumbijský trenér Kostariky Jorge Luis Pinto jej nominoval na Mistrovství světa 2014 v Brazílii. V prvním zápase v základní skupině D proti Uruguayi (výhra 3:1) vstřelil hlavou vítězný gól. Kostarika se v těžké skupině s favorizovanými celky Uruguaye, Itálie (výhra 1:0) a Anglie (remíza 0:0) kvalifikovala se sedmi body z prvního místa do osmifinále proti Řecku. Duarte dostal v osmifinálovém utkání červenou kartu (za dvě žluté), oslabení Kostaričané dokázali vyhrát v penaltovém rozstřelu poměrem 5:3 a poprvé v historii postoupili do čtvrtfinále MS. Ve čtvrtfinále s Nizozemskem (0:0, 3:4 na penalty) došlo opět na penaltový rozstřel. Duarte kvůli trestu za předchozí vyloučení nenastoupil. Kostarika byla vyřazena, i tak dosáhla postupem do čtvrtfinále svého historického maxima.\n\n"}
{"id": "1006206", "url": "https://cs.wikipedia.org/wiki?curid=1006206", "title": "Rod (příbuzenství)", "text": "Rod (příbuzenství)\n\nRod ( \"γένος\", \"gens\") je souhrn všech pokrevních příbuzných pocházejících od jednoho společného předka, a to současných i budoucích. V tomto smyslu mluvíme např. o rodu Přemyslovců, Habsburků atd. Rodem se dále nazývá souhrn všech krevních příbuzných tvořících jistou právní a hospodářskou, popřípadě i náboženskou jednotu. V tomto smyslu byl rod jakožto starší forma příbuzenského soužití než dnešní monogamická rodina základem někdejšího sociálního, hospodářského, právního a náboženského zřízení lidstva. Bylo to v dobách, kdy se smluvní (nepříbuzenské) společenské svazky, z nichž nejdokonalejším byl svazek státní, ještě nevyvinuly a kdy existovaly jen svazky příbuzenské. V té době měl rod mnoho povinností, které později připadly státu.\n\n\n"}
{"id": "1006207", "url": "https://cs.wikipedia.org/wiki?curid=1006207", "title": "Menahem Pressler", "text": "Menahem Pressler\n\nMenahem Pressler (* 16. prosince 1923, Magdeburg) je americko-izraelský klavírista a hudební pedagog narozený v Německu. Jeho aktivní umělecká a pedagogická kariéra je delší než půl století. Je zakládajícím členem slavného tria Beaux Arts Trio.\n\nPressler se narodil v rodině židovského obchodníka s oděvy v Německu, ze kterého ale uprchl před nacisty v roce 1939 přes italský Terst do Palestiny.\n\nJeho učiteli byli v Magdeburgu varhaník Kitzl, v Terstu krátce místní hudebník Rossi, v Tel Avivu Eliahu Rudjakov a Lee Kestenberg.\n\nV roce 1946 vyhrál Debussyho mezinárodní klavírní soutěž v San Francisku a své renomé upevnil prvním vystoupením v Carnegie Hall s Filadelfským orchestrem pod vedením Eugena Ormandyho. Následně absolvoval nespočetně koncertů a koncertních turné po Severní Americe a Evropě, nejprve jako sólista, později jako komorní hráč. V roce 1955 debutoval s houslistou Danielem Guilletem a cellistou Bernhardem Greenhousem pod hlavičkou nově založeného Beux Art Tria. Zatímco obsazení smyčcových postů se v triu měnilo, Pressler zůstal jeho jediným klavíristou až do roku 2008, kdy s houslistou Danielem Hopem a cellistou Antoniem Menezesem vystoupilo trio naposledy. Hrál také s různými kvartety, kupříkladu po desetiletí spolupracoval s Emersonovým smyčcovým kvartetem.\n\nVěnoval se také intenzivně pedagogické činnosti. Od roku 1955 vyučoval hru na klavír na Jacobsově hudební škole Indiana University. Mnozí z jeho studentů s úspěchem vystupovalo na různých prestižních klavírních soutěžích. Pressler na Indiana University získal čestnou profesuru. Jeho pedagogické metody byly neortodoxní. U svých studentů zdůrazňoval jejich lásku k hudbě, inteligenci a charakterové vlastnosti, naopak menší význam přikládal talentu. Kromě klavírní techniky vedl své studenty i k hlubokému porozumění notového zápisu.\n\nI ve vysokém věku stále vystupoval, byl při tom běžně označován za legendu.\n\nPressler byl vyznamenán čestnými doktoráty i mnoha dalšími oceněními. Londýnský časopis \"Gramophone\" mu udělil cenu za celoživotní dílo a tím ho uvedl do své síně slávy, před ním tuto cenu udělil jen čtyřem jiným umělcům: Joan Sutherlandové, Georgu Soltimu, Dietrichu Fischeru-Dieskauovi a Yehudi Menuhinovi. Pressler dále dostal mezinárodní ocenění International Classic Music Award (dřívější Cannes Classical Award), čestnou zlatou medaili americké Národní společnosti umění a písemnictví (NASL), čestné uznání \"Ehrenurkunde\" německých kritiků, v roce 2012 obdržel Cenu Yehudi Menuhina a mnohé další.\n\nV roce 2005 byl vyznamenán německým Čestným křížem I. třídy a ve Francii udělením Řádu umění a literatury.\n"}
{"id": "1006208", "url": "https://cs.wikipedia.org/wiki?curid=1006208", "title": "Timotheus Vodička", "text": "Timotheus Vodička\n\nPhDr. Timotheus Vodička nebo také Vavřinec Vodička (16. září 1910 Olomouc – 12. května 1967 Olomouc) byl český filosof, katolický spisovatel, redaktor a překladatel.\n\nPo maturitě roku 1929 studoval filosofii a dějiny světové literatury na Filosofické fakultě univerzity v Brně. Na počátku studia konvertoval ke katolictví, po promoci roku 1937 vstoupil jako novic do benediktinského kláštera v Břevnově, kde přijal řádové jméno Vavřinec, a studoval teologii v Praze. Roku 1941 řád opustil a působil jako redaktor nakladatelství Velehrad, od roku 1946 v nakladatelství Univerzum. Od roku 1948 nemohl publikovat a roku 1953 odešel do důchodu. V roce 1956 se oženil s Marií Rosou Junovou, do té doby hospodyní kněze, spisovatele a básníka Jakuba Demla. S Demlem ostatně Vodička již dříve spolupracoval a byl editorem nových vydání jeho děl. V rámci tohoto vydávání nicméně Demlovo dílo cenzuroval - například tím, že z něj vyřazoval německé verše a odmítal nově vydat \"Zapomenuté světlo\". S Demlem se nakonec v roce 1959 ve zlém rozešel.\n\n\n\n\nPřekládal latinskou katolickou literaturu a anglické spisovatele a básníky 19. a 20. století, zejména díla G. K. Chestertona. Vydával dílo J. Demla, sestavil bibliografii J. Floriana a přispíval do mnoha časopisů.\n\n"}
{"id": "1006210", "url": "https://cs.wikipedia.org/wiki?curid=1006210", "title": "Óscar Duarte", "text": "Óscar Duarte\n\nÓscar Duarte může odkazovat na tyto osoby:\n\n"}
{"id": "1006211", "url": "https://cs.wikipedia.org/wiki?curid=1006211", "title": "Ústřední muzeologický kabinet", "text": "Ústřední muzeologický kabinet\n\nÚstřední muzeologický kabinet (dříve Kabinet muzejní a vlastivědné práce) byl v letech 1955 až 1989 centrálním muzeologicko-metodickým pracovištěm zřízeným Ministerstvem kultury jako zvláštní oddělení Národního muzea v Praze. Sloužil jako prostředek prosazování ideologie komunistické kulturní politiky v oblasti muzejnictví. V roce 1990 se transformoval do instituce Muzejní informační a studijní služby, která byla zrušena v roce 1994.\n\nMyšlenka zřídit muzeologické metodické pracoviště byla zrealizována návrhem schváleným vládní komisí pro muzejnictví v roce 1953 K 1. říjnu 1955 byla formálně zahájena jeho činnost jako zvláštního oddělení a od roku 1964 jako samostatného odboru Národního muzea v Praze. Jeho prvním ředitelem byl v roce 1956 jmenován Václav Pubal, referent Ministerstva kultury ČSR, který ve funkci působil do roku 1980. Vytvořil obecnou koncepci organizace a cílů Kabinetu. Měl nahradit funkci Svazu českých muzeí a v oblasti rozvoje teorie a praxe muzeologie vydávat směrnice a metodické pokyny pro vlastivědná muzea, dbát prostřednictvím kontrol na jejich dodržování, vzdělávat muzejní pracovníky po politické a odborné stránce, analyzovat a koordinovat sbírkotvornou činnost muzeí, kulturních a vzdělávacích institucí, dokumentovat činnost muzeí v dalších socialistických zemích, vést statistiku muzeí a informační databázi, fungovat jako poradenské centrum pro oblast vnitřního chodu muzeí a správy sbírek, prezentovat výsledky z oboru na pořádaných konferencích, seminářích. Podílel se na vzniku \"zákona č. 54/1959 Sb., o muzeích a galeriích\", kde se poprvé objevilo vymezení termínů „Muzeum“, „Galerie“, „Sbírka“ a návrh sítě muzeí.\n\nV období normalizace se Kabinet stal jedním z nástrojů ideologizace oboru. Dokument \"Zásady rozvoje českého muzejnictví\" a další legislativní opatření zcela přerušily tendence muzejních pracovníků v 60. letech oprostit se od politiky. Muzea se staly kulturními centry, které prostřednictvím svých prezentací, expozicí a výstav, tematicky zadávaných národními výbory, ideologicky působily na návštěvníky. V roce 1973 došlo ke změně názvu na Ústřední muzeologický kabinet.\nV roce 1990 se transformoval do instituce Muzejní informační a studijní služby, která byla zrušena v roce 1994.\n\nKabinet byl od 60. let platformou rozvoje muzeologie jako vědy. Hlavní teoretické práce vznikaly na Oddělení výzkumném a dokumentačním (později Muzeologické oddělení), jehož vedením byl pověřen od roku 1964 Jiří Špét. Z jeho iniciativy se ediční produkce rozšířila o Bibliografii muzeologické literatury vydávanou za předešlý rok a tzv. Bibliographii museologicu: 150 let československé muzeologie 1818-1967, kompletní seznam vydaných titulů v oblasti muzejnictví v daném období. Významným počinem ediční činnosti Kabinetu bylo od 1963 vydávání odborného muzeologického periodika Muzejní a vlastivědná práce, které vychází dodnes dvakrát ročně. \n\n"}
{"id": "1006212", "url": "https://cs.wikipedia.org/wiki?curid=1006212", "title": "Seznam léčivých rostlin (Z+Ž)", "text": "Seznam léčivých rostlin (Z+Ž)\n"}
{"id": "1006216", "url": "https://cs.wikipedia.org/wiki?curid=1006216", "title": "Marco Ureña", "text": "Marco Ureña\n\nMarco Danilo Ureña Porras (* 5. března 1990, San José, Kostarika, zkráceně znám jako Marco Ureña) je kostarický fotbalový útočník a reprezentant, který od prosince 2014 hraje za dánský klub FC Midtjylland.\nÚčastník Mistrovství světa 2014 v Brazílii.\n\nMarco Ureña začínal v profesionálním fotbale v kostarickém celku LD Alajuelense, s nímž vyhrál v sezoně 2010/11 úvodní část místní 1. ligy (Campeonato de Invierno 2010). V roce 2011 odešel do Ruska do klubu FK Kubáň Krasnodar. V září 2014 odešel na hostování do dánského týmu FC Midtjylland, v prosinci 2014 do Midtjyllandu přestoupil.\n\nMarco Ureña se zúčastnil Mistrovství světa ve fotbale hráčů do 20 let 2009 v Egyptě, kde mladí Kostaričané podlehli v souboji o 3. místo Maďarsku až v penaltovém rozstřelu. Ureña se na tomto turnaji třikrát střelecky prosadil.\n\nV národním A-týmu Kostariky debutoval v roce 2009.\n\nKolumbijský trenér Kostariky Jorge Luis Pinto jej vzal na Mistrovství světa 2014 v Brazílii. V prvním zápase v základní skupině D proti Uruguayi (výhra 3:1) vstřelil jeden gól. Kostarika se v těžké základní skupině D s favorizovanými celky Uruguaye, Itálie (výhra 1:0) a Anglie (remíza 0:0) kvalifikovala se sedmi body z prvního místa do osmifinále proti Řecku, nakonec byla vyřazena až ve čtvrtfinále s Nizozemskem (0:0, 3:4 na penalty). I tak dosáhla postupem do čtvrtfinále svého historického maxima.\n\n"}
{"id": "1006218", "url": "https://cs.wikipedia.org/wiki?curid=1006218", "title": "Pokrevní příbuzenství", "text": "Pokrevní příbuzenství\n\nPokrevní příbuzenství ( \"consanguinitas\") je poměr osob založený na tom, že jedna osoba rodem pochází od druhé, nebo že obě pocházejí od téže osoby třetí.\n\nPokud jedna osoba pochází přímo nebo nepřímo od druhé, mluvíme o příbuzenství v \"linii přímé\" (cognatio in linea recta). Pokud ty-které osoby pocházejí od téže osoby třetí, mluvíme o příbuzenství v \"linii příčné\" neboli \"pobočné\" (cognatio in linea obliqua) a \"příbuzných pobočných\" (collaterales).\n\nV linii přímé se rozeznávají \"předkové\" (ascendentes), čili \"pokolení vzestupné\" (linea superior sive ascendens) a \"potomci\" (descendentes), či \"pokolení sestupné\" (linea inferior sive descendens).\n\nPříbuzenství pobočné je \"plnokrevné\" čili \"plnorodé\" nebo \"polokrevné\" čili \"polorodé\" podle toho, zda příbuzní pocházejí od téhož páru lidí nebo mají jen jediného společného předka. Plnorodí sourozenci (germani), jakož i polorodí mající společného otce, se nazývají v římském právu consanguinei, polorodí sourozenci z téže matky se nazývají uterini.\n\nV právu záleží často na \"blízkosti\", neboli na \"stupních\", \"kolenech\" (gradus) pokrevního příbuzenství, které se v právních systémech rozličných národů určují různým způsobem.\n\nV moderním právu si zachovalo pokrevní příbuzenství velký význam už jen v oboru rodinného práva a dědického práva a jen výjimečně v jiných právních oborech. Naproti tomu však na nižších stupních právní kultury všech národů hrálo velmi významnou roli. Podle názoru právních historiků a sociologů bylo zdrojem, ze kterého pocházela všechna práva i povinnosti jednotlivců. Jen v pokrevních svazcích člověk docházel faktické i právní ochrany, jakož i svého úplného, ačkoli tehdy jen primitivního, rozvoje. Teprve na vyšším stupni kultury se vyvinuly tzv. společenské svazky, které převzaly mnohé úkoly, které dříve byly plněny jen pokrevními svazky. Z nich největší význam mělo rodinné společenství.\n\nV některých zemích je pokrevní příbuznost manželů častější (Afrika, Japonsko, Indie), jinde jsou takové sňatky vzácné. Mají na to vliv náboženství a místní tradice.\n\nStupeň konsangvinity udává koeficient příbuznosti. Tento koeficient je zároveň mírou pravděpodobnosti, že dva příbuzní budou mít stejný gen. U sourozenců je to 1/2, u bratrance a sestřenice 1/8. Toto zvyšuje nebezpečí, že potomek z příbuzenského manželství bude mít recesivní dědičné onemocnění.\n\nU potomků z pokrevně příbuzných manželství bývá častější potratovost, vyšší míra vývojových vad a dědičných chorob.\n\n\n"}
{"id": "1006219", "url": "https://cs.wikipedia.org/wiki?curid=1006219", "title": "Arena da Amazônia", "text": "Arena da Amazônia\n\nArana da Amazônia je víceúčelový stadion v brazilském městě Manaus. V současnosti je nejvíce využívan pro fotbal. Byl otevřen v roce 2014 a jeho kapacita je 40 589 diváků. Byl vystavěn pro Mistrovství světa ve fotbale 2014, v jehož rámci se na něm odehrály čtyři zápasy základních skupin.\n\n\nStadion a jeho stavba se od konce roku 2013 staly předmětem kritiky v několika bodech:\n\n"}
{"id": "1006220", "url": "https://cs.wikipedia.org/wiki?curid=1006220", "title": "Jasper Cillessen", "text": "Jasper Cillessen\n\nJacobus Antonius Peter Cillessen známý jako Jasper Cillessen (* 22. dubna 1989, Nijmegen, Nizozemsko) je nizozemský fotbalový brankář a reprezentant, který v současnosti působí v klubu Valencia CF. Účastník Mistrovství světa 2014 v Brazílii.\n\nProfesionální fotbalovou kariéru zahájil v klubu NEC Nijmegen. V srpnu 2011 přestoupil do AFC Ajax, ve kterém podepsal pětiletou smlouvu. S Ajaxem vyhrál třikrát ligovou soutěž Eredivisie (2011/12, 2012/13, 2013/14) a jednou Johan Cruijff Schaal (nizozemský Superpohár v roce 2013). \nV srpnu 2016 přestoupil do klubu FC Barcelona jako náhrada za Chilana Claudia Brava, který odešel do Manchesteru City.. V Barceloně ale mnoho šancí nedostává\n\nV A-mužstvu Nizozemska debutoval pod trenérem Louisem van Gaalem 7. června 2013 v přátelském zápase v Jakartě proti reprezentaci Indonésie (výhra 3:0). Odchytal první poločas.\n\nTrenér Louis van Gaal jej vzal na Mistrovství světa 2014 v Brazílii, mimo něj byli nominováni i brankáři Michel Vorm ze Swansea City AFC a Tim Krul z Newcastle United FC. Na šampionátu byl brankářskou jednotkou, v základní skupině B odchytal všechny tři vítězné zápasy (proti Španělsku 5:1, proti Austrálii 3:2 a proti Chile 2:0), Nizozemsko v ní obsadilo s plným počtem 9 bodů první místo. Ve čtvrtfinále s Kostarikou (0:0, 4:3 na penalty) jej v závěrečném penaltovém rozstřelu vystřídal Tim Krul, který zneškodnil dva pokusy Kostaričanů. Nizozemsko postoupilo mezi čtyři nejlepší celky turnaje. V semifinále s Argentinou po výsledku 0:0 čelil v penaltovém rozstřelu pokusům soupeře Cillessen (s dosavadní bilancí ani jedné nechycené penalty v kariéře) a ze čtyř střel nezlikvidoval ani jednu. Nizozemci šli do boje o bronzové medaile proti Brazílii, který vyhráli 3:0. V závěru jej vystřídal Michel Vorm, aby i on okusil atmosféru šampionátu.\n\n"}
{"id": "1006225", "url": "https://cs.wikipedia.org/wiki?curid=1006225", "title": "Vintage Violence (hudební skupina)", "text": "Vintage Violence (hudební skupina)\n\nVintage Violence je italská rocková hudební skupina, založená v roce 2001 pod názvem Flowers of Noise. Svůj první veřejný koncert skupina odehrála v roce 2002 a to již pod názvem Vintage Violence. Tento název byl inspirován stejnojmenným albem velšského hudebníka Johna Calea. Skupinu tvoří zpěvák Nicolò Caldirola, kytaristé Rocco Arienti a Stefano Gilardi, baskytarista Roberto Galli a bubeník Beniamino Cefalù. Své první album nazvané \"Psicodramma\" skupina vydala v roce 2004 a do roku 2018 následovala další čtyři studiová alba. Jejich album \"Piccoli Intrattenimenti Musicali\" z roku 2011 bylo věnováno zpěvákovi Gilbertu Valsecchimu, který zemřel na infarkt v předchozím roce.\n\n\n"}
{"id": "1006228", "url": "https://cs.wikipedia.org/wiki?curid=1006228", "title": "Seznam zápasů izraelské fotbalové reprezentace na MS", "text": "Seznam zápasů izraelské fotbalové reprezentace na MS\n\nIzraelská fotbalová reprezentace byla celkem 1x na mistrovstvích světa ve fotbale a to v roce 1970\n\n"}
{"id": "1006229", "url": "https://cs.wikipedia.org/wiki?curid=1006229", "title": "Seznam léčivých rostlin (V+W+Y)", "text": "Seznam léčivých rostlin (V+W+Y)\n"}
{"id": "1006230", "url": "https://cs.wikipedia.org/wiki?curid=1006230", "title": "Římskokatolická farnost Vyškov", "text": "Římskokatolická farnost Vyškov\n\nŘímskokatolická farnost Vyškov je územní společenství římských katolíků s farním kostelem Nanebevzetí Panny Marie v děkanátu Vyškov.\n\nFarářem a vyškovským děkanem byl od července roku 2010 do července 2015 P. ThLic. ICLic. František Cinciala. Jeho nástupcem se poté stal R. D. Mgr. Michal Pořízek.\n\nFarnost se účastní projektu Noc kostelů. V roce 2013 v rámci Noci kostelů zde s lidmi besedoval národní ředitel Papežských misijních děl v Ugandě Philip Balikuddembe.\n\nFarnost se pravidelně zapojuje do akce Tříkrálová sbírka. V roce 2017 byl její výtěžek ve Vyškově 247 102 korun.\n\nV říjnu 2017 ve farnosti uděloval svátost biřmování biskup Josef Nuzík. \n"}
{"id": "1006231", "url": "https://cs.wikipedia.org/wiki?curid=1006231", "title": "Žehušická kotlina", "text": "Žehušická kotlina\n\nŽehušická kotlina je geomorfologický okrsek v severozápadní části Čáslavské kotliny, ležící v okresech Kolín a Kutná Hora ve Středočeském kraji a v okrese Chrudim v Pardubickém kraji.\n\nÚzemí okrsku se nachází mezi sídly Kolín na severozápadě, Záboří nad Labem na severu, Podhořany u Ronova na jihovýchodě, Žleby na jihu a Čáslav na jihozápadě. Zcela uvnitř okrsku leží větší obce Církvice, Chotusice a Žehušice.\n\nOkrsek Žehušická kotlina (dle značení Jaromíra Demka VIB–3B–1) náleží do celku Středolabská tabule a podcelku Čáslavská kotlina.\n\nBalatka a Kalvoda definuje Žehušickou kotlinu jako územně rozsáhlejší (zabírá i území Demkovy Labsko-klejnárské nivy), a člení ji na 3 podokrsky: Starokolínská rovina na severu, Mikulášská kotlina uprostřed a Církvická kotlina na jihu.\n\nV Demkově vymezení kotlina sousedí s dalšími okrsky Středolabské tabule (Labsko-klejnárská niva na severozápadě, Ronovská tabule na jihu, Kolínská tabule na západě) a s celkem Železné hory na východě.\n\n\nNejvyšším bodem okrsku je okrajová vrstevnice (280 m) při hranici s Železnými horami.\n\n"}
{"id": "1006232", "url": "https://cs.wikipedia.org/wiki?curid=1006232", "title": "Okres Łęczyca", "text": "Okres Łęczyca\n\nOkres Łęczyca (polsky \"Powiat łęczycki\") je okres v polském Lodžském vojvodství. Rozlohu má 772,75 km² a v roce 2011 zde žilo 52 447 obyvatel. Sídlem správy okresu je město Łęczyca.\n\nMěstská:\n\nVesnické:\n"}
{"id": "1006235", "url": "https://cs.wikipedia.org/wiki?curid=1006235", "title": "Stipe Pletikosa", "text": "Stipe Pletikosa\n\nStipe Pletikosa (* 8. ledna 1979) je bývalý chorvatský fotbalový brankář, naposledy hrající za španělský klub Deportivo La Coruña.\n\nZúčastnil se fotbalového MS 2006 a 2014 a také EURA 2008.\n\n"}
{"id": "1006239", "url": "https://cs.wikipedia.org/wiki?curid=1006239", "title": "Divoký Anda", "text": "Divoký Anda\n\nDivoký Anda je název společného českého vydání dvou dobrodružných a na sebe volně navazujících románů polské spisovatelky Nory Szczepańske, které líčí život severoamerických Indiánů v polovině 18. století. Jde o romány \"Divoký Anda\" (1961, Dziki Anda) a o jeho pokračování \"Náčelníkovo ucho\" (1963, Ucho wodza).\n\nV nakladatelství Albatros vyšla kniha prozatím dvakrát (roku 1969 a 1983), vždy v překladu Josefa Vlášky jako 109. svazek jeho edice Knihy odvahy a dobrodružství.\n\nAnda je čtrnáctiletý chlapec z kmene Dakotů, ze kterého se pomalu stává mladý bojovník. Je odvážný a nebojácný, má však také vznětlivou a prudkou povahu, pro kterou je nazýván Divoký Anda, a která jej přivádí do řady nepříjemných situací. Po smrti obou rodičů je od svých osmi let vychováván o pět let starším bratrem Túnumpem. Jednoho dne je Túnumpe zmizí a vzápětí je obviněn z vraždy svého přítele Hodaše\n\nAnda se pohádá i se svým přítelem Tepem a zbude mu nakonec jen jediný kamarád, kůň Luteja, kterého se mu podaří chytit na prérii. Ve vesnici má však mnoho nepřítel a ti se rozhodnou, že jej o koně připraví. O svátku Nové trávy ho podle starého obyčeje pomalují Luteju barevnými pruhy a propusti na svobodu. Podle stejného obyčeje pak na koni nesmí nikdo jezdit, pokud je na něm barva patrná, což může trvat i několik let díky přírodním barvám, které pro tento účel indiáni používají.\n\nLuteja však nechce žit na svobodě bez svého pána a k Anddovi se vrátí. Ten poruší obyčej a vydá se na koni na cestu, jejímž účelem je najít ztraceného bratra. Nalezne jej mrtvého, ale očistí jeho jméno, protože svému kmeni prokáže, že Túnumpe pomstil smrt svého přítele Hodašem, kterého zavraždili bílí vetřelci. Dakotové pak vstoupí na válečnou stezku a bělochy vypudí. Anda je na jedné straně všemi chválen pro své zásluhy při boji s bělochy, na druhé straně mu jeho kmen nemže odpustit, že jezdí na zapovězeném koni. Pouze starý náčelník Lún-kašega se postaví na jeho stranu a zdůrazňuje, že jízda na Lutejovi je pouze Andova věc.\nStarý náčelník Lún-kašega nepomůže během své pravidelné meditace v pustině lovci z nepřátelského kmene Arikarů, kterého přepadne zuřivý bizon. Žena udupaného lovce uřízne Lún-kašegovi ve spánku ucho a řekne mu, že mu je vrátí, pokud jí přinese rohy zabijáckého bizona. Lún-kašega se snaží bizona ulovit a je přitom smrtelně raněn. Tak jej objeví Anda se svým přítelem Tepem, když se ho vydají hledat. Před smrtí je Lún-kašega požádá, aby bizona ulovili a jeho rohy vyměnili u Arikarů za jeho ucho, aby mohlo být pohřbeno společně s ním.\n\nChlapcům se podaří bizona zabít a s jeho rohy odjedou k Arikarům. Na této výpravě poznají moudrého náčelníka Petalašaru, velkého reformátora a bojovníka za svobodu indiánských kmenů, který zachrání před rituálním obětováním krásnou komančskou dívku Čí-rí, žijící v arikarském zajetí (jde o skutečnou historickou událost).\n\nArikarové přání umírajícího dakotského náčelníka sice splní a ucho uloží do jeho hrobu, ale Andu s Tepem chtějí usmrtit. Těm se podaří své strážce zabít a uprchnout.\n"}
{"id": "1006240", "url": "https://cs.wikipedia.org/wiki?curid=1006240", "title": "Zr. Ms. Karel Doorman (A833)", "text": "Zr. Ms. Karel Doorman (A833)\n\nZr. Ms. Karel Doorman (A 833) je rychlá podpůrná zásobovací loď nizozemského královského námořnictva. Nizozemské námořnictvo plavidlo kategorizuje jako Joint Support Ship. Loď je schopna plnit úkoly zásobování válečných lodí na moři, strategické přepravy a podpory výsadkových operací. Jedná se o dosud největší nizozemskou válečnou loď.\n\nNizozemská vláda objednala toto plavidlo u nizozemské loděnice Schelde Group jako náhradu za zásobovací lodě Zr. Ms. \"Amsterdam\" (A836) a Zr. Ms. \"Zuiderkruis\" (A832). Stavba byla zahájena roku 2011. Většinu plavidla postavila rumunská pobočka loděnice Damen Group v Galați, přičemž k vystrojení byla loď v polovině roku 2013 přesunuta do loděnice Damen ve Vlissingenu. V lednu 2014 byl na plavidlo instalován integrovaný stožár s elektronikou. V březnu 2014 byla loď spuštěna na vodu a v květnu 2014 byly zahájeny její zkoušky. Do operační služby byla přijata dne 29. dubna 2015.\n\nVýzbroj tvoří dva obranné systémy Goalkeeper, dvě zbraňové stanice s 30mm kanóny a čtyři 12,7mm kulomety. Pro manipulaci s těžkým nákladem loď nese jeřáb. Je vybavena palubní nemocnicí se dvěma operačními sály. Na zádi se nachází přistávací plocha se dvěma pozicemi pro operace vrtulníků. Kapacita hangáru činí šest středních vrtulníků. Plavidlo má diesel-elektrický pohon. Nejvyšší rychlost dosahuje 18 uzlů. Dosah je 10 000 námořních mil při rychlosti 15 uzlů.\n\nOd listopadu 2014 do ledna 2015 byla loď vyslána do oblastí západní Afriky kde vypukla epidemie Eboly. Zajímavostí je, že se tak stalo před samotným přijetím plavidla do operační služby.\n"}
{"id": "1006241", "url": "https://cs.wikipedia.org/wiki?curid=1006241", "title": "Seznam zápasů maďarské fotbalové reprezentace na MS", "text": "Seznam zápasů maďarské fotbalové reprezentace na MS\n\nMaďarská fotbalová reprezentace byla celkem 9x na mistrovstvích světa ve fotbale a to v letech 1934, 1938, 1954, 1958, 1962, 1966, 1978, 1982, 1986\n\n"}
{"id": "1006242", "url": "https://cs.wikipedia.org/wiki?curid=1006242", "title": "Jefferson de Oliveira Galvão", "text": "Jefferson de Oliveira Galvão\n\nJefferson de Oliveira Galvão (* 2. ledna 1983), známý také jako Jefferson, je brazilský fotbalový brankář a reprezentant, momentálně hrající za brazilský klub Botafogo.\n\nTrenér Luiz Felipe Scolari jej vzal na Mistrovství světa 2014 v Brazílii. Brazilci obsadili konečné čtvrté místo a zůstali bez medaile.\n\n"}
{"id": "1006243", "url": "https://cs.wikipedia.org/wiki?curid=1006243", "title": "Hřib šedorůžový", "text": "Hřib šedorůžový\n\nHřib šedorůžový (\"Butyriboletus roseogriseus\" ) je velmi vzácná houba z čeledi hřibovitých. Popsána byla v roce 2014 českými mykology na základě nálezů z let 1998 až 2013 na území České republiky.\n\n\nV roce 1963 publikoval Evžen Wichanský nález podobného hřibu, který pocházel z úpatí Kriváně ve Vysokých Tatrách. Wichanský jej považoval za hřib růžovník (\"Boletus fuscoroseus\"), oproti němuž se ale lišil v některých znacích a ekologií. Později byl tento nález ztotožňován s hřibem horským (\"Boletus subappendiculatus\"), ale i ten se v některých znacích lišil. Na rozdíly poukazoval např. Jiří Hlaváček a stanovil pro něj nový název hřib Wichanského (\"Boletus wichanskyi\"). Tento druh vykazuje některé znaky jako hřib šedorůžový (\"Boletus roseogriseus\"), ale v dalších (šířka spór, barevná reakce dužniny) se liší, takže tyto druhy nebylo možné ztotožnit.\n\nKrátce po publikaci oficiálního popisu došlo k přeřazení druhu do nově vzniklého rodu \"Butyriboletus\", do nějž byly přeřazeny četné druhy původně řazené do sekce Appendiculati rodu \"Boletus\".\n\nKlobouk 70–120 (155) milimetrů široký, zprvu polokulovitý, později vypuklý až ploskovypuklý, nakonec poduškovitý. Povrch může být nerovný, okraje v mládí nepravidelně zvlněné. Pokožka matná, plstnatá, méně často sametová, v mládí často ojíněná, u starších plodnic může být až vločkovitě zrnitá. Zbarvení povrchu klobouku je poměrně variabilní, mění se v závislosti na věku plodnic a počasí. Obvykle se objevují odstíny světle až středně růžové (vzácně až místy červenavě růžové), šedorůžové, šedé (někdy na vrcholu s šedoolivovým nádechem), šedohnědé, okrové, světle hnědé, středně hnědé až sytě hnědé. Růžové tóny přítomné na mladých plodnicích se s věkem vytrácejí, takže převládají šedé, okrové a hnědé odstíny. Růžové a červené zabarvení ale většinou zůstává přítomné alespoň na okrajových částech klobouku. Vrstva pod pokožkou je zprvu růžová nebo začervenalá, později přechází do hnědé – tyto barvy jsou patrné i na odřených místech. Místa po okusu se barví pomalu do červenooranžové, sytě červené nebo temně vínovočervené, nakonec hnědnou.\n\nRourky až 20 milimetrů dlouhé, kolem třeně částečně stlačené, u dospělých plodnic někdy zoubkem odsedlé. Zbarvené jsou dlouho živě žlutě, ve stáří se objevuje olivový nádech. Póry živě až zlatě žluté, zprvu uzavřené, drobné, kulaté, maximálně 0,8 (1) mm velké. Rourky i póry při poškozené modrozelenají.\n\nTřeň dosahuje 90 × 50 milimetrů, na povrchu je žlutý, někdy světle žlutý ve spodní části. Tvar má více či méně kyjovitý, občas téměř vřetenovitý, zakončený je tupě nebo se zužuje, někdy nese 10 (až 15) milimetrů dlouhý přívěsek. Nadzemní část kryje žlutá dobře vyvinutá síťka. Povrch po poškození modrá. Okusy se nejprve barví modře, poté někdy červeně až vínově červeně, nakonec rezavohnědě. Bazální mycelium je převážně bílé nebo bělavé, někdy šedavé, šedoolivové, případně místy rezavé.\n\nDužnina v klobouku, vrchní části třeně a pod povrchem třeně je žlutá až světle žlutá, ve střední části třeně bělavá a ve spodní části třeně hnědavá. Chutná mírně, voní houbově, příjemně.\n\nVýtrusy dosahují (11) 12 – 14,5 (16,7) × (4,8) 5,2 – 6,5 (7,5) μm, jsou hladké, elipsoidně vřetenovité, patrná je suprahilární deprese z bočního pohledu. Q = (1,95) 2,20 – 2,42 (2,57), Qm = 2,31. V Melzerově činidle mají žlutavé až hnědavé zbarvení.\n\nVzácný druh mykorhizně vázaný pravděpodobně na jedle. Roste v jedlových lesích, případně v jehličnatých lesích s jedlemi. Vyrůstá z hrabanky – směsi spadaného jehličí a větviček. Plodnice se objevují jednotlivě nebo v malých skupinkách od července do října, nejvíce v srpnu. Dosavadní nálezy pocházejí z nadmořské výšky 575–610 metrů z podloží tvořeného jílovci a pískovci.\n\nV době vydání popisu byl známý pouze z České republiky, kde roste v oblasti CHKO Beskydy.\n\n"}
{"id": "1006249", "url": "https://cs.wikipedia.org/wiki?curid=1006249", "title": "Mistrovství Evropy týmů v judu", "text": "Mistrovství Evropy týmů v judu\n\nMistrovství Evropy týmů je původní judistická soutěž, ve které se utkávají dvě skupiny judistů v počtu pěti (čtyř až osmi) na obou stranách.\n\nSoutěže týmů mají dlouhou tradici, která sahá do starého Japonska, kdy se původně utkávaly školy jiu-jitsu a později juda mezi sebou. Vítězná škola si tímto způsobem udržovala prestiž. Původně mezi sebou soupeřili judisté podle výkonnostních stupňů tj. 4. dan z jednoho týmu nastoupil proti 4. danu z druhého týmu apod. Se zavedením váhových kategorií zápasí judisté ze stejné váhové kategorie. Soutěže týmu mají dobrou atmosféru a mezi judisty se těší oblibě. Největší popularitu prožívaly soutěže týmů v padesátých a šedesátých letech. Později v sedmdesátých letech s individuálním zaměřením judistů zájem upadal a soutěže týmů se pořádaly v jiné datum než samotný turnaj mistrovství Evropy. Tím nastal mediální úpadek o tyto soutěže, který se projevil v devadesátých letech a v prvních letech nového tisíciletí. Nejlepší týmy nestavěly své největší hvězdy, dokonce se některých ročníků vůbec neúčastnily. Změna nastala od roku 2010, kdy se sotěže týmů opět pořádají v rámci hlavního turnaje mistrovství Evropy.\n\nTato judistická soutěž je ze statistického pohledu ve velmi špatném stavu. V řadě ročnících schází kompletní výsledky. Podrobně popsané jsou pouze první ročníky soutěže týmu z 50. a 60. let a ročníky po roce 2010, kdy se soutěž týmu stala opět součástí hlavního turnaje mistrovství Evropy. Medailisté ze soutěží týmů jsou obtížně dohledatelní. Jak známo v týmech získává medaili judista, který je pouze náhradníkem a do soutěže nezasáhne. Ten se v v oficiálních výsledcích neuvádí. Často se neuvádí ani judisté, kteří nastoupili v první fázi turnaje.\n\n"}
{"id": "1006253", "url": "https://cs.wikipedia.org/wiki?curid=1006253", "title": "Kníže Igor (opera)", "text": "Kníže Igor (opera)\n\nKníže Igor (\"Князь Игорь\") je opera o čtyřech dějstvích, kterou napsal Alexandr Porfirjevič Borodin na námět historického eposu \"Slovo o pluku Igorově\". Borodin toto své životní dílo psal osmnáct let a zemřel před jeho dokončením. Definitivní podobu opeře dali podle poznámek z autorovy pozůstalosti Nikolaj Andrejevič Rimskij-Korsakov a Alexandr Konstantinovič Glazunov. Premiéra se konala 22. října 1890 v Mariinském divadle v Petrohradu s Ivanem Melnikovem v titulní roli. V roce 1899 byla opera uvedena v Praze, šlo o první představení mimo Rusko.\n\nPříběh se odehrává v roce 1185 ve městě Putyvl a nedalekém táboře Polovců. Kníže Igor Svjatoslavič se chystá na válečnou výpravu proti poloveckým nájezdníkům. Jaroslavna, jeho žena, ho od ní zrazuje s poukazem na zatmění Slunce, které je špatným znamením. Igorovo vojsko je skutečně poraženo a kníže se svým synem Vladimírem upadnou do poloveckého zajetí. Spřátelí se s poloveckým vojákem Ovlurem, který je křesťanského vyznání a proto umožní Igorovi uprchnout zpátky do Putyvli. Vladimír se však k němu nepřidá, protože se zamiloval do polovecké princezny.\n\n\n\nNejznámějším motivem z opery jsou \"Polovecké tance\" (\"Половецкие пляски\"), známé také podle úvodního verše pod názvem \"Улетай на крыльях ветра\"; často se hrají také v symfonické podobě, Sergej Ďagilev podle nich zinscenoval balet. Melodii použil v padesátých letech Tony Bennett ve svém hitu \"Stranger in Paradise\", v roce 1997 vytvořil Warren G hip hopovou předělávku Poloveckých tanců, v níž zpívá sólo Sissel Kyrkjebø.\n\n"}
{"id": "1006255", "url": "https://cs.wikipedia.org/wiki?curid=1006255", "title": "Kiss Me Once", "text": "Kiss Me Once\n\nKiss Me Once je dvanácté studiové album australské zpěvačky Kylie Minogue, vydané 14. března 2014 hudebním vydavatelstvím Parlophone ve Velké Británii a Warner Bros. Records v Severní Americe. Je to její první studiové album vydané od \"Aphrodite\" (2010). Album je první vydání Minogue pod Warner Music Group po celém světě. Dne 21. října 2014 vystoupila Minogue v pražské O areně v rámci evropské části turné Kiss Me Once Tour.\n\n"}
{"id": "1006257", "url": "https://cs.wikipedia.org/wiki?curid=1006257", "title": "Lnička tařicovitá", "text": "Lnička tařicovitá\n\nLnička tařicovitá (\"Camelina alyssum\") je rostlina považována ještě v prvé půli 20. století za nepříjemný plevel a v současnosti je vedena jako druh vymizelý z flory České republiky. Stejný osud potkal tuto bylinu z rodu lnička ve většině evropských zemí.\n\nDruh byl v minulosti rozšířen téměř po celé Evropě a dále v Malé Asii, západní Sibiři i okolo Bajkalu, zavlečen byl i do Ameriky a Austrálie. Jeho šíření souviselo s pěstováním lnu, ve kterém jako speciální plevelná rostlina vyrůstal a zároveň se s jeho semeny rozšiřoval na jiná stanoviště. Jen málo se vyskytoval v obilninách nebo v jiných plodinách či na neobdělávané půdě.\n\nLnička tařicovitá je jednoletou rostlinou která snáší silné zastínění a může vyrůstat i v hustém porostu. Její semena jsou přibližně stejně velká i tvarem podobná lněným semenům a ještě ve 40. létech 20. století nebylo dost dobře možno semena těchto plodin od sebe oddělit. Se sklizni lněného semene se sklidilo i semeno lničky tařicovité a obě rostliny se zase společně vysely. Byla proto neodmyslitelnou plevelnou rostlinou lnářských oblastí, vystupovala se lnem i poměrně vysoko do hor, silně zamořená pole se po několik let musela vystříhat pěstování lnu.\n\nRostlina se vzpřímenou, obvykle nerozvětvenou lodyhou vysokou 30 až 70 cm. Přisedlé lodyžní listy s objímavými oušky jsou podlouhlé až kopinaté, po obvodě celistvé nebo jemně zoubkované a spodní bývají někdy i chobotnatě zubaté až peřenodílné. Čtyřčetné květy vytvářející poměrně řídké a krátké hrozny jsou oboupohlavné. Kališní lístky jsou asi 4 mm dlouhé, světle žluté korunní lístky mívají okolo 4 až 6 mm délky. Rostliny kvetou v červnu a červenci, jednotlivě až do podzimu.\n\nPlody jsou obvejčité až hruškovité tenkoblanné šešulky 6 až 12 mm dlouhé a téměř stejně široké. Vyrůstají na rovných nebo obloukovitých, dolu ohnutých stopkách, jejich chlopně mají výraznou střední žilku a zřetelnou žilnatinu. Žlutohnědá semena jsou 2,5 mm dlouhá. Ploidie druhu je 2n = 40.\n\nTento druh lničky se rozmnožuje výhradně semeny která mnohou klíčit brzy po zasetí. Klíčí však nepravidelně, při dostatku vláhy mohou vyklíčit po celý rok a podržují si životnost i po několik let.\n\nLnička tařicovitá se vyskytuje ve dvou poddruzích někdy považovaných za samostatné druhy:\nLnička tařicovitá celokrajná mívá oproti nominátnímu poddruhu listy celokrajné a korunní plátky dlouhé 5 až 6 mm. Její šešulky bývají dlouhé 8 až 12 mm a jsou úzce obvejčité (zřetelně delší než širší) a na vrcholu zaoblené.\n\nS nástupem speciálních čisticích strojů (využívajících toho, že semena lničky tařicovité jsou o něco těžší než semena lnu) a s používáním herbicidů se začala tato rostlina z přírody České republiky i celé Evropy vytrácet. Protože lnička tařicovitá nebyla v české přírodě po mnoho let zaznamenána, byla roku 2001 a opětovně v roce 2012 v \"Červeném seznamu cévnatých rostlin České republiky\" prohlášena za druh vymizelý z české přírody (A1).\n\n \n"}
{"id": "1006266", "url": "https://cs.wikipedia.org/wiki?curid=1006266", "title": "Vegetační doba", "text": "Vegetační doba\n\nVegetační doba je doba, kdy trvají příznivé podmínky pro růst a vývoj rostlin. Vegetační doba se může být specifická pro jednotlivé druhy a pak jde o období teplotně a srážkově příznivé pro růst dané rostliny. Obvykle je ale uvažována vegetační doba celkově pro celou přírodu. Rok je tak například i pro účely zákona rozdělen na dobu vegetačního klidu a vegetační dobu, Střídání doby vegetačního klidu a vegetace je projevem roční periodicity vývoje rostlin. Termín „vegetační doba“ nelze obecně vymezit pouze jako období růstu orgánů rostlin a dělení buněk, protože růst pletiv některých druhů rostlin pokračuje běžně i během chladného období roku.\n\nNěkdy je termín vegetační doba použit jako termín vyjadřující dobu od výsevu do sklizně (úhynu) plodiny. Například vegetační doba některých odrůd salátu je 65 – 75 dní. \n\nV různých částech světa je vegetační doba velmi různá. V tropických oblastech může být vegetační doba neomezená, zatímco v Grónském vnitrozemí, Antarktidě nebo na vrcholcích nejvyšších hor (např. Tibet) nedovolují přírodní podmínky růst a rozmnožování rostlin vůbec. Odlišnosti v délce vegetační doby jsou závislé na odolnosti rostlin vůči teplotním změnám (mráz a horko) a snížení vlhkosti. Například u některých travin může být vegetační doba delší, zatímco některé stromy končí vegetační dobu s nástupem prvních chladných dnů na podzim.\nCelkovou vegetační dobu omezuje hlavně vliv prostředí, kdy dochází k poškození rostlinných pletiv změnou hustoty obsahu buněk chladem, teplem či suchem, náhlými teplotními výkyvy nebo dlouhotrvajícím stavem prostředí způsobujícím poškození. Nevhodné podmínky mohou vegetační dobu zkrátit i na několik týdnů v roce a v některých místech nemusí nastávat nikdy. Jako vegetační doba některých druhů dřevin je udáváno období s průměrnou teplotou nad 10°C. Letální jsou pro rostliny teploty 40-50 °C, chladová poškození vznikají už při 9-15 °C u nejcitlivějších tropických rostlin..\n\n"}
{"id": "1006269", "url": "https://cs.wikipedia.org/wiki?curid=1006269", "title": "H. J. Heinz Company", "text": "H. J. Heinz Company\n\nH. J. Heinz Company, běžně známá pod názvem \"Heinz\", je potravinářský výrobce původem z USA.\n\nFirma byla založena roku 1869 ve městě Sharpsburg Henry Johnem Heinzem, pennsylvánským obchodníkem původem z Německa. Prvním výrobkem firmy byl nakládaný křen prodávaný ve skleněných lahvích. Roku 1876 se na trhu objevil kečup Heinz, jeden ze stěžejních výrobků firmy, do kterého se dodnes přidává ke konzervaci pouze ocet. O deset let později expandovala firma do světa. Koncem 19. století zahájila kampaň 57 chutí, která se stala ikonou reklamy. V té době se objevuje i odznak s okurkou s firemním nápisem, dalším symbolem společnosti. Firma propagovala čistotu potravin a příkladně se starala o své zaměstnance. Přichází se známými fazolemi v konzervě, který se stal nedílnou součástí jídelníčku vojáků za druhé světové války, a roku 1948 i s typickým tvarem skleněné lahve. Dnes je ovšem možné koupit i kečup v lahvi z plastu. Novinkou je kečup z čerstvě sbíraných rajčat (48 hodin od sběru).\n\nSvé produkty vyváží z Pittsburghu do 200 zemí světa. Zaměstnává na 45 tisíc zaměstnanců. Hodnota značky je vyčíslena na 2,5 mld USD. Dnes je podle ní pojmenován multifunkční stadion v Pittsburgu Heinz Field.\n\n"}
{"id": "1006274", "url": "https://cs.wikipedia.org/wiki?curid=1006274", "title": "Seznam zápasů nizozemské fotbalové reprezentace na MS", "text": "Seznam zápasů nizozemské fotbalové reprezentace na MS\n\nNizozemská fotbalová reprezentace byla celkem 10x na mistrovstvích světa ve fotbale a to v letech 1934, 1938, 1974, 1978, 1990, 1994, 1998, 2006, 2010, 2014.\n\n"}
{"id": "1006275", "url": "https://cs.wikipedia.org/wiki?curid=1006275", "title": "Seznam léčivých rostlin (T+U)", "text": "Seznam léčivých rostlin (T+U)\n"}
{"id": "1006276", "url": "https://cs.wikipedia.org/wiki?curid=1006276", "title": "Seznam léčivých rostlin (S+Š)", "text": "Seznam léčivých rostlin (S+Š)\n"}
{"id": "1006277", "url": "https://cs.wikipedia.org/wiki?curid=1006277", "title": "Seznam léčivých rostlin (R+Ř)", "text": "Seznam léčivých rostlin (R+Ř)\n"}
{"id": "1006280", "url": "https://cs.wikipedia.org/wiki?curid=1006280", "title": "Seznam zápasů norské fotbalové reprezentace na MS", "text": "Seznam zápasů norské fotbalové reprezentace na MS\n\nNorská fotbalová reprezentace byla celkem 3x na mistrovstvích světa ve fotbale a to v letech 1938, 1994, 1998\n\n"}
{"id": "1006281", "url": "https://cs.wikipedia.org/wiki?curid=1006281", "title": "Seznam zápasů polské fotbalové reprezentace na MS", "text": "Seznam zápasů polské fotbalové reprezentace na MS\n\nPolská fotbalová reprezentace byla celkem 8x na mistrovstvích světa ve fotbale a to v letech 1938, 1974, 1978, 1982, 1986, 2002, 2006, 2018.\n\n"}
{"id": "1006284", "url": "https://cs.wikipedia.org/wiki?curid=1006284", "title": "Rødovre", "text": "Rødovre\n\nRødovre je město v Dánsku a sídlo stejnojmenné obce. Leží v regionu Hovedstaden.V roce 2009 mělo 36 228 obyvatel. Je součástí aglomerace Kodaně.\n\nMěsto je tvořeno předměstskými domy na jihu a zónou lehkého průmyslu na severu. Nachází se zde více menších ploch zeleně včetně Schweizerdalsparken a větší zeleně oblasti jako Vestvolden a Damhussøen. Je zde pět veřejných škol, a po jedné technické a soukromé škole.\n\nKaždé úterý je všem obyvatelům mailem zasílán lokální týdeník Rødovre Lokal Nyt, místní rádio vysílá na vlně 105,9 FM a občas vysílá místní televize v komerční televizi Kanal København.\n\nVe městě se nachází krytá sportovní hala Rødovre Skøjte Arena, kde hraje lední hokej tým Rødovre Mighty Bulls, dva menší fotbalové stadiony (BK Avarta a BK Rødovre) a vlakové nádraží na příměstské lince B S-tog. Centrum města tvoří obchodní centrum zahrnující také Viften, kde je kavárna, kino, koncertní sál a divadlo.\n"}
{"id": "1006291", "url": "https://cs.wikipedia.org/wiki?curid=1006291", "title": "Ledové podnebí", "text": "Ledové podnebí\n\nLedové podnebí je tam, kde průměrná měsíční teplota nejteplejšího měsíce nepřekročí 0 °C. Přestože je průměrná teplota celoročně pod bodem mrazu, tak v letních měsících můžou teploty překračovat 0 °C nebo dokonce 5 °C a k 10 °C se dostávají naprosto výjimečně. Velmi krátkodobě může nastat i obleva, ale na většině míst v tomto klimatu je trvalý sněhový a ledový pokryv a často i ledovce, protože sníh na mnohých místech nikdy netaje. Nejnižší zimní teploty obvykle klesají pod -20 °C i v těch nejmírnějších oblastech, kde může někdy dojít i k oblevě. V hlubokém vnitrozemí mohou ale klesat i pod -50 °C a v létě nemusejí nikdy překračovat 0 °C nebo ani -10 °C. Podnebí je celkově velmi suché, často i pod 250 mm ročně. Život je v těchto oblastech vzácný a extrémně vzácně se tu mohou objevit mechy nebo lišejníky, kterým klima dovolí maximálně 1 - 3 týdny dlouhou vegetační dobu v roce. Vyskytuje se hlavně v Antarktidě, Grónsku, v okolí severního pólu a na velmi vysokých horách.\n"}
{"id": "1006292", "url": "https://cs.wikipedia.org/wiki?curid=1006292", "title": "František Růžička", "text": "František Růžička\n\nFrantišek Růžička (* 7. ledna 1939) je bývalý český fotbalista, střední obránce.\n\nZačínal v pražské Aritmě. V československé lize hrál tři roky za Duklu Praha, 2 sezóny za Slavii Praha a do roku 1970 za Bohemians. Dobrý poziční hráč, tvrdý, výborně hrál hlavou. Do sítě Slavie v Edenu dal na jaře 1967 za Bohemians vítězný gól skoro ze 60 metrů. Bohemians hráli bez vyloučeného záložníka Jiřího Kříže, Růžička zahrával volný přímý kop několik metrů za půlící čárou a houštinou těl zapadl míč do sítě překvapeného brankáře Slavie. Po zápase se konal velký průvod fanoušků Bohemians klokanů z Edenu do Ďolíčku. S Duklou získal v roce 1958 mistrovský titul.\n\n\n"}
{"id": "1006293", "url": "https://cs.wikipedia.org/wiki?curid=1006293", "title": "Seznam zápasů portugalské fotbalové reprezentace na MS", "text": "Seznam zápasů portugalské fotbalové reprezentace na MS\n\nPortugalská fotbalová reprezentace byla celkem 7x na mistrovstvích světa ve fotbale a to v letech 1966, 1986, 2002, 2006, 2010, 2014, 2018.\n\n"}
{"id": "1006305", "url": "https://cs.wikipedia.org/wiki?curid=1006305", "title": "Obleva", "text": "Obleva\n\nObleva je označení pro období, kdy dlouhodobě taje napadaný sníh. Je to vícedenní období, kdy se teplota drží dlouhodobě nad bodem mrazu. Podle množství napadaného sněhu a teplot může trvat den až několik týdnů. \n\nBěhem oblevy se mění i stav samotného sněhu, sníh je mokrý, dobře drží při sobě a je snadno tvarovatelný. Později se mění i jeho vzhled tak, že nevypadá jako prach, ale spíš jako ledové kuličky naštosované do sebe a v poslední fázi tání už připomíná led. Několikrát přemrzlý sníh denním teplotám odolává mnohem lépe než čerstvý, ráno napadlý prašan, a tak se i po rychlém a výrazném úbytku sněhu stále drží vytrvale několik dní ostrůvky sněhu, přestože teploty stále stoupají. \n\nK oblevě patří i tání ledu na vodních plochách. Během oblevy začíná růst prvních trav, nejznámější jsou v Česku sněženky a bledule. Během oblevy se voda z roztátého sněhu vsakuje do země, a proto je po oblevě země často podmáčená a zvyšuje se hladina řek, to platí hlavně pokud byla vysoká sněhová pokrývka.\n"}
{"id": "1006306", "url": "https://cs.wikipedia.org/wiki?curid=1006306", "title": "Cerys Matthews", "text": "Cerys Matthews\n\nCerys Elizabeth Matthews, MBE (* 11. dubna 1969) je velšská zpěvačka. Ve svých devíti letech začala hrát na kytaru a svou kariéru zahájila počátkem devadesátých let jako zakládající členka skupiny Catatonia. Se skupinou vystupovala až do jejího rozpadu v roce 2002. Mimo to v roce 1999 zpívala s Tomem Jonesem v písni „Baby, It's Cold Outside“ z jeho alba \"Reload\". O dva roky později hostovala v písni „Cyclops Rock“ z alba \"Mink Car\" skupiny They Might Be Giants. Později vydala několik sólových alb. V žebříčku 100 velšských hrdinů se umístila na 71. příčce. V roce 2014 byla oceněna Řádem britského impéria.\n\n"}
{"id": "1006310", "url": "https://cs.wikipedia.org/wiki?curid=1006310", "title": "Juno Temple", "text": "Juno Temple\n\nJuno Violet Temple (* 21. července 1989, Londýn) je anglická herečka. Její matkou byla producentka Amanda Pirie a otcem filmový režisér Julien Temple. Svou kariéru zahájila v roce 1997 v životopisném filmu \"Passion for Life\" pojednávajícím o francouzském režisérovi Jeanu Vigovi. Později hrála v mnoha dalších filmech, mezi které patří například \"Pokání\" (2007), \"Rok jedna\" (2009), \"Lovelace\" (2013) nebo \"\" (2014).\n\n"}
{"id": "1006312", "url": "https://cs.wikipedia.org/wiki?curid=1006312", "title": "Siamosaurus", "text": "Siamosaurus\n\nSiamosaurus (\"ještěr ze Siamu\") byl masožravý teropodní dinosaurus z čeledi Spinosauridae, žijící v období spodní křídy na území dnešního Thajska (někdejší Siam - odtud název). Druhové jméno je poctou thajskému paleontologovi V. Suteethornovi. \"Siamosaurus\" byl poměrně velký dravec, dosahující délky kolem 9 metrů. Není o něm mnoho známo, protože fosilní materiál je nekompletní, podobal se ale nepochybně svému většímu africkému příbuznému spinosaurovi.\n\nVědecká studie z roku 2010 přinesla doklady o semiakvatickém (obojživelném) způsobu života těchto dinosaurů. Dokladem byla analýza poměrů izotopů kyslíku ve fosilních kostech spinosauridů. Kromě siamosaura byly tomuto výzkumu podrobeny také zkameněliny rodů \"Irritator\", \"Baryonyx\" a \"Spinosaurus\". Ukázalo se, že spinosauridi žili podobně jako krokodýli nebo hroši značnou část života ve vodách jezer a řek, kde zřejmě hledali svoji hlavní potravu - ryby a jiné vodní obratlovce.\n\n"}
{"id": "1006315", "url": "https://cs.wikipedia.org/wiki?curid=1006315", "title": "Stanislav Přibyl (právník)", "text": "Stanislav Přibyl (právník)\n\nR.D. Doc. JUDr. Stanislav Přibyl, Ph.D., JCD., Th.D. (* 18. listopadu 1966 Praha) je český katolický kněz, vysokoškolský pedagog a teolog, vědecký pracovník, odborník na církevní právo a autor řady publikací. Od roku 2015 slouží tzv. tridentské mše.\n\nStředoškolské vzdělání získal v letech 1981–1985 v Praze na gymnáziu v Přípotoční ulici. Dále studoval v letech 1985–1989 na Právnické fakultě Univerzity Karlovy, kde po předložení diplomové práce s názvem „Přirozenoprávní učení Tomáše Akvinského a novotomismu“ získal magisterský titul. Dále pokračoval studiem filosofie v letech 1990–1991 na pražské Teologickě fakultě Univerzity Karlovy, odkud se přesunul do Říma ke studiu teologie na Filosofické a teologické fakultě na Papežské lateránské univerzitě. Zde studia zakončil v roce 1995, kdy získal titul \"baccelliere\". V roce 1995 přijal jáhenské svěcení a v roce 1996 byl vysvěcen na kněze pražské arcidiecéze. V letech 1998–2002 pokračoval opět ve studiích na pražské Právnické fakultě Univerzity Karlovy a po jejich dokončení se stal doktorem práv. Na téže fakultě a ve stejném období studoval zároveň v oboru dějiny, filosofie, sociologie a teorie práva, které završil disertační prací s názvem: „Právní zajištění ekumenických vztahů mezi církvemi“, po níž získal titul Ph.D. Od roku 1998 ještě rozšířil svůj obzor studiem ve Vatikánu na Fakultě kanonického práva Papežské Lateránské univerzity, kterou zakončil v roce 2000 licenciátem z kanonického práva a po následném studiu tamtéž v roce 2002, po předložení disertační práce s názvem: () \"„Diritto Ecclesiastico Ceco“\" nabyl titulu doktora kanonického práva. V roce 2011 habilitoval na Právnické fakultě Trnavské univerzity v Trnavě prací: () \"„Tschechisches Staatskirchenrecht nach 1989“\". Dne 21. června 2016 na Teologické fakultě Jihočeské univerzity v Českých Budějovicích úspěšně obhájil disertační práci na téma \"Počátky hierarchického uspořádání v rané církvi\" a získal titul Th.D.\n\nV letech 1989–1990 začal svou právní praxi u Městského soudu v Praze jako soudní čekatel. Jako notář \"Interdiecézního církevního soudu\" v Praze pracoval v letech 1997–2000 a v letech 2000–2009 zde byl soudcem. Od roku 2004 je konzultantem komise plenárního sněmu českých a moravských diecézí pro partikulární kanonické právo. Od roku 2007 je promotorem iustitiae v arcidiecézním procesu o pověsti svatosti, životě a ctnostech Božího služebníka Otce Jana Evangelisty Urbana z řádu františkánů. Od roku 2009 je soudcem Metropolitního církevního soudu v Praze.\n\nPedagogickou činnost zahájil v roce 2002 jako odborný asistent na pražské Teologické fakultě Univerzity Karlovy v oboru kanonické právo. V letech 2003–2009 byl externím vyučujícím na Teologické fakultě Jihočeské univerzity v Českých Budějovicích v oboru církevní právo a konfesní právo. Od roku 2009 se zde stává interním vyučujícím – odborným asistentem v oboru církevního práva (1. základní normy a ústavní právo, 2. manželské právo, 3. sakramentální právo, 4. procesní právo) a od roku 2011 je na téže fakultě docentem pro obory církevní právo 1.-4.\n\nOd roku 1996 je členem pracovního výboru \"Společnosti pro církevní právo\" a redaktorem odborného časopisu \"Revue církevního práva\". Od roku 2004 má soustavnou publikační a přednáškovou činnost na \"Ústavu pro vztahy státu a církví při Ministerstvu kultury Slovenské republiky\" v Bratislavě. Jako samostatný vědecký pracovník je od roku 2005 na Husitské teologické fakultě Univerzity Karlovy v Praze spoluřešitelem výzkumného záměru „Církve v českých zemích a otázka nacionalismu“. Od roku 2009 je řádným členem \"Společnosti přátel beuronského umění\" a od roku 2010 členem \"Slovenské společnosti kanonického práva\". Badatelské činnosti se, jako docent, věnuje od roku 2011 na Teologické fakultě Jihočeské univerzity a od roku 2012 také na Právnické fakultě Trnavské univerzity.\n\nJako dítě ministroval spolu s bratrem v kostele u svatého Jindřicha v Praze, kde jeho rodiče byli varhaníky. Jezuitský farář F. X. Juránek se probíhající liturgické reformě přizpůsoboval liknavě a očividně nerad a v Praze se tehdy vědělo, že jsou dva kostely, v nichž se slouží „po staru“, kromě sv. Jindřicha ještě sv. Prokop na Žižkově. Později si plynule zvykl na „novou“ mši, ale způsob celebrace P. Juránka mu přišel „zbožnější“ a z nové mše měl pocit, že si na ní „ministrant nezaministruje a varhaník nezahraje“ a kazatelství P. Juránka po staru vnímal jako skvělé řečnické výkony.\n\nAčkoliv po kněžství přirozeně toužil od dětství, za komunismu by si netroufl vstoupit do semináře, a proto vystudoval práva. Po sametové revoluci se během vojenské služby rozhodl, že přihlášku podá. Pouze první akademický rok, 1990/1991, byl v Praze, kde zažil vicerektora Jana Baxanta, Odilona Štampacha i děkana Václava Wolfa ještě v klidu před bouří, před krizí a spory na teologické fakultě. Za svůj „hřích z mládí“ považuje, že tehdy přispěl salesiánům do zpěvníku rytmických písní Hosana částí „Svatý“ do Matyskova ordinária; ve zpěvníku je uveden jako spoluautor hudby a textu též u celého ordinária. Ještě před vysvěcením sloužil v roli jáhna u biskupa Ljavince při řeckokatolických obřadech, k čemuž svěcení není vyžadováno. Zbytek seminárního života a studií prožil v Římě, a to v Nepomucenu a na Lateránské univerzitě, kde poznal celosvětovou církevní atmosféru i osobnosti českého katolického exilu.\n\nV Nepomucenu se setkal s tradičněji orientovanou americkou skupina „Sedes sapientiae“, vedenou mons. McCarthym, přezdívaným McCartney, kterou však nepovažoval za duchovně přitažlivé hvězdy. Dozvěděl se od nich však o obrazoborectví, které v USA nastalo v souvislosti s prováděním koncilní reformy, například pálení liturgických rouch. Navštěvoval také nejrozmanitější východní rity a později jako kněz postgraduant využil dokonce možnost koncelebrovat východosyrský ritus.\n\nMyšlenka na tridentskou liturgii se u něj během studia a počátku kněžství vytratila a i byzantskému ritu se vyhnul. Rituální prvek u nové liturgie nepostrádal, protože zažil pontifikální mše spojené s vytvářením vyostřené atmosféry neklidu a výbušností vůči těm ministrantům, kteří neplnili při liturgii očekávání, a proto spíše zaujímal postoj „čím méně, tím lépe“. Jako jáhen a kaplan také zažil faráře, který měl vysloveně aliturgický přístup, ovšem byl strhujícím kazatelem. Později se proto snažil dbát na vyváženost zvěstného a rituálního prvku.\n\nPozději dospěl k tomu, že rituální prvek je završen tím, že se naučil tridentský ritus, a začal být hrdý na to, že nejen různé východní církve, nýbrž i západní, latinská, má své pevné obřadové dědictví. Podivuje se nad dvojím metrem, když se vše východní adoruje, avšak tridentský obřad je odsuzován jako něco škodlivého. Tradiční liturgie podle něj posiluje v knězi vědomí, že mše má obětní a kajicný charakter, což je v protikladu se sebepředvádivou žoviálností podbízivých celebrantů.\n\nJeho pohled na liturgii je ovlivněn zkušenostmi zejména z Itálie a Německa. V Itálii například nedbalý způsob sloužení mší, kterou je kněz schopen zvládnout i za 12 minut, přičemž věřící sedívají s nohou přes nohu a bohoslužbu si pročítají z letáčku, do kterého upínají zrak. Německá církev je podle něj otrávená osmašedesátnickým virem, takže je velmi nepředvídatelné, s čím se člověk při liturgii nebo při něčem jí podobném vůbec setká. Komická či tragická mu připadá například kanonická přímluva za „angažované ženy a muže, angažované dívky a chlapce…“ v jedné německé diecézi nebo využívání myčky nádobí k purifikaci kalíšků po podávání pod obojí. Za exces považuje i to, že i pro některé české kněze má misál spíše indikativní než imperativní charakter a celebraci napolo improvizují nebo do ní vkládají prvky, které nelze v misálu nalézt. Jako příklady excesů uvedl například televizní „vysedávanou“ mši à la buddhismus, eucharistickou samoobsluhu u kulatého stolu nebo výzvu, aby se lidé na sebe podívali a nejprve se pozdravili, místo tradičního úkonu kajícnosti. Považuje za nutné jasně říci, že partikulární církve v některých zemích jsou vůči univerzální církvi ve vnitřním schizmatu, ke svátosti pokání chodí jen nepatrný podíl věřících a naopak k přijímání eucharistie chodí i ti, kdo by dle církevních předpisů neměli.\n\nKdyž nastoupil roku 2005 nastoupil na Smíchov ke svatému Gabrielu, zpočátku tam postrádal „oltář čelem k lidu“, avšak rychle si zvykl a začal sloužit „zády“. Takto se tridentské mši postupně blížil, ačkoliv sloužil česky.\n\nNa přání faráře Gapského „do Gabriela pustil trident“. P. Gapski byl inspirován působením kanovníka Gerndta v Modřanech. Farnost sepsala s komunitou toužící po tradičních mších svatých smlouvu o podmínkách působení, podle níž si komunita měla sama shánět celebranty. Tehdy se také poprvé dozvěděl o nepochopení a ústrcích, které tito kněží zažili. Překvapil ho i nízký věkový průměr věřících navštěvujících tridentské mše, zatímco generaci dnešních „kostelních babiček“ tento fenomén míjí. Mezi nimi nenašel smečku lidí „vyloženě tuhých, nesnášenlivých, nedůtklivých“, jak by měl čekat podle převládajícího předsudečného mínění, ale mladší věřící, kteří chtějí čerpat bohatství z liturgie a jsou osloveni její krásou a hloubkou – této většině však dokážou kazit pověst někteří problematičtí exponenti.\n\nNakonec se rozhodl se tridentský ritus naučit i sám – a to i proto, že by se neslušelo, aby byl duchovním správcem kostela, v němž se slouží obřad, který ani odsloužit neumí. Od 18. října 2015 tedy sloužil tridentské mše v kostele svatého Gabriela na Smíchově, jehož byl rektorem a kde se tridentské mše sloužily každý pátek a neděli od 17 hodin už od roku 2012.\n\nOd července 2016 se stal rektorem kostele Nanebevzetí Panny Marie a svatého Karla Velikého na Karlově. Každou neděli zde slouží jak novou mši česky, tak tridentskou mši latinsky. Latinskou mši podle jeho slov vyhledávají především mladší lidé, kteří chtějí svou víru prožívat intenzivněji.\n\n\n\n\na řada dalších prací.\n\n\n"}
{"id": "1006317", "url": "https://cs.wikipedia.org/wiki?curid=1006317", "title": "Lauren Lapkusová", "text": "Lauren Lapkusová\n\nLauren Lapkusová, nepřechýleně Lauren Lapkus (* 6. září 1985 v Evastonu ve státě Illinois) je americká herečka a komička, nejlépe známá díky své roli Dee Dee v seriálu NBC \"Are You There, Chelsea?\" (\"Jsi tam, Chelsea?) a dále role Susan Fischerové v seriálu NetFlix \"Orange Is the New Black\" (\"Oranžová je novou černou\"). V roce 2008 Lapkusová ukončila studium na DePaul University, rok žila v New Yorku a v roce 2010 se přestěhovala do Los Angeles, aby rozvinula svoji hereckou kariéru. V roce 2014 pracuje na roli ve filmu \"Jurský svět\", který má jít do kin v červnu roku 2015.\n"}
{"id": "1006321", "url": "https://cs.wikipedia.org/wiki?curid=1006321", "title": "Don Moye", "text": "Don Moye\n\nDon Moye (* 23. května 1946) je americký jazzový bubeník a perkusionista. Jeho otec hrál na bicí a strýc byl saxofonista; on sám v dětství hrál na housle a zpíval v kostelním sboru. Později studoval hru na perkuse na Wayne State University v Detroitu a od roku 1969 vystupoval se skupinou Art Ensemble of Chicago. Během své kariéry spolupracoval s mnoha dalšími hudebníky, mezi které patří například Hamiet Bluiett, Chico Freeman, Don Pullen nebo Randy Weston a vydal také několik alb pod svým jménem.\n"}
{"id": "1006326", "url": "https://cs.wikipedia.org/wiki?curid=1006326", "title": "Stanislav Přibyl", "text": "Stanislav Přibyl\n\nJméno a příjmení Stanislav Přibyl má více známých nositelů:\n\n"}
{"id": "1006328", "url": "https://cs.wikipedia.org/wiki?curid=1006328", "title": "Okres Kutno", "text": "Okres Kutno\n\nOkres Kutno (polsky \"Powiat kutnowski\") je okres v polském Lodžském vojvodství. Rozlohu má 886,86 km² a v roce 2011 zde žilo 102 234 obyvatel. Sídlem správy okresu je město Kutno.\n\nMěstská:\n\nMěstsko-vesnické:\n\nVesnické:\n\n"}
{"id": "1006331", "url": "https://cs.wikipedia.org/wiki?curid=1006331", "title": "Plantain", "text": "Plantain\n\nPlantain (též plantejn či plantýn) neboli \"zeleninový banán\" je plod banánovníku odrůdy \"Musa × paradisiaca\". Je větší než jiné druhy banánů (až 30 cm) a má sytě zelenou barvu. Pro vysoký obsah škrobu se jeho dužina nejlépe hodí k tepelné úpravě. V jihovýchodní Asii, rovníkové Africe a Karibiku patří k základním potravinám s vysokou výživnou hodnotou (jeden plantain má okolo 220 kilo kalorií). Připravují se z něj polévky, kaše zvaná fufu, směsi kari nebo tostones, což jsou tenké plátky plantainu smažené v palmovém oleji. Také se může usušit a rozemlít na mouku. Výhodou plantainu je, že plodí po celý rok. Velké plantainové listy jsou v tropech používány jako talíře.\n\n\n"}
{"id": "1006335", "url": "https://cs.wikipedia.org/wiki?curid=1006335", "title": "Seznam ostrovů Antarktidy", "text": "Seznam ostrovů Antarktidy\n\nToto je seznam ostrovů v Antarktidě. Nepojmenované ostrovy, velmi malé ostrůvky a skály jsou vynechány.\n\n\n\n\n\n"}
{"id": "1006336", "url": "https://cs.wikipedia.org/wiki?curid=1006336", "title": "Brécey", "text": "Brécey\n\nBrécey je francouzská obec v departementu Manche v regionu Normandie. V roce 2011 zde žilo 2 159 obyvatel.\n\n\"Počet obyvatel\" \n\n\n"}
{"id": "1006351", "url": "https://cs.wikipedia.org/wiki?curid=1006351", "title": "Kaple Panny Marie (Boušín)", "text": "Kaple Panny Marie (Boušín)\n\nKaple Panny Marie je římskokatolická kaple na Boušíně, místní části obce Slatina nad Úpou. Patří do farnosti Boušín.\n\nMariánská kaplička se studánkou připomínající událost zázračného uzdravení z roku 1464 stojí asi 100 metrů severně v lese pod kostelem Navštívení Panny Marie. Vpředu nad vchodem je umístěna mramorová deska s vylíčením této události.\n\"\"Tam, kde je dnešní fara, stával před časy dvorec turyňského pána. Často sem dojížděl s malou dcerkou. Nebe ji dalo krásu, ale nemoc vzala ubohé se sluchem i řeč. Ovečky však jí rozuměly a ovčákův pes četl ji s očí. Jednou, když ji zlákalo jaro, vydala se k ovečkám sama. Cesty ji vedly, ale také svedly a zavedly v prales nad divou řekou. Temných hlubin se bála, ale studánka ve stráni ji zvábila, pramen osvěžil, a když v pláči sepjala ruce k prosebnému „Zdrávas“, aby ji svatá Paní z lesů vyvedla, stal se div: hluchá slyší, jak němé dosud rty šeptají živá slova. Za štěkotem psů z lesa ven zahlédne dvorec, slyší zvonky oveček a radostně na žasnoucího pastuchu volá: „Bárto, Bárto!“ Na poděkování zázračného uzdravení daroval pán turínský dvorec s poplužím záduší a vybudoval na Bohušíně mariánskou svatyni.\"\"\n\nAutorem textu je dřívější ředitel škol v Červeném Kostelci Bohumil Kulíř. V kapličce bývaly nahoře ve výklenku soška Panny Marie a dole u pramene soška klečícího děvčátka, které byly před vánocemi odcizeny. Původní kaplička stávala asi o 50 m výše u cesty proti kopci, což dosvědčuje velký plochý kámen se třemi otvory a s letopočtem 1769 (dnes již špatně čitelným). Studánka bývala krytá pouze šindelovou stříškou a až do roku 1925 tam chodili boušínští obyvatelé pro vodu. Potom byla postavena za přispění obce současná zděná kaplička.\n\nO podivuhodném uzdravení na Boušíně se totiž vypráví v Babičce Boženy Němcové. Podle pověsti se ze studánky napila hluchoněmá dcerka Jan Litobořského z Chlumu a na Turyni, která se ztratila v hlubokém lese nad divoce pádící řekou Úpou. Ve stráni zahlédla studánku. Unavená pláčem a strachem se z ní napila – a stal se zázrak. Náhle promluvila a uslyšela i štěkot psa, jehož pán ji dovedl zpět k rodičům. Od těch časů se voda boušínské studánky považuje za zázračnou.\n\n"}
{"id": "1006353", "url": "https://cs.wikipedia.org/wiki?curid=1006353", "title": "Alžběta Dánská (rozcestník)", "text": "Alžběta Dánská (rozcestník)\n\nAlžběta Dánská je jméno několika žen královského rodu z historie Dánska:\n\n"}
{"id": "1006356", "url": "https://cs.wikipedia.org/wiki?curid=1006356", "title": "Seznam zápasů rakouské fotbalové reprezentace na MS", "text": "Seznam zápasů rakouské fotbalové reprezentace na MS\n\nRakouská fotbalová reprezentace byla celkem 7x na mistrovstvích světa ve fotbale a to v letech 1934, 1954, 1958, 1978, 1982, 1990, 1998.\n\n"}
{"id": "1006358", "url": "https://cs.wikipedia.org/wiki?curid=1006358", "title": "Seznam zápasů rumunské fotbalové reprezentace na MS", "text": "Seznam zápasů rumunské fotbalové reprezentace na MS\n\nRumunská fotbalová reprezentace byla celkem 7x na mistrovstvích světa ve fotbale a to v letech 1930, 1934, 1938, 1970, 1990, 1994, 1998.\n\n"}
{"id": "1006362", "url": "https://cs.wikipedia.org/wiki?curid=1006362", "title": "Malachi Favors", "text": "Malachi Favors\n\nMalachi Favors (22. srpna 1927 − 30. ledna 2004) byl americký jazzový kontrabasista. Na kontrabas začal hrát ve svých patnácti letech a profesionálně začal vystupoval po ukončení střední školy. Roku 1965 stál u zrodu organizace Association for the Advancement of Creative Musicians a vystupoval se skupinou klavíristy Muhala Richarda Abramse.\n\nOd šedesátých let až do své smrti byl členem skupiny Art Ensemble of Chicago, se kterou vydal velké množství nahrávek. V roce 1977 vydal u vydavatelství AECO Records své sólové album \"Natural & The Spiritual\". Rovněž spolupracoval s dalšími hudebníky, mezi které patří například Roman Bunka, Andrew Hill, Dewey Redman, Wadada Leo Smith nebo Ahmed Abdullah. Zemřel na rakovinu pankreatu ve věku 76 let.\n\n"}
{"id": "1006363", "url": "https://cs.wikipedia.org/wiki?curid=1006363", "title": "Yeltsin Tejeda", "text": "Yeltsin Tejeda\n\nYeltsin Ignacio Tejeda Valverde [jelcin ignácio techeda valverde] (* 17. března 1992, Limón, Kostarika, zkráceně znám jako Yeltsin Tejeda) je kostarický fotbalový záložník a reprezentant, který hraje za klub Evian Thonon Gaillard. Hraje na postu defensivního středopolaře. Účastník Mistrovství světa 2014 v Brazílii.\n\nTejeda začínal v profesionálním fotbale v roce 2011 v kostarickém celku Deportivo Saprissa, s nímž vyhrál v sezoně 2013/14 jarní fázi kostarické 1. ligy (Campeonato de Verano 2014).\n\nV srpnu 2014 přestoupil do francouzského prvoligového klubu Evian Thonon Gaillard.\n\nYeltsin Tejeda reprezentoval Kostariku v mládežnických výběrech U17 a U20.\n\nV národním A-týmu debutoval v roce 2011.\n\nKolumbijský trenér Kostariky Jorge Luis Pinto jej vzal na Mistrovství světa 2014 v Brazílii. V prvním zápase Kostariky v základní skupině D nastoupil v základní sestavě a podílel se na překvapivém vítězství 3:1 proti favorizované Uruguayi.\nKostarika se v těžké základní skupině D s favorizovanými celky Uruguaye, Itálie (výhra 1:0) a Anglie (remíza 0:0) kvalifikovala se sedmi body z prvního místa do osmifinále proti Řecku, nakonec byla vyřazena až ve čtvrtfinále s Nizozemskem (0:0, 3:4 na penalty). I tak dosáhla postupem do čtvrtfinále svého historického maxima.\n\n"}
{"id": "1006364", "url": "https://cs.wikipedia.org/wiki?curid=1006364", "title": "Spotify", "text": "Spotify\n\nSpotify (IPA: [ˈspotɪˌfaːɪ]) je přední světová služba původem ze Švédska, která nabízí streamování či podcasting hudby od vybraných vydavatelství jako jsou Sony, EMI, Warner Music Group, Universal a další. Služba je dostupná v západní Evropě, většině Severní a Jižní Ameriky a v Oceánii. V říjnu 2019 měla 248 milionů uživatelů, z toho jich bylo 113 milionů platících.\n\nV září 2016 bylo Spotify díky O Czech Republic lokalizováno do českého jazyka.\n\nSpolečnost Spotify Ltd. byla založena v dubnu 2006 ve švédském hlavním městě Stockholmu. Dva roky na to, 7. října 2008, vznikla stejnojmenná služba.\n\nV únoru 2018 podala společnost Spotify žádost o nabídku akcií na akciové burze v New Yorku, přičemž usilovala o zisk z primární nabídky ve výši jedné miliardy USD.\n\nSpotify v současné době používá k přenosu audio záznamů k uživatelům ztrátový kodek Ogg Vorbis. V programu Free činí datový tok nahrávek 160 kbit/s. Spotify v programu Premium pak poskytuje svým platícím uživatelům nahrávky ve vyšší kvalitě (datovém toku), a to 320 kbit/s. Premium stojí v USA 10 USD měsíčně, ale cena se v různých státech může lišit. Varianta Premium neobsahuje žádné reklamy a na rozdíl od varianty Free nemá omezenou možnost přeskakování hudby.\n\nSlužba je dostupná v Austrálii, Rakousku, Belgii, Dánsku, na Faerských ostrovech, Finsku, Francii, Itálii, Německu, Nizozemsku, na Novém Zélandu, Česku, Norsku, v Irsku, Polsku, Slovensku, Španělsku, Švédsku, Švýcarsku, ve Spojeném království a Spojených státech.\n\nPod Spotify patří i aplikace Stations, která byla spuštěna v roce 2018 a pomáhá s hledáním nových písní k poslechu. Aplikace je zatím dostupná jen pro Android.\n\nSpotify je někdy kritizováno hudebními umělci, kteří mají ze služby pouze malý zisk. K těmto kritikům se řadí například Taylor Swift, Thom Yorke nebo D. A. Wallach.\n\nPři těchto službách docházelo do roku 2016 k většímu využití disku, u SSD disku je navíc možné, že se zapíše objem dat vyšší, než je udávaný výrobcem jako životnost disku.\n"}
{"id": "1006367", "url": "https://cs.wikipedia.org/wiki?curid=1006367", "title": "Inspectah Deck", "text": "Inspectah Deck\n\nInspectah Deck, rodným jménem Jason Hunter (* 6. července 1970, New York) je americký rapper a hudební producent. Od roku 1992 působí v hiphopové skupině Wu-Tang Clan, se kterou vydal několik alb. Rovněž vydal několik sólových alb a roku 2013 vydal společné album s duem 7L & Esoteric. Podílel se také na písních jiných interpretů; v roce 1998 se například podílel na písni „Above the Clouds“ hiphopového dua Gang Starr.\n\n"}
{"id": "1006372", "url": "https://cs.wikipedia.org/wiki?curid=1006372", "title": "In Solitude", "text": "In Solitude\n\nIn Solitude je švédská heavymetalová skupina, která byla založena v roce 2002 ve městě Uppsala. Původní sestavu skupiny tvořil zpěvák a kytarista Henrik Helenius, kytarista Niklas Lindström, baskytarista Gottfrid Åhman a bubeník Uno Bruniusson. V roce 2003 se ke skupině přidal zpěvák Pelle „Hornper“ Åhman a roku 2005 ji opustil Henrik Helenius, kterého nahradil Mattias Gustavsson (ten ze skupiny odešel v roce 2009). Od roku 2010 ve skupině hraje druhý kytarista Henrik Palm. Skupina do roku 2013 vydala celkem tři studiová alba, posledním z nich je \"Sister\".\n\n\n"}
{"id": "1006374", "url": "https://cs.wikipedia.org/wiki?curid=1006374", "title": "Shinedown", "text": "Shinedown\n\nShinedown je americká rocková skupina, která vznikla v roce 2001 ve městě Jacksonville na Floridě. Založili ji zpěvák Brent Smith, kytarista Jasin Todd, baskytarista Brad Stewart a bubeník Barry Kerch. Od roku 2005 ve skupině působí ještě kytarista Zach Myers. Stewart ze skupiny odešel v roce 2007 a nahradil jej Eric Bass; Todd odešel o rok později a nahradil jej Nick Perri, který však nedlouho poté skupinu opustil. Své první album nazvané \"Leave a Whisper\" skupina vydala v roce 2003, následovala alba \"Us and Them\" (2005), \"The Sound of Madness\" (2008), \"Amaryllis\" (2012), \"Threat to Survival\" (2015) a \"Attention Attention\" (2018). Bubeník Barry Kerch se v roce 2013 ohradil proti internetové encyklopedii Wikipedia ohledně špatného žánrového zařazení skupiny.\n\n"}
{"id": "1006375", "url": "https://cs.wikipedia.org/wiki?curid=1006375", "title": "Kostel svatého Jana Křtitele (Dolní Hbity)", "text": "Kostel svatého Jana Křtitele (Dolní Hbity)\n\nKostel svatého Jana Křtitele je novorománská stavba v obci Dolní Hbity, okres Příbram. Kostel zasvěcený svatému Janu Křtiteli patří k dominantě obce při pohledu ze všech světových stran a dává jí její charakter. Od roku 1998 je chráněn jako kulturní památka České republiky.\n\nVarhany umístěné v dolnohbitském kostele vyrobil pražský varhanář Karel Vocelka. Velikost varhan odpovídá celkové velikosti kostela, která není malá. Kostel sv. Jana Křtitele je třetí největší v okrese Příbram, větší je v Příbrami a Bohutíně. Velký problém pro kostel a varhany vyvolala 1. sv. válka. Nejdříve musely být odevzdány dva měděné bubny a potom začalo docházet na píšťaly, protože byly cínové, a to byl kov, který se tehdy všude zabavoval ve prospěch státu, bohužel i v kostele. V únoru 1918 byly píšťaly z varhan demontovány . Pokoušel se je zachránit tehdejší farář, který prosadil, aby nebyly hned namačkány do beden a řadu měsíců zdržoval jejich odeslání. Nakonec je musel nechat rozmačkat, ale podařilo se mu nechat je v Dolních Hbitech až do konce války. Pak mohly být prodány za 9 600,- Kč. Tyto peníze pak byly použity na nákup nových píšťal. Nové píšťaly již nebyly cínové, ale zinkové. Jejich cena byla 3 500,- Kč a namontovány byly v roce 1920. Tehdy byly také naladěny. K poškození varhan potom došlo v roce 1968 při požáru věže kostela , kdy do nich při hašení zatékala voda. Opravu provedl v roce 1969 Miroslav Heger z Hořovic. Závěrem je možno konstatovat, že varhany jsou kvalitní výrobek varhanáře K. Vocelky, a to jak úrovní hlasu, tak i estetickým výrazem, který ovlivňuje pohled na vnitřní část kostela.\n\n"}
{"id": "1006376", "url": "https://cs.wikipedia.org/wiki?curid=1006376", "title": "Gerry Weber Open 2014", "text": "Gerry Weber Open 2014\n\nGerry Weber Open 2014 byl tenisový turnaj pořádaný jako součást mužského okruhu ATP World Tour, který se hrál na otevřených travnatých dvorcích v areálu s centrkurtem Gerry Weber Stadion. Konal se mezi 9. a 15. červnem 2014 v německém Halle jako 22. ročník turnaje.\n\nTurnaj s rozpočtem 809 600 eur patřil do kategorie ATP World Tour 250. Nejvýše nasazeným hráčem ve dvouhře se stal čtvrtý tenista světa Roger Federer ze Švýcarska, který si tak odnesl již sedmou rekordní trofej z tohoto turnaje. Celkově vybojoval 79. singlový titul na okruhu ATP.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1006379", "url": "https://cs.wikipedia.org/wiki?curid=1006379", "title": "Yamaha TDR 125", "text": "Yamaha TDR 125\n\nYamaha TDR 125 je motocykl kategorie silniční enduro, vyvinutý firmou Yamaha, vyráběný v letech 1988-2002. Motor je dvoudobý kapalinou chlazený stojatý jednoválec.\n\n\n"}
{"id": "1006382", "url": "https://cs.wikipedia.org/wiki?curid=1006382", "title": "RZA", "text": "RZA\n\nRZA, rodným jménem Robert Fitzgerald Diggs (* 5. července 1969) je americký rapper, hudební producent a herec. Je znám převážně díky svému působení ve skupině Wu-Tang Clan, ale vydal také několik vlastních alb a je členem skupiny Achozen. Jako herec se představil například ve filmech \"Hra s nevěrou\" (2005) nebo \"Komici\" (2009). Rovněž je autorem hudby k několika filmům, jako například \"Ghost Dog - Cesta samuraje\" (1999), \"Kill Bill\" (2003) a \"Kill Bill 2\" (2004). V roce 2013 se podílel na písni „Take a Fall for Me“ z alba \"Overgrown\" anglického hudebníka Jamese Blakea. Je také vlastníkem nahrávacího studia, ve kterém zemřel tehdejší člen Wu Tang Clan, Ol' Dirty Bastard.\n\n\n"}
{"id": "1006385", "url": "https://cs.wikipedia.org/wiki?curid=1006385", "title": "Patrick Pemberton", "text": "Patrick Pemberton\n\nPatrick Alberto Pemberton Bernard (* 24. dubna 1982, Limón, Kostarika, zkráceně znám jako Patrick Pemberton) je kostarický fotbalový brankář a reprezentant, který hraje za kostarický klub LD Alajuelense. Účastník Mistrovství světa 2014 v Brazílii.\n\nPemberton začínal v profesionálním fotbale v roce 2002 v kostarickém celku LD Alajuelense, s nímž vyhrál několikrát ligovou trofej. V sezoně 2004/05 hostoval v jiném kostarickém klubu AD Carmelita.\n\nPatrick Pemberton reprezentuje Kostariku, v národním týmu debutoval v roce 2010.\n\nKolumbijský trenér Kostariky Jorge Luis Pinto jej vzal na Mistrovství světa 2014 v Brazílii společně s dalšími dvěma brankáři Danielem Cambronerem a Keylorem Navasem.\n\n"}
{"id": "1006392", "url": "https://cs.wikipedia.org/wiki?curid=1006392", "title": "Keylor Navas", "text": "Keylor Navas\n\nKeylor Antonio Navas Gamboa (* 15. prosince 1986, San José, Kostarika, zkráceně znám jako Keylor Navas) je kostarický fotbalový brankář a reprezentant, který hraje za francouzský klub Paris Saint-Germain. Účastník Mistrovství světa 2014 v Brazílii.\n\nNavas začínal v profesionálním fotbale v roce 2005 v kostarickém celku Deportivo Saprissa, s nímž posbíral několik ligových trofejí. V červenci 2010 odešel do španělského druholigového klubu Albacete Balompié, přesně 20 let poté, co jeho krajan Luis Gabelo Conejo zaujal v Balompié stejnou pozici (brankáře).\n\nPro sezonu 2011/12 byl zapůjčen na hostování do španělského prvoligového klubu Levante UD, kam následně po skončení ročníku přestoupil. V sezoně Primera División 2013/14 měl 16 vychytaných nul a úspěšnost zákroků 80,1 % (nejvyšší ze všech brankářů v La Lize).\n\nV srpnu 2014 po mistrovství světa v Brazílii přestoupil za 10 milionů eur do Realu Madrid. Za Real debutoval v La lize 23. září 2014 proti Elche CF (výhra 5:1).\n\nV létě 2015 po odchodu Ikera Casillase do FC Porto pro něj začalo turbulentní období. Real Madrid si vyhlédl v Manchesteru United Davida de Geu, přičemž opačným směrem měl zamířit právě Navas. Transfer se nakonec neuskutečnil a Keylor přiznal, že byl za to vděčný. Poté se stal brankářskou jednotkou v týmu a začal podávat výkony na vysoké úrovni, v prvních sedmi ligových zápasech inkasoval jen dva góly, dařilo se mu likvidovat i penalty.\n\nKeylor Navas reprezentoval Kostariku v mládežnickém výběru U17. Zúčastnil se Mistrovství světa hráčů do 17 let 2003 ve Finsku, kde mladí Kostaričané vypadli ve čtvrtfinále s Kolumbií po porážce 0:2.\n\nV národním A-týmu Kostariky debutoval v roce 2008.\n\nKolumbijský trenér Kostariky Jorge Luis Pinto jej vzal na Mistrovství světa 2014 v Brazílii společně s dalšími dvěma brankáři Danielem Cambronerem a Patrickem Pembertonem. V prvním zápase Kostariky v základní skupině D nastoupil v základní sestavě a vychytal překvapivé vítězství 3:1 proti favorizované Uruguayi.\nV dalších zápasech s Itálií (výhra 1:0) a Anglií (remíza 0:0) vychytal čistá konta, Kostarika se kvalifikovala se sedmi body z prvního místa do osmifinále proti Řecku. V něm Kostaričané vyhráli až v penaltovém rozstřelu poměrem 5:3 a poprvé v historii postoupili do čtvrtfinále MS. Navas chytal výtečně, měl několik klíčových zákroků a v rozstřelu vyrazil jednu penaltu. Ve čtvrtfinále s Nizozemskem (0:0, 3:4 na penalty) znova držel svůj tým proti převaze „Oranje“ a opět došlo na penaltový rozstřel. Tentokrát se mu nepodařilo chytit ani jednu ze čtyř nizozemských pokusů a Kostarika byla vyřazena. I tak dosáhla postupem do čtvrtfinále svého historického maxima.\n\n"}
{"id": "1006394", "url": "https://cs.wikipedia.org/wiki?curid=1006394", "title": "AS Atletico Trivento", "text": "AS Atletico Trivento\n\nAssociazione Sportiva Dilettanti Atletico Trivento byl italský fotbalový klub sídlící ve městě Trivento. Klub byl založen v roce 1964. V sezóně 2007/08 se podařilo Triventu vyhrát Eccellenzu a postoupit do Serie D. Klub se po sezóně 2011/12, ve které skončil na šestém místě, odhlásil ze Serie D a byl poté následně zlikvidován.\n\n"}
{"id": "1006396", "url": "https://cs.wikipedia.org/wiki?curid=1006396", "title": "Hačinohe", "text": "Hačinohe\n\nHačinohe () je město na jihovýchodě prefektury Aomori na severu ostrova Honšú v Japonsku. V dubnu 2012 mělo město 235 434 obyvatel, což při rozloze 305,4 km² představovalo hustotu zalidnění 771 obyvatel na km².\n"}
{"id": "1006399", "url": "https://cs.wikipedia.org/wiki?curid=1006399", "title": "CD Badajoz", "text": "CD Badajoz\n\nClub Deportivo Badajoz je španělský fotbalový klub sídlící ve městě Badajoz v autonomním společenství Extremadura. Klub byl založen v roce 1905, zanikl v roce 2012 kvůli dluhům ve výši 70 000 eur. Ve stejném roce byl obnoven příznivci klubu pod názvem Club Deportivo Badajoz 1905.\n\nSvé domácí zápasy hraje klub na stadionu Estadio Nuevo Vivero s kapacitou 15 598 diváků.\n\nKlub byl založen v roce 1905 po sloučení dvou místních celků, Racingu a Sportu. Ovšem teprve v roce 1931 se stal klub pravidelným členem španělských vrcholových soutěží, když jim mecenáš Francisco Fernandes Marquesta zaplatil jejich první hřiště - pojmenované El Vivero.\n\nBadajoz hrál většinu své historie na pomezí Tercera División a Segunda División, jeho nejúspěšnější období je bezesporu nepřetržité jedenáctileté působení ve druhé nejvyšší soutěži v 90. letech 20. století. Po sestupu v sezóně 2002/03 nastal prudký pád, který se zastavil opět v Tercera División.\n\nV létě roku 2012 klub administrativně sestoupil z Segunda División B, kvůli dluhům ve výši 70 000 eur, klub se poté nepřihlásil ani o soutěž níže a byl následně zlikvidován. Nedlouho po zániku byl ve stejném roce obnoven příznivci klubu pod názvem Club Deportivo Badajoz 1905, obnovený klub byl přihlášen do poslední regionální soutěže v Extremaduře (6. nejvyšší soutěž).\n\n\n"}
{"id": "1006401", "url": "https://cs.wikipedia.org/wiki?curid=1006401", "title": "Ghostface Killah", "text": "Ghostface Killah\n\nGhostface Killah, rodným jménem Dennis Coles (* 9. května 1970) je americký rapper. Od roku 1992 působí v hiphopové skupině Wu-Tang Clan, se kterou vydal několik alb; později působil také ve skupině Theodore Unit. Od roku 1996 rovněž vydává nahrávky pod svým jménem; první z nich bylo album \"Ironman\". Rovněž spolupracoval s dalšími umělci, jako byli například J Dilla, MF Doom, Raekwon a Method Man.\n\n\n"}
{"id": "1006402", "url": "https://cs.wikipedia.org/wiki?curid=1006402", "title": "Herning", "text": "Herning\n\nHerning je město v Dánsku v regionu Midtjylland na Jutském poloostrově. Je to také sídlo stejnojmenné obce. V roce 2004 mělo 47 765 obyvatel včetně předměstských částí Tjørring, Snejbjerg, Lind, Birk, Hammerum a Gjellerup, čímž se řadilo na 11. místo mezi aglomeracemi v Dánsku.\n\nV roce 2018 se ve městě Herning (a v hlavním městě Kodani) uskutečnilo 82. Mistrovství světa v ledním hokeji. Bylo to vůbec poprvé v historii, kdy Dánsko uspořádalo hokejový světový šampionát.\n"}
{"id": "1006404", "url": "https://cs.wikipedia.org/wiki?curid=1006404", "title": "AD Ceuta", "text": "AD Ceuta\n\nAsociación Deportiva Ceuta byl španělský fotbalový klub sídlící v autonomním městě Ceuta. Klub byl založen v roce 1996, zanikl v roce 2012 kvůli dluhům ve výši 600 000 eur.\n\nSvé domácí zápasy hrál klub na stadionu Estadio Alfonso Murube s kapacitou 6 500 diváků.\n\n\n\"Aktuální v sezóně 2011/12\"\n\n"}
{"id": "1006406", "url": "https://cs.wikipedia.org/wiki?curid=1006406", "title": "Out of Control", "text": "Out of Control\n\nOut of Control může být:\n\n"}
{"id": "1006407", "url": "https://cs.wikipedia.org/wiki?curid=1006407", "title": "Seznam zápasů ruské fotbalové reprezentace na MS", "text": "Seznam zápasů ruské fotbalové reprezentace na MS\n\nRuská fotbalová reprezentace byla celkem 4x na mistrovstvích světa ve fotbale a to v letech 1994, 2002, 2014, 2018.\n\n"}
{"id": "1006408", "url": "https://cs.wikipedia.org/wiki?curid=1006408", "title": "Daryl Janmaat", "text": "Daryl Janmaat\n\nDaryl Janmaat (* 22. července 1989, Leidschendam, Nizozemsko) je nizozemský fotbalový obránce a reprezentant, který hraje v anglickém klubu Watford FC. Účastník Mistrovství světa 2014 v Brazílii.\n\nJanmaat hrál v Nizozemsku na mládežnické úrovni za Feyenoord. Profi kariéru zahájil v dresu druholigového klubu ADO Den Haag v létě 2007, kde odehrál jednu sezónu 2007/08. V červenci 2008 přestoupil do prvoligového SC Heerenveen, s nímž vyhrál hned v první sezóně 2008/09 nizozemský fotbalový pohár (KNVB beker).\n\nPo vypršení čtyřleté smlouvy odešel v červenci 2012 jako volný hráč do Feyenoordu, kde již působil v mládí.\n\nPřed začátkem sezóny 2014/15 přestoupil v červenci 2014 do týmu anglické Premier League Newcastle United FC. Newcastle v sezóně 2015/16 sestoupil do Football League Championship, nicméně Janmaat zůstal pro sezónu 2016/17 v Premier League, neboť přestoupil do Watford FC.\n\nDaryl Janmaat byl členem nizozemských mládežnických výběrů v kategoriích U20 a U21 (Jong Oranje – nizozemská jedenadvacítka).\n\nV nizozemském reprezentačním A-mužstvu debutoval pod trenérem Louisem van Gaalem 7. září 2012 v kvalifikačním zápase proti Turecku v Amsterdam Areně. Nastoupil v základní sestavě a odehrál první poločas, Nizozemci vyhráli 2:0.\n\nTrenér Louis van Gaal jej vzal na Mistrovství světa 2014 v Brazílii. Nizozemci se dostali do boje o třetí místo proti Brazílii, vyhráli 3:0 a získali bronzové medaile.\n\n"}
{"id": "1006409", "url": "https://cs.wikipedia.org/wiki?curid=1006409", "title": "Miami Horror", "text": "Miami Horror\n\nMiami Horror je australská hudební skupina, založená v roce 2007 v Melbourne. Jejími členy jsou baskytarista a hráč na syntezátory Benjamin Plant, kytarista a zpěvák Josh Moriarty, kytarista a hráč na syntezátory Aaron Shanahan a klavírista a hráč na syntezátory Daniel Whitechurch. Své debutové album nazvané \"Illumination\" skupina vydala v roce 2010 a jedna z jejich písní, konkrétně „Sometimes“, byla použita na soundtrack k počítačové hře Grand Theft Auto V.\n\n"}
{"id": "1006416", "url": "https://cs.wikipedia.org/wiki?curid=1006416", "title": "Seznam zápasů řecké fotbalové reprezentace na MS", "text": "Seznam zápasů řecké fotbalové reprezentace na MS\n\nŘecká fotbalová reprezentace byla celkem 3x na mistrovstvích světa ve fotbale a to v letech 1994, 2010, 2014.\n\n"}
{"id": "1006418", "url": "https://cs.wikipedia.org/wiki?curid=1006418", "title": "Shade Empire", "text": "Shade Empire\n\nShade Empire je finská metalová skupina, která vznikla v roce 1999 ve městě Kuopio. Tvoří ji zpěvák Juha Harju, kytaristé Juha Sirkkiä a Aapeli Kivimäki, baskytarista Eero Mantere, hráč na syntezátory Olli Savolainen a bubeník Erno Räsänen. Dříve ve skupině působili kytaristé Tero Liimatainen (1999–2000) a Janne Niiranen (1999–2013) a bubeník Antti Makkonen. Své první studiové album skupina vydala pět let po svém vzniku a do roku 2013 následovala další tři alba.\n\n\n"}
{"id": "1006422", "url": "https://cs.wikipedia.org/wiki?curid=1006422", "title": "Terence Kongolo", "text": "Terence Kongolo\n\nTerence Kongolo (* 14. února 1994, Rotterdam, Nizozemsko) je nizozemský fotbalový obránce a reprezentant s konžskými kořeny, který hraje v nizozemském klubu Feyenoord. Účastník Mistrovství světa 2014 v Brazílii.\n\nKongolo hrál v Nizozemsku na mládežnické úrovni za Feyenoord, v jeho dresu také debutoval v Eredivisie v sezoně 2011/12 (14. dubna 2012 ve vítězném utkání 3:0 proti SBV Excelsior - šel na hřiště v 81. minutě).\n\nTerence Kongolo byl členem nizozemských mládežnických výběrů.\nS týmem do 17 let vyhrál v roce 2011 Mistrovství Evropy U17 konané v Srbsku, kde Nizozemsko porazilo ve finále Německo 5:2. Ve stejném roce hrál i na Mistrovství světa hráčů do 17 let v Mexiku, kde mladí Nizozemci vyhořeli a obsadili s jedním bodem poslední čtvrté místo v základní skupině A.\n\nZúčastnil se Mistrovství Evropy hráčů do 19 let 2013 v Litvě, kde mladí Nizozemci skončili na nepostupové třetí příčce základní skupiny A.\n\nV nizozemském reprezentačním A-mužstvu debutoval pod trenérem Louisem van Gaalem 17. května 2014 v přípravném zápase před MS 2014 proti Ekvádoru v Amsterdam Areně. Nastoupil v základní sestavě a odehrál první poločas, Nizozemci remizovali s jihoamerickým soupeřem 1:1.\n\nTrenér Louis van Gaal jej vzal na Mistrovství světa 2014 v Brazílii, ačkoli do té doby odehrál v národním týmu pouze jeden přípravný zápas. Na šampionátu nastoupil poprvé v základní skupině B ve třetím utkání proti Chile, kdy v 89. minutě střídal na hřišti Dirka Kuijta. Jeho tým obsadil s plným počtem 9 bodů první místo v základní skupině. Nizozemci se dostali do boje o třetí místo proti Brazílii, vyhráli 3:0 a získali bronzové medaile.\n\n"}
{"id": "1006425", "url": "https://cs.wikipedia.org/wiki?curid=1006425", "title": "Seznam zápasů severoirské fotbalové reprezentace na MS", "text": "Seznam zápasů severoirské fotbalové reprezentace na MS\n\nSeveroirská fotbalová reprezentace byla celkem 3x na mistrovstvích světa ve fotbale a to v letech 1958, 1982, 1986.\n\n"}
{"id": "1006426", "url": "https://cs.wikipedia.org/wiki?curid=1006426", "title": "AEGON Championships 2014", "text": "AEGON Championships 2014\n\nAEGON Championships 2014 byl tenisový turnaj pořádaný jako součást mužského okruhu ATP World Tour, který se hraje v Queen's Clubu na otevřených travnatých dvorcích. Konal se mezi 9. až 15. červnem 2014 v britském hlavním městě Londýně jako 43. ročník turnaje.\n\nTurnaj s rozpočtem 809 600 eur patřil do kategorie ATP World Tour 250. Nejvýše nasazeným hráčem ve dvouhře se stal třetí tenista světa Stanislas Wawrinka ze Švýcarska, startující na divokou kartu, který vypadl v semifinále s pozdějším vítězem Grigorem Dimitrovem.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1006427", "url": "https://cs.wikipedia.org/wiki?curid=1006427", "title": "AEGON Classic 2014", "text": "AEGON Classic 2014\n\nAEGON Classic 2014 byl tenisový turnaj pořádaný jako součást ženského okruhu WTA Tour, který se hrál na otevřených travnatých dvorcích v Edgbaston Priory Clubu. Konal se mezi 9. až 15. červnem 2014 ve anglickém Birminghamu jako 33. ročník turnaje.\n\nTurnaj s rozpočtem 710 000 dolarů patřil poprvé do kategorie WTA Premier Tournaments, když postoupil z nižší úrovně WTA International Tournaments. To se projevilo i v navýšení celkové dotace o téměř půl miliónu dolarů.\n\nNejvýše nasazenou hráčkou ve dvouhře se stala světová jedenáctka Ana Ivanovićová ze Srbska, která potvrdila úlohu favoritky. Singlovou soutěž vyhrála, když ve finále zdolala překvapení turnaje Barboru Záhlavovou-Strýcovou.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující pár obdržel divokou kartu do hlavní soutěže:\n\n\n"}
{"id": "1006428", "url": "https://cs.wikipedia.org/wiki?curid=1006428", "title": "Seznam zápasů skotské fotbalové reprezentace na MS", "text": "Seznam zápasů skotské fotbalové reprezentace na MS\n\nSkotská fotbalová reprezentace byla celkem 8x na mistrovstvích světa ve fotbale a to v letech 1954, 1958, 1974, 1978, 1982, 1986, 1990, 1998.\n\n"}
{"id": "1006431", "url": "https://cs.wikipedia.org/wiki?curid=1006431", "title": "Julius Hemphill", "text": "Julius Hemphill\n\nJulius Hemphill (24. ledna 1938 − 2. dubna 1995) byl americký jazzový saxofonista. Nejprve hrál na klarinet a během středoškolských studií přešel k saxofonu. Po návratu z armády, kam odešel v roce 1964, vystupoval s Ikem Turnerem. během své kariéry spolupracoval s mnoha hudebníky, mezi které patří například Anthony Braxton, Bill Frisell a byl rovněž dlouholetým členem skupiny World Saxophone Quartet. Vydal také řadu alb pod svým jménem. Roku 2003 vyšlo na značce Tzadik Records album \"One Atmosphere\" s Hemphillovými skladbami.\n\n"}
{"id": "1006432", "url": "https://cs.wikipedia.org/wiki?curid=1006432", "title": "Gerry Weber Open 2014 – mužská dvouhra", "text": "Gerry Weber Open 2014 – mužská dvouhra\n\nDo soutěže mužské dvouhry na tenisovém turnaji Gerry Weber Open 2014 nastoupilo dvacet osm hráčů. Obhájcem titulu byl čtvrtý tenista světa a druhý nasazený Roger Federer ze Švýcarska, který soutěž opět vyhrál. Ve finále zdolal kolumbijského hráče Alejandra Fallu, když zvládl tiebreakové koncovky obou setů.\n\nFederer tak na okruhu ATP Tour získal 79. singlovou trofej a druhou v probíhající sezóně, když další tři finále prohrál. Sedmým titulem na Gerry Weber Open navýšil svůj rekordní zápis ve vestfálském Halle i v otevřené éře mezi muži čtrnáctou trofejí z trávy. Falla se probojoval do svého druhého finále ve dvouhře a opět z něj odešel jako poražený.\n\nČtyři nejvýše nasazení hráči měli volný los do druhého kola.\n\n"}
{"id": "1006442", "url": "https://cs.wikipedia.org/wiki?curid=1006442", "title": "Joël Veltman", "text": "Joël Veltman\n\nJoël Ivo Veltman [Žoel Ivo Feltman] (* 15. ledna 1992, Velsen, Nizozemsko) je nizozemský fotbalový obránce a reprezentant, který v současnosti působí v klubu AFC Ajax. Hraje na postu stopera (středního obránce). Účastník Mistrovství světa 2014 v Brazílii.\n\nProfesionální fotbalovou kariéru zahájil v roce 2012 v Ajaxu, klubu, ve kterém prošel proslulou mládežnickou akademií. Debutoval 19. srpna 2012 v utkání Eredivisie proti domácímu NEC Nijmegen (výhra Ajaxu 6:1, šel na hřiště v 79. minutě).\n\nS Ajaxem vyhrál k roku 2014 dvakrát ligovou soutěž Eredivisie (2012/13, 2013/14) a jednou Johan Cruijff Schaal (nizozemský Superpohár v roce 2013).\n\nJoël Veltman byl členem nizozemských mládežnických výběrů od kategorie U17.\nZúčastnil se Mistrovství Evropy hráčů do 17 let 2009, kde ve finále mladí Nizozemci podlehli domácím Němcům 1:2 po prodloužení.\nZúčastnil se i Mistrovství světa hráčů do 17 let 2009 v Nigérii, kde Nizozemci nepostoupili ze základní skupiny C.\n\nV A-mužstvu Nizozemska debutoval pod trenérem Louisem van Gaalem 19. listopadu 2013 v přátelském zápase s Kolumbií v Amsterdam Areně. Nastoupil na hřiště v základní sestavě, Nizozemci remizovali s jihoamerickým soupeřem 0:0.\n\nTrenér Louis van Gaal jej vzal na Mistrovství světa 2014 v Brazílii. Nizozemci se dostali do boje o třetí místo proti Brazílii, vyhráli 3:0 a získali bronzové medaile. V tomto zápase nastoupil v jeho závěru.\n\n"}
{"id": "1006448", "url": "https://cs.wikipedia.org/wiki?curid=1006448", "title": "AEGON Championships 2014 – mužská dvouhra", "text": "AEGON Championships 2014 – mužská dvouhra\n\nDo soutěže mužské dvouhry na tenisovém turnaji AEGON Championships 2014 nastoupilo padesát šest hráčů, což znamenalo jedinou událost kategorie ATP World Tour 250 v sezóně s tímto nejvyšším množstvím tenistů hlavní soutěže. Obhájcem titulu byl skotský pátý hráč světa Andy Murray, který vypadl ve třetím kole s turnajovou patnáctkou Radkem Štěpánkem.\n\nSinglovou soutěž vyhrál čtvrtý nasazený Bulhar Grigor Dimitrov, jenž ve finále zdolal španělskou turnajovou desítku Feliciana Lópeze po dramatickém třísetovém průběhu, když finalisté v zápase odehráli maximální počet gamů. Po prohrané úvodní sadě odvrátil Dimitrov ve druhém dějství mečbol Španěla. Připsal si tak třetí trofej v sezóně 2014, první z travnatého povrchu a celkově čtvrtou singlovou v kariéře.\n\nOsm nejvýše nasazených hráčů mělo volný los do druhého kola.\n\n"}
{"id": "1006458", "url": "https://cs.wikipedia.org/wiki?curid=1006458", "title": "AEGON International 2014 – mužská dvouhra", "text": "AEGON International 2014 – mužská dvouhra\n\nDo soutěže mužské dvouhry na tenisovém turnaji AEGON International 2014 nastoupilo dvacet osm hráčů. Obhájcem titulu byl třetí nasazený španělský tenista Feliciano López, finalista londýnského AEGON Championships, hraného v předcházejícím týdnu.\n\nSinglovou soutěž vyhrál třetí nasazený Feliciano López, jenž ve finále zdolal nejvýše nasazeného francouzského hráče Richarda Gasqueta ve třech sadách . Na okruhu ATP Tour tak získal první trofej v probíhající sezóně a celkově čtvrtou kariérní v singlu, když naposledy předtím vyhrál stejnou eastbournskou událost rok nazpět.\n\nČtyři nejvýše nasazení hráči měli volný los do druhého kola.\n\n"}
{"id": "1006462", "url": "https://cs.wikipedia.org/wiki?curid=1006462", "title": "Pantokrator (hora)", "text": "Pantokrator (hora)\n\nPantokrator (řecky \" Όρος Παντοκράτορας\", doslova \"Hora Všemohoucího\") je nejvyšší hora řeckého ostrova Korfu. Její vrchol se nachází 906 metrů nad mořskou hladinou. Na vrcholu hory je klášter ze 17. století zasvěcený Proměnění Páně, bufet pro turisty a radiokomunikační vysílač.\n\n"}
{"id": "1006471", "url": "https://cs.wikipedia.org/wiki?curid=1006471", "title": "Topshelf Open 2014 – mužská dvouhra", "text": "Topshelf Open 2014 – mužská dvouhra\n\nDo soutěže mužské dvouhry na tenisovém turnaji Topshelf Open 2014 nastoupilo třicet dva hráčů. Obhájcem titulu byl sedmý nasazený francouzský tenista Nicolas Mahut, kterého ve čtvrtfinále vyřadil Bautista Agut.\n\nSinglovou soutěž vyhrál třetí nasazený Španěl Roberto Bautista Agut, jenž ve svém druhém kariérním finále zdolal německého hráče Benjamina Beckera ve třech sadách . Na okruhu ATP Tour tak získal první trofej vůbec.\n\n\n"}
{"id": "1006472", "url": "https://cs.wikipedia.org/wiki?curid=1006472", "title": "Seznam císařů Tří říší", "text": "Seznam císařů Tří říší\n\nCísařové Tří říší stáli v čele tří států, které v prvních desetiletích 3. století na troskách říše Chan ovládly Čínu. Tři říše vznikly na čínském území když se koncem 2. století chanský stát začal rozkládat a její území ovládali soupeřící vojevůdci. Sever země padl do rukou generála a státníka Cchao Cchaoa, který kontroloval i posledního chanského císaře Sien-tiho. Roku 220 Cchao Cchao zemřel a jeho syn a nástupce Cchao Pchi sesadil Sien-tiho a sám se prohlásil císařem říše Wej. Jeho potomci si zachovali císařský titul do roku 265, kdy byli svrženi rodem S’-ma, který předtím po několik desetiletí ovládal wejský stát. S’-maové svou říši nazvali Ťin.\n\nNa Cchao Pchiovu uzurpaci Liou Pej, ovládající jihozápad země, roku 221 reagoval prohlášením sebe sama za císaře říše Chan (jeho stát je označován za Šu Chan, Šu byl starý název S’-čchuanu). Následující rok se nezávislým králem a od roku 229 i císařem říše Wu vyhlásil Sun Čchüan ovládající jihovýchod Číny. Šu i Wu trvaly jen několik desetiletí. Šu bylo dobyto a připojeno k říši Wej roku 263, Wu obsadila ťinská vojska roku 280.\nPodle čínské tradice císař po smrti obdržel čestné posmrtné jméno. Dalším jménem udělovaným posmrtně bylo chrámové jméno, určené k použití při obřadech v chrámu předků dynastie. Obě jména vyjadřovala charakter vlády a císaře, například zakladatelé dynastií dostávali chrámové jméno Tchaj-cu (, Velký předek, Velký praotec).\n\nÉra vlády je název kratšího či delšího období vlády, shrnující základní směr státní politiky. Pravidelně éry začal vyhlašovat chanský císař Wu-ti.\n\nPrvním císařem říše Wej byl od roku 220 Cchao Pchi. Zakladatelem wejské moci byl však už jeho otec Cchao Cchao († 220), který od počátku 3. století ovládl dvůr posledního chanského císaře Sien-tiho a severní Čínu. Cchao Cchao si roku 213 přisvojil titul vévoda z Wej () a roku 216 král z Wej (). Cchao Pchi mu udělil posmrtné jméno Bojovný císař (, Wu-ti).\n\nZakladatelem říše Šu byl Liou Pej z vedlejší větve císařského rodu říše Chan, jeho stát je proto znám jako Šu Chan. Liou Pej je také označován za Prvního vládce Šu (, \"Šu sien-ču\"), jeho syn a nástupce za Posledního vládce Šu (, \"Šu chou-ču\").\n\nSun Liang po svém sesazení roku 257 obdržel titul kníže z Kchuaj-ťi (); znám byl též jako Sesazený císař (, \"Fej-ti\"), nebo Mladý císař (, \"Jou-ti\").\n\nSun Chao po dobytí říše Wu ťinskými vojsky roku 280 dostal titul „markýz Vracející pověření k vládě“ (, \"Kuej-ming chou\", volně „markýz vracející mandát Nebes“); znám je též jako Poslední císař Wu (, \"Wu Mo-ti\").\n"}
{"id": "1006475", "url": "https://cs.wikipedia.org/wiki?curid=1006475", "title": "Tomáš Zohorna", "text": "Tomáš Zohorna\n\nTomáš Zohorna (* 3. leden 1988, Havlíčkův Brod) je český lední hokejista. Jeho bratři Hynek Zohorna a Radim Zohorna jsou čeští hokejoví útočníci.\n\n\n"}
{"id": "1006483", "url": "https://cs.wikipedia.org/wiki?curid=1006483", "title": "Chepstow", "text": "Chepstow\n\nChepstow ( \"Cas-gwent\") je malé město v hrabství Monmouthshire ve Walesu ležící na hranici s hrabstvím Gloucestershire v Anglii. Leží na řece Wye 3,2 kilometru nad jejím soutokem s řekou Severn. Nachází se 26 kilometrů východně od Newportu a 180 kilometrů západně od Londýna. Podle sčítání obyvatel v roce 2001 zde žilo 10 821 obyvatel.\n\nHrad Chepstow, který se nachází na útesu nad řekou Wye a zdejšího mostu, je často označován za nejstarší přežívající kamenný hrad ve Spojeném království. Hrad byl založen Williamem FitzOsbernem ihned po normanském dobytí a v pozdějších stoletích byl rozšiřován, ale po občanské válce zůstal v troskách. V opevněném městě bylo založeno benediktinské převorství.\n\nPřes Chepstow vede železniční trať Gloucester – Newport. V letech 1876 až 1964 zde také končila trať z Monmouthu.\n\nMístní přístav zde stál již ve středověku a používal se pro převoz vína a stal se centrem pro vývoz dřeva a kůry. Mezi další významné průmyslové činnosti zde patřila stavba lodí a těžké strojírenství. Rovněž se zde nachází dostihové závodiště.\n\n"}
{"id": "1006484", "url": "https://cs.wikipedia.org/wiki?curid=1006484", "title": "Seznam zápasů slovenské fotbalové reprezentace na MS", "text": "Seznam zápasů slovenské fotbalové reprezentace na MS\n\nSlovenská fotbalová reprezentace byla celkem 1x na mistrovstvích světa ve fotbale a to v roce 2010.\n\n"}
{"id": "1006487", "url": "https://cs.wikipedia.org/wiki?curid=1006487", "title": "Práčov (Svídnice)", "text": "Práčov (Svídnice)\n\nOsada Práčov leží na levém břehu Chrudimky, 3 km severně od Nasavrk. Je součástí obce Svídnice, na jejímž katastrálním území také leží.\n\nNa zastavěném území Práčova se nalézalo prehistorické hradiště, nejvýraznější zbytky fortifikace hradiště jsou zachovány u cesty do Trpišova. Nejstarší dochovanou stavbou je kostel sv. Jakuba, původně gotická stavba z let 1364–1369. Současnou dominantu Práčova tvoří vodárenská vyrovnávací věž.\n"}
{"id": "1006488", "url": "https://cs.wikipedia.org/wiki?curid=1006488", "title": "Kostel svatého Jakuba Staršího (Sluštice)", "text": "Kostel svatého Jakuba Staršího (Sluštice)\n\nKostel svatého Jakuba Staršího ve Slušticích je římskokatolický filiální kostel úvalské farnosti. Nachází se ve Slušticích v okrese Praha-východ východně od Prahy. Je chráněn jako kulturní památka České republiky.\n\nPrvní písemná zmínka o sluštickém kostele je ze 14. století. Původní chrám postavený na návrší nad návsí v gotickém slohu byl po požáru (1716) v letech 1746–1749 kompletně barokně přestavěn. Z jižní strany lodi je připojena věž - zvonice. Kostel v nevelké obci podléhal chátrání, v roce 2006 však byla opravena fasáda a střecha kostelní věže. Loď kostela kvůli nedostatku finančních prostředků na opravu teprve čeká.\n\nJednolodní kostel se zvonicí na jižní straně a sakristií na severní straně. Zdivo presbytáře je originální gotické, bylo ponecháno původní trojboké zakončení s opěrnými pilíři v nárožích. Na tyto opěrné pilíře byly nasazeny barokní voluty přecházející v pilastry s kompozitními hlavicemi. V průčelí je vysoký římsovaný barokní štít s prázdným výklenkem. Pod výklenkem je z kamene tesaný alianční erb lichtenštejnsko-savojský, neboť barokní přestavbu významně podpořila majitelka škvoreckého panství Marie Terezie Savojská, kněžna lichtenštejnská.\n\nKlenba v lodi je placková, v presbytáři valená s výsečemi nad okny. Po stranách hlavního barokního oltáře jsou sochy českých zemských patronů sv. Václava (vpravo) a sv. Jana Nepomuckého (vlevo). Obraz uprostřed představuje sv. Jakuba Většího. Oltář je dále doplněn sochami andílků. V rozích lodi jsou na dřevěných konzolách barokní sochy: sv. Jana Křtitele, sv. Maří Magdalény, sv. Markéty a sv. Alžběty Durynské.\nKřtitelnice je dřevěná, ztvárněná na způsob veliké barokní vázy, na víku je malé sousoší křtu Páně. Kazatelna je rovněž barokní.\n\nPrvní pátek v měsíci se koná bohoslužba v 18:00, každou neděli v 10:30 je slavena bohoslužba slova nebo mše svatá.\n\n"}
{"id": "1006490", "url": "https://cs.wikipedia.org/wiki?curid=1006490", "title": "SK Slavia Praha 2014/2015", "text": "SK Slavia Praha 2014/2015\n\nTento článek se podrobně zabývá sestavou a zápasy týmu SK Slavia Praha v sezóně 2014/15. Slavia se v předcházející sezóně umístila nejhůře v lize od roku 1973, na 13. místě. Do nové sezóny byl do funkce hlavního trenéra po odchodu nizozemského trenéra Alexe Pastoora v červnu jmenován Miroslav Beránek, jenž Slavii trénoval již v letech 1994–1995 a 2001–2003.\n\nVedle Synot ligy startovala Slavia i v Poháru České pošty, ve kterém obhajovala předchozí čtvrtfinálovou účast. Jako tým hrající nejvyšší ligovou soutěž byla nasazena do 2. kola.\n\nA tým mužů Slavie se 18. června sešel k přípravě na novou sezónu a setkal se s nově složeným týmem trenérů vedeným Miroslavem Beránkem, který vystřídal Nizozemce Alexe Pastoora, pod jehož vedením Slavia v předcházející sezóně téměř sestoupila z Gambrinus ligy. Den před začátkem přípravy byl nový trenér s realizačním týmem představen na tiskové konferenci, na níž byl taktéž tisk seznámen se seznamem hráčů, kteří již za Slavii v ročníku neměli hrát. Tomáš Necid se vrátil do CSKA Moskva, Michal Smejkal zpět do Mladé Boleslavi a hostování skončilo i Josephu Mensahovi z Ghany. Smlouva nebyla prodloužena Kamilu Čontofalskému, jenž zamířil do americké druhé nejvyšší soutěže, slovenskému duu obránců Bortel – Čonka ani švýcarskému útočníkovi Eschmannovi. Navíc vedení oznámilo, že nadále nepočítá s Mariem Ličkou, Keeganem Ritchiem a rekonvalescentem Dávidem Škutkou. Brankář Radek Černý ukončil profesionální kariéru a přesunul se na post trenéra brankářů mládeže. Naopak přípravu s prvním týmem začalo hned několik členů úspěšného juniorského týmu - jm. Jankto, Kodr, Salašovič, Bejbl ml., Sodoma a Souček - a navrátilci z hostování Berkovec s Mikulou.\n\nPrvní letní posilou se 20. června stal obránce Martin Latka, který se Slavií spojil značnou část své profesionální kariéry. Slavia se tradičně zúčastnila turnaje v Čelákovicích, kde v prvním zápase podlehla po penaltovém rozstřelu Slovanu Bratislava. Za zmínku z tohoto zápasu stojí zejména první gól Jakuba Jankta, který posléze přestoupil do italského celku Udinese Calcio, a zranění Martina Berkovce, které ho po střetu s protihráčem vyřadilo po zbytek podzimní části. Konečné 3. místo v turnaji si pak Slavia zajistila výhrou 2:0 nad Příbramí.\n\nV dalším přípravném zápase, ve kterém Slavia porazila Vlašim jediným gólem, se představila druhá posila Milan Černý, který strávil předchozí sezónu po zranění na Dukle, a testovaný záložník Vukadin Vukadinović z Jablonce, který vstřelil jedinou branku zápasu. S Vukadinovićem se Slavia posléze dohodla na hostování s opcí na přestup. Den nato se k týmu připojil ještě stoper Bílek.\n\n4. července Slavia odjela na Slovensko k soustředění na sezónu s testovaným odchovancem Petrem Hoškem, který působil po odchodu ze Slavie ve slovenských a polských klubech, a dalším hráčem přicházejícím na hostování Jakubem Petrem z Olomouce, jenž ale v předchozí sezóně hostoval na Slovácku. Na soustředění tým sehrál dva přípravné zápasy. Nejprve remizoval se Senicí a později byl poražen Trenčínem. Po příjezdu do Prahy se k týmu připojil i potřebný útočník albánský reprezentant Bekim Balaj, který do týmu přestoupil ze Sparty.\n\nPo návratu Slavia nejdříve v dalším zápase podlehla poněkud překvapivě třetiligovým Štěchovicím, přičemž je však třeba dodat, že tým k zápasu nastoupil v kombinované sestavě hráčů A týmu a juniorky včetně testovaného Brazilce Maicona Douglase, ale den nato porazila 3:0 nováčka 1. ligy České Budějovice, když se hned dvakrát trefila nová akvizice v útoku Balaj.\n\nGenerální zkouškou na start nového ročníku první ligy pak byl zápas se Sigmou Olomouc, která po dramatickém závěru předchozího ročníku Gambrinus ligy sestoupila do 2. druhé ligy a zachránila tak i prvoligovou existenci Slavie. Konečnou remízu 1:1 ze zápasu v Kroměříži zařídil svou brankou Slavii navrátilec\nČerný. V následujícím týdnu pak tým doplnil trenčínský Argentinec Baéz a bylo dokončeno hostování Srba Vukadinoviče z Jablonce.\n\nPremiérový zápas Slavie v nové sezóně Synot ligy se odehrál poslední červencový víkend v Uherském Hradišti na stadionu místního celku Slovácka. Slavia nebyla po většinu zápasu lepším týmem a od 33. minuty po trefě Trávníka prohrávala, ale zásluhou nejprve Škody v 73. minutě a poté poněkud šťastně v 77. minutě po zásahu Balaje dokázala proti týmu z Moravy, který Slavii ve 4 z 5 předchozích zápasů dokázal na domácí půdě porazit o tři branky, vybojovat plný počet bodů. K prvnímu domácímu zápasu sezony přicestoval do Edenu Baník Ostrava, se kterým Slavia prohrála poslední zápas předcházejícího ročníku, což znamenalo prodloužení Ostravské serie neporazitelnosti v zápasech se Slavií na 9 utkání od roku 2009. Tato serie však skončila poměrně záhy po začátku zápasu, když již ve 3. minutě přidal již svůj druhý gól sezony Milan Škoda a později se navíc přidali i Zmrhal a Latka. Baník dokázal v průběhu zápasu pouze korigovat na 3:1 a Slavia tak získala další 3 body v ligové tabulce. Ještě téhož dne Slavia oznámila další posilu do útoku, když zdarma získala Senegalce Diopa, jenž se posléze v ročníku stal nejlepším střelcem slávistické juniorky s 15 vstřelenými brankami.\n\nPo následujícím zápase, který Slavia sehrála taktéž na domácí půdě proti Slovanu Liberec, již tým po výhře 4:1 získal 9 bodů z 9 možných a posunul se na průběžné první místo ligové tabulky. Milan Škoda vstřeli v zápase dva góly a udržel si tempo alespoň jednoho gólu na zápas. Po gólu vstřelili i Balaj a Zmrhal. Před pokračováním ligové soutěže nastoupil tým do druhého kola Poháru České pošty proti domácí MFK Chrudim. Slávisté, kteří nastoupili až na Martina Juhara v sestavě složené z náhradníků, porazili třetiligového soupeře 3:1.\n\nVítěznou sérii Slavie ukončily jen tři dny po vítězství v poháru ve čtvrtém kole Synot ligy Teplice, které zvítězily po gólech Litsingiho a Nivalda 2:1. Výsledek korigoval opět Škoda. V 5. kole Slavia z druhé pozice úspěšně zaútočila na vedoucí Plzeň, když ji doma porazila zásluhou Jaromíra Zmrhala 1:0, a naposledy v sezoně se posunula na první místo tabulky. Následovalo totiž pět prohraných ligových zápasů, ve kterých se slávisté střelecky prosadili pouze dvakrát. Nejdříve to byla prohra 1:2 s Mladou Boleslaví, posléze 1:3 s Brnem, následovala dvě prohraná pražská derby - obě 0:2 - proti Bohemians a Spartě a prohra 0:1 v Jihlavě. Na tuto prohru již reagovalo i vedení klubu, které hráčům a realizačnímu týmu rozdalo podmínečné pokuty, které by nebyly požadovány při zisku alespoň 9 bodů v závěrečných šesti ligových zápasech podzimní části. Následně došlo i k vyřazení Marcela Gecova z kádru A-týmu. Ten odehrál zbytek podzimní části za juniorský tým a v zimě, po rozvázání kontraktu, odešel do rumunského Rapidu Bukurešť.\n\nPo prohře v Mladé Boleslavi byla oslabená Slavia navíc ve třetím kole Poháru České pošty vyřazena Viktorií Žižkov, k čemuž výrazně dopomohl i kmenový hráč Slavie hrající za Viktorii Josef Bazal. Po vyřazení z poháru došlo i na konání slavnostního přátelského utkání k 50. výročí založení Odboru přátel Slavie s Hajdukem Split, které Slavia, i přes předčasné úkončení zápasu pro vniknutí fanoušků na hrací plochu, vyhrála 2:0. Díky volnému termínu při neúčasti v poháru pak mohli slávisté odehrát 10. října přátelský zápas s 1. FC Norimberk, který taktéž prohráli.\n\nNež se Slávistům podařilo opět - osm kol po výhře nad Plzní - výhrát, vklínily se do ligových výsledků týmu ještě dvě remízy 1:1, nejdříve s Jabloncem a poté i s později sestoupivšími Českými Budějovicemi. Poslední výhru podzimní části pak obstaral dlouho vyrovnaný zápas proti Příbrami, který v 87. minutě rozhodl gólem na 3:2 Bekim Balaj. Byl to jeho poslední gól ve Slávii. V týdnu předcházejícím zápasu s Příbramí tým Slavie doplnil testovaný Gruzínec Levan Kenija, jenž se již dříve ve Fortuně Düsseldorf potkal s kapitánem Latkou. Ve Slavii podepsal smlouvu pouze do konce sezony, ale ta mu byla v následujícím ročníku prodloužena.\n\nPoslední tři podzimní zápasy přinesly pouze další tři remízy - nejprve na Julisce proti Dukle 2:2 a posléze v Edenu s od 55. minuty v deseti hrajícím Hradcem Králové. V předehrávaném 16. kole pak došlo na remízu 0:0 z venkovního hřiště proti Baníku Ostrava. Hráči tak v posledních 6 kolech podzimní části nesplnili podmínku získání 9 bodů, když získali pouze 8 bodů a do zimní přestávky vstoupili na 8. pozici v tabulce Synot ligy.\n\nV roce 2015 se slávisté sešli již 5. ledna a okamžitě odjeli na kondiční soustředění do Korni na Slovensku. K týmu již se nepřipojili jak Martin Dobrotka, který se po konci smlouvy vrátil zpět do Slovanu Bratislava, tak Bekim Balaj, jenž kvůli nedostatku prostoru přestoupil do chorvatského HNK Rijeka.\n\nNaopak do Slavie zamířil obránce Simon Deli, který na podzim hostoval v Příbrami ze Sparty, a z maďarského Győru se vrátil Michal Švec. Na přelomu ledna a února pak byli z kádru vyřazeni Martin Juhar a Milan Nitrianský. První jmenovaný odešel do slovenksého klubu FC ViOn Zlaté Moravce, druhý pak podepsal smlouvu v italském Avellinu a jarní část sezony strávil v Příbrami.\n\nSlavia odehrála většinu ze svých 14 zimních přípravných zápasů systémem dvou utkání denně. 21. ledna nejprve prohrála se slovenským vicemistrem z Trenčína a ve druhém s mladší sestavou taktéž podlehla druholigovému Varnsdorfu, tentokrát 2:3. O tři dny později se týmu podařilo nejprve góly Keniji a Zmrhala zdolat Žilinu 2:1 a pak opět v omlazené sestavě i Písek. V druhém utkání se trefil například i nastoupivší dorostenec Routek. Před odjezden na herní soustředění v Antaliji pak Slavia ještě na konci ledna porazila německé Aue 4:2.\n\nV Turecku, kam Slavia odjela posílená o krajního obránce AC Milan a maďarského reprezentanta Krisztiána Tamáse, se A tým v únoru střetl celkem s pěti týmy - Zápas s polskou Cracovií pro sešívané dopadl úspěšně - výhrou 1:0. Odpolední zápas s Vardarem Skopje však již červenobílí stejným rozdílem prohráli. 5. února následoval jediný zápas, a to remíza 1:1 proti slovinskému NK Domžale. 8. února pak slávisté už žádnou branku nevstřelili a prohráli s RAD Bělehrad a alespoň remizovali s Amkarem Perm.\n\nPo návratu z Turecka ještě před začátkem jarní části Synot ligy se v Nymburce uskutečnil poslední přípravný zápas, ve kterém Slavia porazila góly Zmrhala a Škody Viktorii Žižkov 3:0.\n\nNa tiskové konferenci před začátkem ligové soutěže se trenér Beránek vyjádřil, že jeho cílem v sezoně by bylo páté místo, Karol Kisel však vzápětí dodal, že nehodlají vytvářet \"\"tlak na hráče ani trenéry, abychom skončili pátí.\"\" Tým k tomuto cíli nakročil ve svém prvním jarním zápase, ve kterém se u Nisy střetl se Slovanem a porazil ho 3:1, přičemž Milan Škoda vstřelil v prvním poločase čistý hattrick. Slavia se posunula na 6. místo a mohla doufat ve splnění Beránkova cíle. V následujících kolech však přišla opět osmizápasová série bez výhry, a když Slavia až v květnu opět vyhrála, byla již 14. a na 5. místo tedy mohla zapomenout.\n\nV 18. kole do Edenu zavítal tým Teplic, který zde remizoval 2:2, i když dvakrát vyhrával. Milan Škoda vstřelil opět dva góly, ale jeho druhý gól byl později označen za vlastní gól teplického brankáře Tomáše Grigara. Zápas v Plzni byl z důvodu epidemického onemocnění kádru domácích odloženo místní hygienickou stanicí, tudíž Slavia odehrála nejdříve zápas 20. kola s Mladou Boleslaví. Divokou přestřelku rozhodl v 1. minutě nastavení boleslavský Wágner a Slavia, přestože dlouho vedla, opět prohrála, tentokrát 3:4. Následující týden Slavia odehrála odložený zápas 19. kola s Plzní i zápas 21. kola v Brně. Ani v jednom nevstřelila branku - v Plzni prohrála 0:1 a v Brně dokonce 0:3.\n\nNásledoval domácí zápas s Vršovickým rivalem Bohemians. Slavii ve druhém poločase vystřeli vedení Vukadin Vukadinović, ale stejný hráč se po třech minutách pokusil skluzem zezadu sebrat míč Radovi a po červené kartě opustil hřiště. Oslabení Slávisté pak vzdorovali vyrovnání až do 88. minuty, kdy ho docílil Matúš Mikuš z přímého kopu.\n\nPo vršovickém derby následovalo to velké, klasické. Slávista Škoda šokoval Sparťany již ve čtvrté minutě, ale trenér Beránek pak naordinoval možná až příliš defenzivní taktiku, která se týmu vymstila nejprve vyrovnáním Lafaty a posléze, tak jako již několikrát v ročníku, těsně před koncem zápasu i vítězným gólem Brabce na 1:2. Následovaly další dva prohrané zápasy - nejprve v Edenu s Jihlavou, ve kterém pouze korigoval na 1:2 Diop, a později v Jablonci se stejným výsledkem. Po těchto výsledcích dokonce hrozilo odvolání trenéra Beránka, nicméně k tomu nakonec nedošlo.\n\nDalšího vyhraného zápasu se slávisté dočkali až proti jednomu ze sestoupivších týmů v sezoně - Českým Budějovicím. Zápas orámoval dvěma góly v první a devadesáté minutě Milan Škoda a zastavil tak propad Slavie tabulkou Synot ligy. Následující týden v Příbrami pak Slavia opět prohrála, když okopírovala gólový scénář z derby se Spartou. Slavii dal vedení Milan Škoda, nicméně příbramským se podařilo vyrovnat Bednářem již 9 minut po škodově vedoucí brance. Stejný hráč pak přidal vítězný gól Příbrami v 90. minutě a Slavia prohrála 1:2.\n\nZachránit svoji ligovou příslušnost se slávistům podařilo až 28. kole v malém derby proti Dukle, které slávisté po Kenijově a Červenkově trefě vyhráli 2:0. Výhra znamenala dvě kola před koncem devítibodový náskok na sestupující duo Hradec a České Budějovice. Slavia se tak nemusela bát o prvoligovou existenci až do posledního kola, jak tomu bylo v předchozím ročníku.\n\nPředposlední zápas ročníku by měl jistě zcela jiný náboj, pokud by Slavia nebyla zachráněna. A tým totiž zavítal právě na hřiště jednoho z dvou sestupujících - Hradce Králové. Slavia v zápase, který již nic neřešil, vyhrála gólem Milana Škody z 52. minuty 1:0 a získala tím svůj konečný počet 34 bodů.\n\nV posledním zápase již nešlo o nic jiného, než pomoci Milanu Škodovi v jeho souboji o korunu krále střelců. V týdnu před posledním zápsem se Slováckem byl Milanu Škodovi uznán sporný gól z Příbrami a vyrovnal tak na 19 gólech sparťana Lafatu. Zápas se jak pro Škodu, tak pro celou Slavii nepovedl, a tým prohrál 1:3, přičemž jedinou branku červenobílých vstřelil obránce Bílek, zatímco Lafata se proti Bohemians trefil a na pozici nejlepšího střelce ligy se tak osamostatnil. Slavia navíc neudržela desátou pozici a v sezoně skončila jedenáctá.\n\nDva dny před začátkem letní přípravy byl na pozici hlavního treéra jmenován Miroslav Beránek. Beránek podepsal smlouvu s platností na tři roky. Asistentem trenéra byl zvolen Aleš Křeček a trenérem brankářů opět Juraj Šimurka. Kondičním trenérem byl jmenován Daniel Hejret, který s Beránkem spolupracoval u kazašského národního týmu, a jako pozorovatel soupeřů a analytik Miroslav Jirkal jenž tuto pozici zastával například u české reprezentace. Jako náhrada za Martina Vaniaka, jenž přijal pozici trenéra brankářů u a-týmu Bohemians 1905, byl trenérem mládežnických brankářů jmenován Radek Černý, který zakončil profesionální hráčskou karieru po předchozí sezoně.\n\nDomácí sada dresů nese tradiční barvy klubu prvně uvedené již v roce 1896 a od roku 1956 jsou prakticky neměnné. Venkovní sada dresů se nemění již od sezony 2012/13. Jsou to černé dresy s horizontálním bílým a červeným pruhem na prsou. Taktéž v této sezoně použila Slavia alternativní kombinaci domácích dresů s červenými trenýrky a stulpnami. Stalo se tak v podzimních zápasech s Mladou Boleslaví a Jabloncem a v jarním zápase s Libercem.\n\nPoznámky:  —  = nezveřejněno (dohoda mezi kluby),   †  = odhadovaná cena,   +  = opce na prodloužení smlouvy,   ‡  = hráč působil pouze v Juniorském týmu\n\nPoznámky:  —  = nezveřejněno (dohoda mezi kluby),   †  = odhadovaná cena,   +  = opce na prodloužení smlouvy,   ‡  = hráč působil pouze v Juniorském týmu\n\nPoslední úprava: konec ročníku.\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: 31. května 2015.\n\nPoslední úprava: 31. května 2015\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: 31. května 2015.\n\nPoslední úprava: 31. května 2015.\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\nPoslední úprava: 31. května 2015.\n\nPoslední úprava: 31. května 2015.\nHřiště: D = Domácí; V = Venkovní. Výsledek: V = Výhra; P = Prohra; R = Remíza\n\nJednozápasová kola\n\n\"zdroj:\" slavistickenoviny.cz, FAČR\n\n"}
{"id": "1006491", "url": "https://cs.wikipedia.org/wiki?curid=1006491", "title": "Aled", "text": "Aled\n\nJméno Aled nosí více různých osob:\n\n"}
{"id": "1006492", "url": "https://cs.wikipedia.org/wiki?curid=1006492", "title": "Quincy Promes", "text": "Quincy Promes\n\nQuincy Promes (* 4. ledna 1992, Amsterdam, Nizozemsko) je nizozemský fotbalový záložník a reprezentant, který v současnosti působí v klubu Ajax FC.\n\nProfesionální fotbalovou kariéru zahájil v roce 2012 v FC Twente. Sezonu 2012/13 strávil na hostování v jiném nizozemském klubu Go Ahead Eagles.\n\nQuincy Promes byl členem nizozemských mládežnických výběrů od kategorie U19.\n\nV A-mužstvu Nizozemska debutoval pod trenérem Louisem van Gaalem 5. března 2014 v přátelském zápase s Francií na Stade de France. Nastoupil na hřiště v základní sestavě, Nizozemci prohráli 0:2.\n\n"}
{"id": "1006495", "url": "https://cs.wikipedia.org/wiki?curid=1006495", "title": "Tim Krul", "text": "Tim Krul\n\nTimothy Michael Krul známý jako Tim Krul (* 3. dubna 1988, Haag, Nizozemsko) je nizozemský fotbalový brankář a reprezentant, který působí v anglickém klubu Newcastle United. Účastník EURA 2012 v Polsku a na Ukrajině a Mistrovství světa 2014 v Brazílii.\n\nV Nizozemsku hrál na mládežnické úrovni za klub ADO Den Haag. V červenci 2005 odešel do anglického Newcastle United, kde hrál nadále v mládežnických týmech a později v jeho dresu debutoval v profi fotbale. V sezoně 2007/08 hostoval ve skotském celku Falkirk FC a od listopadu 2008 do ledna 2009 v anglickém Carlisle United.\n\nByl členem nizozemských mládežnických výběrů. Zúčastnil se Mistrovství světa hráčů do 17 let 2005 v Peru, kde mladí Nizozemci vybojovali bronzové medaile. Byl přítomen i na domácím Mistrovství Evropy hráčů do 21 let 2007, kde Nizozemsko obhájilo titul v této věkové kategorii z roku 2006. Ve finále porazili Nizozemci Srbsko 4:1.\n\nV nizozemském reprezentačním A-mužstvu debutoval v přátelském zápase proti domácí Brazílii 4. června 2011, odchytal celé střetnutí a neinkasoval žádný gól (remíza 0:0).\n\nZúčastnil se EURA 2012 v Polsku a na Ukrajině, ale neodchytal v těžké „skupině smrti“ s Dánskem, Německem a Portugalskem ani jeden zápas. Nizozemsko prohrálo všechny tři zápasy a skončilo na posledním místě základní skupiny.\n\nTrenér Louis van Gaal jej vzal na Mistrovství světa 2014 v Brazílii, mimo něj byli nominováni i brankáři Jasper Cillessen z Ajaxu Amsterdam a Michel Vorm ze Swansea City AFC. Jeho chvíle na šampionátu přišla ve čtvrtfinále s Kostarikou, kdy jej trenér Louis van Gaal poslal do penaltového rozstřelu místo Jaspera Cillessena. Krul se snažil Kostaričany před kopy rozhodit a dokázal zneškodnit dva jejich pokusy. Nizozemsko postoupilo mezi čtyři nejlepší celky. Bylo to jeho jediné vystoupení na turnaji. Nizozemci prohráli semifinále s Argentinou na penalty a šli do boje o třetí místo proti Brazílii, který vyhráli 3:0 a získali bronzové medaile.\n\n"}
{"id": "1006510", "url": "https://cs.wikipedia.org/wiki?curid=1006510", "title": "Maria del Carmen Bousada de Lara", "text": "Maria del Carmen Bousada de Lara\n\nMaria del Carmen Bousada de Lara (5. ledna 1940, Cádiz, Španělsko – 11. července 2009, El Puerto de Santa María, Španělsko) byla nejstarší potvrzenou matkou na světě. Stala se jí dne 29. prosince 2006, když několik dní před svými 67. narozeninami porodila dvojčata. Chlapci Christian a Pau se narodili předčasně, na svět přišli císařským řezem a vážili shodně 1,6 kg.\n\nCarmen Bousada otěhotněla pomocí umělého oplodnění na klinice v Kalifornii. Později přiznala, že aby toho dosáhla, lhala lékařům o svém věku. Tvrdila jim, že jí je 55 let. \n\nKrátce po porodu se u ní projevila rakovina prsu, k jejímuž vzniku pravděpodobně přispělo velké množství hormonů, které žena kvůli otěhotnění užívala. Zemřela ve věku 69 let v červenci 2009, kdy dětem bylo dva a půl roku. \n\nV roce 2008 byly publikovány ještě případy dvou indických žen, Omkari Panwar a Rajo Devi Lohan, které údajně porodily jako sedmdesátileté. Jejich skutečný věk však nelze spolehlivě doložit.\n\nPřípad Carmen Bousady vzbudil debatu o etických otázkách souvisejících s rodičovstvím i o regulaci dostupnosti asistované reprodukce pro ženy, které dávno překročily věk, v němž by mohly otěhotnět přirozeně. Carmen Bousada navíc žila bez partnera; vajíčka i sperma tak pocházely od dárců. \"„Vybrala jsem si je podle fotografií... Bylo to trochu jako prohlížet si realitní katalog a vybírat si dům,“\" popsala výběr dárců.\n"}
{"id": "1006515", "url": "https://cs.wikipedia.org/wiki?curid=1006515", "title": "Seznam zápasů slovinské fotbalové reprezentace na MS", "text": "Seznam zápasů slovinské fotbalové reprezentace na MS\n\nSlovinská fotbalová reprezentace byla celkem 2x na mistrovstvích světa ve fotbale a to v letech 2002, 2010.\n\n"}
{"id": "1006516", "url": "https://cs.wikipedia.org/wiki?curid=1006516", "title": "Seznam zápasů srbské fotbalové reprezentace na MS", "text": "Seznam zápasů srbské fotbalové reprezentace na MS\n\nSrbská fotbalová reprezentace byla celkem 2x na mistrovstvích světa ve fotbale a to v roce 2010, 2018.\n\n"}
{"id": "1006521", "url": "https://cs.wikipedia.org/wiki?curid=1006521", "title": "AEGON Classic 2014 – ženská dvouhra", "text": "AEGON Classic 2014 – ženská dvouhra\n\nDo soutěže ženské dvouhry na tenisovém turnaji AEGON Classic 2014 nastoupilo padesát šest hráček. Obhájkyní titulu byla sedmá nasazená Slovenka Daniela Hantuchová, kterou ve třetím kole vyřadila japonská veteránka Kimiko Dateová.\n\nSinglový titul si připsala nejvýše nasazená Srbka Ana Ivanovićová, když ve finále zdolala českou hráčku Barboru Záhlavovou-Strýcovou ve dvou setech 6–3 a 6–2. Šampiónka tak získala, po lednovém Auckland Open a dubnovém Monterrey Open, třetí trofej probíhající sezóny, celkově čtrnáctou v kariéře a vůbec první na travnatých dvorcích.\n\nOsm nejvýše nasazených hráček mělo volný los do druhého kola.\n\n"}
{"id": "1006527", "url": "https://cs.wikipedia.org/wiki?curid=1006527", "title": "Jeremain Lens", "text": "Jeremain Lens\n\nJeremain Marciano Lens (* 24. listopadu 1987, Amsterdam, Nizozemsko) je nizozemský fotbalový útočník a reprezentant, hráč klubu Sunderland AFC od léta 2017 na hostování v tureckém Beşiktaş JK. Účastník Mistrovství světa 2014 v Brazílii.\n\nJeremain Lens byl členem nizozemských mládežnických výběrů.\n\nV A-mužstvu Nizozemska debutoval pod trenérem Bertem van Marwijkem 11. srpna 2010 v přátelském zápase s Ukrajinou v Kyjevě. Nastoupil na hřiště v základní sestavě, Nizozemci remizovali s východoevropským soupeřem 1:1 a Lens vstřelil zároveň svůj premiérový gól v národním týmu.\n\nTrenér Louis van Gaal jej vzal na Mistrovství světa 2014 v Brazílii. Nizozemci se dostali do boje o třetí místo proti Brazílii, vyhráli 3:0 a získali bronzové medaile.\n\n"}
{"id": "1006528", "url": "https://cs.wikipedia.org/wiki?curid=1006528", "title": "Félix Savón", "text": "Félix Savón\n\nFélix Savón Fabré (* 22. září 1967, San Vicente (Kuba)) je bývalý kubánský boxer, trojnásobný olympijský vítěz, šestinásobný amatérský mistr světa a trojnásobný vítěz Panamerických her v těžké váze. V kariéře zaznamenal 387 vítězství a 21 porážek. Promotér Don King mu nabízel profesionální angažmá, ale Savón dal přednost kubánské reprezentaci. Na MS 1997 prohrál ve finále s Ruslanem Čagajevem, který byl však později diskvalifikován za porušení amatérských pravidel. Na MS 1999 v Houstonu nenastoupil k finálovému zápasu na protest proti tomu, že domácí rozhodčí podle něj poškodili některé jeho kolegy z kubánského týmu. Po ukončení kariéry se stal trenérem, vedl kubánské boxerské družstvo na OH 2004.\n\n1992\n\n1996\n\n2000\n\n"}
{"id": "1006530", "url": "https://cs.wikipedia.org/wiki?curid=1006530", "title": "Topshelf Open 2014 – ženská dvouhra", "text": "Topshelf Open 2014 – ženská dvouhra\n\nDo soutěže ženské dvouhry na tenisovém turnaji Topshelf Open 2014 nastoupilo třicet dva hráček. Obhájkyní titulu byla rumunská světová trojka Simona Halepová, která ve druhém kole proti Němce Bekové zápas skrečovala.\n\nSinglový titul si překvapivě odvezla Američanka Coco Vandewegheová poté, co se do hlavní soutěže probojovala z kvalifikace. Ve finále zdolala čínskou tenistku Ťie Čengovou ve dvou setech 6–2 a 6–4. Na okruhu WTA Tour si připsala premiérovou turnajovou trofej. V následné pondělní klasifikaci z 23. června 2014 se posunula na kariérní maximum, když figurovala na 51. místě.\n\n\n"}
{"id": "1006535", "url": "https://cs.wikipedia.org/wiki?curid=1006535", "title": "Watch (Unix)", "text": "Watch (Unix)\n\ncodice_1 je GNU nástroj příkazové řádky, který spustí zadaný příkaz opakovaně a zobrazí výstup na stdout, takže lze sledovat jak se v průběhu času mění. Ve výchozím nastavení je příkaz spuštěn každé 2 sekundy, ale lze to nastavit argumentem -n secs. Vzhledem k tomu, že je příkaz předán codice_2, je nutné ho pro správnou funkci napsat do uvozovek.\n\n watch [\"options\"] \"command\" [\"command options\"]\n\n watch \"ps -e | grep php\"\n\nTento příklad generuje každé 2 sekundy seznam procesů. Vybere jen řádky které obsahují slovo „php“, a zobrazí výsledky. Výstup může vypadat nějak takto:\n\nPříkaz watch je užitečný pro sledování změn v čase, jako je opakované spouštění příkazu codice_3 pro sledování změny velikosti souboru, nebo pro nepřetržité sledování určitých procesů jako ve výše zmíněném příkladě.\n\n"}
{"id": "1006536", "url": "https://cs.wikipedia.org/wiki?curid=1006536", "title": "Topshelf Open 2014", "text": "Topshelf Open 2014\n\nTopshelf Open 2014 byl společný tenisový turnaj mužského okruhu ATP World Tour a ženského okruhu WTA Tour, který se odehrával v Autotron parku na otevřených travnatých dvorcích. Konal se mezi 15. až 21. červnem 2014 v nizozemském Rosmalenu u 's-Hertogenbosche jako 25. ročník turnaje.\n\nMužská polovina se řadila do kategorie ATP World Tour 250 a její dotace činila 485 760 eur. Ženská část s rozpočtem 250 000 dolarů byla součástí WTA International Tournaments.\n\nNejvýše nasazeným byla v mužské dvouhře světová sedmička David Ferrer ze Španělska, který se však před zahájením odhlásil. V ženském singlu plnila roli turnajové jedničky třetí hráčka žebříčku Simona Halepová z Rumunska, která skrečovala ve druhém kole.\n\nSvé premiérové tituly na okruzích ATP a WTA Tour získali 26letý Španěl Roberto Bautista Agut a 22letá Američanka Coco Vandewegheová.\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující dvojice obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující pár obdržel divokou kartu do hlavní soutěže:\n\n\n\n\n"}
{"id": "1006544", "url": "https://cs.wikipedia.org/wiki?curid=1006544", "title": "Tlustoklasec žlutý", "text": "Tlustoklasec žlutý\n\nTlustoklasec žlutý (\"Pachystachys lutea\") je zajímavá tropická keřovitá rostlina, která bývá pěstována, v mírném pásmu jako kontejnerová, pro svá svíčkovitá zlatožlutá květenství s bílými květy. Je jedním z asi deseti druhů rodu tlustoklasec.\n\nTato původem tropická rostlina pochází se severozápadu Jižní Ameriky z oblasti podhůří centrálních And. Místo původu leží převážně na současném teritoriu Peru a částečně zasahuje do Brazílie a Ekvádoru. Vyrůstá tam v nadmořských výškách asi od 230 do 1100 m na březích řek, v lesních lemech i na okrajích strží a skalnatých útesů.\n\nPožaduje dostatečně osvětlené místo bez přímého poledního úpalu, průběžný dostatek vláhy a vysokou vzdušnou vlhkost, ne však přemokřenou zeminu. V přírodě roste i v kamenité půdě, množství květů ale závisí na dostatku živin.\n\nVětvený neopadavý keř dorůstající do výše okolo 1 m (v tropické domovině i 1,5 m). Jeho větve porůstají vstřícnými listy s oválnými až vejčitými čepelemi, které bývají dlouhé 10 až 15 cm a široké 2 až 4 cm. Světle až středně zelené listy s matným leskem jsou po obvodě slabě zvlněné, mají výraznou zpeřenou žilnatinu a na koncích tupou špičku.\n\nNa vrcholech výhonů se vytvářejí vzpřímená, klasovitá květenství kuželovitého tvaru až 15 cm dlouhá a 4 cm široká se zlatožlutými srdčitými i 2,5 cm dlouhými listeny, které rostou ve čtyřech sloupcích. Z paždí listenů postupně vyrůstají bílé trubkovité dvoupyské květy dosahující délky do 4 cm. Listeny přetrvávají po několik týdnu, květy vadnou po dvou až třech dnech. V zemích původu kvete od března do září. Plody jsou nenápadné tobolky.\n\nV tropických zemích je tlustoklasec žlutý s oblibou vysazován jako vytrvalý ozdobný keř, kterému je vhodné občas staré větve seřezat a donutit tak rostlinu k tvorbě nových výhonů, na nichž kvete. Ve středoevropských podmínkách se nejčastěji pěstuje jako hrnková rostlina nebo řidčeji se jako jednoletá vysazuje na záhony. V zahradnictví se množí vrcholovými řízky, které při dostatečném teple a vlhkosti za tři týdny zakoření. Pro bohaté kvetení požaduje výživnou půdu, dostatek vláhy a slunce. V zimním období je nutné omezit zálivku a případně zkrátit starší větve.\n\nV zemích původu se používá v lidové medicíně při léčbě nachlazení, kašle a horečky.\n\n \n"}
{"id": "1006546", "url": "https://cs.wikipedia.org/wiki?curid=1006546", "title": "Giorgio Zur", "text": "Giorgio Zur\n\nMons. Giorgio Zur (15. února 1930, Görlitz – 8. ledna 2019 Řím, Itálie) byl německý katolický duchovní, arcibiskup a bývalý apoštolský nuncius.\n\nNarodil se 15. února 1930 v saském Görlitzu. Byl synem mistra krejčího. Studoval na Papežské Gregoriánské univerzitě, kde získal licentiát z filosofie, teologie a doktorát z kanonického práva. Kněžské svěcení přijal 10. října 1955. Po pastorální práci jako kaplan v arcidiecézi Bamberk, navštěvoval v letech 1961–1962 Papežskou církevní akademii. V následujících letech působil v diplomatických službách Svatého Stolce na apoštolské nunciatuře v Indii, Mexiku, Burundi a Ugandě.\n\nDne 5. února 1979 ho papež Jan Pavel II. jmenoval titulárním arcibiskupem sestackým a apoštolským pro-nunciem v Malawi a v Zambii. Na biskupa byl vysvěcen 24. února stejného roku z rukou kardinála Jeana-Marie Villota, spolusvětiteli byli arcibiskup Agostino Casaroli a arcibiskup Duraisamy Simon Lourdusamy. Dne 3. května 1985 byl jmenován apoštolským nunciem v Paraguayi. Tento úřad zastával do 13. srpna 1990, kdy se stal apoštolským pro-nunciem v Indii a Nepálu.\n\nPoté působil jako předseda Papežské církevní akademie (1998–2000) a také jako nuncius v Rusku (2000–2002) a Rakousku (2002–2005). Dne 26. července 2005 rezignoval na post nuncia z důvodu dosažení kanonického věku.\n"}
{"id": "1006547", "url": "https://cs.wikipedia.org/wiki?curid=1006547", "title": "Puma ze Sierry", "text": "Puma ze Sierry\n\nPuma ze Sierry (1967) je dobrodružný historický román pro mládež o životě hrdiny mexického lidu Pancho Villy od českého spisovatele Miloše Šváchy.\n\nHlavní postavou románu je mexický revolucionář Pancho Villa (1878-1923), nazývaný \"puma ze Sierry\". Spisovatel líčí jeho osudy od mládí, kdy prchne z haciendy, na které musel dřít na bohatého majitele, do kopců Sierry Madre, kde se stane členem a později vůdcem skupiny banditů. Po vypuknutí mexické revoluce se Pancho se svým oddílem postavíl na stranu utlačovaných jihoamerických venkovských proletářů – peónů. Postupně se stane jedním z nejvýznamnějších revolučních generálů a jako velitel severní divize je skutečným \"caudillem\" (vůdcem) severomexického státu Chihuahua. \"Puma ze Sierry\" ho začnou nazývat ti, kdo s ním přijdou do přímého styku, přátelé i nepřátelé, jedni s obdivným uznáním, druzí s hrůzou.\n\nSpisovatel popisuje Pancho Villu jako člověka tvrdého a statečného, obětujícího celý svůj život boji s bohatými majiteli haciend, s proradnými generály i s negramotností a zaostalostí svých vlastních spolubojovníků. Jeho zápas o půdu a o navrácení lidských práv vesnické chudině se zaslouží o radikálním změnu v zemědělské držbě půdy v Mexiku. \n\nPo zavraždění Emiliana Zapaty roku 1919 Pancho Villa lituje, že nevyslyšel jeho nabídku na spojenectví a odejde na odpočinek. Když se roku 1923 rozhodne vstoupit zpět do politiky, je zrádně a ze zálohy zavražděn, pravděpodobně na příkaz tehdejšího mexického prezidenta Álvara Obregóna.\n"}
{"id": "1006548", "url": "https://cs.wikipedia.org/wiki?curid=1006548", "title": "Split (Unix)", "text": "Split (Unix)\n\ncodice_1 je unixový příkaz nejčastěji používaný k rozdělení souboru do dvou či více menších.\n\nSyntaxe příkazu je:\n\nVýchozím chováním příkazu codice_1 je vytvářet soubory s pevnou velikostí 1 000 řádků. Soubory jsou pojmenovány přidáním\" aa\",\" ab\",\" ac\", atd. ke jménu výstupního souboru.\nKdyž není určeno jméno výstupního souboru je jméno souboru nastaveno na x např. \"xaa\", \"xab\", atd.\nPokud je místo vstupního souboru zadána pomlčka (\"–\"), data jsou odvozena ze standardního vstupu.\nPro rozdělení souboru codice_3 na části po 50 MiB pojmenované \"partaa, \"partab, \"partac\", …\n\nPro spojení souborů zpět lze použít příkaz cat\nnebo\n\nnebo\nDalší možnosti umožňují nastavit maximální délku řádku, maximální počet znaků, kolik prvků je používáno na pojmenování nových souboru a zda se budou používat písmena nebo číslice.\n\n"}
{"id": "1006550", "url": "https://cs.wikipedia.org/wiki?curid=1006550", "title": "Call Me (píseň, Feminnem)", "text": "Call Me (píseň, Feminnem)\n\n„Call Me“ je píseň bývalé chorvatsko–bosenské skupiny Feminnem, se kterou reprezentovali Bosnu a Hercegovinu na Eurovision Song Contest 2005.\n\nBosna a Hercegovina měla jistý postup do finále, a proto v něm vystoupila 21. (před zpěvačkou Natalií Podolskou z Ruska s písní „\"Nobody Hurt No One\"'“ a po skupině Vanilla Ninja s písní „\"Cool Vibes\"“ reprezentující Švýcarsko). Celkem získali v hlasování 79 bodů a umístilise na 14. místě z 24 možných a zajistili tak Bosně a Hercegovině přímý postup do finále následující ročník.\n\nPíseň, která je obsažena na debutovém albu \"Feminnem Show\", složil i napsal známý skladatel Andrej Babić.\n\nNa následujícím ročníku Eurovision Song Contest Bosnu a Hercegovinu zastupovala skupina Hari Mata Hari s písní \"\"Lejla\"\".\n"}
{"id": "1006551", "url": "https://cs.wikipedia.org/wiki?curid=1006551", "title": "Louise Brownová", "text": "Louise Brownová\n\nLouise Brownová, celým jménem Louise Joy Brown (* 25. července 1978, Oldham, Spojené království), je prvním člověkem na světě, který se narodil díky metodě asistované reprodukce známé jako \"in vitro fertilizace\" (IVF), tedy oplodnění ve zkumavce.\n\nLesley a John Brownovi se o početí dítěte marně snažili devět let. Vzhledem ke zjištěné neprůchodnosti vejcovodů se gynekolog Patrick Steptoe a fyziolog Robert G. Edwards rozhodli laparoskopicky odebrat Lesley vajíčka. Když bylo jedno z nich v Petriho misce oplodněno spermiemi manžela, vložili embryo matce do dělohy. Ta plod úspěšně donosila – Louise se narodila v červenci 1978 císařským řezem, její porodní váha byla 2,6 kg. Čtyři roky nato se stejnou metodou rodičům narodila ještě jedna dcera, Natalia. \n\nK profesoru Edwardsovi měla Louise Brownová blízký vztah, jako by byl jejím dědečkem. V roce 2004 se zúčastnil i její svatby. Louise i její sestra se již obě staly matkami, přičemž otěhotnět se jim podařilo přirozenou cestou.\n\nRobert Edwards v roce 2010 za rozvoj metody IVF obdržel Nobelovu cenu za fyziologii a lékařství – tímto způsobem již přišlo na svět více než pět milionů dětí. Ročně se jich tak na celém světě narodí zhruba 350 tisíc. \n"}
{"id": "1006552", "url": "https://cs.wikipedia.org/wiki?curid=1006552", "title": "Yves Saint Laurent (film)", "text": "Yves Saint Laurent (film)\n\nYves Saint Laurent je francouzský hraný film z roku 2014, který režíroval Jalil Lespert podle vlastního scénáře. Film natočený podle knihy Laurence Benaïma popisuje životní osudy francouzského módního návrháře Yvese Saint-Laurenta. Snímek byl v ČR uveden v roce 2014 na filmovém festivalu Febiofest, do kin byl uveden 27. března 2014. Film byl natáčen především v Paříži a Marrákéši.\n\nFilm líčí zhruba 20 let života Yves Saint Laurenta. Středobodem je vztah k jeho obchodnímu a životnímu partnerovi Pierrovi Bergém. Děj líčí Laurentovy počátku u Diora, jeho první vlastní módní přehlídku v roce 1958, seznámení se s Bergém až k jejich rozchodu v roce 1976.\n"}
{"id": "1006555", "url": "https://cs.wikipedia.org/wiki?curid=1006555", "title": "Join", "text": "Join\n\ncodice_1 je unixový příkaz, který spojuje řádky dvou setříděných souborů na základě přítomnosti společného pole. Je to podobné jako operátor codice_2 v relačních databázích, ale pracuje s textovými soubory.\n\ncodice_1 bere jako vstup dva textové soubory a argumenty. Pokud není argument zadán, příkaz prohledává dva soubory a hledá dva řádky začínající na stejné první pole. Výstupem příkazu je společné slovo plus zbytky z obou řádků, tak jak je tomu v následujícím příkladu.\n\nSoubor1:\n\nSoubor2:\n\nVýstup příkazu codice_1 bez argumentu:\n\n"}
{"id": "1006564", "url": "https://cs.wikipedia.org/wiki?curid=1006564", "title": "Zikmund Jan Kapic", "text": "Zikmund Jan Kapic\n\nZikmund Jan Kapic, O.Cist. (27. listopadu 1888, Klenčí pod Čerchovem – 5. září 1968 tamtéž) byl český římskokatolický duchovní, osecký cisterciák, po roce 1945 formální převor oseckého kláštera.\n\nNarodil se v Klenčí pod Čerchovem v listopadu roku 1888. V oseckém klášteře v severních Čechách vstoupil do cisterciáckého řádu, věčné sliby složil v září roku 1914 a v červenci následujícího roku byl vysvěcen na kněze. Po svěcení zůstal působit v Oseku jako kaplan a katecheta. V letech 1936–1939 spravoval klášteru inkorporovanou farnost ve Vtelně u Mostu. Následně byl pro svůj český původ donucen odejít ze Vtelna (kde mu bylo i vyhrožováno smrtí) do středních Čech. Zde v letech 1939–1945 spravoval farnost Višňová u Příbrami (obec se v seriálu Chalupáři proslavila jako obec Třešňová).\n\nV roce 1945 jej, krátce před svým internováním a odsunem do Německa, jmenoval osecký opat Eberhard Harzer převorem kláštera a snažil se jej prosadit do funkce národního správce klášterního majetku. Tento záměr nevyšel. Stal se tedy administrátorem oseckého děkanství a administrátorem ex currendo ve farnostech Hrob, Jeníkov a Košťany. V okolí svého někdejšího kláštera působil spolu s českým cisterciákem P. Nivardem Krákorou (který administroval původně řádovou farnost v Mariánských Radčicích) a Lužickým Srbem, P. Mickelem. Bydlel nadále v klášteře, který byl propůjčen salesiánům, a na základě formálního titulu převora mu byla přenechávána celebrace bohoslužeb o velkých svátcích. V roce 1950 nebyl jakožto řeholník internován (státní správou byl považován za \"neškodného\"). Byl však z Oseka přeložen do Bíliny, kde působil až do roku 1956.\n\nV roce 1956 se přestěhoval na důchod do rodného Klenčí pod Čerchovem. Zde 5. září 1968 zemřel a byl zde i pohřben.\n\n\n"}
{"id": "1006572", "url": "https://cs.wikipedia.org/wiki?curid=1006572", "title": "Seznam zápasů švédské fotbalové reprezentace na MS", "text": "Seznam zápasů švédské fotbalové reprezentace na MS\n\nŠvédská fotbalová reprezentace byla celkem 12x na mistrovstvích světa ve fotbale a to v letech 1934, 1938, 1950, 1958, 1970, 1974, 1978, 1990, 1994, 2002, 2006, 2018.\n\n"}
{"id": "1006574", "url": "https://cs.wikipedia.org/wiki?curid=1006574", "title": "Okres Toruň", "text": "Okres Toruň\n\nOkres Toruň (polsky \"Powiat toruński\") je okres v polském Kujavsko-pomořském vojvodství. Rozlohu má 1 229,71 km² a v roce 2011 zde žilo 97 665 obyvatel. Sídlem správy okresu je město Toruň, které však není jeho součástí, ale tvoří samostatný městský okres.\n\nMěstská:\n\nVesnické:\n"}
{"id": "1006578", "url": "https://cs.wikipedia.org/wiki?curid=1006578", "title": "Miloš Herbst", "text": "Miloš Herbst\n\nMiloš Herbst (* 6. května 1942 Brno) je bývalý československý fotbalista, útočník.\n\nZačínal v Lokomotivě Liberec, po přestávce pokračoval až ve čtvrtém ročníku průmyslovky za Baník Hrdlovka. Ligu hrál za TJ Sklo Union Teplice a Škodu Plzeň, kariéru končil ve VTŽ Chomutov. V československé lize nastoupil ve 48 utkáních a dal 17 gólů. Byl členem reprezentačního týmu na letní olympiádě 1968 v Mexiku, kde nastoupil v 1 utkání a dal 1 gól.\n\n\n"}
{"id": "1006579", "url": "https://cs.wikipedia.org/wiki?curid=1006579", "title": "Rouvres-Saint-Jean", "text": "Rouvres-Saint-Jean\n\nRouvres-Saint-Jean je francouzská obec v departementu Loiret v regionu Centre-Val de Loire. V roce 2011 zde žilo 290 obyvatel.\n\n\"Počet obyvatel\"\n\n"}
{"id": "1006583", "url": "https://cs.wikipedia.org/wiki?curid=1006583", "title": "Seznam zápasů švýcarské fotbalové reprezentace na MS", "text": "Seznam zápasů švýcarské fotbalové reprezentace na MS\n\nŠvýcarská fotbalová reprezentace byla celkem 11x na mistrovstvích světa ve fotbale a to v letech 1934, 1938, 1950, 1954, 1962, 1966, 1994, 2006, 2010, 2014, 2018.\n\n"}
{"id": "1006584", "url": "https://cs.wikipedia.org/wiki?curid=1006584", "title": "All Summer Long (píseň, Kid Rock)", "text": "All Summer Long (píseň, Kid Rock)\n\n„All Summer Long“ je píseň amerického zpěváka Kid Rocka. Byla vydána v roce 2008 jako třetí singl z jeho devátého studiového alba \"Rock n Roll Jesus\". Základem skladby je píseň „Werewolves of London“ od Warrena Zevon a „Sweet Home Alabama“ od skupiny Lynyrd Skynyrd a s nápadem na mashup přišel Mike E. Clark. Skladba dosáhla prvního místa v žebříčcích v osmi zemích Evropy a v Austrálii, včetně Spojeného království a dostala se také do country rádia, což je jeho první top-ten country hit. Skladba byla také nazpívána rapperem Lilom Waynem v roce 2008 během MTV Music Awards.\n"}
{"id": "1006591", "url": "https://cs.wikipedia.org/wiki?curid=1006591", "title": "Fázová rychlost", "text": "Fázová rychlost\n\nFázová rychlost je ve fyzice rychlost, s jakou se pohybuje fáze vlnění prostorem. V homogenním prostředí je to kolmá rychlost šíření vlnoplochy.\n\nFázová rychlost může překročit rychlost světla ve vakuu.\n\n\nPomocí fázové rychlosti \"v\" lze zapsat postupnou vlnu v určitém směru jako změnu charakteristické veličiny formula_1 (podle druhu vlnění – např. výchylky, akustického tlaku, intenzity elektrického pole apod.) závisející na místě daném vzdáleností formula_2 (ve směru šíření rozruchu) a čase formula_3 podle vztahu:\n\nFázovou rychlostí postupuje daná fáze vlny, ať už jednorázové (např. náběh či vrchol rázové vlny či solitonu) nebo periodické (např. postup maxim amplitudy kmitů, tzv. vlnoploch).\n\nPro periodickou vlnu, tedy šíření periodických kmitů, lze fázovou rychlost určit pomocí vztahů:\n\nnebo:\n\nnebo:\n\nZávisí-li velikost fázové rychlosti periodické vlny na její frekvenci, dochází k tzv. disperzi.\n"}
{"id": "1006594", "url": "https://cs.wikipedia.org/wiki?curid=1006594", "title": "Seznam zápasů turecké fotbalové reprezentace na MS", "text": "Seznam zápasů turecké fotbalové reprezentace na MS\n\nTurecká fotbalová reprezentace byla celkem 2x na mistrovstvích světa ve fotbale a to v letech 1954, 2002.\n\n"}
{"id": "1006595", "url": "https://cs.wikipedia.org/wiki?curid=1006595", "title": "Ludvík Mucha", "text": "Ludvík Mucha\n\nLudvík Mucha (29. června 1927 Ervěnice – 13. května 2012 Třebotov) byl český kartograf, historik kartografie, vexilolog a vysokoškolský pedagog.\n\nV letech 1946–1950 studoval na Přírodovědecké fakultě UK u Karla Kuchaře zeměpis a dějepis. Od roku 1952–1993 působil na své alma mater jako pedagog (zde se roku 1983 habilitoval v oblasti kartografie).\n\nNarodil se sice v Ervěnicích (dnes zaniklá vesnice u Mostu), ovšem jeho rodina měla kořeny v Ivančicích a tam také strávil většinu svého mládí. Gymnázium absolvoval roku 1946 v Praze. Poté začal studovat obor zeměpis a dějepis na Přírodovědeckou fakultu UK. Po dokončení studií působil jako učitel na gymnáziu v Horním Jiřetíně a současně jako odborný redaktor v  nakladatelství Orbis. V roce 1952 se vrátil na svoji fakultu jako odborný asistent. V průběhu svého působení na škole získal v roce 1969 titul RNDr., v roce 1972 obhájil svoji kandidátskou práci. Habilitoval se jako docent kartografie teprve v roce 1983. V roce 1993 odešel do penze, nicméně i poté jako externista přednášel.\n\nJeho ženou byla RNDr. Marie Muchová, rozená Richtrová (1934–2012). Oba manželé jsou pohřbeni na hřbitově v Jenišovicích u Jablonce nad Nisou.\n\nZabýval se dějinami kartografie 19. století, zvláštní pozornost věnoval výrobě glóbů, školních map. Publikoval práce o kartografech: Václav Merklas, Josef Brunclík, Jan Felkl, František Kreibich, Blasius Kozenn.\n\nV 80. letech inicioval soupis slunečních hodin. Jeho vexilologické a filatelistické zájmy ho přivedly ke spolupráci na větších atlasech a přehledových příruček (\"Filatelistický atlas známkových zemí\", \"Vlajky a znaky zemí světa\", poprvé vydán 1978).\n\nLudvík Mucha byl zakladatelem a čestným předsedou České vexilologické společnosti.\n\nV roce 2014 uzavřela Mapová sbírka PřF Uk v Praze licenční smlouvu s dědici a bude proto zveřejňovat dílo autora on-line.\n\n\n\n"}
{"id": "1006596", "url": "https://cs.wikipedia.org/wiki?curid=1006596", "title": "Seznam zápasů ukrajinské fotbalové reprezentace na MS", "text": "Seznam zápasů ukrajinské fotbalové reprezentace na MS\n\nUkrajinská fotbalová reprezentace byla celkem 1x na mistrovstvích světa ve fotbale a to v roce 2006.\n\n"}
{"id": "1006606", "url": "https://cs.wikipedia.org/wiki?curid=1006606", "title": "Majadahonda", "text": "Majadahonda\n\nMajadahonda je město v Autonomním společenství Madrid ve Španělsku. Nachází se ve vzdálenosti 16 km severozápadně od Madridu podél dálnice A6. V roce 2009 mělo 66 585 obyvatel. V roce 2009 se do nového komplexu budov ve městě ze západního okraje Madridu přesunula veřejná universitní nemocnice Puerta de Hierro.\n"}
{"id": "1006607", "url": "https://cs.wikipedia.org/wiki?curid=1006607", "title": "Seznam zápasů velšské fotbalové reprezentace na MS", "text": "Seznam zápasů velšské fotbalové reprezentace na MS\n\nVelšská fotbalová reprezentace byla celkem 1x na mistrovstvích světa ve fotbale a to v roce 1958.\n\n"}
{"id": "1006610", "url": "https://cs.wikipedia.org/wiki?curid=1006610", "title": "Radio Čas", "text": "Radio Čas\n\nRadio Čas je regionální rozhlasová stanice v Česku. Svým signálem pokrývá území prakticky celé Moravy a Českého Slezska. Patří k nejposlouchanějším moravským a slezským rádiím. \n\nMajitelem rádia je Radim Pařízek, ostravský podnikatel, vlastník televizních stanic Relax a Rebel, provozovatel digitálních televizních multiplexů 4 a 7 a frontman kapely Citron. Radio Čas vysílá na více než 30 frekvencích především oldies a českou hudbu. Program je vysílán v regionálních mutacích. Součástí skupiny Radia Čas je rockové Radio Čas Rock.\n\nVlastníkem licence je společnost Radima Pařízka Juke Box, s.r.o.\n\nRádio začalo vysílat 1. 11. 1998, jeho zakladatel Radim Pařízek získal licenci po ostravském Radiu Sprint a později získal frekvence po zaniklém Radiohradu.\nPůvodně rádio vysílalo ne zcela běžný program, nedílnou součástí vysílání byla hudba 50. a 60. let doplněná o rock, country a western. Postupně z programu zmizelo několik hudebních speciálů, např. swing, blues a předválečná hudba, ale jádro (oldies, česká hudba, rock a country) zůstalo zachováno. \nV roce 2000 Radio Čas uspořádalo první ročník narozeninové akce s názvem Megakoncert pro všechny bezva lidi, který si posluchači v průběhu let velmi oblíbili. Během třinácti let tyto koncerty hostily řadu osobností české i slovenské hudební scény. \nDalší pravidelnou akcí Radia Čas byla Pravá česká pouť, kdy v některých větších moravských a slezských městech uspořádalo akci s kolotoči a atrakcemi pro děti i dospělé. \nV roce 2001 zahajuje radio tzv. odpojované vysílání, nejprve pro Slezsko, později i pro Valašsko. V roce 2003 bylo vybudováno nové studio Radia Čas i ve Zlíně, 16. května 2005 bylo zahájeno samostatné vysílání i pro Olomoucko. \nV lednu 2009 začala na Brněnsku vysílat mutace Radio Čas jižní Morava, které ale hraje jiný hudební formát, především vysílá country a folk. \n25. 5. 2011 začalo ostré vysílání rockové mutace Radio Čas Rock. Ve stejném roce se k Radiu Čas přidalo Rádio Dyje, což bylo spojeno i se změnou názvu na Radio Čas Dyje v červnu 2011.\n\nProgram Radia Čas vysílá v sedmi mutacích na okruzích Ostravsko, Slezsko, Valašsko a Novojičínsko, Olomoucko, Zlínsko, Brněnsko a Dyje (Slovácko). \nJednotlivé mutace se liší především informačním servisem, lokálním zpravodajstvím, kulturními a sportovními informacemi a předpovědí počasí a jsou vysílány jak z lokálních studií, tak i ze studia hlavního.\n\nRadio Čas vysílá na více než třiceti frekvencích, na Moravě a ve Slezsku je možné ho naladit na klasických VKV přijímačích, v Čechách prostřednictvím televizí v rámci DVB-T (multiplex 7) a na celém světě prostřednictvím internetového vysílání.\n"}
{"id": "1006614", "url": "https://cs.wikipedia.org/wiki?curid=1006614", "title": "Maníkovice (zámek)", "text": "Maníkovice (zámek)\n\nLovecký zámeček Maníkovice stojí na okraji vsi Maníkovice, části obce Ptýrov. Okolo prochází červená turistická značka (Zlatá stezka Českého ráje) od Kláštera Hradiště nad Jizerou na Klokočku. Od roku 1987 je chráněn jako kulturní památka.\n\nPrvní písemná zmínka o Maníkovicích pochází z roku 1345, kdy cisterciáci z kláštera Hradiště postoupili pánům ze Zvířetic výnosy z obcí Ptýrov, Ptýrovec a Maníkovice. V té době zde však zámeček ještě nestál. Ten nechal vybudovat až v roce 1711 František Josef z Valdštejna, jenž v té době vlastnil panství Mnichovo Hradiště. Realizací byl pověřen stavitel Mikuláš Raimondi. Na základě dendrochronologického průzkumu zámečku můžeme říci, že v letech 1763–1765 prošel úpravami. Jak dlouho objekt sloužil jako lovecký zámeček, není známo, později převzal funkci hájovny a od poloviny 19. století v něm sídlil lesní úřad celého panství. V současné době je v soukromých rukách a slouží k obytným účelům.\n\nBílý rybník u Maníkovic je malý rybník zarůstající rákosem o rozloze vodní plochy 0,61 ha nalézající se v namdořské výšce 252 m n. m. asi 0,6 km východně od loveckého zámečku na katastru obce Ptýrov v okrese Mladá Boleslav u silnice III. třídy č. 26823 spojující městečko Klášter Hradiště nad Jizerou s osadou Maníkovice, částí obce Ptýrov. Rybník existoval již v roce 1852. Mezi rybníkem a silnicí se nalézá skupina 6 památných dubů – Maníkovické duby. Rybník je využíván pro chov ryb. \n"}
{"id": "1006616", "url": "https://cs.wikipedia.org/wiki?curid=1006616", "title": "Diecéze Zaba", "text": "Diecéze Zaba\n\nDiecéze Zaba je titulární diecéze římskokatolické církve, založená roku 1933 papežem Piem XI., pojmenovaná podle starověkého města Zaba v dnešním Alžírsku. Toto město se nacházelo v provincii Numidia.\n\n\n"}
{"id": "1006617", "url": "https://cs.wikipedia.org/wiki?curid=1006617", "title": "Gerry Weber Open 2014 – mužská čtyřhra", "text": "Gerry Weber Open 2014 – mužská čtyřhra\n\nDo soutěže mužské čtyřhry na tenisovém turnaji Gerry Weber Open 2014 nastoupilo šestnáct dvojic. Obhájcem titulu byl mexicko-americký pár Santiago González a Scott Lipsky, který vypadl v úvodním kole s pozdějším vítězi Němcem Andrem Begemannem a Rakušanem Julianem Knowlem.\n\nSoutěž čtyřhry vyhrála druhá nasazená německo-rakouská dvojice Andre Begemann a Julian Knowle, když ve finále přehrála švýcarský pár Marco Chiudinelli a Roger Federer po velké bitvě 1–6, 7–5 a v závěrečném supertiebreaku poměrem míčů [12–10].\n\n"}
{"id": "1006625", "url": "https://cs.wikipedia.org/wiki?curid=1006625", "title": "AEGON Championships 2014 – mužská čtyřhra", "text": "AEGON Championships 2014 – mužská čtyřhra\n\nDo soutěže mužské čtyřhry na tenisovém turnaji AEGON Championships 2014 nastoupilo dvacet čtyři dvojic. Obhájcem titulu byl nejlepší pár světa amerických bratrů Boba a Mika Bryanových, kteří skončili v druhém kole, když nestačili na pozdější finalisty Jamieho Murrayho a Johna Peerse.\n\nDeblovou soutěž vyhrála druhá nasazená rakousko-brazilská dvojice Alexander Peya a Bruno Soares, která ve finále zdolala britsko-australský pár Jamie Murray a John Peers po třísetovém průběhu 4–6, 7–6 a v závěrečném supertiebreaku poměrem míčů [10–4]. Oba vítězové tak získali svou devátou společnou trofej na okruhu a první v tomto roce.\n\nVšech osm nasazených párů mělo volný los do druhého kola.\n"}
{"id": "1006627", "url": "https://cs.wikipedia.org/wiki?curid=1006627", "title": "Diecéze zabijská", "text": "Diecéze zabijská\n\nDiecéze Zabi je titulární diecéze římskokatolické církve, ustanovená roku 1927 papežem Piem XI. a pojmenovaná podle starověkého města Zabi v dnešním Alžírsku. Toto město se nacházelo v provincii Mauritania Sitifense.\n\n\n"}
{"id": "1006633", "url": "https://cs.wikipedia.org/wiki?curid=1006633", "title": "Diecéze zabulonská", "text": "Diecéze zabulonská\n\nDiecéze Zabulon je titulární diecéze římskokatolické církve, ustanovená roku 1697 papežem Inocencem XII. a/nebo 1933 papežem Piem XI., pojmenovaná podle starověkého města Zabulon v dnešním Izraeli. Toto město se nacházelo v provincii Palestina I.\n\n\n"}
{"id": "1006634", "url": "https://cs.wikipedia.org/wiki?curid=1006634", "title": "AEGON Classic 2014 – ženská čtyřhra", "text": "AEGON Classic 2014 – ženská čtyřhra\n\nDo soutěže ženské čtyřhry na tenisovém turnaji AEGON Classic 2014 nastoupilo šestnáct dvojic. Obhájcem titulu byl australský pár Ashleigh Bartyová a Casey Dellacquová, jehož členky prohrály ve finále s americkou dvojicí Raquel Kopsová-Jonesová a Abigail Spearsová\n\nZ vítězství v turnaji se radovala třetí nasazená dvojice Američanek Raquel Kopsová-Jonesová a Abigail Spearsová, která ve finále zdolala australský pár Ashleigh Bartyová a Casey Dellacquová výsledkem 7–6 a 6–1.\n\n"}
{"id": "1006636", "url": "https://cs.wikipedia.org/wiki?curid=1006636", "title": "Diecéze zagyliská", "text": "Diecéze zagyliská\n\nDiecéze Zagylis je titulární diecéze římskokatolické církve, ustanovená roku 1933 papežem Piem XI., pojmenovaná podle starověkého města Zagylis v dnešní Libyi. Toto město se nacházelo v provincii Libia Inferiore.\n\nOd roku založení neměla diecéze žádného titulárního biskupa.\n\n"}
{"id": "1006639", "url": "https://cs.wikipedia.org/wiki?curid=1006639", "title": "Inspiral Carpets", "text": "Inspiral Carpets\n\nInspiral Carpets je anglická rocková skupina založená v roce 1983 ve městě Oldham.\n\nJejí původní sestavu tvořil zpěvák Stephen Holt, kytarista Graham Lambert, baskytarista Tony Feeley, klávesista Glenn Chesworth a bubeník Craig Gill. Feeley ze skupiny odešel v roce 1997 a na krátkou dobu jej nahradil Mark Hughes, kterého však ještě ve ten rok vystřídal Dave Swift. V roce 1987 rovněž odešel Chesworth, kterého nahradil Clint Boon. O dva roky později skupinu opustil Swift a nahradil jej Martyn Walsh; ze skupiny rovněž odešel Stephen Holt, na jehož pozici nastoupil Tom Hingley.\n\nSkupina se rozpadla v roce 1995, ale o osm let později byla opět obnovena a to v sestavě: Tom Hingley (zpěv), Graham Lambert (kytara), Martyn Walsh (baskytara), Clint Boon (klávesy) a Craig Gill (bicí). V roce 2011 ze skupiny odešel Hingley a nahradil jej původní zpěvák Stephen Holt. Během své existence skupina v devadesátých letech vydala čtyři studiová alba. Roku 2014 vyšlo páté, pojmenované jednoduše \"Inspiral Carpets\" a podílel se na něm John Cooper Clarke.\n\n\n"}
{"id": "1006641", "url": "https://cs.wikipedia.org/wiki?curid=1006641", "title": "Diecéze Zaliche", "text": "Diecéze Zaliche\n\nDiecéze Zaliche je titulární diecéze římskokatolické církve, ustanovená roku 1933 papežem Piem XI., pojmenovaná podle starověkého města Zaliche v dnešním Turecku. Toto město se nacházelo v provincii Elenoponto. \n\n\n"}
{"id": "1006643", "url": "https://cs.wikipedia.org/wiki?curid=1006643", "title": "Studenský kroužek Endre Adyho", "text": "Studenský kroužek Endre Adyho\n\nStudentský kroužek Endre Adyho (maďarsky Ady Endre Diákkör, zkráceně AED) je studentským sdružením maďarských vysokoškolských studentů studujících v Praze. Je členem sítě Diákhálózat, která spojuje maďarské studentské kroužky v Česku (2) na Slovensku (4) a Maďarsku (1). V roce 2009 měl okolo 200 členů. Spolek je podporován Svazem Maďarů žijících v českých zemích.\n\nPrvní maďarský studentský spolek v Praze existoval od roku 1921 pod názvem Szent György Kör (\"Kroužek svatého Jiří\").\n\nAED byl založen roku 1957, je tak o několik let starším bratrem brněnskému KAFEDIKu. \n\nV roce 2012 oslavil AED své jubilejní 55. výročí. Téhož roku na pražských vysokých školách studovalo kolem 400 až 500 slovenských Maďarů.\n\nVedení Studentského kroužku Endre Adyho tvoří předseda a tři místopředsedové.\n\n\n\n"}
{"id": "1006648", "url": "https://cs.wikipedia.org/wiki?curid=1006648", "title": "Kaple Nejsvětější Trojice (Česká Skalice)", "text": "Kaple Nejsvětější Trojice (Česká Skalice)\n\nKaple Nejsvětější Trojice je římskokatolická trojboká kaple v České Skalici. Patří do farnosti Česká Skalice. Vlastníkem pozemku i kaple je město Česká Skalice. Kaple je od 3. května 1958 chráněna jako kulturní památka České republiky.\n\nNa rozhraní tereziánských silnic k Náchodu a Červenému Kostelci byla pravděpodobně roku 1731 postavena trojboká kaplička Nejsvětější Trojice s pilastry na rozích a římsami nad výklenky. Výklenky kapličky zdobí tři olejomalby na plechu: Zavraždění sv. Václava, Nejsvětější Trojice a sv. Florián. V roce 1994 byly původní malby restaurovány a uloženy v muzeu. Do výklenků kapličky byly osazeny kopie obrazů provedené výtvarníky-restaurátory, manželi J. a R. Vašinovými z Pardubic.\n\n"}
{"id": "1006649", "url": "https://cs.wikipedia.org/wiki?curid=1006649", "title": "Morány (zámek)", "text": "Morány (zámek)\n\nLovecký zámeček Morány stojí na okraji vsi Morány, části obce Čestín. Od roku 1973 je chráněn jako kulturní památka. Okolo zámečku vede cyklotrasa 0121 od Čestína na Kamennou Lhotu.\n\nV roce 1707 odkoupil sklář Vavřinec Eisner od Diviše Miseroniho z Lisonu část panství Čestín, kde po vzoru italského Murana (odtud název) založil sklářskou osadu. Součástí této osady a pozdější vsi Morány byla i panský dvůr, sloužící jako správní budova. Jednalo se o jednopatrovou budovu na půdorysu obdélníka. V roce 1740 osadu převzal Jan Eisner, ale roku 1765 ji odkupuje Teresie Waidmanová a ta ji v roce 1780 postupuje svému zeti Ondřeji Grimmovi. V této době došlo ke zpustnutí skláren, nicméně panský dům byl nadále obýván. Někdy před rokem 1840 odkoupil ves Martin Plešinger, který v letech 1840-1841 nechal panský dvůr přestavět a zvýšit o patro. Roku 1894 pak od Antonína Moravce statek odkoupil Josef Hrubý z Jelení, jen nechal panský dvůr někdy okolo roku 1900 přestavět na lovecký zámeček. Po roce 1945 přešel do majetku státu. Nejprve sloužil potřebám lesnické správy, později jej jako internát využívala lesnická škola v Kamenné Lhotě, posléze zde byl domov důchodců a léčebný ústav pro mentálně postižené. V 90. letech 20. století získal zámeček v restituci Jaromír Hrubý z Jelení, jenž se ihned pustil do rekonstrukce objektu. V roce 2013 získal zámeček po zesnulém Jaromíru Hrubém jeho synovec Filip Sternberg.\n\n"}
{"id": "1006663", "url": "https://cs.wikipedia.org/wiki?curid=1006663", "title": "Okres Chełmno", "text": "Okres Chełmno\n\nOkres Chełmno (polsky \"Powiat chełmiński\") je okres v polském Kujavsko-pomořském vojvodství. Rozlohu má 527,62 km² a v roce 2011 zde žilo 52 707 obyvatel. Sídlem správy okresu je město Chełmno\n\nMěstská:\n\nVesnické:\n"}
{"id": "1006667", "url": "https://cs.wikipedia.org/wiki?curid=1006667", "title": "Stefan Komorowski", "text": "Stefan Komorowski\n\nStefan Komorowski, též Štěpán Komorowski (20. září 1863 Bilinka – 17. dubna 1929 Krakov) byl rakouský římskokatolický duchovní a politik polské národnosti z Haliče, na počátku 20. století poslanec Říšské rady.\n\nByl synem statkáře. Studoval na jezuitské koleji v Tarnopolu. Pak studoval teologii v Innsbrucku a Římě. V roce 1877 získal titul doktora filozofie. Studoval dále na Jagellonské univerzitě v Krakově a získal titul doktora teologie. V letech 1879–1883 působil v jezuitském řádu. Roku 1888 byl vysvěcen na kněze.\n\nNa počátku století se zapojil i do celostátní politiky. Ve volbách do Říšské rady roku 1901 byl zvolen do Říšské rady (celostátní zákonodárný sbor) za kurii venkovských obcí, obvod Łańcut atd. K roku 1901 se uvádí jako hrabě a katedrální kanovník.\n\nV roce 1906 se stal kanovníkem a prokurátorem olomoucké kapituly. Roku 1915 na vlastní žádost rezignoval a od roku 1916 opět působil v jezuitském řádu. Po dokončení noviciátu v obci Stara Wieś vyučoval kanonické právo v jezuitských kolejích v Krakově a od roku 1919 ve Varšavě. V období let 1920–1923 vyučoval na koleji ve městě Nowy Sącz. Krátce pak žil ve Lvově a následně pobýval v Krakově, kde působil jako spisovatel.\n"}
{"id": "1006670", "url": "https://cs.wikipedia.org/wiki?curid=1006670", "title": "Kaple Panny Marie (Slatina nad Úpou)", "text": "Kaple Panny Marie (Slatina nad Úpou)\n\nKaple Panny Marie nazývaná Piccolominská kaplička je římskokatolická výklenková kaplička ve Slatině nad Úpou. Patří do farnosti Boušín.\n\nKapličku pod mostem mostu přes řeku Úpu dal v roce 1694 postavit kníže Piccolomini na poděkování Panně Marii za svou záchranu. Podle pověsti jel na pouť do boušínského kostelíka a když kočár tažený šesti koňmi přejížděl přes most, most se prolomil a kočár i s koňmi zůstal viset nad vodou. Všichni vyvázli bez zranění a kníže z vděčnosti přikázal vystavět kapličku.\n\nPůvodní výzdoba se nedochovala, ale v šedesátých letech 20. století namaloval celý výjev Rudolf Křeček z Červeného Kostelce. Obraz byl však brzy ukraden a až do roku 2003 byla kaplička prázdná. V roce 2003 do byl kapličky umístěn obraz Stanislava Kuldy z Náchoda, který taktéž zobrazoval výjev kočáru s koňmi padajícími do řeky a nad ním Pannu Marii s děťátkem. I přes to, že na kapličce byla kovová mříž, byl poškrábán a posprejován barvami. Mříž byla proto v roce 2004 opravena a bylo přidáno tvrzené sklo, aby se zamezilo přístupu k obrazu a nebylo možno jej poškodit zvenčí.\nNa novém obraze, který namalovala dcera R. Křečka Marie Jirmanová z Červeného Kostelce, však už není výjev zobrazující pověst, ale Panna Maria s Ježíškem v náručí namalovaná na dřevu, s nápisem „Kdybyste věděli, jak vás miluji – plakali byste radostí“. Podle vyjádření autorky má rozdávat radost a pokoj všem poutníkům, kteří se u něho zastaví. Obraz požehnal červenokostelecký a excurrendo boušínský farář Petr Kubant.\n\n"}
{"id": "1006672", "url": "https://cs.wikipedia.org/wiki?curid=1006672", "title": "Cucq", "text": "Cucq\n\nCucq je francouzská obec v departementu Pas-de-Calais v regionu Hauts-de-France. V roce 2011 zde žilo 5 166 obyvatel.\n\n\"Počet obyvatel\" \n\n\n"}
{"id": "1006680", "url": "https://cs.wikipedia.org/wiki?curid=1006680", "title": "Vlkov nad Lesy (zámek)", "text": "Vlkov nad Lesy (zámek)\n\nLovecký zámeček Vlkov nad Lesy stojí v ulici U Zámku, na okraji vsi Vlkov nad Lesy, části obce Běrunice. Od roku 1965 je chráněn jako kulturní památka.\n\nVe vsi v minulosti zřejmě stávala tvrz, jak naznačují nálezy ze štěrkovny, ovšem písemné prameny o ní mlčí. Lovecký zámeček si na okraji Vlkova nad Lesy nechal ve druhé polovině 18. století vystavět tehdejší majitel panství Chlumec nad Cidlinou František Ferdinand Kinský. Jedná se o patrovou poloroubenou budovou z období pozdního baroka s mansardovou střechou krytou šindelem (později nahrazen azbestocementem). Na konci 18. století zde pobýval Josef Leopold Kinský, syn Františka Ferdinanda, jenž se sem často vracel i po roce 1806, kdy zdědil celé chlumecké panství. Tady se mu v roce 1813 narodil syn Oktavián Kinský. Oktavián v roce 1895 musel chlumecké panství postoupit synovci Zdeňku Radslavu Kinskému, jenž zámeček upravil na myslivnu. V držení Kinských zůstal do roku 1945, kdy přešel do vlastnictví státu. Posléze se dostal do majetku Východočeských státních lesů, přičemž jej využíval lesní závod v Chlumci nad Cidlinou. Na konci 70. let 20. století si jej okresní podnik služeb Nymburk upravil na rekreační zařízení, v 80. letech zde fungoval pionýrský tábor. Dnes je v soukromých rukách, veřejnosti nepřístupný a i nadále slouží k rekreačním účelům.\n\n"}
{"id": "1006681", "url": "https://cs.wikipedia.org/wiki?curid=1006681", "title": "Saint-Omer", "text": "Saint-Omer\n\nSaint-Omer je francouzská obec v departementu Pas-de-Calais v regionu Hauts-de-France. V roce 2011 zde žilo 14 064 obyvatel. Je centrem arrondissementu Saint-Omer.\n\nMěsto leží asi 30 km jižně od Dunkerque a asi 35 km jihovýchodně od Calais, na řece Aa, která je dále až do Severního moře splavná. Asi 10 km jihozápadně od města probíhá dálnice A 26, Calais – Troyes.\n\n\"Počet obyvatel\" \nMěsto s bohatou historií bylo za obou válek 20. století celkem ušetřeno.\n\n"}
{"id": "1006682", "url": "https://cs.wikipedia.org/wiki?curid=1006682", "title": "Seznam zápasů jugoslávské fotbalové reprezentace na MS", "text": "Seznam zápasů jugoslávské fotbalové reprezentace na MS\n\nJugoslávská fotbalová reprezentace byla celkem 8x na mistrovstvích světa ve fotbale a to v letech 1930, 1950, 1954, 1958, 1962, 1974, 1982, 1990.\n\n"}
{"id": "1006685", "url": "https://cs.wikipedia.org/wiki?curid=1006685", "title": "Radio Čas Rock", "text": "Radio Čas Rock\n\nRádio Čas Rock je soukromé regionální rockové rádio. Je součástí skupinyRádio Čas ostravského podnikatele Radima Pařízka. Vysílá v Moravskoslezském kraji na třech frekvencích českou i zahraniční rockovou hudbu. 25. 5. 2011 začalo ostré vysílání rockové mutace Radio Čas Rock. . \n\nVlastníkem licence je společnost Radima Pařízka Juke Box, s.r.o. Rádio je součástí reklamní sítě Media Marketing Services. \n\nRadio Čas Rock je možné naladit přes digitální vysílání, online, nebo na těchto frekvencích: \n\n"}
{"id": "1006696", "url": "https://cs.wikipedia.org/wiki?curid=1006696", "title": "Audruicq", "text": "Audruicq\n\nAudruicq je francouzská obec v departementu Pas-de-Calais v regionu Hauts-de-France. Žije zde obyvatel.\n\nObec leží na severozápadě departementu Pas-de-Calais. \n\n\"Počet obyvatel\" \n\n"}
{"id": "1006706", "url": "https://cs.wikipedia.org/wiki?curid=1006706", "title": "Aire-sur-la-Lys", "text": "Aire-sur-la-Lys\n\nAire-sur-la-Lys je francouzská obec v departementu Pas-de-Calais v regionu Hauts-de-France. V roce 2011 zde žilo 9 874 obyvatel. Je centrem kantonu Aire-sur-la-Lys.\n\n\"Počet obyvatel\" \n\n"}
{"id": "1006713", "url": "https://cs.wikipedia.org/wiki?curid=1006713", "title": "DR řada T 18.10", "text": "DR řada T 18.10\n\nLokomotivy řady T 18.10 DR byly německé rychlíkové parní lokomotivy poháněné parní turbínou. Dvě lokomotivy této řady byly vyrobeny v letech 1923 a 1926 za účelem vyzkoušení využitelnosti turbíny jako samostatné hnací jednotky. Přitom se očekávalo zvýšení účinnosti pohonu, rozjezd s konstantní tažnou silou (na rozdíl od parního stroje) a snížení namáhání koleje odstraněním oscilujících hmot.\n\nT 18 1001 byla dokončena v roce 1924 ve firmě Krupp. Šestistupňová turbína typu Krupp-Zoelly byla umístěna příčně k podélné ose lokomotivy nad předním podvozkem. Kroutící moment byl přenášen ozubeným převodem na jalový hřídel a odtud spojnicemi na spřažená dvojkolí. Pro jízdu vzad byla lokomotiva vybavena menší, třístupňovou turbínou. Při zkušebních jízdach se skutečně prokázaly významné úspory provozních hmot proti klasické parní lokomotivě.\n\nPo ukončení zkoušek byla lokomotiva rekonstruována. Na místo turbíny pro jízdu vzad byla dosazena turbína pro posun, směr jízdy se u této turbíny měnil mechanicky změnou převodu. Lokomotiva byla v provozu ve výtopně v Hammu až do roku 1940, kdy padla za oběť bombardování. Po celou dobu provozu byla spojena s kondenzačním tendrem typu 2'2' T 19,5.\n\nT 18 1002 byla dokončena roku 1926 ve firmě Maffei. Jednalo se o zcela novou konstrukci. Ljungströmova turbína byla umístěna podobně jako u starší lokomotivy a přes dvojitou předlohu poháněla jalový hřídel. Turbína sloužila k pohonu pro oba směry. Po obou stranách kotle byly pod ochozy umístěny kondenzátory. V protikladu ke starší lokomotivě zde nebylo dosaženo žádných významných úspor. Lokomotiva byla využívána velmi zřídka v rychlíkové službě až do roku 1943, kdy byla poškozena bombardováním a vyřazena. Její kotel byl posazen na pojezd lokomotivy řady 52 a sloužil až do roku 1964 v dílnách Ingolstadt a Mnichov ke zkouškám pojistných ventilů parních kotlů.\nLokomotiva jezdila spojena s kondenzačním tendrem typu 2'2' T 24.\n\n"}
{"id": "1006721", "url": "https://cs.wikipedia.org/wiki?curid=1006721", "title": "Agny", "text": "Agny\n\nAgny je francouzská obec v departementu Pas-de-Calais v regionu Hauts-de-France. Žije zde obyvatel.\n\nObec leží 3,5 km jižně od centra města Arras.\n\n\n"}
{"id": "1006734", "url": "https://cs.wikipedia.org/wiki?curid=1006734", "title": "SNCB řada 12", "text": "SNCB řada 12\n\nŘada 12 SNCB (Societé Nationale des Chemins de Fer Belges) byla řada dvousystémových elektrických lokomotiv pro napájecí soustavy 25 000 V, 50 Hz a 3000 Vss. Lokomotivy zajišťovaly mezinárodní dopravu mezi Belgií a Francií.\n\nVyrobila je společnost La Brugeoise et Nivelles s použitím elektrické výzbroje firmy Ateliers de Constructions Electriques de Charleroi. Jejich konstrukce vychází z jednosystémové řady 21. Jsou součástí velké skupiny 144 elektrických lokomotiv vyrobených v 80. letech 20. století pro SNCB, a to řad 11 (12), 12 (12), 21 (60) a 27 (60). Konstrukce těchto lokomotiv vycházela z řady 20 z poloviny 70. let. Nové lokomotivy byly velmi spolehlivé, protože potíže se zkouškami a odstraňováním příčin závad si odbyly jejich předchůdkyně řady 20. Do provozu byly uváděny současně s osobními vozy typů M4 a M5 a elektrickými jednotkami řad AM 80 a AM 86. Pořízení těchto vozidel představovalo velkou modernizaci vozidlového parku SNCB. Jediné podstatné rozdíly mezi řadami 12 a 21 spočívají v umístění transformátoru uvnitř strojovny a instalaci francouzského vlakového zabezpečovače. Až na drobné detaily je vzhled obou řad identický. \n\nŘada 12 byla původně určena pro nákladní i osobní dopravu na trasách Antverpy – Gent – Lille a Liège - Namur – Lille. V prvních letech provozu byly nasazovány především na vozbu vratných souprav složených z vozů typu M4. Někdy byly využívány i pro vnitrostátní spoje, u kterých nebyl střídavý systém využíván. Zavedení elektrických jednotek řady AM96 v roce 1999 je odsunulo z osobní dopravy. Dalších 13 let byly využívány v dopravě nákladní. Ke konci vozily nákladní vlaky mezi přístavem Zeebrugge a Lille přes Brugge a Mouscron. V roce 2012 byly vyřazeny z provozu a nahrazeny výkonnější, taktéž dvousystémovou řadou 13, která byla přesunuta z osobní dopravy do nákladní. Všech 12 lokomotiv řady 12 bylo odstaveno v depu Stokkem poblíž Arlon až do vyřazení. \n\nPo vyřazení byly odprodány české firmě CZ LOKO, která je používá k rekonstrukci a následnému prodeji soukromým dopravcům.\nDne 10. 4. 2013 byla lokomotiva 1203 dopravena do České republiky ke zkouškám pro plánované využití u některého z privátních dopravců. Kolem poloviny roku 2014 byla intenzivně zkoušena na zkušebním okruhu v Cerhenicích, avšak s nevyhovujícím výsledkem v oblasti elektromagnetické kompatibility (EMC). Následně bylo rozhodnuto o kompletní modernizaci elektrické části (mimo trakční motory). Novou trakční výzbroj dodal EVPÚ Nová Dubnica, řídicí systém MSV elektronika. Nový transformátor byl zavěšen pod skříň, proto byl zesílen hlavní rám. Nově byla instalována odporová a rekuperační elektrodynamická brzda. Trvalý výkon zůstává přibližně stejný, maximální rychlost je s ohledem na předpokládané nasazení v nákladní dopravě snížena na 120 km/h. Z téhož důvodu chybí kabel vlakového topení. \n\nRekonstrukce byla dokončena v březnu 2016 a poté začaly statické zkoušky. Drážní úřad přidělil lokomotivám řadu 365. Lokomotiva 1203 byla přeznačena na 365.001 a opatřena firemním nátěrem CZ LOKO, neboť ji tato firma hodlala zařadit do svého poolu. Společnost lokomotivy označuje jako EffiLiner 3000.\n\nDne 7. března 2016 dorazilo do České Třebové zbývajících 11 lokomotiv řady 12, které byly v následující noci převezeny do areálu Mostního obvodu v Brodku u Přerova. Dále byla uzavřena smlouva na koupi 12 strojů řady 11.\n\nDne 5. 5. 2017 se lokomotiva 365.001 představila odborné veřejnosti a tisku na prezentační jízdě na trase Praha-Libeň - Kralupy nad Vltavou a zpět v barvách nového držitele - soukromého dopravce IDS Cargo a.s.\n\nV prosinci 2017 další lokomotivu EffiLiner 3000 zakoupila maďarská společnost CER Cargo Holding pro svou dceřinou společnost CER Slovakia.\n\n"}
{"id": "1006735", "url": "https://cs.wikipedia.org/wiki?curid=1006735", "title": "Auchel", "text": "Auchel\n\nAuchel je francouzská obec v departementu Pas-de-Calais v regionu Hauts-de-France. V roce 2011 zde žilo 10 993 obyvatel. Je centrem kantonu Auchel.\n\n\"Počet obyvatel\" \n\n\n"}
{"id": "1006740", "url": "https://cs.wikipedia.org/wiki?curid=1006740", "title": "Zkažená úča (seriál)", "text": "Zkažená úča (seriál)\n\nZkažená úča (v anglickém originále Bad Teacher) je americká situační komedie natáčena metodou single-kamera. Za seriálem stojí Hilary Winston a slouží jako volné pokračování stejnojmenného filmu v Česku známého jako \"Zkažená úča\". Seriál se vysílal na americké televizní stanici CBS od 24. dubna do 22. května 2014, kdy byl po pěti dílech zastaven kvůli nízké sledovanosti. Zbylých osm natočených epizod bylo odvysíláno na CBS během července 2014.\n\nMeredith Davisová se čerstvě rozvedla se svým manželem a důsledkem předmanželské smlouvy, kterou zřejmě nečetla, odchází bez ničeho. Je tedy nucena se přestěhovat se do rodiny svého kamaráda, jehož nevlastní dcera Lily ji inspiruje k vymyšlení plánu — nechat se najmout jako učitelka na Richard Nixon Middle School, najít si a vdát se za osamělého bohatého otce a vrátit se zpět k extravagantnímu životnímu stylu, na který byla zvyklá. Ředitele školy Carla Gainese donutí s falešným životopisem a ženským šarmem k přijetí na pozici učitelka. V učitelským sboru potkává bývalého spolužáka Joela, který je nyní tělocvikářem; Irene, tichou učitelku, která se snaží získat nové přátelé; Ginny, která ji nenávidí a podezřívá ji. Ačkoliv je Meredith hrozná učitelka, pravidelně učí Lili a její přátelé, jak se vypořádat s životními událostmi.\n\n\n\nPrvní informace o přípravě seriálu se objevili 5. října 2012 a objednávka na pilotní epizodu byla objednána 23. ledna 2013. Dne 13. března 2013 byl Don Scardino oznámen jako režisér pilotní epizody.\n\nDne 18. února 2013 bylo oznámeno, že David Alan Grier se stává první oznámeným hercem a bude představovat roli ředitele Carla. Následující den byla představena Ari Graynor jako hlavní hrdinka Meredith. Dne 21. února 2013 přišla zpráva o obsazení Ryan Hansena v roli Joela a 6. března 2013 Sara Gilbert jako Irene. Spolu s režisérem pilotní epizody bylo oznámeno ještě obsazení herečky Kristin Davis do role Ginny. Sara Rodier poté do role Lily. Dne 19. března 2013 se připojila Caitlin Kimball do vedlejší role Kim.\n\nDne 13. května 2013 bylo oznámeno, že se seriál neobjeví v programové nabídce na podzim 2013. Dne 15. května 2013 bylo oznámeno, že se se seriálem nepočítá vůbec, o týden později však byl seriál objednán na pilotní sérii.\n\nSeriál měl v USA premiéru 24. dubna 2014. Dne 10. května 2014 však televize CBS oznámila, že seriál ruší po třech epizodách. Televize odvysílala celkem 5 epizod z 13 natočených. Zbylých osm dílů bylo na CBS odvysíláno během července 2014.\n"}
{"id": "1006741", "url": "https://cs.wikipedia.org/wiki?curid=1006741", "title": "Martin Macháček", "text": "Martin Macháček\n\nMartin Macháček (25. června 1985) je český dramatik, režisér, herec, divadelní kritik, VJ, redaktor a rozhlasový publicista (ČRo), známý též jako Martin Macho Macháček, nebo pod pseudonymy Macho, Caroline Dark či Tuppi Uder. Vyrůstal v průmyslovém valašském městě Zlín. Vystudoval divadelní vědu na Masarykově univerzitě v Brně. Spolupracuje se skladatelem Tomášem Bayerem. Je jediným synem zlínského grafika, malíře a kurátora Zdeňka Macháčka. V současnosti žije a působí v Praze.\n\nS divadelní tvorbou začal již v dětském věku, a jeho první kroky v této oblasti jsou spojeny s inscenací Neználek (1999) na Malé scéně ZUŠ Zlín, v inscenaci ztvárnil titulní postavu. Později navštěvoval Dramatický kroužek Zdeňka Hanzela. Původně chtěl být hercem, a tak se na studium na JAMU připravoval pod dohledem Romana Mecnarowského.Jeho tvůrčí apetit jej však vedl k vlastní dramatické a posléze i režisérské tvorbě. Kolektiv, sdružený kolem osobnosti Zdeňka Hanzela založil vlastní dramatické uskupení Medomet, který posléze přejmenovali na PuMoWo. V roce 2008 hrál menší roli ve filmu Sněženky a machři po 25 letech. Spolupracoval jako asistent režie s režisérem Janem Mikuláškem na inscenacích Hamlet a Doktor Faustus v Divadle Husa na provázku. První inscenací tohoto autorského divadelního seskupení byly Storáče (2008), jejichž autorem byl Macháček.\n\n\n\nMartin Macháček je dlouholetým redaktorem publikační platformy Rozrazil Online (2007) a v současnosti je jeho editorem. Publikoval v Divadelních novinách. Od září 2013 je externím redaktorem rubriky Tyjátr rádia Wave. Od roku 2007 je pravidelným spolupracovníkem festivalových redakcí festivalů Encounter, Divadelní svět Brno, Divadelní Flora Ostravar, Zlomvaz, Dream Factory Ostrava,a Stretnutie. Byl šéfredaktorem festivalových zpravodajů festivalů Encounter, Divadelní svět Brno a Ostravar.\n"}
{"id": "1006765", "url": "https://cs.wikipedia.org/wiki?curid=1006765", "title": "Škola Wu", "text": "Škola Wu\n\nŠkola Wu či škola Wu-men () byla jednou z jižních malířských škol v mingské Číně. Byla to skupina umělců ze Su-čou a okolí. Vznikla ve druhé polovině 15. století kolem malíře a kaligrafa Šen Čoua (1427–1509).\n\nŠkola Wu vznikla ve druhé polovině 15. století kolem malíře a kaligrafa Šen Čoua (1427–1509) v Su-čou, hospodářském centru tehdejší Číny. Své jméno dostala podle starověkého názvu regionu – Wu. Navzdory svému názvu nebyla jednotným hnutím, ale souhrnným označením pro umělce různých proudů, jak amatérských, tak profesionálních. Nicméně spojována je především se vzdělanými literáty, kteří pomocí umění chtěli vyjádřit svou osobnost a postoj ke světu. Kultura vzdělaných intelektuálů, individualistická a nezávislá (v opozici proti profesionální tvorbě na zakázku), měla v Su-čou tradici už od jüanských dob, k jejím zakladatelům patřili Ni Can (1301—1374), Wang Meng († 1385) a Ču Te-žun (1294-1365).\n\nUmělecké názory Šen Čoua sdíleli jeho starší současníci Liou Ťüe, Tu Čchiung, Čao Tchung-lu. V okresech v okolí Su-čou tvořili se stejnými cíli mezi jinými Sia Čchang (1388–1470) a Jao Šou (1423–1495). \n\nZ generace žáků Šen Čoua mezi přední umělce patřili Wen Čeng-ming, Čchien Ku, žák i příbuzný Wen Čeng-minga Wen Po-žen, Lu Č’, Čang Ling a Čchen Čchun. Nejcharakterističtější z nich byli Wen Čeng-ming a Čchen Čchun.\nZmínění umělci za svůj vzor tradici tvorby jdoucí k Wang Wejovi a čtyřem jüanským mistrům (Chuang Kung-wangovi, Ni Canovi, Wang Mengovi a Wu Čenovi). Přitom se snažili vyjádřit ani ne tak vzhled, ale především duch práce starých mistrů. Jejich cílem bylo sjednocení tří umění – kaligrafie, malířství a poezie, proto na své obrazy doplňovali nevelké eseje vysvětlující okolnosti vzniku díla, a básně doplňovali malbami. Hlavním malířským žánrem byla krajinomalba. \n\nDílo Šen Čoua a Wen Čeng-minga ovlivnilo několik generací čínských umělců, škola Wu významně zasáhla do uměleckého života od poloviny mingské epochy, v jejím závěru získala dominanci a i umělci konkurenční školy Če se přispůsobovali všeobecnému vkusu.\n\nPojem škola Wu je také užíván v širším smyslu pro všechny sučouské umělce, včetně Tchang Jina (1470–1523) a Čchiou Jinga (1525–1593). Zmíněná dvojice je s Šen Čouem a Wen Čeng-mingem tradičně označována za „čtyři mingské mistry“.\n"}
{"id": "1006772", "url": "https://cs.wikipedia.org/wiki?curid=1006772", "title": "Maďarská menšina v Česku", "text": "Maďarská menšina v Česku\n\nMaďarská menšina v Česku je tradiční národnostní menšina žijící na území České republiky se stálým zastoupením v Radě vlády pro národností menšiny. Za příslušníky této menšiny jsou považováni občané České republiky hlásící se k maďarské národnosti a občané republiky Maďarsko mající v Česku krátkodobý, či trvalý pobyt. K maďarské národnosti se při sčítání lidu 2011 přihlásilo 8 920 obyvatel. Vlastní odhad zástupců menšiny je však cca 15 až 20 000 příslušníků.\n\nDo první světové války jsou počty žijících Maďarů na území Čech a Moravy v tehdejším Rakousko-Uhersku zanedbatelné. Jednalo se především o státní úředníky nebo vojenské činitele. V Praze byl roku 1457 v držení Ladislava Pohrobka tehdy ještě nezletilý Matyáš Korvín, který ovládal češtinu a později se – jako uherský král – stal i vládcem vedlejších zemí českých. Podobný osud internace zažil v Čechách i nezletilý František II. Rákóczi, který v letech 1688 až 1692 pobýval nuceně v Jindřichově Hradci a později v Praze. Důležitým bodem migrujících Maďarů byla především univerzitní Praha, kde na Karlově Univerzitě v letech 1845 až 1848 působil Artúr Görgey. \n\nPodpisem Trianonské mírové smlouvy roku 1920 byla definitivně položena (česko)slovensko-maďarská hranice. Do nového Československa se tak nechtíc dostal i téměř jeden milion osob maďarské národnosti, žijící v souvislém pásu podél jižní hranice od Bratislavy až po Chust na Podkarpatské Rusi. \nTehdy došlo k první významné migrační vlně Maďarů, stěhováním maďarské inteligence z oblastí jižního Slovenska a Podkarpatské Rusi do českých měst, především Prahy a Brna. Během prvního sčítání lidu roku 1921 se na území Čech, Moravy a Slezska přihlásilo k maďarské národnosti celkem 7 049 obyvatel. \n\nNa technické univerzitě v Brně vzniklo ve stejného roce první maďarské studentské sdružení s názvem Corvina. Centrem menšiny se však stala Praha, kde vznikaly akademické, politické i žurnalistické spolky (např. MAKK, Sárló). Vycházely zde i noviny Prágai Magyar Hírlap (\"Pražský maďarský zpravodaj\"). V prvorepublikovém Československu zastupovaly v parlamentu maďarské zájmy tyto strany: Maďarská národní strana, Maďarsko-německá sociálně demokratická strana, Sjednocená maďarská strana, Zemská křesťansko-socialistická strana.\n\nPo druhé světové válce dekretem prezidenta Beneše byli příslušníci maďarské národnosti – stejně jako Němci – zbaveni československého státní občanství a počítalo se s jejich vysídlením do Maďarska, ke kterému však nedošlo. S cílem snížit koncentraci Maďarů na Slovensku a zároveň zaplnit vylidněné oblasti po sudetských Němcích, bylo v letech 1945 až 1949 přesídleno z jižního Slovenska do českého pohraničí – jako otrocká pracovní síla - celkem 44 129 příslušníků maďarské národnosti. Během jednoho z transportů došlo i k Masakru na Švédských šancích, při kterém bylo u Přerova zmasakrováno 265 žen a dětí maďarské a německé národnosti.\n\nPozději bylo těmto přesídleným Maďarům dovoleno vrátit se zpět na Slovensko. Část jich však musela v českých zemích zůstat, neboť jejich původní majetek byl již zkonfiskován a obydlen (neměli se kam vrátit), jiní zůstali z důvodu práce nebo rodiny. Sčítání z roku 1950 proto vykazuje 13 201 obyvatel maďarské národnosti v českých krajích. Roku 1957 ve věznici na Mírově umírá János Esterházy, nejvýznamnější politický představitel maďarské menšiny v Československu. Ve stejném roce vzniká v Praze studentský klub AED.\n\nOd 60. let minulého století se počet příslušníků menšiny zvyšoval díky vnitřní migraci za prací, rodinou nebo studiemi. V roce 1969 je v Brně založen studentský klub KAFEDIK, který funguje dodnes. Počet Maďarů se zvyšoval až do rozpadu federace. Při sčítání 1991 se k maďarské národnosti přihlásilo 19 932 obyvatel ČR.\n\nDůležitým mezníkem byl vznik Svazu Maďarů žijících v českých zemích v létě 1990, který se stal nejvýznamnější organizací pro menšinu.\n\nPodle údajů z průzkumu z prvních poloviny 90. letech minulého století, je téměř polovina příslušníků menšiny spokojena s českým prostředím, jelikož se v něm cítí stejně jako v maďarském. Zhruba 12% českých Maďarů tehdy uvedlo, že byli pro svou národnost nebo jazyk někdy vystaveni diskriminaci (v práci, nebo u mužů často při výkonu základní vojenské služby). Přičemž téměř 90% zástupců menšiny odpovědělo, že hovoří česky velmi dobře, nebo alespoň dobře.\n\nPřijetím Zákona č. 273/2001 Sb., o právech příslušníků národnostních menšin mohou čeští Maďaři používat maďarštinu při úředním styku a také u soudu. \n\nTabulka zobrazuje počet občanů na území dnešní ČR, kteří se přihlásili k maďarské národnosti, uvedli svůj mateřský jazyk jako maďarský, nebo počet občanů Maďarska žijících v ČR.\n\nPři posledním sčítání lidu v roce 2011 uvedlo maďarskou národnost 8 920 občanů ČR. Kombinaci maďarské a slovenské národnosti zvolilo 445 osob. Maďarský jazyk jako svůj mateřský označilo 9 286 obyvatel. V Česku dále žilo 1 099 občanů Maďarska.\n\nSamotné české Maďary lze rozdělit do dvou skupin. První skupinou jsou Maďaři původem z Maďarska, kterých je okolo 10%. Druhou skupinu 80-90% tvoří Maďaři z oblasti dnešního jižního Slovenska, kteří byli do Česka přesídleni nebo se přestěhovali za prací či rodinou.\n\nHlavním spojovatelem menšiny je Svaz Maďarů, který dbá na zachování maďarské identity, vydává oficiální tiskovinu Prágai Tükör (\"Pražské zrcadlo\"), zároveň se snaží o přiblížení i propagaci maďarské kultury v Česku, s čím mu pomáhá i Maďarský institut v Praze.\n\nV Praze a Brně se pravidelně konají katolické i protestanské mše v maďarském jazyce. Dlouholetou tradici v Česku má i maďarská refomovaná církev.\n\nS ohledem na rozptyl maďarského obyvatelstva nedošlo ke vzniku základní ani střední školy s maďarským vyučovacím jazykem. Pod patronátem Svazu Maďarů funguje pouze Óvoda (mateřská školka) na Praze 1. \n\nZároveň jediným místem v Česku, kde lze studovat maďarský jazyk a hungarologii je Katedra středoevropských studií na Filozofické fakultě Univerzity Karlovy v Praze.\n\n\n\n\n\n\n\n"}
{"id": "1006781", "url": "https://cs.wikipedia.org/wiki?curid=1006781", "title": "Merlimont", "text": "Merlimont\n\nMerlimont je francouzská obec v departementu Pas-de-Calais v regionu Hauts-de-France. V roce 2011 zde žilo 5 166 obyvatel.\n\n\"Počet obyvatel\" \n\n\n"}
{"id": "1006784", "url": "https://cs.wikipedia.org/wiki?curid=1006784", "title": "Estádio Castelão", "text": "Estádio Castelão\n\nEstadio Castelão je víceúčelový stadion v brazilském městě Fortaleza. V současnosti je nejvíce využíván pro fotbal. Byl otevřen v roce 1973 a přestavěn mezi lety 2002-2012. Jeho kapacita je 67 037 diváků. Je domovem klubů Ceará Sporting Club a Fortaleza Esporte Clube. Byl vystavěn pro Mistrovství světa ve fotbale 2014 v jehož rámci se zde odehrálo šest zápasů včetně jednoha čtvrtfinále.\n\n"}
{"id": "1006786", "url": "https://cs.wikipedia.org/wiki?curid=1006786", "title": "AEGON International 2014", "text": "AEGON International 2014\n\nAEGON International 2014 byl společný tenisový turnaj mužského okruhu ATP World Tour a ženského okruhu WTA Tour, který se hrál v areálu Devonshire Park Lawn Tennis Clubu na otevřených travnatých dvorcích. Konal se mezi 16. až 21. červnem 2014 v britském Eastbourne jako 6. ročník mužského a 39. ročník ženského turnaje.\n\nMužská polovina se řadila do kategorie ATP World Tour 250 a její dotace činila 503 105 eur. Ženská část s rozpočtem 710 000 dolarů byla součástí WTA Premier Tournaments. Nejvýše nasazeným se v mužské dvouhře stala světová čtrnáctka Richard Gasquet z Francie a v ženském singlu, stejně jako v předešlém ročníku, čtvrtá hráčka žebříčku Agnieszka Radwańská z Polska.\nTitul v mužské dvouhře obhájil třetí nasazený Španěl Feliciano López. 19letá americká teenagerka Madison Keysová vybojovala svůj premiérový titul na okruhu WTA Tour. Ženskou čtyřhru vyhrála sesterská dvojice Tchajwanek Chao-čching a Jung-žan Čanových, které si tak, po vítězství na Shenzhen Open 2013, připsaly druhou společnou turnajovou trofej.\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující dvojice obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1006789", "url": "https://cs.wikipedia.org/wiki?curid=1006789", "title": "Ronovská tabule", "text": "Ronovská tabule\n\nRonovská tabule je geomorfologický okrsek v jihovýchodní části Čáslavské kotliny, ležící v okrese Kutná Hora ve Středočeském kraji, v okrese Chrudim v Pardubickém kraji a v okrese Havlíčkův Brod v kraji Vysočina. Jiný používaný název pro totéž území je Ronovská kotlina.\n\nÚzemí okrsku se nachází mezi sídly Kutná Hora na severozápadě, Podhořany u Ronova na severovýchodě, Třemošnice na jihovýchodě a Golčův Jeníkov na jihu. Zcela uvnitř okrsku leží města Čáslav a Ronov nad Doubravou a větší obce Vrdy a Žleby.\n\nOkrsek Ronovská tabule (dle značení Jaromíra Demka VIB–3B–2) náleží do celku Středolabská tabule a podcelku Čáslavská kotlina.\n\nČlenění Balatky a Kalvody neuvádí okrsek Ronovská tabule, nýbrž Ronovská kotlina, a člení ho na podokrsky Vinařická kotlina na východě a Hostovlická kotlina uprostřed a na západě.\n\nRonovská tabule sousedí s dalšími okrsky Středolabské tabule (Žehušická kotlina na severu, Labsko-klejnárská niva a Kolínská tabule na severozápadě) a s celky Železné hory na východě a Hornosázavská pahorkatina na jihu a západě.\n\nNejvyšší bod Ronovské tabule, potažmo celé Čáslavské kotliny, je \"U Písku\" (341 m n. m.)\n\n\n"}
{"id": "1006791", "url": "https://cs.wikipedia.org/wiki?curid=1006791", "title": "Seznam zápasů fotbalové reprezentace NDR na MS", "text": "Seznam zápasů fotbalové reprezentace NDR na MS\n\nNěmecká fotbalová reprezentace (NDR) byla celkem 1x na mistrovstvích světa ve fotbale a to v roce 1974.\n\n"}
{"id": "1006793", "url": "https://cs.wikipedia.org/wiki?curid=1006793", "title": "Seznam zápasů fotbalové reprezentace SSSR na MS", "text": "Seznam zápasů fotbalové reprezentace SSSR na MS\n\nSovětská fotbalová reprezentace byla celkem 7x na mistrovstvích světa ve fotbale a to v letech 1958, 1962, 1966, 1970, 1982, 1986, 1990.\n\n"}
{"id": "1006794", "url": "https://cs.wikipedia.org/wiki?curid=1006794", "title": "Tatra v Českém ráji", "text": "Tatra v Českém ráji\n\nTatra v Českém ráji (TvČR) je pravidelná jízda pro historické automobily a motocykly do data výroby 31. prosince 1970, která se koná v oblasti Českého ráje, případně Krkonoš a blízkého okolí. Akce je součástí seriálu \"Mistrovství České republiky – Pohár historických vozidel AVCC AČR\".\n\nSoutěž TvČR se od roku 1976 pořádala každoročně a od roku 1988 se pořádá pravidelně každý druhý rok přibližně v polovině června a účastní se ho zpravidla několik desítek soutěžních posádek a několik dalších desítek nesoutěžních. Součástí akce je úvodní výstava vozidel ve stanoveném městě startu, součástí předstartovních ceremonií bývá jízda zručnosti, načež následuje několik desítek kilometrů jízdy v běžném silničním provozu (může být zpestřeno např. orientační jízdou se slepou mapou).\n\nPořadatelem akce je zájmové sdružení \"Tatra Veteran Car Club v AČR\" (TVCC). První ročník TvČR byl uspořádán v roce 1976 v souvislosti se vznikem TVCC, který sdružoval zpočátku majitele a příznivce automobilů Tatra všech generací a později se začal věnovat aktivitám v oblasti historických automobilů a motocyklů bez ohledu na tovární značku. \n\n20. ročník se konal 17. června 2006, úvodní shromáždění a start z Lomnice nad Popelkou.\n\n21. ročník se konal 21. června 2008, úvodní shromáždění a start z Vrchlabí.\n\n22. ročník se konal 19. června 2010, úvodní shromáždění a start z Turnova.\n\n23. ročník se konal 16. června 2012, úvodní shromáždění a start z Lomnice nad Popelkou.\n\n24. ročník se konal 14. června 2014, úvodní shromáždění a start z Jilemnice.\n\n25. ročník se konal 18. června 2016, úvodní shromáždění a start z Lomnice nad Popelkou.\n\n26. ročník se konal 16. června 2018, úvodní shromáždění a start z Lomnice nad Popelkou.\n\n\n"}
{"id": "1006796", "url": "https://cs.wikipedia.org/wiki?curid=1006796", "title": "AEGON International 2014 – ženská dvouhra", "text": "AEGON International 2014 – ženská dvouhra\n\nDo soutěže ženské dvouhry na tenisovém turnaji AEGON International 2014 nastoupilo třicet dva hráček. Obhájkyní titulu byla ruská tenistka Jelena Vesninová, která ve druhém kole podlehla Keysové.\n\nTři ze čtyř nejvýše nasazených, kromě Petry Kvitové, skončily již v úvodním kole. Česká turnajová dvojka si zajistila postup do druhé fáze turnaje, když porazila Lucií Šafářovou až v tiebreaku rozhodující sady. Krajanku tak v probíhající sezóně přehrála počtvrté v řadě a zvýšila poměr vzájemných utkání na 5–0.\n\nDo svého premiérového finále na okruhu WTA Tour se probojovala 19letá americká teenagerka Madison Keysová, která v něm vyhrála nad pátou nasazenou Němkou Angelique Kerberovou po třísetovém průběhu 6–3, 3–6 a 7–5. Připsala si tak první titul v této úrovni ženského tenisu. V následném pondělním vydání klasifikace WTA postoupila na kariérní maximum, když jí 23. června 2014 patřilo 30. místo.\n\n\n"}
{"id": "1006800", "url": "https://cs.wikipedia.org/wiki?curid=1006800", "title": "Eastbourne", "text": "Eastbourne\n\nEastbourne je přímořské město v jižní Anglii. Leží v hrabství Východní Sussex v regionu Jihovýchodní Anglie. V roce 2011 zde žilo 99 412 obyvatel.\n\nKaždoročně v červnu se ve městě koná tenisový turnaj na travnatých dvorcích Eastbourne International.\n\n\n"}
{"id": "1006801", "url": "https://cs.wikipedia.org/wiki?curid=1006801", "title": "Silnice II/249", "text": "Silnice II/249\n\nSilnice II/249 je komunikací II. třídy v Ústeckém kraji. Její počátek je zhruba dva km severně od obce Raná, kde je odbočka ze silnice I/28 směrem na severovýchod. Trasa je přímá až do obce Libčeves. Zde se mírně stáčí na východ, na konci obce pak na jihovýchod a směřuje téměř přímo až do obce Koštice. Tady hned na okraji obce končí napojením na silnici II/246. \n\nNa celé trase jsou jen tři obce. Čerpací stanice se nachází v Libčevsi, ve vzdálenosti cca 200 metrů od trasy u silnice III/2499. Silnice prochází v téměř celé své délce v Chráněné krajinné oblasti České středohoří. Celková délka silnice je zhruba 14 km.\n\nV tabulce uvedené vzdálenosti a nadmořské výšky jsou přibližné.\n"}
{"id": "1006817", "url": "https://cs.wikipedia.org/wiki?curid=1006817", "title": "Lako Je Sve", "text": "Lako Je Sve\n\n\"Lako Je Sve\" (do češtiny přeloženo jako \"Vše je lehké\") je píseň, se kterou reprezentovali Feminnem Chorvatsko na Eurovision Song Contest 2010 v Oslu. Autory písně jsou Branimir Mihaljević, Pamela Ramljak a Neda Parmać.\n\nDne 6. března skupina Feminnem vyhrála chorvatské národní kolo \"Dora\" ve složení Neda Parmać, Pamela Ramljak a Nika Antolos, kdy získali nejvyšší ohodnocení of poroty i od televizních diváků. Následně reprezentovala Chorvatsko na Eurovision Song Contest 2010, která se konala v norském Oslu. V semifinále se umístili na 13. místě s celkovými 33 body.\n\nV dubnu 2010 byla vydána ruská — \"\"Легко всë\"\", italská — \"\"Semplice\"\" a anglická — \"\"Easy to See\"\" jazyková verze písně.\n\nFeminnem se na Eurovision Song Contest představili již v minulosti, kdy na Eurovision Song Contes 2005 reprezentovali Bosnu a Hercegovinu s písní \"\"Call Me\"\". Tehdy se umístili na 14. místě ve finále.\n"}
{"id": "1006818", "url": "https://cs.wikipedia.org/wiki?curid=1006818", "title": "Metalomika", "text": "Metalomika\n\nMetalomika je interdisciplinární vědní obor pro systematické studium metalomů, interakcí a funkčních spojení kovů a jejich specií s geny, proteiny, metabolity a ostatními biomolekulami v živých organizmech a ekosystémech. Je to nový název pro část bioanorganické chemie. Obor se obsahově podobá genomice a proteomice. \n\nSouhrn kovů a polokovových iontů v živých systémech je definován jako metalom. Patří sem anorganické, organické specie a proteinové komplexy. Tyto prvně je zavedli R. J. P. Williams a H. Naguchi . Metalomika zahrnuje rozdílné typy informací, od identifikace jednotlivých kovových specií až k určení jejich koncentrací. Změny metalomu jako funkce času a vystavení vnějším podnětům sleduje srovnávací metalomika. Získaná data z výzkumu metalomu nás informují o tom, jak je prvek (kov či polokov) rozložen mezi buněčnými složkami daného typu buňky, o jeho koordinačním okolí, ve které biomolekule je kovový ion začleněn nebo kterým bioligandem je komplexovaný a o koncentraci jednotlivých přítomných druhů. \n"}
{"id": "1006821", "url": "https://cs.wikipedia.org/wiki?curid=1006821", "title": "Stanislav Sigmund", "text": "Stanislav Sigmund\n\nStanislav Sigmund (12. září 1921 Praha – 16. října 1988 Praha) byl rozhlasový sportovní komentátor.\n\nPoprvé začal vysílat 17. prosince 1954, kdy reportoval přátelské utkání československých a švédských hokejistů z pražské Štvanice. Svým komentářem přiblížil posluchačům i odvetné utkání hrané následující den a u rozhlasových přenosů ze sportovních akcí již zůstal. Vystřídal ho asi o 25 let později reportér Aleš Procházka.\n\nSigmund se zúčastnil 28 mistrovství světa, čímž stanovil rekord mezi českými sportovními reportéry. Poslední šampionát, jehož se účastnil, se uskutečnil roku 1982. Reportování sportovních utkání se věnuje i jeho syn Stanislav.\n"}
{"id": "1006823", "url": "https://cs.wikipedia.org/wiki?curid=1006823", "title": "Na kolena padejme", "text": "Na kolena padejme\n\nNa kolena padejme je česká duchovní píseň k Ježíši Kristu. Její text pochází z kancionálu Radostná cesta, melodie je převzata z Knihy chorální ku kancionálku vydanému pro biskupství královéhradecké, která vyšla v Litoměřicích v roce 1847. V jednotném kancionále, v němž má přepracovaný text a upravený nápěv, je označena číslem 713. Má tři sloky a při mši ji lze zpívat jen na závěr.\n\n"}
{"id": "1006828", "url": "https://cs.wikipedia.org/wiki?curid=1006828", "title": "Universum", "text": "Universum\n\nUniversum nebo univerzum může být:\n\n"}
{"id": "1006829", "url": "https://cs.wikipedia.org/wiki?curid=1006829", "title": "Český kancionál svatováclavský", "text": "Český kancionál svatováclavský\n\nČeský kancionál svatováclavský představoval po Cyrilometodějském kancionálu druhý pokus o sjednocení českého kostelního zpěvu. Sestavil jej Msgre. Jan Nepomuk Boháč se spolupracovníky a vydal pražský ordinariát péčí Obecné jednoty cyrilské v nakladatelství Universum v Praze roku 1947. Obsahoval jen 75 písní a měl být společným základem pro budoucí diecézní zpěvníky, v praxi se však neujal. Na rozdíl od Českého kancionálu, v němž byly texty upraveny podle zásad přízvučné prozodie, se snažil o návrat k původnímu znění, považovanému jeho sestavovateli za jediné správné.\n\n"}
{"id": "1006830", "url": "https://cs.wikipedia.org/wiki?curid=1006830", "title": "Hnutí za dobrovolné vyhynutí lidstva", "text": "Hnutí za dobrovolné vyhynutí lidstva\n\nHnutí za dobrovolné vyhynutí lidstva (Voluntary Human Extinction Movement, VHEMT) je environmentalistické hnutí, které požaduje, aby se lidé zdrželi rozmnožování, a tím způsobili postupné vyhynutí lidstva. Podle názoru skupiny to má především zabránit zhoršování stavu životního prostředí. Vymírání mimolidských druhů a nedostatek zdrojů jsou skupinou často citovány jako důkazy škod způsobených přemnožením člověka.\n\nVHEMT bylo založeno v roce 1991 americkým aktivistou Lesem U. Knightem, který se od 70. let 20. století angažoval v environmentalistickém hnutí a ze svých zkušeností vyvodil, že nejlepším řešením problémů s životním prostředím je vyhynutí lidstva. Hnutí provozuje webové stránky, vydává zpravodaj (newsletter) a prezentuje se skrze média. Většina komentátorů považuje jeho hlavní myšlenku za nepřijatelně extrémní a „dobrovolně“ nesplnitelnou.\n\nhttp://www.vhemt.org/\n"}
{"id": "1006831", "url": "https://cs.wikipedia.org/wiki?curid=1006831", "title": "Les Indes galantes", "text": "Les Indes galantes\n\nLes Indes galantes (česky: \"Dvorní Indové\") je francouzská opera (\"opéra-ballet\") od Jeana-Philippa Rameaua, libreto sepsal Louis Fuzelier. Opera měla premiéru 23. srpna 1735 v divadle Palais-Royal v Paříži.\n\nDílo vzniklo 28. srpna 1735 jako v pořadí druhá Rameauova opera po lyrické tragédii, opeře \"Hippolyte et Aricie\". Opera-balet \"Les Indes galantes\" měla původně, kromě prologu, pouze tři části (výstupy), čtvrtý výstup \"Les Sauvages\" (Divoši), byl připsán později, během vystoupení 10. března 1736. Podle některých pramenů byl Rameau deset let před vznikem této opery přítomen představení dvou domorodců z Louisiany, kteří vystupovali v Evropě s indiánským válečným tancem. Toto vystoupení inspirovalo Rameaua k napsání skladby pro cembalo s názvem \"Les Sauvages\"\n(obsažené ve sbírce \"Nové suity\") a tuto hudbu později použil v \"Tanci dýmky míru\", který je součástí baletní scény 4. výstupu opery \"Les Indes galantes\".\n\nV opeře-baletu je struktura s proměnnou geometrií akceptována a v této souvislosti se místo dějství nebo akt používá název výstup, protože jednotlivé části spolu souvisí pouze tematicky a dějově na sebe nenavazují.\n\nPrvní uvedení opery v původním provedení, prolog a tři výstypy, proběhlo 23. srpna 1735 v divadle Palais-Royal v Paříži.\n\nV tomto opera-baletu o prologu a čtyřech výstupech se samostatnými příběhy vystupují obyvatelé exotických zemí, kromě jiných i Peru a Severní Ameriky – Indiáni. Tento název označoval v Rameauově době jakékoliv obyvatele vzdálených, exotických zemí. Díky umístění děje si mohl Rameau dovolit nezvyklé harmonické, melodické i rytmické postupy obhájit tvrzením o snaze přiblížit posluchači toto prostředí.\n\nProblém s překladem názvu opera-baletu \"Les Indes galantes\" (do čestiny překládáno jako Dvorní Indové, nebo Záletné Indky) tkví v tom, že děj se odehrává v Turecku, Persii, Peru a Severní Americe, ale žádný Ind, ani Indka v něm nevystupují. Název je paralelou k \"L'Europe galante\" skladatele André Campry a naznačuje, že se jedná o příběhy\nplné lásky a galantního dvoření, zasazené do exotického prostředí.\n\nToto dílo, jako jedno z hlavních děl francouzského operního repertoáru, bylo zapomenuto po více než století a půl. V roce 1925 byl třetí výstup (\"Inkové v Peru\") znovu oživen v Komické opeře a v roce 1957 bylo celé dílo uvedeno v Královské opeře ve Versailles za přítomnosti anglické královny, která byla na oficiální návštěvě Francie.\n\nOsoby: Hébé (soprán), Bellona (bas, travesti role), Amor (soprán, travesti role)\n\nHébé, řecká bohyně mládí, vyzývá mladé vojáky čtyř evropských států, Francie, Španělska, Itálie a Polska, aby se místo bojů věnovali galantním tancům a hrám. Ti jsou však bohyní války Bellonou, manželkou Marta, s příslibem slávy a bohatství zataženi do války. Hébe žádá Amora, boha lásky, aby i on uplatnil svá práva. Když se jejich snahy nesetkají s úspěchem, rozčarovaní opouštějí oběti bojů v Evropě a symbolicky emigrují do vzdálených zemí. Prolog končí duetem Hébé a Amora, který opakuje i sbor \"Traversez les plus vastes mers, volez, volez Amours, volez, volez!\".\n\nOsoby: Osman (baryton), Emilie (soprán), Valère (kontratenor)\n\nDěj 1. výstupu se odehrává v Turecku. Emilie, křesťanská žena, zajatá na mořském pobřeží piráty, je přivedena jako otrokyně do paláce paši Osmana, který se do ní zamiluje. Emilie ho však odmítá, protože její srdce patří Valèreovi, který ji už nějaký čas hledá, poté, co se jejich cesty na moři rozdělily. Zatím co Emilie dlí v zahradě Osmanova paláce poblíž mořského břehu, strhne se velká bouře, při níž ztroskotá na pobřeží loď. Všichni z posádky i cestujících jsou zajati a stávají se pašovými otroky. Mezi nimi je i Valère, který se tak nečekaně setkává se svojí milou Emilií. Radost ze shledání milenců je zastíněna tragičností situace. Nikdo z nich netuší, jak se vládce Osman zachová. Ten ale projeví nečekanou šlechetnost a svým rozhodnutím propouští oba milence z otroctví a umožňuje jim svobodně odejít. Osman totiž poznal ve Valéreovi muže, který ho kdysi sám zajal, ale pak mu věnoval svobodu. Oba milenci chválí Osmanovu ctnost a závěr prvního aktu patří tanci a slavnostem.\n\nOsoby: Huascar (bas), Phani (soprán), Don Carlos (kontratenor)\n\nDěj 2. výstupu je zasazen mezi peruánské Inky, jejichž velekněz Slunce, Huascar, je tajné zamilovaný do incké princezny Phani. Ta je ale vyvolenou španělského důstojníka Dona Carlose. Toho se velekněz bojí a proto se rozhodne odejít do ústraní před nadcházejícím velkým svátkem Slunce, na kterém se shromáždí mnoho lidí. Stále se však pokouší přesvědčit Phani, že jejich bohové si přejí, aby se stala jeho ženou. Ta se ale nenechá přesvědčit a Huascar se neubrání projevům žárlivosti vůči svému sokovi v lásce a pokořiteli Inků. Sváteční přípravy ale přeruší jejich rozhovor.\n\nSamotná oslava Slunce je ústředním bodem 2. dějství a to jak hudebně, tak z hlediska dramatického výrazu. Huascar vyjadřuje svým zpěvem nostalgii po minulých časech (árie: \" Soleil, on a détruit tes superbes asiles, il ne te reste plus de temple que nos cœurs\"). Pak opěvuje vděčnost věřících k hvězdě, dárci všeho požehnání. Při následných četných tancích se ale probudí sopka a chrlí na shromážděné sopečný popel a kameny. V následném zmatku se zdá, že Phani se dá odvést do bezpečí Huascarem, který přisuzuje výbuch sopky božímu hněvu. Na scénu však vtrhne Don Carlos a usvědčuje Huascara, že jeho muži způsobili výbuch sopky tím, že do kráteru naházeli kamení. V závěrečné scéně se blaženost Phani a Dona Carlose mísí se zděšením Huascara, že ten, kdo se dovolával pomoci bohů, bude nakonec jejich vůlí zavalen kameny.\n\nOsoby: Tacmas (kontratenor), Ali (baryton), Zaïre (soprán), Fatime (soprán)\n\nDěj 3. dějství de odehrává v zahradě Aliho, přítele perského prince Tacmase, který ho přišel navštívit v přestrojení za obchodníka. Tentýž večer se chystá v jeho paláci Svátek květin. Z rozhovoru obou mužů vyplyne, že Tacmas je zamilovaný do Zaïre, otrokyně Aliho a Ali je zase zamilován do Fatimy, otrokyně prince Tacmase. Princ projeví přání, aby před slavností zašli s Alim na tržiště a zjistili jaké jsou city a úmysly jejich vyvolených. Podobný plán mají i obě otrokyně. Fatima se převlékne za polského otroka a spolu se Zaïre přicházejí na tržiště. Když to Tacmas spatří, v záchvatu žárlivosti se chce na neznámého muže vrhnout a probodnout ho. Nakonec je totožnost všech přítomných odhalena, oba muži si vzájemně vyměňují své otrokyně a všichni čtyři odcházejí společně na slavnost.\n\nOsoby: Adario (tenor), Damon (kontratenor), Don Alvar (bas), Zima (soprán)\n\n4. dějství se odehrává v lese v Illinois, po prohrané bitvě Indiánů proti francouzsko-španělským vojskům vedeným Francouzem Damonem a Španělem Donem Alvarem. Vůdce indiánských válečníků Adario vítá návrat míru, který je mu nabídnut, ale zároveň se obává o přízeň Zimy, dcery indiánského náčelníka, kterou miluje. Francouz i Španěl se jí též dvoří a snaží se ji, každý svům způsobem, přesvědčit, aby svoji přízeň věnovala jim. Zima ale jejich nabídky odmítne a svěřuje se, že její srdce patří jen Adariovi. Výstup končí \"Tancem dýmky míru\", který ohlašuje nastolení míru mezi Indiány a koloniálními armádami a zároveň zpečetění vztahu Adaria a Zimy.\n\nOpera-balet končí závěrečnou ciacconou.\n\n\n\n"}
{"id": "1006833", "url": "https://cs.wikipedia.org/wiki?curid=1006833", "title": "Thun", "text": "Thun\n\nThun může znamenat:\n\n\n\n"}
{"id": "1006836", "url": "https://cs.wikipedia.org/wiki?curid=1006836", "title": "Eugen Czernin", "text": "Eugen Czernin\n\nEugen Czernin, též Evžen hrabě Černín z Chudenic, plným jménem Evžen Jaromír František Černín (13. února 1851 Vídeň-Josefstadt – 5. listopadu 1925 Petrohrad), byl český šlechtic z rodů Černínů z Chudenic a politik, za Rakouska-Uherska na konci 19. století poslanec Říšské rady.\n\nJeho otec byl hrabě Jaromír Czernin (1818–1908). Mladší bratr Evžen František Černín (1857–1932) byl též politikem, působil coby okresní hejtman ve Znojmě a zasedal za nesvěřenecký velkostatek v Českém zemském sněmu (pro odlišení byl v dobových pramenech uváděn jako JUDr. Eugen Czernin.) Evžen Jaromír František Černín se narodil roku 1851. Byl švagrem předlitavského ministra spravedlnosti Friedricha Schönborna. V dubnu 1876 se oženil s princeznou Franziskou Schönburg-Hartensteinovou. Působil jako komoří. Patřilo mu panství Jindřichův Hradec a Chudenice. Byl prezidentem kuratoria Moderní galerie Království českého v Praze. Byl rovněž čestným členem Řádu německých rytířů.\n\nV zemských volbách v roce 1883 byl zvolen do Českého zemského sněmu v kurii velkostatkářské (svěřenecké velkostatky). Mandát opět získal v zemských volbách v roce 1895. Byl členem Strany konzervativního velkostatku. Do sněmu se patrně ještě vrátil po zemských volbách v roce 1908. Mezi nově zvolenými poslanci za skupinu svěřeneckých velkostatků se uvádí hrabě Evžen Czernin z Chudenic (tedy nikoliv JUDr.). Hlásil se k české národnosti. Poslanecký slib skládal v češtině.\n\nV 80. letech se zapojil i do celostátní politiky. V doplňovacích volbách roku 1882 získal mandát na Říšské radě za velkostatkářskou kurii v Čechách. Slib složil 5. prosince 1882. Uvádí se jako hrabě, bytem v Chudenicích. Kandidoval jako český kandidát. Zasedal v parlamentním Českém klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Mandát obhájil v řádných volbách do Říšské rady roku 1885. Uvádí se opět jako hrabě a statkář z Chudenic. Ve sněmovně setrval po celé funkční období. I po volbách v roce 1885 se na Říšské radě připojil k Českému klubu.\n\nUspěl i v řádných volbách do Říšské rady roku 1891 (statkář a hrabě z Chudenic). Již 9. dubna 1891 ovšem rezignoval na mandát. Zvolení do dolní komory parlamentu se dočkal i ve volbách do Říšské rady roku 1897 (statkář, hrabě z Chudenic). I nyní ale bezprostředně po volbách složil mandát. Byl i dědičným členem Panské sněmovny (jmenovaná, horní komora Říšské rady).\n\nZemřel bezdětný v listopadu 1925 na zámku Petrohrad na Lounsku.\n\n"}
{"id": "1006844", "url": "https://cs.wikipedia.org/wiki?curid=1006844", "title": "Klen Na konci světa", "text": "Klen Na konci světa\n\nKlen Na konci světa je památný strom javor (\"Tilia platyphyllos\") s pravidelnou a hustě zavětvenou korunou, který se nachází na území obce Stříbrná v okrese Sokolov v Karlovarském kraji. Strom roste u lesní cesty v údolí mezi Špičákem (991 m n. m.) a Bukovcem (901 m n. m.), asi 100 m před jeho ústím do Rájeckého údolí. Kmen v minulosti masivně porůstal vzácný epifytický lišejník provazovka (Usnea filipendula), ten však v posledních letech ze spodní části kmene mizí. Koruna stromu sahá do výšky 29 m, obvod kmene měří 255 cm (měření 2005). Strom je chráněn od roku 2002 pro svůj výrazný růst, strom významný biologicky (z více hledisek), významný ekologicky.\nStrom je zároveň uveden na seznamu významných stromů Lesů České republiky.\n\n\n"}
{"id": "1006845", "url": "https://cs.wikipedia.org/wiki?curid=1006845", "title": "Jedle pod skálou v Nancy", "text": "Jedle pod skálou v Nancy\n\nJedle pod skálou v Nancy je památný strom – jedle bělokorá (\"Abies alba\"), která roste na strmém svahu pod granitovou skálou nad levým břehem Rájeckého potoka, cca 800 m SZ od vrchu Špičák (991 m n. m.) na území obce Stříbrná v okrese Sokolov v Karlovarském kraji, necelé tři kilometry vzdušnou čarou směrem na jih od česko-německé státní hranice.\n\nJedná se pravděpodobně o nejvyšší známou žijící jedli na české straně Krušných hor. Strom má krátké a silné kořenové náběhy, kmen stromu tvarem i velikostí připomíná stěžeň. Koruna stromu je úzká a vysoko nasazená a sahá do výšky 46 m. Obvod kmene měří 295 cm (měření 2004). Strom je chráněn od roku 2005 pro svůj výrazný růst a stáří. Je zároveň uveden na seznamu významných stromů Lesů České republiky.\n\n"}
{"id": "1006846", "url": "https://cs.wikipedia.org/wiki?curid=1006846", "title": "Silnice II/348", "text": "Silnice II/348\n\nSilnice II/348 je silnice II. třídy, která prochází centrální částí Kraje Vysočina. Vede přes čtyři okresy Pelhřimov, Havlíčkův Brod, Jihlavu a Žďár nad Sázavou. Spojuje města Humpolec, Štoky, Polná a Měřín. Celková délka silnice činí 45,509 km.\n\n\"Celková délka 1,580 km.\"\"Jedná se o nejkratší úsek silnice z celé její délky. Začíná v Rozkoši vyústěním ze silnice I/34 a po zhruba 1,5 km přechází hranice do okresu Havlíčkův Brod.\"\n\"Celková délka 16,673 km - mostů: 5 - železničních přejezdů: 1 - podjezdů: 1.\"\"Úsek silnice II/348 v okrese Jihlava začíná na hranicích okresu Pelhřimov u rybníka Touškov a prochází pěti obcemi - Dubí, Herálec, Úsobí, Chyška a Štoky. Mezi Štoky a Dobronínem pak přechází do okresu Jihlava.\"\n\"Celková délka 22,056 km - mostů: 7 - železničních přejezdů: 1.\"\"Nejdelší úsek silnice II/348 zabírá právě jihlavský okres. Silnice zde prochází Dobronínem, Polnou, Zábornou a Arnolcem. Nejvýznamnějším městem je Polná.\"\n\n\"Celková délka 5,200 km.\"\"Posledním úsekem silnice II/348 je část, která prochází obcí Černá. Následuje křížení dálnice D1 u výjezdu 131. V Měříně silnice končí zaústěním do silnice II/602.\"\n"}
{"id": "1006848", "url": "https://cs.wikipedia.org/wiki?curid=1006848", "title": "Jan Boháč (kněz)", "text": "Jan Boháč (kněz)\n\nJan Nepomuk Boháč (22. srpna 1888, Stará Boleslav – 26. listopadu 1968, Praha) byl český římskokatolický kněz, hudební skladatel, hudební kritik a probošt vyšehradské kapituly, dlouholetý předseda Obecné jednoty cyrilské a tajný papežský komoří.\n\nV letech 1899 až 1907 vystudoval klasické gymnázium v Mladé Boleslavi, na němž rovněž získal hudební vzdělání u Josefa Cyrilla Sychry (zpěv a hra na klavír a varhany). Po maturitě absolvoval teologická studia v Litoměřicích a v Praze a 16. července 1911 přijal kněžské svěcení. Působil jako kaplan nejprve v Drahoňově Újezdě a v letech 1913 až 1919 ve farnosti u kostela sv. Ducha v Praze, kde též vyučoval náboženství na různých středních školách (zejména na gymnáziu v Křemencově ulici), a to až do roku 1937. V letech 1920 až 1925 při zaměstnání absolvoval studium hudební vědy na Univerzitě Komenského v Bratislavě. V letech 1928 až 1937 působil také jako rektor pražské koleje Arnošta z Pardubic. Dne 25. června 1931 jej papež Pius XI. jmenoval tajným komořím Jeho Svatosti.\n\nObdržel papežské vyznamenání Bene merenti a roku 1937 se stal kanovníkem Královské kolegiátní kapituly sv. Petra a Pavla na Vyšehradě, jímž zůstal do roku 1963, a později též jejím proboštem. Po druhé světové válce se podílel na sestavení Českého kancionálu svatováclavského. V roce 1947 byl navíc ustanoven administrátorem vyšehradské farnosti. Sbíral a publikoval starší duchovní skladby a písně, mimo jiné díla Jiřího Ignáce Linka a Ference Liszta. Psal články o duchovní hudbě pro časopis Cyril a v letech 1932 až 1951 byl předsedou Obecné jednoty cyrilské. Je pohřben na vyšehradském hřbitově.\n\n\n\n"}
{"id": "1006853", "url": "https://cs.wikipedia.org/wiki?curid=1006853", "title": "Saint-Josse", "text": "Saint-Josse\n\nSaint-Josse je francouzská obec v departementu Pas-de-Calais v regionu Hauts-de-France. V roce 2011 zde žilo 1 184 obyvatel.\n\n\"Počet obyvatel\" \n\n\n"}
{"id": "1006855", "url": "https://cs.wikipedia.org/wiki?curid=1006855", "title": "Seznam zápasů alžírské fotbalové reprezentace na MS", "text": "Seznam zápasů alžírské fotbalové reprezentace na MS\n\nAlžírská fotbalová reprezentace byla celkem 4x na mistrovstvích světa ve fotbale a to v letech 1982, 1986, 2010, 2014.\n\n"}
{"id": "1006856", "url": "https://cs.wikipedia.org/wiki?curid=1006856", "title": "Airon-Notre-Dame", "text": "Airon-Notre-Dame\n\nAiron-Notre-Dame je francouzská obec v departementu Pas-de-Calais v regionu Hauts-de-France. V roce 2011 zde žilo 199 obyvatel.\n\n\"Počet obyvatel\" \n\n"}
{"id": "1006859", "url": "https://cs.wikipedia.org/wiki?curid=1006859", "title": "Airon-Saint-Vaast", "text": "Airon-Saint-Vaast\n\nAiron-Saint-Vaast je francouzská obec v departementu Pas-de-Calais v regionu Hauts-de-France. V roce 2011 zde žilo 197 obyvatel.\n\n\"Počet obyvatel\" \n\n"}
{"id": "1006860", "url": "https://cs.wikipedia.org/wiki?curid=1006860", "title": "Campigneulles-les-Grandes", "text": "Campigneulles-les-Grandes\n\nCampigneulles-les-Grandes je francouzská obec v departementu Pas-de-Calais v regionu Hauts-de-France. V roce 2011 zde žilo 319 obyvatel.\n\n\"Počet obyvatel\" \n\n"}
{"id": "1006861", "url": "https://cs.wikipedia.org/wiki?curid=1006861", "title": "Dušan Boroš", "text": "Dušan Boroš\n\nDušan Boroš (* 24. ledna 1955) je bývalý slovenský fotbalový brankář.\n\nV československé lize chytal za Duklu Banská Bystrica. Nastoupil ve 36 ligových utkáních. Ve druhé nejvyšší celostátní soutěži hrál i za Lokomotívu Bane Spišská Nová Ves.\n\n"}
{"id": "1006863", "url": "https://cs.wikipedia.org/wiki?curid=1006863", "title": "Text (diplomatika)", "text": "Text (diplomatika)\n\nText je v diplomatice označení pro část listiny, která se nachází mezi úvodní částí (protokolem) a závěrečnou částí (eschatokolem).\n\nText může obsahovat některou z následujících částí:\n\n"}
{"id": "1006864", "url": "https://cs.wikipedia.org/wiki?curid=1006864", "title": "Seznam zápasů angolské fotbalové reprezentace na MS", "text": "Seznam zápasů angolské fotbalové reprezentace na MS\n\nAngolská fotbalová reprezentace byla celkem 1x na mistrovstvích světa ve fotbale a to v roce 2006.\n\n"}
{"id": "1006865", "url": "https://cs.wikipedia.org/wiki?curid=1006865", "title": "Júiči Nišimura", "text": "Júiči Nišimura\n\nJúiči Nišimura (: ; * 17. dubna 1972, Tokio, Japonsko) je japonský mezinárodní fotbalový rozhodčí. Jako mezinárodní rozhodčí působí od roku 2004. Rozhodoval zápasy na MS 2010 a MS 2014. Na MS 2010 v Jihoafrické republice řídil 4 zápasy. Na MS 2014 v Brazílii rozhodoval úvodní zápas celého šampionátu mezi domácí Brazílií a Chorvatskem. V zápase odpískal spornou penaltu po zákroku chorvatského stopera Dejana Lovrena na brazilského útočníka Freda.\n\n"}
{"id": "1006867", "url": "https://cs.wikipedia.org/wiki?curid=1006867", "title": "Seznam zápasů konžské demokratické republiky na MS", "text": "Seznam zápasů konžské demokratické republiky na MS\n\nFotbalová reprezentace Demokratické republiky Kongo byla celkem 1x na mistrovstvích světa ve fotbale a to v roce 1974.\n\n"}
{"id": "1006868", "url": "https://cs.wikipedia.org/wiki?curid=1006868", "title": "Cameron Fox", "text": "Cameron Fox\n\nCameron Fox, občanským jménem Shane Eugene Davis (28. listopadu 1977 Dallas, Texas – 12. června 2014 Tulsa) byl americký pornoherec. Účinkoval také pod jménem Cameron Morgan.\n\nSvou kariéru v gay pornografii zahájil ve svých 22 letech v roce 1999 a točil převážně pro Falcon Studios. Mezi první filmy patřily \"Sting: A Taste of Leather\", \"Serviced\" a \"In Deep, Miles to Go\". Výrazněji se poprvé prosadil ve snímku značky Jocks Studios \"Hard to Hold\". Ve filmech vystupoval jako verzatilní, i když převažovaly scény v aktivní pozici.\n\nV roce 2001 získal dvě ocenění za skupinovou scénu v první části dvoudílného snímku \"Out of Athens\". Na cenu GayVN byl nominován už o rok dříve ve třech kategoriích, včetně nejlepšího nováčka.\n\nKolem roku 2002 začal účinkovat i pro jiné značky a z této tvorby uvedl J. C. Adams výběr:\n\nV roce 2004 vyšlo výběrové DVD studia All Worlds s názvem \"The Best of Cameron Fox\". Ještě v lednu 2005 ho J. C. Adams zařadil do svého seznamu potenciálních nominantů na herce roku 2004. Mezi lety 2005 a 2006 však Fox odešel do pornografického důchodu. Koncem roku 2007 Adams ohlašoval jeho možný návrat, ten se však nekonal. Fox se nadále věnoval především eskortu. V roce 2008 vydalo studio Falcon v rámci své série antologií kolekci scén z dříve vydaných filmů na souborném DVD \"The Best of Cameron Fox\".\n\n\n"}
{"id": "1006869", "url": "https://cs.wikipedia.org/wiki?curid=1006869", "title": "Seznam zápasů egyptské fotbalové reprezentace na MS", "text": "Seznam zápasů egyptské fotbalové reprezentace na MS\n\nEgyptská fotbalová reprezentace byla celkem 3x na mistrovstvích světa ve fotbale a to v letech 1934, 1990, 2018.\n\n"}
{"id": "1006872", "url": "https://cs.wikipedia.org/wiki?curid=1006872", "title": "Seznam zápasů ghanské fotbalové reprezentace na MS", "text": "Seznam zápasů ghanské fotbalové reprezentace na MS\n\nGhanská fotbalová reprezentace byla celkem 3x na mistrovstvích světa ve fotbale a to v letech 2006, 2010, 2014.\n\n"}
{"id": "1006873", "url": "https://cs.wikipedia.org/wiki?curid=1006873", "title": "Mary Nótár", "text": "Mary Nótár\n\nMary Nótár (Nótár Mary) je maďarská zpěvačka romského původu. Narodila se ve Veszprému (Maďarsko) 2. července 1985.\n\nZačala zpívat už od útlého věku, často hrávala se svým otcem v kapele. Její kariéra začala v roce 2002, poté, co ji objevil hledač talentů Bodi Guszti. V 16 letech natočila své 2 první sólová alba \"Hajnal csillag\" (2002) a \"Egyszer egy éjszaka\" (2002). Poté následovalo album \"Jeges szív\" (2004), za které získala zlatou desku. V roce 2005 účinkovala na romském festivalu Roma sztárparáde 2, ve kterém se stala více známou díky písni „Itt piros hol a piros“. V letech 2005–2006 natočila 2 alba s duety se synem Bodiho Gusztiho, Bodi Csabim. V roce 2007 natočila své další sólové album \"Cigánylány\", které mělo úspěch, a patří dodnes mezi nejoblíbenější alba v Maďarsku. Rok 2010 byl pro Mary velmi úspěšný a to hlavně díky videoklipu „Rázd meg“ (z alba \"Rumcsaka\"), který dosáhl na YouTube více než 8 miliónu zhlédnutí.\n\n\n\n"}
{"id": "1006878", "url": "https://cs.wikipedia.org/wiki?curid=1006878", "title": "Pabianice", "text": "Pabianice\n\nPabianice je město ve středním Polsku, 10 km jihozápadně od Lodže, s níž je spojeno meziměstskou tramvajovou dopravou. Město má okolo sedmdesáti tisíc lidí, je střediskem okresu Pabianice v Lodžském vojvodství. Pabianicemi protéká řeka Dobrzynka.\n\nZaloženy byly asi v desátém století, první písemná zmínka pochází z roku 1297. Název se odvozuje buď od mužského jména Fabián nebo od výrazu \"pobawianice\" naznačujícího, že se v místních lesích šlechta bavila lovem. Od devatenáctého století jsou Pabianice důležitým centrem textilního průmyslu. Vedle Poláků zde žila i početná židovská a německá menšina. Nejvýznamnější památkou je renesanční dvůr krakovské kapituly.\n\nVe městě studoval svatý Maxmilián Kolbe, který je jeho patronem. Narodila se zde přítelkyně Franze Kafky Dora Diamantová a herečka Krystyna Mikołajewska, která hrála hlavní roli ve filmu \"Dita Saxová\". Ve městě sídlí ženský basketbalový klub Polfa Pabianice, čtyřnásobný mistr Polska.\n\nPabianice vznikly zřejmě na přelomu 10. a 11. století jako nevelká osada při říčce Dobrzynka. Zakladatelem obce byl pravděpodobně muž jménem Fabian (Pabian), je možné, že byl původem z Čech, protože v těch dobách tam bylo toto jméno velmi oblíbené. Existuje však verze, že název má původ v zálibě zakladatelů města v honu (s tím, že původní varianta zněla \"Pobijanice\", ze slova \"Bijan\"), ale traduje se i verze o kněžně \"Fabiance\", která byla tak ošklivá, že se musela ukrývat před lidmi na zdejším zámku.\n\nMěstská práva získaly v roce 1297 (někteří historici datum zpochybňují).\n\nV 18. století začínají do města přicházet němečtí kolonisté. Byli to zruční řemeslníci (krejčí, barváři). Část z nich se polonizovala (např. předkové Maxmilána Kolbeho). Třetím významným etnikem byli Židé, v roce 1836 vznikla židovská obec, 1847 postavili synagogu. V roce 1849 tvořili 15 procent obyvatel. Až do roku 1862 však měli formálně zakázáno bydlet ve městě.\n\nPabianice byla včleněna do Třetí říše. Byly zavřeny všechny polské školy, plánovalo se vysídlení Poláků na východ a osídlení města Němci. Polští obyvatelé byli vystěhováni z lepších domů, do kterých se nastěhovali Němci.\n\nZačátkem roku 1940 bylo vytvořeno ghetto pro Židy, většina jeho obyvatel byla později zavražděna (mnozí zahynuli již dříve kvůli epidemiím a hladu). Válku přežilo jen velmi málo židovských obyvatel, ti se většinou vystěhovali do Izraele.\n\n"}
{"id": "1006879", "url": "https://cs.wikipedia.org/wiki?curid=1006879", "title": "Robbio", "text": "Robbio\n\nRobbio je italská obec v provincii Pavia v oblasti Lombardie.\n\nV roce 2012 zde žilo 6 109 obyvatel.\n\nBorgolavezzaro (NO), Castelnovetto, Confienza, Nicorvo, Palestro, Rosasco, Vespolate (NO)\n\nZdroj: \n\n"}
{"id": "1006882", "url": "https://cs.wikipedia.org/wiki?curid=1006882", "title": "Kaplanka", "text": "Kaplanka\n\nKaplanka nebo řidčeji kaplánka je obydlí určené pro ubytování kaplana, tedy současnou terminologií farního vikáře. Zpravidla se jednalo pouze o místnost na faře, pouze zřídka (zejména v bohatších farnostech) o samostatnou budovu – například v Polné, v Červené Řečici nebo ve Sloupu.\n"}
{"id": "1006888", "url": "https://cs.wikipedia.org/wiki?curid=1006888", "title": "Ferdinand Bie", "text": "Ferdinand Bie\n\nFerdinand Reinhardt Bie (16. února 1888, Drammen – 9. listopadu 1961, Kristiansand) byl norský atlet, olympijský vítěz v pětiboji.\n\nNa olympiádě ve Stockholmu startoval ve čtyřech disciplínách, největší úspěch dosáhl v pětiboji. Obsadil druhé místo za Američanem Thorpem. Po diskvalifikaci Thorpeho o rok později byl vyhlášen olympijským vítězem a byla mu udělena zlatá olympijská medaile. V roce 1982, po smrti obou vícebojařů, Mezinárodní olympijský výbor rozhodl o navrácení zlaté medaile Thorpemu a uznání obou atletů za olympijské vítěze.\n\n"}
{"id": "1006890", "url": "https://cs.wikipedia.org/wiki?curid=1006890", "title": "Drážkování", "text": "Drážkování\n\nDrážkování se používá pro získání pevného, rozebíratelného nebo osově posuvného spojení náboje a hřídele. Spoj je vytvořen pomocí drážek, vyfrézovaných na hřídeli, a drážek v náboji, vyrobených na svislé obrážečce nebo na protahovačce. Drážky do sebe zapadají a musí spolu lícovat.\nDrážkovaný spoj slouží k přenosu kroutícího momentu a může být posuvný (tedy rozebiratelný), nebo pevný. Tento spoj je výrobně drahý oproti jiným rozebíratelným spojům (např. pomocí pera). Drážkování se volí pouze tehdy, pokud je nutné přenášet vysoký kroutící moment, musí vydržet dynamické namáhání, popřípadě z funkčních důvodu (např. přesouvání ozubených kol v převodovce).\n\nVe strojírenství se používají tři typy drážkování.\n\nRovnoboké drážkování je nejčastěji používaný spoj. Používá se v případech, kdy pevnostně nestačí spoj jedním nebo dvěma pery. Tvar drážek nedovoluje přenos velkého kroutícího momentu ani rázové namáhání. Tento spoj není vhodný pro přesouvání kol v záběru.\n\nSpojení musí zajistit také vystředění náboje na hřídeli:\n\nEvolventní drážkování se používá pro přenos velkého kroutícího momentu, nebo v případě dynamického namáhání. Obvykle se používá v převodovkách, kde se přesouvají ozubená kola při současném zatížení.\n\nBok zubu je zakřivený dle evolventy s úhlem záběru 30°. Jelikož je bok zubu zakřivený podobně jako u ozubených kol, je možné evolventní drážkování obrábět na odvalovacích frézkách a po té brousit boky na bruskách na ozubení.\n\n\nJemné drážkování se používá pro nepohyblivá spojení hřídelí nebo torzních tyčí s výkyvnými rameny. Často nahrazuje klínový spoj, protože dovoluje páku (náboj) nasadit na hřídel v různě pootočené poloze. Používá se například u jízdních kol, zemědělských strojů aj.\n\nBoky drážek svírají úhel 60°, u velkých průměrů (od 65 mm výše) boky lichoběžníkovitých drážek svírají úhel 27,5°.\n"}
{"id": "1006898", "url": "https://cs.wikipedia.org/wiki?curid=1006898", "title": "Okres Chojnice", "text": "Okres Chojnice\n\nOkres Chojnice (polsky \"Powiat chojnicki\") je okres v polském Pomořské vojvodství. Rozlohu má 1 364 km² a v roce 2011 zde žilo 95 605 obyvatel. Sídlem správy okresu je město Chojnice\n\nMěstská:\n\nMěstsko-vesnické:\n\nVesnické:\n\n"}
{"id": "1006899", "url": "https://cs.wikipedia.org/wiki?curid=1006899", "title": "NRZI", "text": "NRZI\n\nLinkový kód NRZI (bez návratu k nule s inverzí) přiřazuje jedné logické hodnotě signál beze změny stavu a druhé logické hodnotě signál se změnou stavu (inverze). Z toho plyne nezávislost na polaritě signálu: přepólování přenosové linky nemění bitovou posloupnost. Proto je kódování NRZI oblíbené na rozhraních používajících diferenciální signály.\n\nNRZI existuje ve dvou variantách v závislosti na tom, jestli změnu stavu způsobí jednička (značka, ) nebo nula (mezera, ). Je-li \"d\" posloupnost dat na vstupu a \"p\" představuje posloupnost úroveň na výstupu, platí pro NRZ-M vztah:\n\na pro NRZ-S:\n\nkde operátor formula_3 je operace sčítání modulo-2, kterou lze realizovat hradlem XOR, \"k\"-1 se vztahuje na předchozí hodnotu (zapamatovanou například bistabilním klopným obvodem), a pruh nad \"d\" negaci.\n\nPokud je známo, že uživatelská data neobsahují dlouhou posloupnost nul (NRZ-M) nebo jedniček (NRZ-S), lze NRZI kódování použít pro vytváření signálu, který zajišťuje synchronizaci vysílače a přijímače. Na začátku a na konci uživatelských dat mohou být použity bity, které se nemění logickou úroveň, pro vyznačení a detekci začátku a konce rámce.\n\nLinkový kód NRZI používá USB, Ethernet na optických vláknech (100-Base-FX), FDDI a jeho použití se předpokládá i pro linkový protokol HDLC. NRZI se také používá pro záznam dat na paměťová média, například pro CD-ROM nebo pro pevné disky.\n\nVarianta NRZI-M nebo NRZ-M kóduje jedničku změnou úrovně. Nula je kódována signálem beze změny úrovně.\n\nNRZI-S nebo NRZ-S kóduje nulu změnou úrovně a jedničku signálem bez zněny úrovně. Toto kódování používá například USB nebo HDLC.\n\nKódování NRZ-S\n\n"}
{"id": "1006900", "url": "https://cs.wikipedia.org/wiki?curid=1006900", "title": "Elaine Paige", "text": "Elaine Paige\n\nElaine Paige, narozena jako Elaine Jill Bickerstaff (* 5. března 1948) je britská zpěvačka a herečka. Úspěch v hudebním světě získala především díky dlouhé řadě muzikálových rolí. Zpívala např. v muzikálech \"Vlasy\" a \"Pomáda\" a v několika muzikálech Andrew Lloyd-Webbera – \"Evita\" (Eva Peron), \"Cats\" (Grizabella) nebo \"Sunset Boulevard\" (Norma Desmond).\n\nZa svá vystoupení v divadelních rolích získala Paige řadu ocenění, bývá nazývána \"první dámou britského muzikálového divadla\". Vydala 22 sólových alb. Od roku 2004 má vlastní rozhlasovou show nazvanou \"Elaine Paige on Sunday\".\n\nElaine nebyla nikdy vdaná a nemá děti. V 80. letech byl jejím partnerem po 11 let britský textař Tim Rice.\n"}
{"id": "1006905", "url": "https://cs.wikipedia.org/wiki?curid=1006905", "title": "Patinoire de Kockelscheuer", "text": "Patinoire de Kockelscheuer\n\nPatinoire de Kockelscheuer sportovní hala pro lední hokej, která byla postavená v roce 1968 v Kockelscheueru v Lucembursku. Má kapacitu 768 diváků a je domovským stadiónem týmu Tornado Luxembourg, který účinkuje ve 3. francouzské lize ledního hokeje. V roce 2006 byla v hale otevřená druhá ledová plocha se 100 místy pro diváky.\n\nHala hostila třikrát divizi III Mistrovství světa v ledním hokeji v letech 2008, 2010 a 2014.\n"}
{"id": "1006907", "url": "https://cs.wikipedia.org/wiki?curid=1006907", "title": "Sinopliosaurus", "text": "Sinopliosaurus\n\nSinopliosaurus je rod pliosauridního plesiosaura, druhohorního mořského plaza, jehož zkameněliny byly objeveny v Číně. Tento mořský masožravec žil v období spodní křídy. Typovým druhem je \"S. weiyuanensis\", popsaný paleontologem C. C. Youngem v roce 1942.\n\nDruh \"S. fusuiensis\", jak se roku 2008 ukázalo, nebyl plesiosaurem, nýbrž spinosauridním teropodem (masožravým dinosaurem), známým pouze podle fosilních zubů.\n\n"}
{"id": "1006919", "url": "https://cs.wikipedia.org/wiki?curid=1006919", "title": "Eugen Czernin (1857–1932)", "text": "Eugen Czernin (1857–1932)\n\nEugen Czernin, též Evžen hrabě Černín, plným jménem Evžen František Černín, uváděn též jako František Černín (3. března 1857 Vídeň – 9. dubna 1932 Jindřichův Hradec), byl český šlechtic z rodů Černínů a politik, za Rakouska-Uherska na konci 19. a počátku 20. století poslanec Říšské rady.\n\nJeho otcem byl hrabě Jaromír Czernin, jenž zemřel roku 1908. Byl jeho druhým synem. Starší bratr Eugen Czernin (1851–1925, plným jménem Evžen Jaromír František Černín) byl rovněž politicky aktivní (oba zasedali po jistou dobu v Říšské radě i Českém zemském sněmu). Pro rozlišení byl Evžen František Černín důsledně uváděn s akademickým titulem Dr.\n\nNarodil se roku 1857. Vystudoval gymnázium a práva na Karlo-Ferdinandově univerzitě v Praze, kde roku 1874 získal titul JUDr. Měl titul komořího a c. a k. dvorního rady. Původně nastoupil kariéru státního úředníka na Moravě. Zastával funkci okresního hejtmana ve Znojmě. Byl náměstkem zemského místodržitele. Kvůli konfliktu s důstojnickým sborem ale roku 1899 státní správu opustil. Odmítl se totiž kvůli své katolické víře zapojit do souboje. Vedení brněnské vojenské posádky ho pak společensky ingorovalo a jeho pozice byla neudržitelná. Přesídlil na zámek Krásný Dvůr, po smrti bratra roku 1925 žil na zámku v Jindřichově Hradci. Byl též náměstkem předsedy \"České společnosti pro zvelebování zahradnictví\" se sídlem v Praze.\n\nV 80. letech se zapojil i do celostátní politiky. V doplňovacích volbách roku 1887 získal mandát na Říšské radě za velkostatkářskou kurii v Čechách. Uvádí se jako Dr. Eugen Czernin, statkář z Prahy.Slib složil 14. října 1887. Volba byla potvrzena 24. října 1887. Uspěl i v řádných volbách do Říšské rady roku 1891. Uváděn byl coby Dr. Eugen hrabě Czernin, statkář z Prahy. Mandát obhájil i ve volbách do Říšské rady roku 1897 (Dr. Eugen hrabě Czernin, statkář z Prahy) a ve volbách do Říšské rady roku 1901 (Dr. Eugen Czernin, c. a k. komoří a statkář).\n\nNa Říšské radě je v roce 1890 uváděn jako člen Českého klubu, který tehdy sdružoval staročeské, moravské a velkostatkářské křídlo české reprezentace.\n\nOd doplňovacích voleb v září 1888 zasedal na Českém zemském sněmu, kam byl zvolen za kurii velkostatkářskou (nesvěřenecké velkostatky). Mandát obhájil v řádných zemských volbách v roce 1889. Byl členem Strany konzervativního velkostatku. Mandát obhájil v zemských volbách v roce 1895 a zemských volbách v roce 1901 (JUDr. Eugen Czernin hrabě). V zemských volbách v roce 1908 se mezi nově zvolenými poslanci uvádí hrabě Evžen Czernin z Chudenic (tedy nikoliv JUDr.).\n\nIdentifikoval se s českým národem. Za světové války i po ní vystoupil několikrát veřejně proti provídeňským a proněmeckým tendencím mezi zemskou šlechtou. V posledních letech před smrtí se zasloužil o rekonstrukci zámku v Jindřichově Hradci.\n\nNeoženil se a byl bezdětný. V roce 1927 adoptoval svého prasynovce Eugena Alfonse Czernina (1892–1955) z vrchlabské (morzinské) větve, vnuka Heřmana Černína na Vrchlabí. Po smrti Eugena v roce 1932 vymřela hradecká větev Černínů.\n\nZemřel v dubnu 1932 po krátké nemoci. Pohřeb se konal v Jindřichově Hradci.\n"}
{"id": "1006921", "url": "https://cs.wikipedia.org/wiki?curid=1006921", "title": "Eero Lehtonen", "text": "Eero Lehtonen\n\nEero Reino Lehtonen (21. duben 1898, Mikkeli – 9. listopadu 1959, Helsinky) byl finský atlet, dvojnásobný olympijský vítěz v pětiboji.\nNa olympiádě v Antverpách v roce 1920 zvítězil s velkou převahou v pětiboji (ten se skládal se skoku do dálky, hodu diskem, běhu na 200 metrů, hodu oštěpem a běhu na 1500 metrů). Na stejné olympiádě skončil v soutěži dálkařů šestnáctý. Startoval také v desetiboji, ale soutěž nedokončil.\n\nNa olympiádě v Paříži v roce 1924 obhájil vítězství v soutěži pětibojařů (pořadí se tehdy určovalo podle součtu umístění v jednotlivých disciplínách a závodník s nejnižším součtem zvítězil). Byl rovněž členem finské štafety na 4 x 400 metrů, která nepostoupila z rozběhu do finále.\n"}
{"id": "1006926", "url": "https://cs.wikipedia.org/wiki?curid=1006926", "title": "Peter Glaser", "text": "Peter Glaser\n\nDr. Peter Eduard Glaser (5. září 1923 Žatec – 29. května 2014 Lexington, Massachusetts, USA) byl český-americký vědec a aero-kosmický inženýr.\n\nDr. Peter Eduard Glaser se narodil v židovské rodině Hugo a Helen (roz. Weiss) Glaser v Žatci. Své prostřední jméno dostal po svém prastrýci Eduardu Glaserovi, významném arabistovi a archeologu, který svoji pozornost věnoval jižní Arábii, zejména Jemenu.\n\nKrátce před okupaci Československa koncem třicátých let se jeho rodina vystěhovala do Anglie, takže ušla koncentráku a zřejmě i smrti. Peter v roce 1943 absolvoval techniku v Leedsu. Po studiich vstoupil do československé zahraniční armády a v obrněné brigádě velel tanku. Za osobní statečnost byl vyznamenán prezidentem Edvardem Benešem. Po válce dokončil v roce 1947 své studium na Karlově universitě. Ovšem již krátce na to po komunistickém převratu v únoru 1948 odešel do Spojených států, kde pokračoval ve studiu a v roce 1955 získal velký doktorát na Kolumbijské universitě. Již během studia vedl projektové oddělení v jedné textilní firmě v New Yorku. Po absolutoriu nastoupil k poradenské firmě Arthur D. Little v Cambridgi (Massachusetts), u níž setrval po celý následující život. Americkým občanem se stal v roce 1954. Na podzim roku 1955 se oženil rovněž s exulantkou Evou Grafovou a měl s ní tři děti.\n\nPeter Glaser se významně účastnil na lunárním projektu Apollo. Vedl skupinu odborníků, kteří připravili speciální zrcadlový reflektor. Ten instalovala na Měsíci posádka Apolla 11 dne 20. července 1969, což následně umožnilo přesné měření vzdálenosti Země a Měsíce. Později se Glaser podílel i na některých dalších vědeckých úkolech pro raketoplány.\n\nDr. Glaser celý život věnoval svoji pozornost využití slunečních paprsků pro potřeby energetiky. Jeho celoživotní myšlenkou byla možnost kosmických slunečních zdrojů energie, tak zvaných Solar Power Satelite - SPS. Již v roce 1968 představil koncept pro takové zařízení a v roce 1973 získal i příslušný patent. Vypracoval projekt a doporučil vyslat sluneční elektrárny na geostacionární dráhu ve výšce asi 36 tisíc kilometrů nad rovníkem, kde by mohly zachycovat sluneční záření téměř bez přestávek, aniž by mělo vliv střídání dne a noci. Glaserovu myšlenku rozpracovaly konstrukční týmy firmy Boeing a později Marshallova kosmického střediska NASA, ministerstva energetiky USA a NASA. Uvedené problematiky představují ale pouze část obšírného působení Dr. Glasera.\n\nVe firmě Arthur D. Little se Dr. Glaser nakonec stal viceprezidentem. Když odcházel v roce 1994 do penze, zůstal tam ještě deset let činný jako konzultant. Byl také členem mnoha významných výborů a institucí, sloužil jako poradce NASA. Byl vydavatel a redaktor řady významných vědeckých časopisů. Zveřejnil na 800 vědeckých studií a řadu knih. Patřil k americké vědecké elitě. Za svoji činnost obdržel řadu ocenění. Glaserovým koníčkem byla také archeologie v jižní Arábii. Tuto zálibu podědil po prastrýci Eduardu Glaserovi, známém průkopníku archeologie v této oblasti.\nPeter Glaser patří k těm mnoha tisícům mozků, které musely po únoru 1948 uprchnout z republiky, aby mohly svobodně žít a také svobodně bádat.\n\n"}
{"id": "1006937", "url": "https://cs.wikipedia.org/wiki?curid=1006937", "title": "Opatství Sept Fons", "text": "Opatství Sept Fons\n\nOpatství Sept Fons se nachází v obci Diou v departementu Allier ve střední Francii. V současnosti zde žije asi 70 trapistických mnichů.\n\nKlášter byl založen v roce 1132 z mateřského kláštera Fontenay původně jako cisterciácká fundace Guichardem a Vilémem z Bourbonu. Mnišská komunita zůstávala malá; až do reformy v roce 1663 počet mnichů nepřekročil 15. Od poloviny 15. století klášter silně trpěl neustálými válečnými konflikty. Mniši byli opakovaně nuceni odejít, budovy byly vypleněny a pobořeny.\n\nV roce 1656 se opatem stal tehdy dvacetiletý Eustach z Beaufortu. Rozhodl se připojit klášter k reformované větvi cisterciáckého řádu, tedy k Řádu cisterciáků přísné observance, tj. trapistům. Do kláštera se pak hlásila řada nových zájemců. Noviciát byli posláni vykonat do opatství La Trappe. Dnešní podoba opatství vznikla za pomoci krále jeho přestavbou před Velkou francouzskou revolucí, tedy krátce před rokem 1789. Dařilo se mu až do roku 1791, kdy bylo jeho fungování v revolučních letech potlačeno.\n\nV roce 1845 koupil poničený klášter Dom Stanislaus, opat trapistů z kláštera Gard, odkud tehdy museli odejít. Přestavěl kostel a obnovil fungování kláštera. Mateřským klášterem Sept Fons je dnes klášter Cîteaux, a to kvůli zániku řeholního života ve Fontenay a Clairvaux.\n\n\nPo roce 1991 odjela do Sept Fons řada českých kněží, roky či měsíce života zde strávil např. Karel Satoria a Marek Orko Vácha. V roce 2002 byl ze Sept Fons založen klášter Nový Dvůr v západních Čechách, první klášter založený po pádu komunismu.\n"}
{"id": "1006938", "url": "https://cs.wikipedia.org/wiki?curid=1006938", "title": "Joseph August Lux", "text": "Joseph August Lux\n\nJoseph August Lux, psáno také Josef August Lux, (8. dubna 1871, Vídeň – 23. července 1947, Anif u Salzburgu) byl rakouský spisovatel a teoretik moderní architektury.\n\nRodina Josepha Augusta Luxe přišla do Vídně z Porýní. Ve Vídni Lux navštěvoval střední školu a posléze studoval dějiny umění a filologii. Studium zakončil cestou do Německa, Francie a Velké Británie. V roce 1900 se vrátil zpět do Vídně. Živil se psaním příspěvků do uměleckých a společenskokulturních časopisů. Mezi lety 1904-1908 vydával časopis \"Hohe Warte. Halbmonatschrift zur Pflege der künstlerischen Bildung und der städtischen Kultur\" (Hohe Warte. Čtrnáctideník pro pěstování uměleckého vzdělání a městské kultury), jeden z předních listů informujících o novinkách v oblasti umění a architektury.\nLux byl silně ovlivněný teoriemiJohna Ruskina a Williama Morrise, byl přívržencem snah o obnovu umění, podporoval mladé tvůrce, především z okruhu Otto Wagnera, jako byli Josef Hoffmann, Leopold Bauer, Joseph Maria Olbrich ad., byl příznivcem Wiener Werkstätte. V letech 1907-1910 působil Lux v Drážďanech jako vedoucí oddělení pro umělecké řemeslníky na učilišti v Hellerau. Po roce 1910 působil jako spisovatel na volné noze v Mnichově. V letech 1919-1921 vydával časopis \"Die weißen Hefte\". V roce 1921 přestoupil na katolickou víru a začal se zajímat i prakticky angažovat v politice. Ve třicátých letech podporoval ideu Austrofašismu. V roce 1926 se usadil v Anifu nebaleko Salzburgu. Po Anšlusu Rakouska v březnu 1938 byl zajat a poslán prvním tzv. \"transportem prominentů\" do koncentračního tábora v Dachau. Byl osvobozen, ale dostal zákaz psát.\nJoseph August Lux se věnoval psaní o estetice, uměleckém řemesle, interiéru a urbanismu, psal také romány, biografie, básně a mysteriózní hry. Velkého úspěchu dosáhl především svými biografickými romány, jako byl \"Grilparzers Liebesroman\" věnovaný rakouskému básníkovi a dramatikovi Franzi Grillparzerovi. V roce 1934 vydal knihu \"Das goldene Buch der vaterländischen Geschichte für Volk und Jugend Österreichs\", která se v roce 1938 dostala na seznam nacistických a v roce 1953 komunistických závadných a nevhodných knih.\n\n\n"}
{"id": "1006947", "url": "https://cs.wikipedia.org/wiki?curid=1006947", "title": "Apoštolský vikariát Benghází", "text": "Apoštolský vikariát Benghází\n\nApoštolský vikariát Benghází je vikariát římskokatolické církve nacházející se v Libyi.\n\nVikariát zahrnuje město Benghází.\n\nRozděluje se do 2 farností. K roku 2017 měl 500 věřících, 2 řeholní kněze a 2 řeholníky.\n\nDne 3. února 1927 byl papežem Piem XI. přostřednictví breve \"Divinitus Nobis\" ustanoven apoštolský vikariát Kyrenaika který vznikl z části území apoštolského vikariátu Libye, který ve stejný den byl přejmenován na Tripolis. Prvním vikářem se stal Mons. Bernardino Vitale Bigi, O.F.M.. \n\nO dvanáct let 22. června 1939 později byl vikariát přejmenován na Benghází a z části jeho území byl vytvořen nový vikariát Derna. \n\n\n"}
{"id": "1006962", "url": "https://cs.wikipedia.org/wiki?curid=1006962", "title": "Jánošík – Pravdivá historie", "text": "Jánošík – Pravdivá historie\n\nJánošík - Pravdivá historie je česko-slovensko-maďarsko-polský historický film, který v roce 2009 spolu natočili Agnieszka Holland a Kasia Adamik. Scénář ke snímku napsala Eva Borušovičová. Děj filmu se odehrává na Slovensku během osmnáctého století v době, kdy zde působil Juraj Jánošík. Délka filmu je 137 minut a premiéru v ČR měl 10. 9. 2009.\n\nNatáčení filmu začalo už v roce 2002, kdy bylo natočeno asi 40% filmu. S rozpočtem 150 mil. korun se jednalo o do té doby nejdražší slovenský film. Po odstoupení jednoho z partnerů v lednu 2003 bylo natáčení vzhledem k nedostatku financí přerušeno až do roku 2008. Celý film byl dokončen o rok později.\n\n\n"}
{"id": "1006973", "url": "https://cs.wikipedia.org/wiki?curid=1006973", "title": "Seznam zápasů jihoafrické fotbalové reprezentace na MS", "text": "Seznam zápasů jihoafrické fotbalové reprezentace na MS\n\nJihoafrická fotbalová reprezentace byla celkem 3x na mistrovstvích světa ve fotbale a to v letech 1998, 2002, 2010.\n\n"}
{"id": "1006974", "url": "https://cs.wikipedia.org/wiki?curid=1006974", "title": "Všechno, co se povznáší, se musí setkat", "text": "Všechno, co se povznáší, se musí setkat\n\nVšechno, co se povznáší, se musí setkat (v anglickém originále \"Everything That Rises Must Converge\") je posmrtně vydaná sbírka povídek americké prozaičky Flannery O'Connorové. Sbírka vyšla v originále v roce 1965 a obsahuje celkem devět autorčiných kratších próz, které s výjimkou povídky \"Soudný den\" časopisecky vyšly v letech 1956-65. Povídka \"Soudný den\" je přepracovanou verzí dřívější povídky \"Pelargónie\" (The Geranium) z roku 1946.\n\nSbírka obsahuje tyto povídky:\n\n\n"}
{"id": "1006975", "url": "https://cs.wikipedia.org/wiki?curid=1006975", "title": "Radim Pařízek", "text": "Radim Pařízek\n\nRadim Pařízek (* 1. listopadu 1953 Český Těšín) je leader a bubeník heavy metalové kapely Citron a úspěšný podnikatel v oblasti médií. Na Přírodovědecké fakultě Masarykovy univerzity v Brně získal titul RNDr.\n\nS kapelou Citron je Radim Pařízek už od roku 1979, vydali tři zlaté desky, prodali více než milion hudebních nosičů a v roce 1988 získali cenu Zlatého Slavíka.\n\nV médiích podniká od r. 1998, Radim Pařízek je majitelem Radia Čas, jedné z nejposlouchanějších rozhlasových stanic na Moravě, Radia Čas Rock, televizních stanic Relax a Rebel a provozovatelem slevového portálu Radiomat. Provozuje také digitální multiplexy 4, 7 a 24.\nProvozuje také nahrávací studia Citron.\n\n"}
{"id": "1006985", "url": "https://cs.wikipedia.org/wiki?curid=1006985", "title": "Odpustkový list", "text": "Odpustkový list\n\nOdpustkový list (lat. \"littera indulgentia\") byla listina, která svému příjemci potvrzovala odpustek. Tento typ listin se objevil v pozdním středověku a po vynálezu knihtisku listy sloužily jako předvyplněné formuláře, do kterých se ručně doplňovalo jméno dárce a datace. Mohlo se jednat o příspěvek na farnost, na křížovou výpravu nebo na výstavbu kostela. V roce 2005 zakoupila česká Národní knihovna Gutenbergův odpustkový list z roku 1454.\n\nOdpustkové listy byly zpočátku psány rukou. Od poloviny 15. století patří formálně mezi jednolistové tisky, neboť vznikaly jako prvotisky formou dřevořezu nebo mědirytu zpočátku i s křesťanskými vyobrazeními a doprovodnými modlitbami, do kterých se jen doplňovaly údaje o dárci.\n\nOdpustkové listy vydávali papežovým jménem pověření biskupové nebo kardinálové a církev kupujícím zajišťovala buď úlevu časných trestů za hřích nebo úplné odpuštění. Zvláštní postavení měly odpustkové buly vydávané samotným papežem, které zveřejňovaly vykonání určitých modliteb (např. růženec) nebo bohulibých činů (např. dar na stavbu kostela). Za to dostávali dárci také odpustkové listy. Při rozšiřování odpustkových listů hrál významnou roli dominikánský mnich Johann Tetzel, jehož je známý výrok \"Když cinkne peníz o dno truhlice, vyletí duše z očistce\".\n\nPro Martina Luthera bylo obchodování s odpustky jedním z hlavních bodů jeho kritiky katolické církve, které představil ve svých 95 tezích, stejně jako praxe, kdy se pomocí odpustkových listů financovaly církevní stavby jako baziliky svatého Petra v Římě (50. a 51. teze).\n\nDne 8. února 1567 zrušil papež Pius V. ve své bule \"Etsi Dominici\" všechny typy milodarových odpustků a ve své bule z 2. ledna 1570 \"Quam plenum\" pohrozil exkomunikací každému, kdo by chtěl s odpustky obchodovat. Tento trest byl zahrnut v roce 1917 rovněž do Kodexu kanonického práva (kánon 2327).\n"}
{"id": "1006991", "url": "https://cs.wikipedia.org/wiki?curid=1006991", "title": "Bay City Rollers", "text": "Bay City Rollers\n\nBay City Rollers byla skotská popová skupina, která dosahovala největší popularitu v 70. letech 20. století. Během poměrně krátkého období (přezdívané jako \"\"Rollermania\"\") byli na celém světě idoly náctiletých.\n\n\n\n"}
{"id": "1007011", "url": "https://cs.wikipedia.org/wiki?curid=1007011", "title": "Seznam zápasů kamerunské fotbalové reprezentace na MS", "text": "Seznam zápasů kamerunské fotbalové reprezentace na MS\n\nKamerunská fotbalová reprezentace byla celkem 7x na mistrovstvích světa ve fotbale a to v letech 1982, 1990, 1994, 1998, 2002, 2010, 2014.\n\n"}
{"id": "1007014", "url": "https://cs.wikipedia.org/wiki?curid=1007014", "title": "The Black Crowes", "text": "The Black Crowes\n\nThe Black Crowes je americká rocková kapela, která vznikla v roce 1989. Jejich diskografie obsahuje jedenáct studiových alb, čtyři živá alba a několik singlů, které se umístily v hitparádách. Svoje debutové album \"Shake Your Money Maker\" vydali v roce 1990. O dva roky později se jejich následující album \"The Southern Harmony and Musical Companion\" umístilo na vrcholu hitparády Billboard 200.\n\nPo přestávce v letech 2002-2005 vydala kapela album \"Warpaint\". Po vydání převážně akustického dvojalba obsahující největší hity \"Croweology\" v srpnu 2010 vyjeli The Black Crowes na turné k 20. výročí, po kterém následovala další pauza. Kapela oznámila návrat začátkem roku 2013.\n\n\n"}
{"id": "1007015", "url": "https://cs.wikipedia.org/wiki?curid=1007015", "title": "Kenan Evren", "text": "Kenan Evren\n\nKenan Evren (17. července 1917, Alaşehir, Osmanská říše – 9. května 2015) byl vůdce vojenské junty a pozdější prezident Turecka. V čele země stál v letech 1980–1989.\n\nDne 18. června 2014 byl uznán vinným z přípravy a provedení vojenského převratu v roce 1980 a ve věku 96 let odsouzen k doživotnímu trestu. Stejný trest byl vynesen také v případě někdejšího velitele letectva, tehdy 89letého Tahsina Şahinkaye (1925–2015). Kromě potlačování politických svobod byla oběma mužům připisována vina na popravách, mučení a mizení lidí.\n\nTrestní stíhání Evrena, který sledoval soudní proces z nemocničního lůžka, umožnily ústavní dodatky o zrušení doživotní imunity, schválené v referendu v roce 2011. Rozsudek byl považován za symbolický, protože kvůli zdravotnímu stavu obou mužů bylo nepravděpodobné, že by nastoupili do výkonu trestu. Oba nicméně podali stížnost k Ústavnímu soudu, podle níž byla během procesu porušena jejich práva.\n\nV 80. letech byl přitom Evren ve své zemi vnímán řadou lidí jako hrdina, protože vojenský převrat zastavil boje mezi levicovými a pravicovými skupinami. \n"}
{"id": "1007016", "url": "https://cs.wikipedia.org/wiki?curid=1007016", "title": "Don't Cry for Me Argentina", "text": "Don't Cry for Me Argentina\n\n„Don't Cry for Me Argentina“ („Neplač pro mne, Argentino“) je píseň z muzikálu \"Evita\", který pochází z dílny autorské dvojice Andrew Lloyd Webber a Tim Rice. Originál písně nazpívala v roce 1976 Julie Covington. \n\nPíseň Don't Cry for Me Argentina byla zveřejněna v únoru 1977. V některých zemích, například Velké Británii, Irsku, Austrálii a Nizozemí, se stala hitem číslo jedna. K vůli emocionálnímu provedení písně byla Julie Covington nejdříve přesvědčena, že dílo nemá žádnou šanci na úspěch. Proto se rozhodla nahrát jinou verzi písně, která se vyznačovala menším emočním prožitkem. Později zveřejnila i původní nahrávku.\nBěhem války o Falklandy byla píseň často hrána v rádiu.\n\nV roce 1996 nahrála Madonna pro soundtrack k filmu Evita novou verzi písně. Stejně jako originál se i její verze stala hitem číslo jedna, tentokrát v Kanadě, Francii a Španělsku.\n\nPíseň se dočkala nových verzí od nejrůznějších světových interpretů: Inger Lise Rypdal, Carpenters, Milva, Petula Clark, Liane Augustin, Olivia Newton-John, Elaine Paige, Shirley Bassey, Ray Conniff, The Shadows, Peter Sellers, Gheorghe Zamfir, Tom Jones, Donna Summer, Richard Clayderman, Laura Branigan, Angelika Milster, Paul Mauriat, Kristina Bach, Sinéad O'Connor, Royal Philharmonic Orchestra, Sarah Brightman, Anna Maria Kaufmann, The Mike Flowers Pops, Olivia, Anna Eriksson, Edward Simoni, Me First and the Gimme Gimmes, Ö La Palöma Boys, Stefan Mross, Katherine Jenkins, Newell Oler a Semino Rossi.\n\nV češtině píseň nazpívala např. Helena Vondráčková, Leona Machálková nebo Ivana Brožová\n"}
{"id": "1007019", "url": "https://cs.wikipedia.org/wiki?curid=1007019", "title": "Přesazování", "text": "Přesazování\n\nPřesazování je zahradnická operace, při níž je rostlina vysázena do změněných podmínek . Účelem operace je vytvořit vhodné nebo vhodnější podmínky pro další růst a vývoj rostliny. Druhem přesazování je přepichování (pikýrování). Při přesazování je doporučeno snížit transpirační plochu (ořezat listy) a odstranit vážně poškozené a chorobami napadené kořeny a jiné části rostliny.\n\nPřesazování snáší mladé rostliny lépe než starší, což je dáno schopností lépe nahradit poškozené a chybějící části a přizpůsobit se změněným podmínkám. Přesazování z volné půdy obvykle velmi špatně snáší rostliny s kůlovým kořenem a je vhodnější přesazovat takové rostliny s balem, nebo pěstované v nádobě. Brusnice a další druhy které žijí v mykorhizním vztahu nesnáší přesazování jako prostokořené rostliny. Stromy a starší rostliny je vhodné přesazovat těsně před začázkem vegetačního období, nebo bezprostředně po jeho skončení, kdy rostliny ještě neraší nebo už nemají listy a jejich příprava na přesazení je velmi náročná a někdy se před přesazením musejí připravovat i více než rok. \n\nNěkteré druhy rostlin je nutno během pěstování přesazovat několikrát. Při výsadbě je vhodné použít substrát s dostatkem hnojiva. Stanoviště, na které je rostlina přesazena, musí odpovídat nárokům rostliny. Použitá zemina a půda musí být pro daný druh rostliny vhodná, tedy i půda ze zahrady může vyhovovat nárokům rostlin vyžadujících hlinitější substrát. Rašelina může být pro některé rostliny vhodná, pro jiné naopak.\n\nPodstatnou částí výsadby zeleniny je otužování sadby před výsadbou. Sadba se otužuje větráním (ve skleníku nebo pařeništi) asi 14 dní před výsadbou, 3 - 4 dny před výsadbou se sadba odkryje i přes noc.\n\nBalíčkování je předpěstování sadby, kdy jsou rostliny přesazovány (nebo vysévány) do balíčků. V zelinářství jsou používány různé druhy balíčkovacích strojů. Balíčkování je způsob, jak získat rychle dostatek rostlin s dobrým balem. \n\nHrnkovaná sadba může být předpěstována v rašelinových květináčích (jiffy pott), celulózových voštinách, plastových sadbovačích, plastových mřížkách, nebo hrncích z pálené hlíny. Tyto materiály mají různé výhody i nevýhody.\n\nRostlina je vyjímána z půdy nebo nádoby, pokud možno včetně okolní okolní půdy tak, aby kořeny nebyly poškozeny. Před vložením rostliny je vhodné na dno květináče nasypat vrstvu drenáže nebo písek či alespoň zeminu. Po vložení rostliny je květináč doplněn vhodnou zeminou tak, aby bylo možné rostlinu zavlažovat. Při výsadbě ve volné půdě je možné na dno jamky nalít do 1/3 vodu. Rostlina musí být v nádobě nebo na stanovišti vysázena v místě kořenového krčku, ovšem některé druhy dobře snesou i „podsazení“ hlouběji a zakoření dobře ze stonku (např. lilkovité zeleniny). Naopak při přesazení očkovaných ovocných dřevin podsazením dochází k zakořenění pravé odrůdy a znehodnocení podnože. Při výsadbě ve volné půdě lze dle vysazené rostliny vložit drenážní trubku (husí krk, trativod) pro lepší a snazší zálivku. Po výsadbě je zemina nebo půda mírně umačkána a při výsadbě ve volné půdě lze kolem rostliny vytvořit nářadím (hrábemi) nebo tlakem, tzv. misku (tlak by neměl utužit nadměrně povrch a stlačit kořeny). Po výsadbě bývá provedena zálivka vodou.\n\nPo výsadbě vyšších dřevin je často používána opora nebo ukotvení ke zpevnění vysazené rostliny. Efektivita použití opory nebo ukotvení je diskutabilní, obzvláště při špatné následné péči rychle dochází k vážným škodám a nezřídka úhynu vlivem poškození.\n\n"}
{"id": "1007020", "url": "https://cs.wikipedia.org/wiki?curid=1007020", "title": "Pavel Hobl", "text": "Pavel Hobl\n\nPavel Hobl (20. června 1935 Praha – 20. května 2007 Praha) byl český režisér. Během gymnaziálních studií si sice plánoval, že bude pokračovat na Vysoké škole uměleckoprůmyslové (UMPRUM), kde se hodlal zaměřit na scénografii, jenže pak ho zlákala režie, kterou vystudoval na Filmové a televizní fakultě Akademie múzických umění (FAMU). Navíc již v čase, kdy chodil na gymnázium, si přivydělával filmovým komparsem. FAMU dokončil roku 1958 absolutoriem u profesora Jiřího Lehovce.\n\nJeho druhou manželkou byla česká herečka a tanečnice Ivana Pavlová.\n\n\nV některých svých filmech také hrál.\n\nVeškerá umělecká pozůstalost Pavla Hobla je uložena v Národním filmovém archivu v Praze.\n"}
{"id": "1007022", "url": "https://cs.wikipedia.org/wiki?curid=1007022", "title": "Pavel Štern", "text": "Pavel Štern\n\nPavel Štern (* 9. června 1966) byl v letech 2001 až 2014 ředitelem Probační a mediační služby ČR a od února do června 2014 náměstkem ministryně spravedlnosti ČR.\n\nVystudoval sociální práci na Filozofické fakultě Univerzity Karlovy v Praze (promoval v roce 1995 a získal tak titul Mgr.).\n\nNásledně v letech 1996 až 1999 pracoval jako probační úředník Obvodního soudu pro Prahu 2, krátce působil na Ministerstvu práce a sociálních věcí ČR.\n\nV roce 2001 se stal ředitelem nově zřízené Probační a mediační služby ČR. Tuto funkci zastával do začátku roku 2014.\n\nPo nástupu ministryně spravedlnosti Heleny Válkové se stal v únoru 2014 jakožto nominant ČSSD jejím náměstkem pro vězeňství a trestní politiku. V červnu 2014 se dostal do sporu s ministryní kvůli tendru na elektronické náramky pro domácí vězně. Odmítl jí totiž dát o průběhu řízení podrobnější informace, na které podle něj neměla nárok. Následně se obrátil na protikorupční policii. Válková tendr zrušila kvůli pochybnostem o transparentnosti a dne 17. červnu 2014 Šterna z funkce náměstka odvolala.\n\nJe synem novináře a publicisty Jana Šterna (1924–2012) a vnukem významného prvorepublikového sociálního demokrata a odborníka na sociální problematiku Evžena Šterna (1889–1942).\n"}
{"id": "1007023", "url": "https://cs.wikipedia.org/wiki?curid=1007023", "title": "Sázení", "text": "Sázení\n\nSázení \"také\" vysazování \"také\" výsadba je v zahradnické či zemědělské terminologii označení způsobu vkládání rostlin do půdy.\nVýsadba je používána u některých druhů zeleniny, květin, ovocných i okrasných dřevin. U bylin se ve většině případů jedná o přesazování semenáčů s delší vegetační dobou, které vyžadují předpěstování ve sklenících či pařeništích. Výsadbou je také nazývána zahradnická operace při níž dochází k umisťování ovocných a okrasných dřevin s balem ,nebo prostokořených do půdy, na trvalé stanoviště. Výsadba se provádí ve sponu.\n\nSázení se liší od výsevu. Výsevem je rozuměno vkládání semen rostlin přímo do půdy. Seje se například ředkvičky, mrkev, cibule, petržel, hrách, fazole. Sejí se také například obiloviny a některé okopaniny. Tyto plodiny se nesází. Setí do půdy nebývá vždy pravidlem. Některé drobná semena a semena ve volné přírodě klíčí přímo na povrchu země.\n\nU některých rostlin je možné provádět setí (tedy přímý výsev na stanoviště, s jednocením po vzejití), i výsadbu (tedy předpěstování ve skleníku , pařeništi nebo jinde). Obě možnosti mají výhody a nevýhody.\n\nNěkteré zásady:\n"}
{"id": "1007026", "url": "https://cs.wikipedia.org/wiki?curid=1007026", "title": "R-40 (raketa)", "text": "R-40 (raketa)\n\nBisnovat R-40 (později \"Molnija\" a \"Vympel\", v kódu NATO \"AA-6 Acrid\") je protiletadlová řízená střela dlouhého dosahu vyvinuta v konstrukční kanceláři Bisnovat. Je to pravděpodobně první sovětská střela vzduch-vzduch 2. generace. Byla primárně vyvíjena pro záchytné stíhací letouny MiG-25.\n\nPráce na nové střele dlouhého dosahu, která měla nahradit starší R-4 začaly v konstrukční kanceláři M. Bisnovata počátkem roku 1962. Střela disponuje vysokým poměrem tahu k hmotnosti díky čemuž dosahuje maximální rychlosti až 5 M. Tato rychlost způsobuje extrémní aerodynamický ohřev a proto byl při vývoji poprvé jako konstrukční materiál použit titan. S použitím titanu bylo spojeno množství technických problémů, které bylo třeba vyřešit. Novinkou bylo také použití keramických materiálů pro výrobu krytu radarové soustavy. Střela je jen o málo větší než její předchůdce, ale má podstatně delší dosah, který u základní verze představuje 30 km. V září 1969 byly z letadla MiG-25 poprvé úspěšně odpáleny dvě střely R-40R na bezpilotní MiG-17 letící ve výšce 600 m. V následujícím roce byly tyto rakety zavedeny do výzbroje sovětského letectva.\n\nPo přeletu poručíka Viktora Bělenka s MiGem-25 z SSSR do Japonska v září 1976 se MiG-25 podrobil modernizaci, která mimo jiné znamenala výměnu radarového systému letadla. Pro tento radarový systém byla zkonstruována nová střela R-40D, která má delší dosah, zvýšenou citlivost hlavice, zlepšenou odolnost proti rušení a vibracím a schopnost sestřelit nízko letící cíl na pozadí země.\n\nVýroba raket R-40 byla zastavena v roce 1991.\n\n\n\n\n\n\n\n\n\n"}
{"id": "1007027", "url": "https://cs.wikipedia.org/wiki?curid=1007027", "title": "Angelmanův syndrom", "text": "Angelmanův syndrom\n\nAngelmanův syndrom je vzácná vrozená genetická porucha. Její příčinou je poškození chromozomu číslo 15, který lidský zárodek zdědí od své matky. Při tomto poškození dochází k takzvané mikrodeleci čili ke ztrátě velmi malého úseku v určitém místě daného chromozomu.\n\nSyndrom poprvé popsal v roce 1965 anglický pediatr Harry Angelman (1915–1996) . Během své dlouholeté praxe si totiž všiml třech případů dětí, jež měly shodné příznaky – byly malé a hubené, pohybovaly se strnule a trhaně, byly vážně mentálně retardované a nadměrně se smály. Nazval je „děti-loutky“. Proto se syndrom dříve anglicky nazýval \"Happy puppet\" (šťastná loutka); dnes se spíš kromě názvu \"Angelman syndrome\" používá výraz \"Angel child\" (andělské dítě). V české lékařské terminologii je vžito i pojmenování „syndrom šťastného dítěte“.\n\nPodobná porucha vzniká, zdědí-li dítě poškozený chromozom 15 od otce. V tom případě se však nevyvine Angelmanův syndrom, ale poněkud odlišný Prader-Williho syndrom.\n"}
{"id": "1007029", "url": "https://cs.wikipedia.org/wiki?curid=1007029", "title": "Apoštolský vikariát Derna", "text": "Apoštolský vikariát Derna\n\nApoštolský vikariát Derna je vikariát římskokatolické církve nacházející se v Libyi.\n\nVikariát zahrnuje město Derna.\n\nRozděluje se do 3 farností.\n\nVikariát byl ustanoven dne 22. června 1939 bulou \"Quo Evangelicae\", vydanou papežem Piem XII., z části území apoštolského vikariátu Kyrenaika, který ve stejný den byl přejmenován na Benghází. Prvním apoštolským vikářem byl Giovanni Lucato, S.D.B..\n\n\n"}
{"id": "1007032", "url": "https://cs.wikipedia.org/wiki?curid=1007032", "title": "Behind the Music", "text": "Behind the Music\n\nBehind the Music je seriál televizní stanice VH1. Zaměřuje se na hudební umělce nebo kapely, se kterými pořizuje rozhovory, a tvoří jejich životopisné portréty.\n\nSeznam umělců, kteří se objevili v epizodách tohoto seriálu:\nKromě dílů přímo o hudebnících byly natočeny i díly o hudebních událostech, filmech a lidech, kteří nejsou hudebníci, ale ovlivnili hudební svět.\n"}
{"id": "1007033", "url": "https://cs.wikipedia.org/wiki?curid=1007033", "title": "Mendoza", "text": "Mendoza\n\nMendoza může být označení či pojmenování pro:\n\n\n\n"}
{"id": "1007034", "url": "https://cs.wikipedia.org/wiki?curid=1007034", "title": "Michal Navrátil", "text": "Michal Navrátil\n\nMichal Navrátil (21. srpna 1861 Kondrac – 3. října 1931 Praha) byl český právník, úředník pražského magistrátu a spisovatel. Proslavil se především jako autor a vydavatel životopisů významných osobností (např. \"Almanach československých právníků\", \"Almanach českých lékařů\", \"Almanach sněmu království Českého\", \"Čeští lékaři v Americe\"). Psal rovněž cestopisné a místopisné publikace a věnoval se dobročinnosti.\n\nNarodil se 21. srpna 1861 v Kondraci pod Blaníkem v učitelské rodině. Studoval akademické gymnázium v Praze, poté v Linci a nakonec práva ve Vídni a Paříži.\n\nNejprve pracoval jako učitel a vychovatel v několika šlechtických rodinách. V roce 1888 se stal tajemníkem Gustava Eima, vídeňského redaktora \"Národních listů\", a do tohoto deníku rovněž přispíval články, zejména o životě vídeňských Čechů. Roku 1893 přijel do Prahy, kde se stal sekretářem na magistrátě. Roku 1906 byl nucen se vzdát místa pro nervovou chorobu a od té doby se věnoval převážně spisovatelství (viz níže) a dobročinnosti.\n\nFinančně podporoval nadějné studenty a umělce. Byl jmenován členem řady kulturních institucí, např. Matice české, Svatoboru, Společnosti Národního muzea, Sboru pro povznesení řeči a literatury české aj.\n\nTrpěl cukrovkou. Krátce před sedmdesátými narozeninami, 15. srpna 1931, byl převezen z Karlových Varů do vinohradské nemocnice, kde mu byla 1. září amputována noha. Po dalších dvou týdnech nastaly komplikace, jejichž následkem v 3. října v nemocnici zemřel.\n\nByl oceňován jako vynikající spisovatel, kulturní pracovník a nadšený český vlastenec se zásluhami o rozvoj národních kulturních organizací. Současníci rovněž oceňovali jeho neúnavnou pracovitost a ochotu publikovat.\n\nV literatuře se orientoval na místopisnou a životopisnou tvorbu. Napsal asi 5000 biografií významných osobností, se zvláštním důrazem na politiku a školství. Byl spolupracovníkem nebo redaktorem řady kalendářů, památníků, deníků a časopisů. Přispíval do \"Ottova slovníku naučného\". Přes třicet let vydával právnické, parlamentní a lékařské almanachy. V jeho díle se projevoval široký kulturní rozhled, který získal studiem a cestami v zahraničí i blízkými kontakty s vídeňskou politickou scénou. Jeho pozdním monografiím o Riegrovi, Mattušovi a Eimovi ale bylo vytýkáno nedostatečné kritické zpracování informací.\n\nByl autorem např. těchto prací:\n\nZ rodiny Navrátilových v Kondraci pocházelo několik významných osobností, např. virtuos Jan Navrátil, literárně činný kněz Karel Navrátil, Anna Vlčková – manželka redaktora \"Osvěty\" Václava Vlčka, herečka Ludmila Matějovská a malířka Božena Matějovská. Jeho strýcem byl kněz Antonín Norbert Vlasák.\n\n"}
{"id": "1007035", "url": "https://cs.wikipedia.org/wiki?curid=1007035", "title": "10 Years", "text": "10 Years\n\n10 Years může být:\n\n"}
{"id": "1007036", "url": "https://cs.wikipedia.org/wiki?curid=1007036", "title": "Apoštolský vikariát Tripolis", "text": "Apoštolský vikariát Tripolis\n\nApoštolský vikariát Tripolis je vikariát římskokatolické církve nacházející se v Libyi.\n\nVikariát zahrnuje město Tripolis.\n\nRozděluje se do 2 farností. K roku 2017 měl 15 160 věřících, 1 řeholního kněze, 2 řeholníky a 8 řeholnic.\n\nRoku 1643 byl papežem Urbanem VIII. založen apoštolský vikariát Tripolis. Roku 1894 byl přejmenován na vikariát v Libyi. \n\nDne 3. února 1927 byl přejmenován na Tripolitana a z části jeho území byl vytvořen nový vikariát Kyrenaika. \n\nO dvanáct let 22. června 1939 později byl znovu přejmenován a to na původní název Tripolis a z další části území byla vytvořena apoštolská prefektura Misuráta.\n\n\n"}
{"id": "1007037", "url": "https://cs.wikipedia.org/wiki?curid=1007037", "title": "Ark", "text": "Ark\n\nArk může být:\n\n"}
{"id": "1007038", "url": "https://cs.wikipedia.org/wiki?curid=1007038", "title": "Break It Up", "text": "Break It Up\n\nBreak It Up může být:\n\n"}
{"id": "1007041", "url": "https://cs.wikipedia.org/wiki?curid=1007041", "title": "Bringing Down the House", "text": "Bringing Down the House\n\nBringing Down the House může být:\n\n"}
{"id": "1007042", "url": "https://cs.wikipedia.org/wiki?curid=1007042", "title": "Graeme Le Saux", "text": "Graeme Le Saux\n\nGraeme Le Saux (; * 17. října 1968, Saint Helier) je fotbalista z ostrova Jersey, který hrával na pozici levého obránce. S Chelsea FC vyhrál Pohár vítězů pohárů 1997/98, Superpohár UEFA 1998 a FA Cup 1999/00, v dresu Blackburn Rovers FC se stal v roce 1995 anglickým mistrem. Professional Footballers' Association ho zařadila do nejlepší ligové jedenáctky v letech 1995 a 1998. V roce 1997 přestoupil z Blackburnu do Chelsea za pět milionů liber, což byla tehdy rekordní částka vyplacená za defenzivního hráče. Reprezentoval Anglii na mistrovství světa ve fotbale 1998, kde Angličané vypadli v osmifinále, na Umbro Cupu 1995 (2. místo) a Tournoi de France 1997 (1. místo). Svůj jediný reprezentační gól vstřelil Brazilcům na Umbro Cupu.\n\nPo skončení fotbalové kariéry působí jako televizní komentátor a finanční analytik. Vystudoval vědu o životním prostředí na Kingston University. Je ženatý a má dvě\nděti, přesto ho Robbie Fowler označil za homosexuála (později se za to omluvil). Důvodem byl Le Sauxův na fotbalistu neobvyklý životní styl, zájmy jako četba, sbírání starožitností nebo ochrana přírody. Le Saux proto vyjádřil sympatie Thomasu Hitzlspergerovi poté, co německý hráč West Ham United veřejně oznámil svou orientaci.\n\n"}
{"id": "1007045", "url": "https://cs.wikipedia.org/wiki?curid=1007045", "title": "Collection", "text": "Collection\n\nNázev Collection nosí více hudebních alb:\n\n"}
{"id": "1007048", "url": "https://cs.wikipedia.org/wiki?curid=1007048", "title": "Clear Lake", "text": "Clear Lake\n\nClear Lake může být:\n\n"}
{"id": "1007050", "url": "https://cs.wikipedia.org/wiki?curid=1007050", "title": "Clarendon", "text": "Clarendon\n\nClarendon může být:\n\n"}
{"id": "1007052", "url": "https://cs.wikipedia.org/wiki?curid=1007052", "title": "Clearfield", "text": "Clearfield\n\nClearfield může být:\n\n"}
{"id": "1007054", "url": "https://cs.wikipedia.org/wiki?curid=1007054", "title": "Seznam zápasů marocké fotbalové reprezentace na MS", "text": "Seznam zápasů marocké fotbalové reprezentace na MS\n\nMarocká fotbalová reprezentace byla celkem 5x na mistrovstvích světa ve fotbale a to v letech 1970, 1986, 1994, 1998, 2018.\n\n"}
{"id": "1007056", "url": "https://cs.wikipedia.org/wiki?curid=1007056", "title": "Crime of the Century", "text": "Crime of the Century\n\nCrime of the Century může být:\n\n"}
{"id": "1007057", "url": "https://cs.wikipedia.org/wiki?curid=1007057", "title": "Douglas Wilson", "text": "Douglas Wilson\n\nJméno Douglas Wilson nosí více různých osob:\n\n"}
{"id": "1007068", "url": "https://cs.wikipedia.org/wiki?curid=1007068", "title": "Kostel svaté Kateřiny Alexandrijské", "text": "Kostel svaté Kateřiny Alexandrijské\n\nKostelů zasvěcených svaté Kateřině Alexandrijské je více:\n\nv Česku:\n\n\nv zahraničí:\n"}
{"id": "1007069", "url": "https://cs.wikipedia.org/wiki?curid=1007069", "title": "Rosalyn Turecková", "text": "Rosalyn Turecková\n\nRosalyn Turecková (14. prosince 1913, Chicago – 17. července 2003, New York City) byla americká klavíristka a muzikoložka. Je známá především jako interpretka díla Johanna Sebastiana Bacha, jemuž v pozdější fázi své tvorby zasvětila většinu svých uměleckých sil. Uveřejnila rovněž třídílné pojednání o interpretaci Bachova díla, jež vyšlo v nakladatelství Oxford University Press.\n\nZemřela v roce 2003 ve věku 88 let.\n"}
{"id": "1007077", "url": "https://cs.wikipedia.org/wiki?curid=1007077", "title": "Hester Burtonová", "text": "Hester Burtonová\n\nHester Burton(ová) (6. prosince 1913, Beccles, Suffolk – 17. září 2000) byla anglická prozaička, autorka historických románů pro mládež. \n\nHester Burtonová se narodila jako Hester Wood-Hill(ová). Roku 1936 dokončila v Oxfordu studium angličtiny a krátce pracovala jako učitelka na základní škole. V oxfordském univerzitním vydavatelství Oxford University Press se mimo jiné podílela na přípravě \"Oxford Junior Encyclopaedia\" a byla také editorem několika antologií. Roku 1937 se prodala za oxfordského profesora Reginalda Burtona, se kterým měla tři dcery.\n\nMezi roky 1960 až 1981 napsala osmnáct knih pro děti a mládež, které se odehrávají na pozadí skutečných historických událostí. Roku 1963 obdržela za román \"Time of Trial\" (Čas souzení) prestižní cenu za dětskou literaturu Carnegie Medal.\n\n\n"}
{"id": "1007078", "url": "https://cs.wikipedia.org/wiki?curid=1007078", "title": "Ladislav Krouský", "text": "Ladislav Krouský\n\nLadislav Krouský (9. ledna 1866 Praha – 1. listopadu 1929 tamtéž) byl český lékař. Proslul jako zakladatel a dlouholetý ředitel lázní (sanatoria, penzionu pro rekonvalescenty) ve Stupčicích u Tábora, kde se léčili mimo jiné Jaroslav Vrchlický a Růžena Svobodová.\n\nNarodil se 9. ledna 1866 v Praze jako syn Jiřího Krouského, lektora těsnopisu. Vystudoval gymnázium ve Spálené ulici a 14. ledna 1891 promoval na lékařské fakultě.\n\nPo získání praxe pracoval čtyři roky jako obvodní lékař v Borotíně u Tábora a pět let v Michálkovicích u Ostravy, kde ošetřoval převážně polské dělníky v uhelných závodech Severní dráhy císaře Ferdinanda.\n\nNa Moravě se snažil zřídit ústav pro fyzikální terapii, nebyl ale úspěšný. Vrátil se proto do Čech a roku 1899 založil ve Stupčicích u Tábora lázně. Pronajímal tam letní byty a hostům nabízel masáže, elektroléčbu, bahenní léčbu a lékařsky upravenou dietní stravu. Pomáhali tu pacientům po těžkých nemocech a operacích, duševně rozrušení zde hledali klid. Český Ski Klub doporučoval Krouského penzion jako základnu pro lyžařské výlety. K popularitě přispívala i lidumilnost majitele a rodinná atmosféra, kterou tu dr. Krouský se svou manželkou vytvářeli.\n\nZe známých osobností tu pobývali např. Jaroslav Vrchlický, Růžena Svobodová a poslanec Josef Neumann (který tu během pobytu zemřel).\n\nLadislav Krouský zemřel 1. listopadu 1929 v Pražském sanatoriu v Podolí (dnes Ústav pro péči o matku a dítě) po dlouhé nevyléčitelné nemoci. Pohřben byl ve Stupčicích.\n"}
{"id": "1007079", "url": "https://cs.wikipedia.org/wiki?curid=1007079", "title": "Falešné dilema", "text": "Falešné dilema\n\nFalešné dilema () je jeden z argumentačních klamů, který vyvolává dojem, že existují pouze dvě (tři, čtyři, …) možnosti tam, kde je jich ve skutečnosti více. Tím složitý problém s mnoha stavy zjednodušuje a poskytuje pouze krajní řešení, a proto je označován též jako \"černobílý klam\" (). Falešné dilema, které je velmi časté, obvykle slouží k oklamání a manipulaci posluchače (v politice, diskuzi, víře apod.).\n\n\n"}
{"id": "1007085", "url": "https://cs.wikipedia.org/wiki?curid=1007085", "title": "Kostel svatého Václava (Kostelní Myslová)", "text": "Kostel svatého Václava (Kostelní Myslová)\n\nKostel svatého Václava v Kostelní Myslové patří k nejstarším na Telčsku – první zmínka o něm je datována již rokem 1253. Tehdy nad ním převzal patronát premonstrátský řád z kláštera Geras v Rakousku. \n\nNa konci 15. století získala stavba pozdně gotický presbytář, v první polovině 16. století přibyla mohutná západní věž. V jejím schodišti byly použity fragmenty románského ostění. Vzhled kostela se výrazně proměnil v roce 1795. Tehdy větší část bočních stěn lodi nahradily pilíře, které od ní oddělily pozdně barokní boční kaple. \n\nV roce 1785 byla jižně od kostela vybudována fara, v jejíž blízkosti stojí památkově chráněná litinová socha Vítězného Krista, vyrobená v někdejších železárnách v Dolním Bolíkově. \n\nSoučasný vzhled kostela pochází z roku 1795. V roce 2000 prošel rekonstrukcí. Ku kostel a částečně i fara jsou chráněny jako kulturní památka.\n\nV roce 1942 byly pro válečné účely kostelu zrekvírovány 4 zvony – největší byl \"Sv. Václav\" o váze 527 kg, dále \"Sv. Cyril a Metoděj\", \"Sv. Panna Maria\" a umíráček. Na věži tak zůstal jen historický zvon \"sv. Vendelín\" z r. 1613.\n\nBohoslužba se v kostele koná každou neděli v 10.30.\n\n"}
{"id": "1007086", "url": "https://cs.wikipedia.org/wiki?curid=1007086", "title": "Oscar Schuster", "text": "Oscar Schuster\n\nFriedrich Christian Oscar Schuster (1. října 1873, Markneukirchen – 2. června 1917, Astrachaň) byl německý horolezec, který na přelomu 19. století a 20. století patřil mezi světovou špičku a udal v tomto sportu směr k eticky čistému lezení jen vlastní silou bez pomoci umělých pomůcek.\n\nPoprvé lezl ve Švýcarsku v šestnácti letech. První významný výstup vedl na alpský masiv Diavolezza z Davosu, kde byl umístěn v sanatoriu pro neduživé chlapce. Zde se naučil horolezeckým novinkám a posléze po návratu do Drážďan zavedl do saských pískovců lehké lezečky s konopnou podrážkou a vrcholové knihy. V Sasku poprvé lezl ve skalním městě Bielatal. Jeho prvovýstup Alterweg II na Schusterturm odstartoval lezecké objevování obrovského množství pískovcových věží. Zároveň využil moderní lezečky ke zvláštní lezecké technice výstupu na tření (tzv. rajbas) a umístil zde první vrcholovou knihu. Pískovcovou věž pojmenoval sám po sobě.\n\nNa saských pískovcích vylezl na 23 nových vrcholů, vykonal 45 prvovýstupů jako prvolezec a dalších 37 prvovýstupů jako druholezec. Všechny jsou dodnes velmi oblíbené mezi horolezci. Nejlezenější jsou Schusterweg na Falkenstein obtížnosti III a Schusterweg na Talwächter obtížnosti II.\n\nJeho spolulezci byli nejčastěji Martin Klimmer a bratři Conrad Meurer a Friedrich Meurer.\n\nKromě Saska lezl v Alpách, Norsku a na Kavkaze, kde uskutečnil celkem 725 horských túr. V roce 1903 byl členem expedice, která vylezla prvovýstup na jižní vrchol Ušby (4710 m n. m.), což byla tehdy prvotřídní senzace v zasvěcených kruzích.\n\nPo studiu na několika univerzitách získal roku 1901 titul doktora medicíny. Nikdy se však do praxe nedostal. Celý život se věnoval jen horám a skalám, protože mu to umožnil zámožný otec. Zemřel v Astrachani v internačním lazaretu na tyfus a tuberkulózu na konci 1. světové války, kam se dostal v roce 1914, když ho překvapilo vypuknutí války při horolezecké expedici na Kavkaz.\n\nOscar Schuster jako první v roce 1904 popsal lezecké možnosti v saských pískovcích v článku Felsklettern in der Sächsischen Schweiz v časopise Über Berg und Thal. Na jeho základě napsal Rudolf Fehrmann první horolezecký průvodce na světě, který pod názvem Der Bergsteiger in der Sächsischen Schweiz popsal dvě stovky skalních věží a čtyři stovky výstupů.\n\n"}
{"id": "1007094", "url": "https://cs.wikipedia.org/wiki?curid=1007094", "title": "Seznam zápasů nigerijské fotbalové reprezentace na MS", "text": "Seznam zápasů nigerijské fotbalové reprezentace na MS\n\nNigerijská fotbalová reprezentace byla celkem 5x na mistrovstvích světa ve fotbale a to v letech 1994, 1998, 2002, 2010, 2014, 2018.\n\n"}
{"id": "1007100", "url": "https://cs.wikipedia.org/wiki?curid=1007100", "title": "Naples", "text": "Naples\n\nNaples může být:\n"}
{"id": "1007101", "url": "https://cs.wikipedia.org/wiki?curid=1007101", "title": "Seznam zápasů fotbalové reprezentace Pobřeží slonoviny na MS", "text": "Seznam zápasů fotbalové reprezentace Pobřeží slonoviny na MS\n\nFotbalová reprezentace Pobřeží slonoviny byla celkem 3x na mistrovstvích světa ve fotbale a to v letech 2006, 2010, 2014.\n\n"}
{"id": "1007102", "url": "https://cs.wikipedia.org/wiki?curid=1007102", "title": "Kaple svatého Antonína Paduánského (Olešnice)", "text": "Kaple svatého Antonína Paduánského (Olešnice)\n\nKaple svatého Antonína Paduánského je římskokatolická filiální kaple v Olešnici. Patří do farnosti Červený Kostelec.\n\nPouť se koná 13.6. (nebo v neděli po tomto datu), posvícení druhou neděli v říjnu a v pondělí po druhé říjnové neděli se slaví ve farním kostele.\n\n"}
{"id": "1007103", "url": "https://cs.wikipedia.org/wiki?curid=1007103", "title": "Alexander Young", "text": "Alexander Young\n\nJméno a příjmení Alexander Young nosí více různých osob:\n\n"}
{"id": "1007104", "url": "https://cs.wikipedia.org/wiki?curid=1007104", "title": "Seznam zápasů senegalské fotbalové reprezentace na MS", "text": "Seznam zápasů senegalské fotbalové reprezentace na MS\n\nSenegalská fotbalová reprezentace byla celkem 2x na mistrovstvích světa ve fotbale a to v roce 2002, 2018.\n\n"}
{"id": "1007105", "url": "https://cs.wikipedia.org/wiki?curid=1007105", "title": "Alexander Henderson", "text": "Alexander Henderson\n\nJméno a příjmení Alexander Henderson nosí více různých osob:\n\n"}
{"id": "1007106", "url": "https://cs.wikipedia.org/wiki?curid=1007106", "title": "Silnice II/346", "text": "Silnice II/346\n\nSilnice II/346 je komunikace II. třídy, která prochází Krajem Vysočina. Začíná výjezdem ze silnice II/130 ve směru JV na okraji obce Leština u Světlé. V obci Habry končí první část trasy napojením na silnici I/38. Souběžně s touto silnicí pokračuje 5,7 km až do obce Kámen. Tady začíná druhá část II/348 výjezdem z I/38 východním směrem. Trasa pak vede až do města Chotěboř a v centru města končí napojením na silnici II/344 a II/345.\n\nNa silnici je celkem 11 obcí nebo osad, z toho dvě města. Čerpací stanice přímo na trase nejsou. Nacházejí se mimo trasu v Habrech a v Chotěboři. Celková délka silnice je 18,3 km. Z toho první část je 6,3 km a druhá část je 12 km.\n"}
{"id": "1007109", "url": "https://cs.wikipedia.org/wiki?curid=1007109", "title": "Seznam zápasů togské fotbalové reprezentace na MS", "text": "Seznam zápasů togské fotbalové reprezentace na MS\n\nFotbalová reprezentace Toga byla celkem 1x na mistrovstvích světa ve fotbale a to v roce 2006.\n\n"}
{"id": "1007113", "url": "https://cs.wikipedia.org/wiki?curid=1007113", "title": "Seznam zápasů tuniské fotbalové reprezentace na MS", "text": "Seznam zápasů tuniské fotbalové reprezentace na MS\n\nTuniská fotbalová reprezentace byla celkem 5x na mistrovstvích světa ve fotbale a to v letech 1978, 1998, 2002, 2006, 2018.\n\n"}
{"id": "1007114", "url": "https://cs.wikipedia.org/wiki?curid=1007114", "title": "In Concert", "text": "In Concert\n\nIn Concert může být:\n\n"}
{"id": "1007115", "url": "https://cs.wikipedia.org/wiki?curid=1007115", "title": "Emil Gilels", "text": "Emil Gilels\n\nEmil Gilels (, \"Emil Grigorjevič Gilels\"; 19. října 1916, Oděsa – 14. října 1985, Moskva) byl ruský klavírista, po Svjatoslavu Richterovi nejvýznamnější sovětský klavírista své generace. \n\nStudoval v Oděse a v Moskvě, roku 1933 získal první cenu na nové sovětské hudební soutěži, roku 1938 zvítězil v soutěži Concours Musical Reine Elisabeth v Bruselu, jíž se účastnil mimo jiné i Arturo Benedetti Michelangeli. Sergej Prokofjev mu roku 1942 věnoval svou osmou klavírní sonátu, kterou Gilels premiéroval. Emil Gilels měl velmi široký repertoár sahající od baroka až ke 20. století, v jeho středu stála díla vídeňských klasiků a německých romantiků.\n"}
{"id": "1007117", "url": "https://cs.wikipedia.org/wiki?curid=1007117", "title": "Seznam zápasů haitské fotbalové reprezentace na MS", "text": "Seznam zápasů haitské fotbalové reprezentace na MS\n\nHaitská fotbalová reprezentace byla celkem 1x na mistrovstvích světa ve fotbale a to v roce 1974.\n\n"}
{"id": "1007118", "url": "https://cs.wikipedia.org/wiki?curid=1007118", "title": "Filip VI.", "text": "Filip VI.\n\nFilip VI. je jméno více panovníků:\n\n"}
{"id": "1007120", "url": "https://cs.wikipedia.org/wiki?curid=1007120", "title": "Jozef Stipanitz", "text": "Jozef Stipanitz\n\nJozef Stipanitz (* 2. dubna 1960) je bývalý slovenský fotbalový útočník.\n\nV československé lize hrál za Inter Bratislava. Nastoupil v 61 ligových utkáních a dal 5 gólů. Ve druhé nejvyšší celostátní soutěži hrál i za TJ JZD Slušovice. Reprezentoval Československo v týmu do 21 let.\n\n"}
{"id": "1007121", "url": "https://cs.wikipedia.org/wiki?curid=1007121", "title": "Seznam zápasů honduraské fotbalové reprezentace na MS", "text": "Seznam zápasů honduraské fotbalové reprezentace na MS\n\nHonduraská fotbalová reprezentace byla celkem 3x na mistrovstvích světa ve fotbale a to v letech 1982, 2010, 2014.\n\n"}
{"id": "1007122", "url": "https://cs.wikipedia.org/wiki?curid=1007122", "title": "Seznam zápasů jamajské fotbalové reprezentace na MS", "text": "Seznam zápasů jamajské fotbalové reprezentace na MS\n\nJamajská fotbalová reprezentace byla celkem 1x na mistrovstvích světa ve fotbale a to v roce 1998.\n\n"}
{"id": "1007123", "url": "https://cs.wikipedia.org/wiki?curid=1007123", "title": "Ondřej Bartečko", "text": "Ondřej Bartečko\n\nOndřej Bartečko, polsky Andrzej Barteczko, též uváděný jako Bartezko, Bartetschko nebo Partesko OFM (1670 - 1739) byl slezský františkán patřící do české řádové provincie, jenž proslul zejména jako básník. Narodil se údajně roku 1670 v slezském městě Ratiboři. Jako kněz získal hodnost kazatele, ve františkánském řádu působil jako představený klášterů. Například roku 1716 byl vikářem a později kvardiánem konventu v Nyse a v roce 1718 kvardiánem konventu sv. Antonína Paduánského ve Vratislavi. V září 1719 byl zvolen provinčním definitorem, mimo české země působil v Řádu jako generální vizitátor. Talent bratra Ondřeje však spočíval především v poetickém umění, pro jehož docenění nebylo ve františkánském řádu dostatek prostoru, leda v posmrtné oslavě řádových dobrodinců, jako v případě členovů slezského hraběcího rodu Gašínských z Gašína (Gaschin), mj. fundátorů kláštera Góra Świętej Anny v Horním Slezsku. Věhlas bratra Ondřeje však dalece přesáhl františkány a psal oslavné básně pro vyšší církevní i světské kruhy až po císařský dvůr. Za své zásluhy získal tituly „kněz císařského majestátu“ a „oceněný dvorní básník“ (poeta laureatus). Zemřel v pokročilém věku jako jubilant řádových slibů dne 11. dubna 1739 v klášteře sv. Antonína ve Vratislavi.\nZnámé poetické, tiskem vydané knihy Ondřeje Bartečko jsou zaměřený výhradně k oslavě významných osobností a jejich zásluh, zejména císařské rodiny a nejvyšší hornoslezské šlechty. Více než veršů v nich užívá anagramů a jiných přesmyček, citátů a chronogramů (seřazeno chronologicky):\n"}
{"id": "1007125", "url": "https://cs.wikipedia.org/wiki?curid=1007125", "title": "Seznam zápasů kanadské fotbalové reprezentace na MS", "text": "Seznam zápasů kanadské fotbalové reprezentace na MS\n\nKanadská fotbalová reprezentace byla celkem 1x na mistrovstvích světa ve fotbale a to v roce 1986.\n\n"}
{"id": "1007130", "url": "https://cs.wikipedia.org/wiki?curid=1007130", "title": "Apoštolská prefektura Misuráta", "text": "Apoštolská prefektura Misuráta\n\nApoštolská prefektura Misuráta je prefektura římskokatolické církve nacházející se Libyi.\n\nVikariát zahrnuje město Misuráta.\n\nRozděluje se do 4 farností.\n\nByla vytvořena dne 22. června 1939 bulou \"Quo intra Libyae\" papeže Pia XII., z části území apoštolského vikariátu Tripolsko, který byl ve stejný den přejmenován na Tripolis.\n\nOd roku 1969 je post apoštolského prefekta uprázdněn. \n\n\n"}
{"id": "1007131", "url": "https://cs.wikipedia.org/wiki?curid=1007131", "title": "Seznam zápasů kostarické fotbalové reprezentace na MS", "text": "Seznam zápasů kostarické fotbalové reprezentace na MS\n\nKostarická fotbalová reprezentace byla celkem 5x na mistrovstvích světa ve fotbale a to v letech 1990, 2002, 2006, 2014, 2018.\n\n"}
{"id": "1007132", "url": "https://cs.wikipedia.org/wiki?curid=1007132", "title": "Gandolf Blaník", "text": "Gandolf Blaník\n\nGandolf Blaník OFM (před rokem 1715 – 1779), též Gandulf, latinsky Gandolphus / Gandulphus Blanik byl františkán německého jazyka působící zejména na Moravě, odkud snad i pocházel. Jako kazatel a kvardián působil v konventu v Kroměříži.\nP. Blaník byl autorem ve čtyřech dílech vydaného biografického souboru významných františkánských osobností a světců \"Thesaurus Franciscanus\". Na každý den v roce přiřadil jednu postavu a dílo tedy mělo sloužit k pravidelnému rozjímání nad tímto „pokladem“ všech františkánských řádů a spirituality. Dílo vytiskl ve Znojmě tiskař Antonín Jan Preiss asi v roce 1773. Podkladem pro zpracování tištěného díla byl Gandolfovi jeho osobní svazek, který si sestavil se stejnou strukturou (na každý den jeden) z mědirytových portrétů a na volná versa (rub) listů si připisoval související životopisné poznámky. Rytiny pro ilustrace do knihy si nechal dovézt z Vídně.\n\nGandolf Blaník zemřel jako jubilant řádových slibů v Kroměříži 26. června 1779.\n"}
{"id": "1007133", "url": "https://cs.wikipedia.org/wiki?curid=1007133", "title": "Brantford", "text": "Brantford\n\nBrantford je město na jihozápadě Ontaria v Kanadě. Je spojené silnicí 403 s Woodstockem na západě a Hamiltonem na východě a silnicí 24 s Cambridge na severu a Simcoe na jihu. Ve městě sídlí správa Brant County, jehož však samotné město není součástí.\n\nMěsto je známo pod označením \"Telefonní město\" podle svého dřívějšího obyvatele Alexandera Grahama Bella, jež vynalezl telefon v domě svého otce, kde později vznikl Bell Homestead. Z Brantfordu do města Paris zavedl Bell první dálkovou telefonní linku v roce 1876.\n\nBrantford je také rodištěm ledního hokejisty Wayna Gretzkého, komika Phila Hartmana a člena Group of Seven Lawrena Harrise. Město je pojmenované po Josephu Brantovi náčelníku Mohawků. Mnoho z jeho potomků žije v blízké rezervaci Six Nations of the Grand River First Nation.\n"}
{"id": "1007135", "url": "https://cs.wikipedia.org/wiki?curid=1007135", "title": "Seznam zápasů kubánské fotbalové reprezentace na MS", "text": "Seznam zápasů kubánské fotbalové reprezentace na MS\n\nKubánská fotbalová reprezentace byla celkem 1x na mistrovstvích světa ve fotbale a to v roce 1938.\n\n"}
{"id": "1007137", "url": "https://cs.wikipedia.org/wiki?curid=1007137", "title": "Wolfgang Benisch", "text": "Wolfgang Benisch\n\nWolfgang Benisch OFM (-1761) byl český františkán a teolog. Narodil se někdy před rokem 1710, někdy do roku 1730 vstoupil do františkánského řádu. Působil jako lektor teologie na klášterních františkánských studiích. V roce 1732 jej takto skrze jím presidované teologické teze potkáváme v brněnském konventu. O rok později již přednášel bohosloví františkánům v klášteře sv. Bernardina v Olomouci. Z roku 1733 se také zachovalo Benischovo rukopisné kompendium nebo zápisky z jeho přednášek z morální teologie. Po získání víceleté zkušenosti se stal generálním lektorem teologie a pravděpodobně působil v pražském konventu františkánů u P. Marie Sněžné a snad tamtéž i v kněžském semináři. Jako řádový teolog se podílel na schvalování knih františkánských autorů před jejich vytištěním. Takto například schválil roku 1740 knihu \"Digestum morale\" od svého spolubratra Severina Vrbčanského.\n\nV roce 1738 P. Benisch započal kariéru ve funkcích české františkánské provincie, když byl na provinční kapitule jmenován provinčním sekretářem, kterým se běžně stávali jen zkušení a zasloužilí řeholníci. Spolu s administrativní funkcí v organizační složce řádu zanechal Wolfgang Benisch učitelských aktivit. Když jej další řádové kapituly jmenovaly v letech 1741 a 1744 provinčním definitorem, byl již jen lektorem bohosloví ve výsluze. V roce 1747 byl na tříleté období zvolen provinciálem české františkánské provincie. Po šestileté přestávce byl provinciálem jmenován znovu pro období let 1756-1759. Jako provinční ministr musel například řešit dočasné odříznutí opavského kláštera od české františkánské provincie po obsazení města a Slezska pruskými vojsky letech 1747-1748 současně s přeložením opavských klášterních studií do Olomouce. Po roce 1750 působil ještě jako generální řádový vizitátor rakouské a kraňské františkánské provincie, což byla rovněž funkce pro zasloužilé řeholníky se zkušeností ve vedení provincie. Wolfgang Benisch zemřel 28. února 1761 v Brně. \n"}
{"id": "1007139", "url": "https://cs.wikipedia.org/wiki?curid=1007139", "title": "Glukózový toleranční test", "text": "Glukózový toleranční test\n\nGlukózový toleranční test neboli zátěžový test na cukrovku je test, kterým se v lékařství zkoumá, jak si testovaný člověk poradí se zvýšeným přísunem glukózy. Používá se zejména pro vyloučení cukrovky diabetes mellitus a jeho provedení je rutinní záležitostí v těhotenství pro vyloučení těhotenské cukrovky. Ve své nejčastější a nejjednodušší podobě, která je i standardizována Světovou zdravotnickou organizací, je nejprve zkontrolována hodnota krevního cukru nalačno, pak je roztok glukózy zkoumaným vypit (odtud název orální glukózový toleranční test – zkráceně OGTT) a pak je změřena hodnota krevního cukru po dvou hodinách od vypití.\n\nČeská společnost klinické biochemie a Česká diabetologická společnost, stejně jako Světová zdravotnická organizace a Americká diabetická společnost doporučují používat OGTT u těhotných k vyloučení těhotenské cukrovky. Česká doporučení a doporučení Světové zdravotnické organizace rovněž doporučují použít OGTT pro obecné potvrzení cukrovky v případě hraničních hodnot z měření glukózy v plasmě žilní krve na lačno.\n\nU těhotných v České republice doporučuje Česká diabetologická společnost v souladu s doporučeními Světové zdravotnické organizace následující postup testování cukrovky:\n\nOGTT se neprovádí, pokud už cukrovku prokazují předchozí testy či obecné příznaky cukrovky. Takový test by byl jednak zbytečný, protože OGTT je použitelný jen pro základní diagnózu, nikoliv pro podrobnější, a jednak by představoval pro nemocného nepřijatelnou zátěž.\n\nV průběhu tří dní před testem je potřeba zachovávat běžný režim s dostatečným přísunem cukrů (alespoň 150 g denně). Naopak posledních 8-14 hodin (typicky přes noc) je potřeba nejíst a nepít alkohol. Samotný test začíná kontrolním měřením krevního cukru v žíle nalačno. Hodnota nesmí přesáhnout 7 mmol/l (respektive 5,1 mmol/l v případě zjišťování těhotenské cukrovky), jinak nezbývá než test o den odložit. Opakovaná vysoká hodnota při kontrolním měření nalačno znamená diagnostiku cukrovky a na OGTT tedy již nedojde.\n\nPokud je hodnota krevního cukru v žíle nalačno v pořádku, nižší než 7 mmol/l (respektive 5,1 mmol/l), pak je testovanému podán k vypití roztok glukózy. Standardní dávka pro dospělého je 75 g, obvykle rozpuštěných v 250 ml vody. Je přípustný i slabý čaj, nebo přidání trochy citrónové šťávy pro dosažení přijatelnější chuti. Vypít dávku je potřeba během deseti minut.\n\nPak musí testovaný dvě hodiny čekat a to bez výraznější tělesné činnosti, neboť ta by ovlivnila výsledek.\n\nPo dvou hodinách (a někdy i mezitím po hodině) je znovu odebrána krev ze žíly pro změření krevního cukru. Cukrovka (respektive těhotenská cukrovka) se bere za prokázanou, pokud je hodnota krevního cukru po dvou hodinách vyšší než 11 mmol/l (respektive 8,5 mmol/l v případě těhotenské cukrovky). Odběr ze žíly je přitom podstatný pro přesnost testu, neboť při zátěžovém testu se hodnota krevního cukru v žílách a vlásečnicích liší až o 25 %.\n\n"}
{"id": "1007142", "url": "https://cs.wikipedia.org/wiki?curid=1007142", "title": "Kryštof Puchner", "text": "Kryštof Puchner\n\nKryštof Puchner OFM (-1713/1716), též Buchner nebo též Pugner, byl františkán působící v českých zemích. Narodil se někdy před rokem 1662, řeholní sliby složil nejpozději roku 1681, zřejmě však dříve. V letech 1684-1686 pobýval v plzeňském klášteře, kde působil jako klášterní vikář (zástupce představeného) a po roce také jako magistr noviců. Nejbližším a životně osudovým se mu však stal klášter v Zásmukách, u jehož zrodu stál. Se spolubratrem laikem Floriánem Libichem byli od května 1691 prvními dvěma františkány v Zásmukách, kde založili řeholní komunitu, jejímž byl Puchner představeným (protokvardiánem, od 30.7.1691 do léta 1693), a započali přípravu na vybudování místního kláštera.\nPo řádovou disciplínou žádané přestávce se stal kvardiánem v Zásmukách opět v letech 1698-1701 a poté 1704-1706. P. Puchner se zasloužil také o prvotní rozvoj zásmucké klášterní knihovny. Snad i jeho přičiněním nařídil řádový provinciál hned při založení kláštera převést do Zásmuk několik knih z kláštera v Kadani. V roce 1701 byl jmenován členem provinčního definitoria, později byl jmenován habituálním (doživotním) definitorem.\n\nPuchnerovo aktivní zapojení v pastýřské službě dokládá jeho tiskem vydaná příručka \"Fragmenta Nuptialia, id est, Exhortationes nuptiales LXXII. pro solatio et eruditione sana Meditantium Matrimonium\". (Střípky svatebni, to jest 72 svatebních napomenutí pro zdravá potěšení a ponaučení manželského rozjímání). Františkáni knihu nachali vytisknout v Hampelově tiskárně (faktor Joannes Georgius Hoffaecker) v roce 1704 a autor jeden exemplář věnoval i zásmucké knihovně.\n\nKryštof Puchner strávil poslední léta svého života v zásmuckém konventu a také zde 22. února pravděpodobně roku 1713 umírá. Místní klášterní kronikář jej při tom oslavil slovy: „mnohé zbožné úřady chvályhodně vykonával, především se však nejvíce zasloužil o tento zásmucký konvent, jelikož byl jeho prvním představeným a vícekrát kvardiánem. Konečně oslaben stařím a dvojnásobnou mrtvičkou, zasažen smrtelnou horečkou a chráněn všemi svátostmi vstoupil do života věčné země.“\n"}
{"id": "1007144", "url": "https://cs.wikipedia.org/wiki?curid=1007144", "title": "Snowden", "text": "Snowden\n\nSnowden může být:\n\n"}
{"id": "1007145", "url": "https://cs.wikipedia.org/wiki?curid=1007145", "title": "Arcidiecéze Monrovia", "text": "Arcidiecéze Monrovia\n\nArcidiecéze Monrovia je arcidiecéze římskokatolické církve, nacházející se v Libérii.\n\nDne 18. dubna 1903 byla vytvořena apoštolská prefektura v Libérii, z části území apoštolského vikariátu v Sierra Leone.\n\nO 31 let později 9. dubna 1934 byla prefektura povýšena na apoštolský vikariát se stejným názvem, bulou papeže Pia XI. \"Quae magis christiano\".\n\nPoté dne 2. února 1950 byl vikariát přejmenován na Monrovia a z části jeho území byla vytvořena apoštolská prefektura Cape Palmas.\n\nDne 19. prosince 1981 byl vikariát povýšen papežskou bula papeže Jana Pavla II.\nPatet Ecclesiae na metropolitní arcidiecézi a dne 17. listopadu 1986 byla z další části území ustanovena diecéze Gbarnga.\n\nJejí sufragánní diecéze jsou Cape Palmas a Gbarnga, a hlavním chrámem je Katedrála Nejsvětějšího srdce.\n\nK roku 2007 měla arcidiecéze 139 210 věřících, 23 diecézních knězů, 10 řeholních knězů, 22 řeholníků, 28 řeholnic a 31 farností.\n\n"}
{"id": "1007147", "url": "https://cs.wikipedia.org/wiki?curid=1007147", "title": "Someday", "text": "Someday\n\nSomeday může být:\n\n"}
{"id": "1007149", "url": "https://cs.wikipedia.org/wiki?curid=1007149", "title": "Sonny Boy", "text": "Sonny Boy\n\nSonny Boy může být:\n\n"}
{"id": "1007150", "url": "https://cs.wikipedia.org/wiki?curid=1007150", "title": "Michal Josephy", "text": "Michal Josephy\n\nMichal Josephy (* 20. června 1977 Tábor) je český antropolog, cestovatel a dobrodruh, novinář a spisovatel, fotograf a vysokoškolský pedagog.\n\nMichal Josephy se narodil v lékařské rodině, jeho dědeček, Karel Josephy, byl ředitelem c.k.tabákové továrny. K jeho přímým předkům patřil i magistrátní a kriminální rada v Táboře, Anton Josephy. Agnátní vývod přímé linie mužských předků vychází z prastarých mlynářských rodůpocházejících z mlýna Jangelec, pozdějšího rodiště kpt. Rudolfa Poplera. Nestorem rodu je Bernart Yozeff, zakladatel Josefyho mlýna, v jehož pískovcovém překladu se nachází nejstarší, pozdně renesanční nápis o založení mlýna v Čechách, který je kulturní památkou České republiky: \"Leta bozího 1541 stawyl G.•Bernart•Yozeff”.\n\nVystudoval magisterský obor Obecná antropologie (Mgr.) s biologickou specializací a zaměřením na etologii, evoluční biologii, evoluční psychologii a etologii člověka, a následně doktorské studium Antropologie (Ph.D.) na FHS UK. K jeho antropologických zájmům však patří i tzv. „antropologie současných světů“ a estetika, vizuální antropologie, antropologie umění, antropologie těla, módy či životního stylu. Ve vybraných oborech své specializace působil jako externí pedagog na společenskovědním modulu FHS UK a v současnosti vyučuje na kreativním modulu FHS UK.\n\nJeho novinářskou specializací je vědecko – populární a cestopisná žurnalistika. Na bázi populárně – vědní publicistiky dlouhodobě spolupracoval s českou edicí National Geographic, v němž spolupracoval s Danem Bártou v začátcích jeho odonatologické kariéry v projektu Na vážkách. Vědecko - populární publicistice se věnoval i v rámci Orientace Lidových novin, Psychologie DNES či TV Prima Zoom. Cestopisné reportáže publikoval např. v magazínu Koktejl, Lidé a Země, Svět obrazem, Lidové noviny, Travel Service onboard magazine, palubním magazínu MyWings společností ČSA a Smartwings. či v Eccentric Clubu. Jako první z českých novinářů publikoval v devadesátých létech reportáž ze Scampie, jednoho z nejnebezpečnějších sídlišť Evropy, které bylo pod správou italské mafie Camorra. Pro geografický magazín Koktejl vedl rozhovory se zajímavými osobnostmi české kulturní scény (Dan Bárta, Michal Horáček apod.) a uskutečnil poslední magazínový rozhovor se Zuzanou Navarovou, Zpět hledím nehledět, který však již nebyl in memoriam publikován. K jeho publicistické činnosti se postupem času přidala i lifestylová žurnalistika, které se věnuje např. v lifestylovém magazínu Lidových novin Proč ne?!, magazínu ForMen, Vogue či Elle, a regionální historie. \n\nV době studií divadelní antropologie (BcA.) na Divadelní fakultě Akademie múzických umění v Praze spolupracoval se sociálním ekologem Bohuslavem Blažkem na inovativních pedagogických projektech a na oficiální architektonicko - diskusní platformě diskuse.hrad.cz, která vzešla na popud prezidenta Václava Havla, a zabývala se symbolikou, smyslem a možnostmi otevření Pražského hradu širší veřejnosti.\n\nS ekonomickým historikem Johnem Komlosem spolupracoval na projektu Jak rostou Češi, v němž jsou uvedeny v souvztah ekonomické a fyzicko - antropologické faktory podílející se na lidském růstu. Tematiku těla a městských subkultur dále zpracoval např. v rámci kapitoly v souborné knize Kmeny 0: městské subkultury a nezávislé společenské proudy před rokem 1989, do světa \"duševně nemocných\" nahlédl v případové studii deprese Jasný případ a do \"antropologie současných světů\" ve sbírce cestopisně - literárních reportáží Světy mezi světy.\n\nDlouhodobý zájem o bývalé portugalské kolonie jej přivedl k dlouhodobé spolupráci s organizací UNICEF Mosambik, která vyústila např. spolupráci nejen na kalendáři, výročních zprávách, na obrazovém podkresu videoklipu Sofrimento mosambické zpěvačky a lokální ambasadorky Dobré vůle Neymy, ale i komunikačně vizuální kampaně, která byla postavena na hollywoodském herci a ambasadorovi Dobré vůle, Liamu Neesonovi. (2011) a Millie Bobby Brown (2018).\n\nFotograficky se zaměřuje především na žánry street – photography zobrazující každodenní život na veřejném prostoru a na reportážní portrét, v nichž obdržel řadu mezinárodních cen. V dlouhodobém projektu WWWomen se zaměřuje na mezikulturní zachycení ženské krásy v jejím přirozeném prostředí.\n\nNavštívil více než 100 zemí světa a po moři a pevnině procestoval většinu někdejšího portugalského námořního impéria od Brazílie přes Azory, Kapverdy, Gou (stát), Macao, Malakku až po Japonsko, a to včetně portugalských enkláv a architektonických pamětihodností vně tohoto koloniálního systému, jako je např. Írán, Srí Lanka či Thajsko. Vydal se rovněž po stopách prokletého básníka Arthura Rimbauda a po trase Charleville-Mézières - Roche - Egypt doputoval až do etiopského Hararu, kde strávil Rimbaud většinu svého dospělého života již jako obchodník s kávou, dobrodruh a zeměpisný průzkumník. Josephy opakovaně označil Rimbauda za svůj juvenilní vzor, což se odrazilo i v jeho metodě explorativního symbolismu a geografické poezii.\nV roce 2017 splnil kritéria členství The Travelers' Century Clubu, když navštívil sto zemí světa.\n\nV oboru fotografie oceněn v rámci \"nejprestižnější evropské fotografické soutěže\" Prix de la Photographie Paris: Gold Prize. Prix de la Photographie Paris 2014, Silver Prize 2013, 2*Bronze Prize, People's Choice Awards 2013, Tokyo Photo Awards (Conflict - Editorial) Bronze Prize 2016 and Silver Prize 2018, Finalist at The Henri Award, International Street Photography Awards, StreetFoto Festival, San Francisco, 2017 a London Street Photography Festival 2018, Photographer of the Year (2012), ATOD Magazine, 2. místo v soutěži fotograf blogu IDNES.cz, Nominee 2012 v rámci Black Spider Awards a řadou Honorable Mentions (např. IPA 2012, Los Angeles, MIFA, Moscow). Fotografie zastoupeny v soukromých sbírkách v USA a České republice.\n\nVystavoval např. v rámci doprovodného programu na Mezinárodním filmovém festivalu Karlovy Vary, Mezinárodním festivalu street - photography v San Franciscu, v Instituto Camoes v Praze, na Filozofické fakultě Univerzity Palackého, v galerii Na Půdě Filozofické fakultě Ostravské univerzity, v galerii Na schodišti Městské knihovny Tábor či v  rámci krátkodobých expozic soutěže Prix de la Photographie Paris v pařížské galerii Espace Dupon a v rámci Tokyo Photo Awards v galerii Owada v Tokiu. V dlouhodobé expozici je jeho velkoformátová fotografie součástí propagace kulturního centra Phare Ponleu Selpak a je umístěna za Archeologickým muzeem v Siem Riepu nedaleko chrámů Angkor Wat.\n\nMichal Josephy je kurátorem táborské galerie Les Deux Anges a pamětních knih c.k. tabákové továrny v Táboře od doby jejího provizorního provozu až do ukončení průmyslové výroby (1874 - 1953), na jejichž základě uspořádal po 70 letech od ukončení činnosti továrny dokumentární výstavu. Je autorem doslovu knihy básní Tali Bachtar rapera a básníka, dvorního textaře skupiny J.A.R, Oty Klempíře. a autorem textu v katalogu k výstavě fotografií Dana Bárty v Rudolfinu. Výstava Imprese zahrnovala 18 autorů současného českého umění a byla zaměřena na fenomén krásy.\n\n\nfotografie:\n"}
{"id": "1007151", "url": "https://cs.wikipedia.org/wiki?curid=1007151", "title": "Anaklét Bürgermeister", "text": "Anaklét Bürgermeister\n\nAnaklét Bürgermeister OFM (–1789), latinsky Anacletus Burgermeister byl český františkán a teolog. Narodil se v Kozomíně někdy před rokem 1725, řádové sliby nejpozději v roce 1740. Ve františkánském řádu působil nejprve jako lektor filozofie a teologie na klášterních školách, učitelem filozofie byl konkrétně v slánském klášteře. Když byla tamější filozofická studia přeložena roku 1749 do konventu v Bechyni, přesunul se tam spolu s dalším lektorem Janem Damascénem Rosinim.\nPřinejmenším v letech 1759–1761 přednášel teologii pro františkánské kleriky na klášterní škole v Olomouci. Jeho studijní teze nechali řeholníci vytisknout spolu s učebnicemi dalších lektorů Alberta Langnera a Elzeara Kinského v roce 1759 u řádového příznivce, olomouckého tiskaře Josefa Antonína Škarnicla. Údajně též vyučoval na generálních františkánských studiích v Praze u P. Marie Sněžné.\n\nNejpozději roku 1763 zanechal vyučování na klášterních školách, v řádových pramenech je totiž dále titulován jako vysloužilý lektor (emeritus). Od září 1674 do září následujícího roku řídil jako zástupce představeného - vikář klášter v Hájku, kde si snad měl na čas odpočinout. V nejvyšší funkci v provincii - jako provinční ministr (provinciál) české františkánské provincie byl zvolen hned nato a takto působil poprvé v letech 1765–1768 a po přestávce v následujících dvou volebích obdobích znovu v letech 1771–1774. V mezidobí byl zvolen provinčním kustodem a po roce 1774 pak kustodem habituálním (doživotním). Anaklét Burgermeister zemřel 11. dubna 1789 v Praze jako jubilant řeholních slibů a ve františkánském nekrologiu je titulován jako „velmi zasloužilý muž“. Během svého prvního působení ve funkci provinciála se mimo jiné postaral o rozšíření františkánského kláštera ve Voticích, pro jehož úpravy jako představený provincie dodal finanční prostředky. Rovněž přispěl roku 1770 na obnovu dřevěného kříže před františkánským kostelem v Jindřichově Hradci\n\nKromě tezí vydaných tiskem známe rovněž několik rukopisných, studenty klášterních studií zapsaných Burgermeisterových sérií přednášek. Olomoucké hodiny morální teologie z roku 1761 si pod titulem \"Theologia moralis\" zapsal student františkán Kamil Stehno, jsou rozděleny do 19 traktátů a dále se dělí na jednotlivé kvestie.\nPůvod dalších rukopisných zápisů Bürgermistrových přednášek zatím nebyl identifikován. Jedná se přinejmenším o ještě tři morální teologie (z toho jedna přednášená společně s Jáchymem Lantzingerem), jeden svazek lekcí o svátostech (\"Theologia sacramentalis\") a titul \"Piscina probatica\".\n"}
{"id": "1007153", "url": "https://cs.wikipedia.org/wiki?curid=1007153", "title": "Kristián Cást", "text": "Kristián Cást\n\nKristián Cást OFM (-1744), též Cast nebo Kast byl františkán a teolog působící v českých zemích. V blíže nezjištěném františkánském konventu byl kvardiánem, jako lektor teologie působil na řádových klášterních studiích. Vyučoval mimo jiné polemickou teologii shromažďující neshody mezi křesťanskými konfesemi a proudy a hledající argumenty pro katolickou stranu. \n\nFrantiškán a lektor teologie Kristián Cást autorem příručky kontroversistické teologie: \"Discursus controversisticus\" vytištěné ve vratislavské jezuitské tiskárně roku 1736. Kniha věnovaná hraběti Františku Václavu z Vrtby (1671-1750) je sice psána latinsky a předpokládá tak čtenáře s jistou úrovni vzdělání, nejde ale o klasickou kněžskou učebnici. Dle předmluvy se zdá, že cílovým čtenářem měl být již vysvěcený kněz, který se setkával v okolí s protestantskou protikatolickou argumentací a byl nucen jí nejen čelit, ale také prostým a jasným způsobem vysvětlovat katolické učení. V přehledně roztříděných kapitolách se tak Cást zaměřil na definici „pravé“ církve, její autoritu, apoštolskou posloupnost, nemožnost spasení mimo církev, herezi, autoritu papeže, svátosti, zejména eucharistii nebo kult svatých. Podle dochování ve fondech knihoven františkánských klášterů byl Cástův více než pětisetstránkový „Discursus“ takto či již dříve během studií přinejmenším mezi františkány nejen ve Slezsku ale i v dalších výrazněji německy mluvících oblastech českých zemí běžně využíván.\n\nPodle starších popisů literární činnosti františkánů napsal bratr Kristián údajně učebnici nebo příručku \"Selectae quaestiones Theologo-Polemicae\" vydanou roku 1730 ve Vratislavi. \n\nKristián Cást zemřel 27. září 1744 v Plzni.\n"}
{"id": "1007156", "url": "https://cs.wikipedia.org/wiki?curid=1007156", "title": "Songs of Praise", "text": "Songs of Praise\n\nSongs of Praise může být:\n\n"}
{"id": "1007157", "url": "https://cs.wikipedia.org/wiki?curid=1007157", "title": "Spectrum", "text": "Spectrum\n\nSpectrum může být:\n\n\n\n"}
{"id": "1007158", "url": "https://cs.wikipedia.org/wiki?curid=1007158", "title": "Seznam zápasů mexické fotbalové reprezentace na MS", "text": "Seznam zápasů mexické fotbalové reprezentace na MS\n\nMexická fotbalová reprezentace byla celkem 16x na mistrovstvích světa ve fotbale a to v letech 1930, 1950, 1954, 1958, 1962, 1966, 1970, 1978, 1986, 1994, 1998, 2002, 2006, 2010, 2014, 2018.\n\n"}
{"id": "1007159", "url": "https://cs.wikipedia.org/wiki?curid=1007159", "title": "Diecéze Cape Palmas", "text": "Diecéze Cape Palmas\n\nDiecéze Cape Palmas je římskokatolickou diecézí nacházející se v Libérii.\n\nDne 2. února 1950 byla bulou papeže Pia XII. \"Ut fidei propagandae\" vytvořena apoštolská prefektura Cape Palmas z části území apoštolského vikariátu v Libérii.\n\nO dvanáct let 7. května 1962 později ji papež Jan XXIII. povýšil bulou \"Cum sit Ecclesia\" na apoštolský vikariát se stejným názvem.\n\nPoté ho papež Jan Pavel II. dne 19. prosince 1981 povýšil bulou \"Patet Ecclesiae\" na diecézi.\n\nPatří do církevní provincie Monrovia. Jejím hlavním chrámem je Katedrála Svaté Terezie od Dítěte Ježíše.\n\nK roku 2007 měla diecéze 20 000 věřících, 9 diecézních knězů, 2 řeholní kněze, 2 řeholníky, 18 řeholnic a 11 farností.\n\n"}
{"id": "1007165", "url": "https://cs.wikipedia.org/wiki?curid=1007165", "title": "Benvenut Deblin", "text": "Benvenut Deblin\n\nBenvenut Deblin OFM (před r. 1743–1818), též Benevenut Deblin, křestním jménem Jan Adam hrabě z Deblína a Althardu, řeholním Benvenut (Benevenut), byl františkán, pravděpodobně německého jazyka, působící v českých zemích. Vzhledem k svému šlechtickému původu se zřejmě narodil nebo v dětství pobýval na znojemském hradě nebo zámku v Starém Hobzí. Před vstupem do františkánského řádu působil jako vojenský velitel armády hesenského lankraběte Maximiliána (1689-1753). Řeholní sliby složil někdy před rokem 1756, v roce 1758 přijal kněžské svěcení. Byl údajně „znamenitý bohoslovec, jenž pořádal roku 1762 u P. Marie Sněžné v Praze veřejnou disputaci a v Olomouci čítán mezi nejlepší řečníky“. V letech 1764–1766 působil Deblin v plzeňském klášteře jako sváteční kazatel. V 80. letech pobýval v dačickém konventu, mezi jehož dobrodince patřila též rodina hrabat Deblinů. Šlechtický původ a zejména osobní vazby na vlivné příbuzné umožňovaly Benvenutovi získat v rámci řeholního společenství zvláštní nepsaná privilegia. Například běžně mohli františkáni mohli knihy pro osobní potřebu pouze užívat, nikoli je vlastnit spolu s právem volného nakládání, a to ze souhlasem představeného, Benvenut považoval své svazky za osobní vlastnictví, včetně možnosti je dále věnovat klášteru, v tomto případě v Dačicích.\nOd roku 1805 pobýval Benvenut Deblin v klášteře v Moravské Třebové. Ačkoli měl tehdy asi okolo 70 let a je titulován jako vysloužilý kazatel (emeritus), rozhodně nezahálel a v klášteře s dlouhou tradicí přípravy nových řeholníků působil jako magistr noviců, knihovník a v letech 1809-1815 jako vikář kláštera.\n\nZ kazatelské činnosti bratra Benvenuta Deblina byla přinejmenším jedna jeho promluva vydána tiskem. Jednalo se o jeho oslavné kázání, které pronesl 26. prosince 1773 v olomouckém františkánském kostele Neposkvrněného početí Panny Marie při přiležitosti řádového jubilea 50 let od slibů svého spolubratra Leonarda Bähra (též Beer, †1775). Kázání na 18 stranách vytiskla v Olomouci Josefa Terezie Hirnleová, vdova po s františkány spřízněném tiskaři Františku Antonínu Hirnleovi v roce 1774.\n\nPodle řádového františkánského nekrologia zemřel údajně poslední člen hraběcího rodu z Deblína františkán Benvenut Deblin 9. května 1816 v Moravské Třebové, více dalších z původních zdojů blíže vycházejících pramenů ale uvádí pravděpodobnější rok jeho úmrtí jako 1818.\n"}
{"id": "1007167", "url": "https://cs.wikipedia.org/wiki?curid=1007167", "title": "Diecéze gbarngská", "text": "Diecéze gbarngská\n\nDiecéze Gbarnga je římskokatolickou diecézí nacházející se v Libérii.\n\nByla vytvořena dne 17. listopadu 1986 bulou papeže Jana Pavla II. \"De Monroviensi\", z části území arcidiecéze Monrovia.\n\nPatří do církevní provincie Monrovia a jejím hlavním chrámem je Katedrála Svatého Ducha.\n\nK roku 2007 měla diecéze 17 000 věřících, 4 diecézní kněze, 4 řeholní kněze, 1 trvalého jáhna, 4 řeholníky, 10 řeholnic a 16 farností.\n\n"}
{"id": "1007168", "url": "https://cs.wikipedia.org/wiki?curid=1007168", "title": "Silnice II/523", "text": "Silnice II/523\n\nSilnice II/523 je silnice II. třídy spojující Jihlavu s Humpolcem. Patří mezi kratší silnice II. třídy. Je to významná komunikace z hlediska objízdné trasy k dálnici D1. Celková délka silnice je 27,632 km.\n\n\"celková délka 21,144 km - mostů: 4 - železničních přejezdů: 1\".\"Silnice II/523 začíná před Jihlavou vyústěním ze silnice I/38, kterou v průtahu Jihlavou kříží v ulici Jiráskova. Dále silnice pokračuje přes Šipnov, Bílý Kámen až do Větrného Jeníkova. Zde peážuje přes obec po silnici II/131. Poté pokračuje dál přes Kalhov až na hranice okresu Pelhřimov.\"\n\"Celková délka 6,488 km - podjezdů: 1 - železničních přejezdů: 1\".\"Od hranic okresu Jihlava silnice vede přes podjezd pod dálnicí D1 až do Humpolce, kde končí zaústěním do silnice I/34.\"\n"}
{"id": "1007175", "url": "https://cs.wikipedia.org/wiki?curid=1007175", "title": "North York", "text": "North York\n\nNorth York je městská část v severní části Toronta v Ontariu v Kanadě. Podle sčítání v roce 2001 zde žilo 608 288 obyvatel, v roce 2006 měla městská část 635 370 obyvatel. Do roku 1998 se jednalo o samostatné město, které bylo druhou největší částí obecní struktury nazývané Metropolitan Toronto, která byla nařízením Ontarijské vlády změněna na City of Toronto a sloučila všech šest částí.\n\nNorth York je jedna z nejrozmanitějších částí Toronta, jež obsahuje čtvrti nejzámožnější (The Bridle Path, Hogg's Hollow, York Mills, Willowdale, Bayview Village) i nejchudší (Jane and Finch, Flemingdon Park a Lawrence Heights).\n"}
{"id": "1007177", "url": "https://cs.wikipedia.org/wiki?curid=1007177", "title": "Optické vlastnosti", "text": "Optické vlastnosti\n\nOptické vlastnosti charakterizují odezvu materiálů na dopadající elektromagnetické záření. Pro každý materiál platí, že dopadající záření je materiálem částečně propuštěno, částečně odraženo a částečně pohlceno.\n\n\n\n"}
{"id": "1007178", "url": "https://cs.wikipedia.org/wiki?curid=1007178", "title": "Claudio Bravo", "text": "Claudio Bravo\n\nClaudio Andrés Bravo Muñoz (* 13. dubna 1983, Buin, Chile) je chilský fotbalový brankář a reprezentant, v současnosti působí v klubu Manchester City. Účastník Mistrovství světa 2010 v Jihoafrické republice a Mistrovství světa 2014 v Brazílii.\n\nClaudio Bravo působil v Chile v klubu Colo-Colo, v jehož dresu debutoval v profesionálním fotbale. V červenci 2006 odešel do Evropy, kde podepsal pětiletý kontrakt se španělským klubem Real Sociedad. S Realem se stal v sezoně 2009/10 vítězem Segunda División a vyválčil tak postup do elitní španělské ligy Primera División. V dresu Realu Sociedad vstřelil dokonce gól v Segunda División z přímého kopu.\n\nV průběhu MS 2014 v Brazílii vyšlo najevo, že jej koupila FC Barcelona jako náhradu za gólmana Víctora Valdése, který odešel po sezoně 2013/14. Bravo se měl stát brankářskou jedničkou, ale Barcelona angažovala ještě nadějného Němce Marc-André ter Stegena.\n\nV srpnu 2016 přestoupil z Barcelony do anglického mužstva Manchester City FC, které převzal před sezónou 2016/17 Pep Guardiola. Ten jej upřednostnil před anglickým brankářem Joe Hartem. Bravo podepsal čtyřletý kontrakt.\n\nReprezentoval Chile v mládežnických kategoriích.\n\nV A-mužstvu Chile debutoval v roce 2004. Zúčastnil se Mistrovství světa 2010 v Jihoafrické republice a Mistrovství světa 2014 v Brazílii. Na obou turnajích byl kapitánem týmu. Na MS 2014 chilský národní tým vypadl po vyrovnané bitvě v osmifinále s Brazílií v penaltovém rozstřelu.\n\nS chilskou reprezentací vyhrál jihoamerické mistrovství Copa América 2015, což znamenalo historicky první titul v této soutěži pro Chile. V roce 2016 titul s chilským týmem obhájil.\n\n"}
{"id": "1007180", "url": "https://cs.wikipedia.org/wiki?curid=1007180", "title": "San Jacinto (Kalifornie)", "text": "San Jacinto (Kalifornie)\n\nSan Jacinto je město v okrese Riverside County ve státě Kalifornie ve Spojených státech amerických. K roku 2010 zde žilo 44 199 obyvatel. S celkovou rozlohou 67,679 km² byla hustota zalidnění 650 obyvatel na km². Město vzniklo roku 1870 a začleněným se stalo v dubnu roku 1888. Sídlí zde komunitní škola Mt. San Jacinto College.\n\n"}
{"id": "1007182", "url": "https://cs.wikipedia.org/wiki?curid=1007182", "title": "San Dimas", "text": "San Dimas\n\nSan Dimas je město v okrese Los Angeles ve státě Kalifornie ve Spojených státech amerických. K roku 2010 zde žilo 33 371 obyvatel. S celkovou rozlohou 39,957 km² byla hustota zalidnění 840 obyvatel na km². Město bylo pojmenováno podle Svatého Dismase. Titul města mu byl přidělen dne 4. srpna roku 1960.\n\n"}
{"id": "1007185", "url": "https://cs.wikipedia.org/wiki?curid=1007185", "title": "Bravo (rozcestník)", "text": "Bravo (rozcestník)\n\nBravo může označovat:\n\n\n"}
{"id": "1007194", "url": "https://cs.wikipedia.org/wiki?curid=1007194", "title": "Mistrovství světa ve fotbale 2014 – skupina A", "text": "Mistrovství světa ve fotbale 2014 – skupina A\n\nSkupina A Mistrovství světa ve fotbale 2014 byla jednou z osmi základních skupin tohoto šampionátu. Nalosovány do ní byly celky Brazílie, Chorvatska, Mexika a Kamerunu.\n\nUtkání mezi Brazílií a Chorvatskem zahájilo celý šampionát. V průběhu mistrovství vzniklo podezření, že hráči Kamerunu (který skončil ve skupině poslední s bilancí tří proher a skóre 1:9) nekale ovlivňovali své zápasy.\n\n\"Poznámka: Žebříček z října 2013 byl použit pro určení nasazení při konečném pořadí losování skupin na Mistrovství světa. Žebříček z června 2014 ukazuje aktuální pořadí mužstva ve světovém žebříčku FIFA.\"\n\n\"Všechny časy zápasů jsou v SELČ.\"\n\nOba týmy se spolu utkaly v předchozích dvou zápasech, naposledy v základní skupině Mistrovství světa ve fotbale 2006, kdy Brazílie vyhrála 1:0. Chorvatský útočník Mario Mandžukić byl suspendován na toto utkání, poté, co v barážovém zápase proti Islandu tvrdě fauloval Jóhanna Berga Guðmundssona.\n\nPři nástupu na stadión v São Paulu bylo z brazilského mužstva znát, že jsou na toto utkání strašně moc motivovaní a to se potvrdilo i při hymně, když se některým hráčům objevily slzy v očích. Paradoxně jim, ale tahle přehnaná motivace mohla na začátku utkání ublížit. Hned první vážnější situací se prezentoval chorvatský kanonýr Ivica Olić, který po centru spoluhráče Ivana Perišiće hlavičkoval těsně mimo branku. Tahle situace Chorvaty moc mrzet nemusela, protože v 11. minutě, po Olićovém přízemním centru si míč za vlastního brankáře srazil brazilský obránce Marcelo. Vyrovnat se Brazilcům, ale povedlo ještě do konce poločasu, a to když ve 29. minutě po Oscarově přihrávce vypálil z 23 metrů přesně k tyči Neymar. V druhém poločasu se už Brazilci ujali vedení, když po pádu Freda v šestnáctce nařídil japonský rozhodčí Júiči Nišimura pokutový kop, který v 71. minutě proměnil opět Neymar a Brazílie tak vedla 2:1. V nastaveném čase ještě zpečetil vítězství Oscar, který po přihrávce od svého spoluhráče z Chelsea Ramirese vypálil z 20 metrů a trefil bodlem přesně k tyči.\n\nPo zápase se mezi veřejností ztrhla velká debata nad nařízenou penaltou pro Brazílii. Útočník Fred ucítil lehký dotek chorvatského obránce Dejana Lovrena a jako podťatý se skácel k zemi. Japonský rozhodčí nejspíše podlehl tlaku domácího publika, nařídil penaltu a Chorvatovi dal ještě žlutou kartu. Z následující penalty se Brazilci ujali vedení a zřejmě tak rozhodli celý zápas. Po zápase se Nišimury zastal i Šéf komise rozhodčích FIFA Massimo Busacca, který na adresu sudího prohlásil: „\"Rozhodčí měl velmi dobrou pozici a souboj dobře viděl. Byl tam kontakt. Kdyby hráč soupeře nedržel, tak teď nemáme o čem diskutovat. Nejprve na něj sáhl jednou rukou a pak i druhou\".“ Opačného názoru však byl chorvatský trenér Niko Kovač: „\"Jestli tohle byla penalta, tak už nehrajeme fotbal, ale basketbal. V takovém případě musí být na šampionátu odpískáno tak sto penalt\",“ prohlásil po utkání rozčílený kouč.\n\nZápas byl pozoruhodný pro řadu průkopnických událostí ve fotbalu. Jednalo se o první mistrovství světa v historii, na kterém padl vlastní gól (který byl také vůbec prvním vlastním gólem Brazílie na světových šampionátech) jako vůbec první branka na celém turnaji. Jako vůbec první viděl tento zápas dvě novinky, které FIFA zavedla a to využití speciálního spreje pro označení přímého volného kopu z místa a brankové technologie, které určuje překročení míče za brankovou čáru celým objemem.\n\nOba týmy se naposledy utkaly v přátelském utkání v roce 1993, kdy Mexiko vyhrálo 1:0.\n\nCelé utkání provázel vydatný déšť, se kterým se nakonec lépe dokázali vyrovnat Mexičané. Utkání opět provázeli chyby rozhodčích, jako tomu bylo i v zápase Brazílie s Chorvatskem. Sudí totiž ošidili v prvním poločase o dva góly mexického útočníka Giovani dos Santose, protože opakované záznamy ukázaly, že se Mexičan v obou případech nedopustil žádných ofsajdových přestupků. V prvním případě po centru Héctora Herrery zpracovával míč, ještě před ofsajdovou linií a v tom druhém po rohovém kopu uklidil míč do prázdné brány po teči jednoho z Kamerunců, tudíž se tam o žádném ofsajdu nedalo ani spekulovat. Ve druhé půli, ale Mexičané rozhodli duel ve svůj prospěch, když jediný gól utkání vstřelil v 61. minutě Oribe Peralta, který po střele dos Santose dorazil odražený míč do sítě.\n\nMexický kapitán Rafael Márquez se zapsal do historie tím, že jako vůbec první hráč vedl své národní mužstvo jako kapitán na čtyřech různých světových šampionátech.\n\nOba týmy se spolu utkaly už ve 38 zápasech, včetně tří základních skupin na Mistrovství světa, všechny tyto zápasy zvládla lépe Brazílie (1950: 4:0; 1954: 5:0; 1962: 2:0). Naposledy se střetly v základní skupině Konfederačního poháru FIFA 2013, kdy Brazílie brankami Neymara a Jôa vyhrála 2:0.\n\nV duelu, ve kterém se výhrou mohl jeden z týmů kvalifikovat do vyřazovacích bojů se stal hlavní hvězdou mexický brankář Guillermo Ochoa, který předvedl šest úspěšných zákroků a z toho čtyři byly vynikající. Nejprve zneškodnil hlavičku Neymara, poté Paulinhovu střelu zblízka po přímém volném kopu, další pokus Neymara a z halfvoleje i nebezpečnou hlavičku brazilského kapitána Thiaga Silvy. Po utkání mexický brankář prohlásil: „\"Byl to můj životní zápas, nemůžu uvěřit, že se mi něco takového povedlo na mistrovství světa a před tolika fanoušky\".“\n\nV utkání se pak už nic závratného nestalo a vůbec poprvé od mistrovství světa ve fotbale 1970 remizoval hostitelský tým ve skupinové fázi turnaje výsledkem 0:0. Mexiko se stalo vůbec první zemí na Mistrovství světa, kromě týmů z konfederací UEFY a CONMEBOLU, která získala v duelu s Brazílii alespoň bod.\n\nOba týmy se ještě nikdy neutkaly. Po karetním trestu z evropské baráže nastoupil v dresu Chorvatů poprvé na šampionátu Mario Mandžukić a hned se prezentoval 2 góly. Kamerun byl po této prohře jistý nepostupující.\n\nV utkání, kde jeden z týmů potřeboval alespoň bod, aby měl ještě šanci na udržení se v turnaji, otevřelo Chorvatsko skóre zápasu, když v 11. minutě po pasu Ivana Perišiće skóroval zblízka Ivica Olić. O pár minut později už Chorvati mohli vést 2:0, když se po rohu dostal k míči úplně volný Perišić, který ale trefil pouze dobře postaveného brankáře Charlese Itandjea. Těsně před koncem poločasu byl po faulu loktem zezadu na běžícího Maria Mandžukiće vyloučen Alexandre Song a Kamerun tak do konce zápasu musel hrál pouze v 10 lidech. Na 2:0 upravilo Chorvatsko v 48. minutě, kdy brankář Itandjea odkopl míč přímo na kopačku Perišiće, který ho na polovině hřiště zpracoval a velkým sólem zvýšil vedení svého týmu. Pak přišli chvíle Maria Mandžukiće, který se po karetním trestu vrátil do sestavy Chorvatska. První gól vstřelil v 61. minutě hlavičkou po rohu od Danijela Pranjiće a druhý o 12 minut později, kdy se mu po ráně od střídajícího Eduarda odrazil míč od brankáře přímo na kopačky a následná dorážka už pro něj nebyla problém. Tímto výsledkem Kamerun na turnaji skončil, naopak Chorvatsko se v přímém souboji utkalo s Mexikem o postup.\n\nNepříjemný incident se stal těsně před koncem utkání. Běžela 89. minuta, když se kamerunský hráč Benjamin Moukandjo dostal k odraženému míči a několika kličkami pokazil akci Kamerunu a ztratil míč. Tenhle moment zřejmě natolik vytočil obránce Assou-Ekotta, který si přišel vyříkat pár slov s Moukandjem a následně ho udeřil hlavičkou. Trenér Kamerunců Volker Finke kroutil nad tímto incidentem jen hlavou a uvedl: „\"Je to prostě nepředstavitelné. Viděl jsem, co se stalo a teď musím zjistit, proč k tomu došlo. Proč právě tito dva hráči takhle vybouchli\".“\n\nIvica Olić se stal druhým hráčem po Dánu Michaelu Laudrupovi, který měl mezi brankami na mistrovství světa 12letou pauzu a to když dokázal naposledy skórovat na MS v roce 2002 v zápase základní skupiny s Itálii. Mario Mandžukić se stal prvním chorvatským hráčem, který po suspendování skóroval na světovém šampionátu. Výsledek 4:0 byl největším vítězstvím Chorvatska na Mistrovství světa. V průběhu šampionátu se objevily informace, které nasvědčovaly tomu, že zápas byl zmanipulovaný. Nahrával tomu i těžko pochopitelný faul Songa v prvním poločase.\n\nOba týmy se spolu utkaly v předchozích čtyřech utkáních, včetně základní skupiny na Mistrovství světa 1954, kdy Brazílie zvítězila 3:0. Naposledy se střetnuli v základní skupině Konfederačního poháru FIFA 2003, kdy Kamerun gólem Samuela Eto'a vyhrál 1:0.\n\nOba týmy se spolu utkaly ve třech předchozích zápasech, včetně základní skupiny na Mistrovství světa 2002, kdy Mexiko zvítězilo 1:0.\n"}
{"id": "1007195", "url": "https://cs.wikipedia.org/wiki?curid=1007195", "title": "Diecéze Qacha’s Nek", "text": "Diecéze Qacha’s Nek\n\nDiecéze Qacha’s Nek je římskokatolickou diecézí nacházející se v Lesothu.\n\nByla založena dne 3. ledna 1961 bulou papeže Jana XXIII. \"Sacrum Evangelium\", z části území diecéze Maseru, která byla ve stejný den povýšena na metropolitní arcidiecézi.\n\nPatří do církevní provincie Maseru. Jejím hlavním chrámem je Katedrála Nejsvětějšího Vykupitele. \n\nK roku 2010 měla diecéze 194 500 věřících, 7 diecézních knězů, 7 řeholních knězů, 8 řeholníků, 69 řeholnic a 13 farností.\n\n"}
{"id": "1007197", "url": "https://cs.wikipedia.org/wiki?curid=1007197", "title": "Seznam komiksů považovaných za nejvýznamnější", "text": "Seznam komiksů považovaných za nejvýznamnější\n\nToto je seznam komiksů považovaných za nejvýznamnější založený na agregaci několika internetových žebříčků nejlepších komiksů bez ohledu na datum vydání a žánr. Seznam je pouze informativní a jeho cílem je encyklopedicky sestavit seznam významných komiksů.\n\nSeznam vychází ze sedmi žebříčků zveřejněných na internetu. Prvním je žebříček časopisu Complex, který sestavil Jason Serafino. Druhým je žebříček z webu www.goodokbad.com, který sestavil Seth T. Hahne. Třetím je žebříček časopisu Empire. Čtvrtý žebříček pochází z webu www.top100graphicnovels.com. Pátý žebříček byl sestaven na webu www.forbiddenplanet.com. Šestý žebříček pochází z internetové mutace skotského týdeníku Sunday Herald, sestavil ho Teddy Jamieson. Poslední žebříček byl zveřejněn na stránkách Amazon.co.uk a sestavil ho Ruben Armando. Jedná se tedy především o žebříčky z USA a Spojeného království.\n\nSeznam byl sestaven dle četnosti a pořadí v jednotlivých žebříčcích; je seřazen abecedně. Komiks byl do konečného seznamu zařazen pokud byl zahrnut v minimálně dvou seznamech.\n"}
{"id": "1007199", "url": "https://cs.wikipedia.org/wiki?curid=1007199", "title": "Seznam zápasů salvadorské fotbalové reprezentace na MS", "text": "Seznam zápasů salvadorské fotbalové reprezentace na MS\n\nSalvadorská fotbalová reprezentace byla celkem 2x na mistrovstvích světa ve fotbale a to v letech 1970, 1982.\n\n"}
{"id": "1007201", "url": "https://cs.wikipedia.org/wiki?curid=1007201", "title": "Seznam zápasů fotbalové reprezentace Trinidadu a Tobaga na MS", "text": "Seznam zápasů fotbalové reprezentace Trinidadu a Tobaga na MS\n\nFotbalová reprezentace Trinidadu a Tobaga byla celkem 2x na mistrovstvích světa ve fotbale a to v letech 1970, 1982.\n\n"}
{"id": "1007204", "url": "https://cs.wikipedia.org/wiki?curid=1007204", "title": "Diecéze Mohale’s Hoek", "text": "Diecéze Mohale’s Hoek\n\nDiecéze Mohale’s Hoek je římskokatolickou diecézí, nacházející se v Lesothu.\nByla vytvořena 10. listopadu 1977 bulou papeže Pavla VI. \"Ut fert creditum\", z části území arcidiecéze Maseru.\n\nPatří do církevní provincie Maseru. Hlavním chrámem je Katedrála Svatého Patrika.\n\nK roku 2007 měla diecéze 324 991 věřících, 13 diecézních kněží, 5 řeholních kněží, 14 řeholníků, 85 řeholnic a 19 farností.\n\n"}
{"id": "1007207", "url": "https://cs.wikipedia.org/wiki?curid=1007207", "title": "Seznam zápasů fotbalové reprezentace Spojených států amerických na MS", "text": "Seznam zápasů fotbalové reprezentace Spojených států amerických na MS\n\nFotbalová reprezentace Spojených států amerických byla celkem 10x na mistrovstvích světa ve fotbale a to v letech 1930, 1934, 1950, 1990, 1994, 1998, 2002, 2006, 2010, 2014.\n\n"}
{"id": "1007208", "url": "https://cs.wikipedia.org/wiki?curid=1007208", "title": "Silver Lake", "text": "Silver Lake\n\nSilver Lake může být:\n\n"}
{"id": "1007211", "url": "https://cs.wikipedia.org/wiki?curid=1007211", "title": "Chateaubriand (steak)", "text": "Chateaubriand (steak)\n\nChateaubriandův steak neboli prostě chateaubriand [vyslov šatobriján(d)] (alternativně i \"Châteaubriant\" podle francouzské obce) je pokrm z velmi silného (8 cm) řízku (steaku) hovězí svíčkové, který byl podle francouzské kuchařské bible \"Larousse Gastronomique\" vytvořen osobním šéfkuchařem Montmireilem pro spisovatele a diplomaty François-René de Chateaubrianda a sira Russella Retallicka, kteří pracovali ve službách Napoleona a Ludvíka XVIII.. Po správné přípravě patří mezi nejvoňavější a nejjemnější steaky spolu se Filet mignon.\n\nV Chateaubriandových dobách byl řízek brán z výraznějšího a méně jemného nízkého roštěnce a podáván s omáčkou z bílého vína s dušenou šalotkou a se zamíchaným přepuštěným máslem, estragonem a citronovou šťávou. Tradičně se podává s přílohou nových brambor s omáčkou buď bearnéskou nebo hořčičnou.\n\n"}
{"id": "1007212", "url": "https://cs.wikipedia.org/wiki?curid=1007212", "title": "Silver Lake (Los Angeles)", "text": "Silver Lake (Los Angeles)\n\nSilver Lake je rezidenční a obchodní čtvrt v centrální oblasti města Los Angeles v Kalifornii. Čtvrť byla postavena kolem městské nádrže, podle které také čtvrť byla pojmenována. Podle sčítání obyvatel v roce 2000 zde žilo 30 972 obyvatel, z nichž 41,8% byli latinskoamerického původu, 34% běloši, 18% Asijští Američané a 18% tvořili Afroameričané.\n\n"}
{"id": "1007213", "url": "https://cs.wikipedia.org/wiki?curid=1007213", "title": "Campigneulles-les-Petites", "text": "Campigneulles-les-Petites\n\nCampigneulles-les-Petites je francouzská obec v departementu Pas-de-Calais v regionu Hauts-de-France. V roce 2011 zde žilo 580 obyvatel.\n\n\"Počet obyvatel\" \n\n"}
{"id": "1007215", "url": "https://cs.wikipedia.org/wiki?curid=1007215", "title": "Mansvét Förschan", "text": "Mansvét Förschan\n\nMansvét Förschan OFM (-1720), latinsky Mansuetus Forschan byl český františkán a teolog. Narodil se v Březně někdy před rokem 1685, zřejmě však ještě o něco dříve. Ve františkánském řádu působil zejména jako lektor teologie a církevního práva na klášterních školách. V roce 1715 takto přednášel bohosloví na řádových generálních studiích v Praze u P. Marie Sněžné. V témže roce v pražském kostele Neposkvrněného početí P. Marie u františkánů hybernů pronesl veřejně pronesl obhajobu Neposkvrněného početí P. Marie vydanou též tiskem: \"Domus e Scoti Sententia Absque Labe Originali ... seu Maria Dei Genitrix gloria sine peccato\". Praha : tiskař Karel Jan Hraba, 1715.\n\nNa provinční františkánské kapitule v Praze v září 1716 byl jmenován provinčním definitorem a na další řádné kapitule v září 1719 v Nyse byl zvolen českým františkánským provinciálem. Spolu s vedením provincie zanechal aktivní výuky a byl dále titulován jako emeritní lektor. Podobně jako další čeští františkáni již dříve (Řehoř Jeřábek, Castulus Martin, Bernardin Ungar (†1707) nebo Sebastian Schambogen), působil jako generální vizitátor velkopolské františkánské provincie. Zvládl ještě řídit mimořádné setkání provinčního definitoria v Zásmukách 15. září 1720, v místním klášteře však již zůstal a o několik dní později zde 8. října umírá. Vedení české františkánské provincie za něj přebral jeho zástupce (vikář) Wolfgang Forel.\n"}
{"id": "1007219", "url": "https://cs.wikipedia.org/wiki?curid=1007219", "title": "Bearnéská omáčka", "text": "Bearnéská omáčka\n\nBéarnská omáčka (francouzsky \"Sauce béarnaise\", anglicky \"Béarnaise sauce\") je omáčka holandského typu s přídavkem estragonu. Dokonale se hodí k hovězím steakům, zejména chateaubriandu.\n"}
{"id": "1007220", "url": "https://cs.wikipedia.org/wiki?curid=1007220", "title": "Josef Förster (františkán)", "text": "Josef Förster (františkán)\n\nJosef Förster OFM ( – 7. ledna 1733 Olomouc) byl františkán a teolog působící v barokní době v českých zemích. Jako lektor vyučoval na klášterních studiích františkánů. V letech 1702–1703 bychom jej takto potkali jako jednoho ze dvou učitelů filozofie v jindřichohradeckém konventu. Když františkánské provinční definitorium (setkání definitorů) rozhodlo v Brně 4. září 1708 o zřízení studia spekulativní teologie při brněnském klášteře u sv. Máří Magdaleny, byl Förster se spolubratrem Mikulášem Weltzlem poslán do Brna jako první „proto-lektoři“ tamější klášterní školy.\nTeologii v Brně vyučoval bratr Förster ještě v roce 1709, o tři roky později (1712) již nicméně přednášel (morální?) teologii ve františkánském olomouckém klášteře. Františkán Josef Förster získal za své zásluhy o rovzoj františkánského řádu čestný titul „otec provincie“. Zemřel 7. ledna 1733 v Olomouci.\n"}
{"id": "1007221", "url": "https://cs.wikipedia.org/wiki?curid=1007221", "title": "Josef Förster (rozcestník)", "text": "Josef Förster (rozcestník)\n\nJméno Josef Förster označuje nebo označovalo více osob:\n\n"}
{"id": "1007227", "url": "https://cs.wikipedia.org/wiki?curid=1007227", "title": "Protasius Frank", "text": "Protasius Frank\n\nProtasius Frank OFM (před r. 1746–1807), též Prothasius nebo Protáz, někdy uváděný jako Franck, byl františkán a teolog působící v českých zemích. Narodil se v Novém Jičíně někdy před rokem 1746. Před rokem rokem 1758 složil u františkánů slavné řádové sliby. Následně se připravoval na kněžství a teologickou dráhu dalším studiem, své teze z teologie a kanonického práva obhájil v srpnu 1764 v klášteře františkánů sv. Máří Magdaleny v Brně, jeho učitelem (presesem tezí) byl Lucius Hornisch.\nJiž tři roky po dokončení těchto studií, konkrétně v letech 1776–1770 nebo 1771 působil jako jeden ze dvou lektorů filozofie v jindřichohradeckém františkánském konventu. Posléze v jiném klášteře (v J. Hradci byla jen studia filozofie) vyučoval řádové kleriky teologii. Zápisky a opisy z jeho přednášek si zapsal Frankův žák Quido Stutzig (zemř. 1811). S Frankovými přednáškami bohosloví jsou spojeny zřejmě i další zápisky a opisy, které si Quido Stutzig pořídil z různých oborů teologie. Frankovo rukopisně zachovalé dílo \"Tractatus de actibus humanis et conscientia\" z roku 1779 je pravděpodobně učebnicí morální teologie pro řádové studenty. Na sklonku 18. století se Protasius Frank na úkor učitelských aktivit začal podílet na vedení české františkánské provincie, nejprve jako provinční kustod. Na provinční kapitule 24. června 1800 v Jindřichově Hradci byl pak jednomyslně přítomnými zástupci klášterů zvolen provinciálem. Po skončení volebního období provinciála v roce 1803 byl opět jmenován kustodem provincie. Protasius Frank zemřel 16. října 1807 v Dačicích. \n"}
{"id": "1007228", "url": "https://cs.wikipedia.org/wiki?curid=1007228", "title": "Augulus Grützner", "text": "Augulus Grützner\n\nAugulus Grützner OFM ( – 22. října 1756 Opava), někdy uváděný jako Pritzner, byl františkán a teolog, zřejmě německého jazyka, působící v české františkánské provincii. Narodil se pravděpodobně někdy ke konci 16. století. Ve františkánském řádu byl „proslulým“ lektorem na klášterních studiích připravujících kleriky na duchovní povolání. Záznamy z jeho přednášek morální teologie si pořídil roku 1731 tehdejší student Severin Heckel († 1764). Učitelem teologie byl doloženě v olomouckém klášteře v roce 1731, kde tehdy presidoval teze františkánských studentů z obecné a morální teologie. V lednu 1734 působil jako generální lektor bohosloví v pražském klášteře u P. Marie Sněžné. V letech 1737–1738 působil jako kvardián kláštera u sv. Barbory v Opavě. O necelých dvacet let později také v Opavě 22. října 1756 zemřel.\n"}
{"id": "1007229", "url": "https://cs.wikipedia.org/wiki?curid=1007229", "title": "Bedřich Deym ze Stříteže", "text": "Bedřich Deym ze Stříteže\n\nBedřich Deym ze Stříteže, v německojazyčných pramenech též Friedrich Deym von Střitež (21. května 1866 Nemyšl – 2. ledna 1929 Praha), byl český šlechtic z rodů Deymů ze Stříteže a politik, za Rakouska-Uherska na konci 19. a počátku 20. století poslanec Říšské rady.\n\nJeho děd Bedřich Deym ze Stříteže starší byl zemským politikem. Prastrýc (bratr děda Bedřicha) Vojtěch Deym (1812–1863) podporoval českou kulturu. Otcem byl Felix Deym ze Stříteže.\n\nBedřich Deym se narodil roku 1866. Vystudoval německé státní gymnázium v Praze a pak vystudoval práva na Karlo-Ferdinandově univerzitě v Praze a na Mnichovské univerzitě. V roce 1889 získal titul doktora práv na české Univerzitě Karlově v Praze. Sloužil v armádě a pak působil v období let 1889–1890 coby úředník na místodržitelství ve Vídni, potom krátkou dobu v Bruck an der Leitha. Od roku 1891 zasedal v prezídiu zemské správy v Salzburgu. Roku 1892 poté, co zemřel otec Felix, se ujal správy rodinného majetku. Vlastnil velkostatky Nemyšl na Táborsku a Starý Jičín na severní Moravě, kde od roku 1908 bydlel. Od roku 1894 pracoval znovu na místodržitelství ve Vídni. Ze státních služeb odešel v roce 1899. Oženil se s Marií Sternbachovou z bývalého baronského rodu ze Starého Jičína. Měli spolu šest dětí.\n\nPodporoval české národní hnutí a státní právo. Po téměř třicet let byl členem české zemské zemědělské rady, od roku 1906 moravské zemské zemědělské rady. Po dvanáct let působil jako člen obchodní a živnostenské komory v Českých Budějovicích. Byl rovněž předsedou správní rady \"První všeobecné akciové společnosti pro životní pojištění\". Byl aktivní v katolickém hnutí. Podporoval křesťanské spolky. Po několik let zastával funkci předsedy Katolicko-politické jednoty pro Království české, která byla předchůdkyní katolických politických stran. Byl čestným rytířem maltézského řádu a od roku 1891 čestným komořím.\n\nV 90. letech se zapojil i do celostátní politiky. Ve volbách do Říšské rady roku 1897 získal mandát na Říšské radě za velkostatkářskou kurii v Čechách. Mandát obhájil i ve volbách do Říšské rady roku 1901. Byl zvolen za českobudějovickou skupinu velkostatkářské kurie. K roku 1901 se uvádí jako Dr. Friedrich von Střitež, hrabě, c. a k. komoří a velkostatkář.\n\nOd zemských voleb v roce 1901 zasedal na Českém zemském sněmu, kam byl zvolen za kurii velkostatkářskou (nesvěřenecké velkostatky). Byl členem Strany konzervativního velkostatku. Uspěl i v zemských volbách v roce 1908. Po rozpuštění sněmu (tzv. Anenské patenty) roku 1913 usedl do zemské správní komise. Za světové války byl členem výkonného výboru Strany konzervativního velkostatku. Během první světové války sloužil jako záložní důstojník na území Polska.\n\nNa podzim roku 1918 poskytl svůj pražský palác v Jindřišské ulici (tzv. Harrachovský palác) pro potřeby Národního výboru československého a právě zde došlo k ustavení první československé vlády (vláda Karla Kramáře). Palác později koupila Národní banka Československá.\n\nV závěru života již politicky nevystupoval, byl ale aktivní v katolických spolcích. Zemřel v lednu 1929 ve svém bývalém paláci v Jindřišské ulici v Praze. Byl pohřben v Starém Jičíně.\n"}
{"id": "1007231", "url": "https://cs.wikipedia.org/wiki?curid=1007231", "title": "Kolda z Koldic", "text": "Kolda z Koldic\n\nKolda z Koldic OP (* mezi 1265–1275; † mezi 1323-1327) byl příslušník českého panstva, dominikán, diplomat a dvořan českých králů Václava II. a Jana Lucemburského, učený lektor, inkvizitor a spisovatel. \n\nKolda je nám dnes znám především díky Pasionálu abatyše Kunhuty, je totiž autorem několika v něm obsažených textů. V pramenech se objevuje jako \"frater Colda\". Jako \"Colda de Coldicz\" je uveden v listině Jana Lucemburského, v níž je doporučován papeži Klimentovi V. za penitenciáře do Říma a kde se výslovně zmiňuje jeho šlechtický původ. Nejpíše tedy pocházel z rodu pánů z Koldic, původně usedlým v Míšni, který však také vlastnil statky v Čechách. Kolda působil jako lektor v dominikánském klášteře při kostele sv. Klimenta na Starém Městě pražském. Působil též jako inkvizitor a převor české dominikánské provincie. Velmi pravděpodobně se osobně znal s německým mistrem a mystikem Eckhartem, který strávil nějakou dobu v Čechách jako vizitátor české provincie. V dedikaci Kunhutě vzpomíná na svůj pobyt na dvoře jejího bratra Václava II., není vyloučeno, že patřil mezi kleriky, s nimiž král rád rozmlouval. S abatyší Kunhutou se musel blíže znát. Možná byl pověřen duchovním vedením svatojiřské komunity. V roce 1305 se poprvé objevuje v pramenech svatojiřského kláštera. Ačkoli byl jistě kvůli mnoha zastávaným úřadům velmi zaměstnán, vyhověl Kunhutiným prosbám a zpracoval téma, které mu určila. Na konečnou podobu Kunhutina pasionálu však nejspíše neměl žádný vliv. Zůstal jen autorem textů, které do něj přepsal svatojiřský kanovník Beneš. \n\nDochovaly se dva Koldovy latinské teologické spisy:\n\nOba spisy byly dedikovány svatojiřské abatyši Kunhutě Přemyslovně a jejich opsy pořízené kanovníkem Benešem se zachovaly v tzv. Pasionálu abatyše Kunhuty. V nich Kolda alegoricky vysvětluje náboženské pravdy. Po teologické ani literární stránce nepřekračují průměr dobové evropské produkce náboženských vzdělávacích spisů. Navyznačují se ani vzrušenou emocionalitou, ani myšlenkovou originalitou. Kolda měl se svým konzervativním přístupem daleko blíže k racionální argumentaci, než k vypjatým emocím mystického charakteru. Jeho cílem bylo čtenáře poučit, nikoli ho vyvést na cestu mystického prožitku. Kolda spisy nepsal z vnitřní potřeby, nýbrž na objednávku – dokázal na nich svou vzdělanost a projevil schopnost rychle vyhovět objednavatelčinu zadání (prý je sepsal během několika málo dní). To se odrazilo v malé myšlenkové originalitě. Hodnota Koldových spisů tak spočívá spíše v kontextu jejich dochování – v rámci luxusního rukopisu, u kterého známe objednavatele, písaře i autora velké části textů. Mystický náboj Koldovým spisům propůjčil až kanovník Beneš svými iluminacemi. \n\nKoldovy traktáty byly vydány roku 1997 nakladatelstvím OIKOYMENH nejen v latinském originále, ale i v novodobém českém překladu Dany Martínkové.\n\n"}
{"id": "1007232", "url": "https://cs.wikipedia.org/wiki?curid=1007232", "title": "Silvestr Hibler", "text": "Silvestr Hibler\n\nSilvestr Hibler ( – 1710), někdy uváděný též jako Silvester Hibler, byl český františkán, kněz, písař, hudebník a někdy bývá považován i za malíře. \n\nV roce 1681 se zřejmě v Praze připravoval jako klerik na kněžství, jako kněz získal obvyklé právo kazatele. Měl hudební nadání a v roce 1686 působil jako ředitel sboru u P. Marie Sněžné v Praze.. Od řádné provinční kapituly v červnu 1687 působil během následujících 14 měsíců jako vikář kláštera františkánů v Turnově. Opakovaně se byl pak do téže funkce v Turnově zvolen na celkem tři roky pro období od července 1689 do července 1692.\nPředevším však proslul a do dnešní doby na sebe zanechal památku jako písař pergamenových notovaných liturgických rukopisů určených pro modlitbu řeholníků v chóru. Hiblerem napsané chórové modlitební knihy napsané na přelomu 17. a 18. století bychom v této době jistě nalezli v celé řadě konventů české františkánské provincie a dodnes se zachovalo nemalé množství z nich. Na řádové provinční kapitule 4. prosince 1695 byl zvolen vikářem (zástupcem představeného) nedávno založeného kláštera v Zásmukách, v této funkci sloužil jeden rok. Podle některých úsudků pobýval nadále v Zásmukách celý zbytek života, vzhledem k zvyku františkánských řádů přesouvat bratry do jiných klášterů vždy po asi 2-3 letech je nicméně nepravděpodobné, že by Hibler strávil 15 let na jednom místě. Kolofony níže zmíněného graduálu a žaltáře určené pro vratislavský klášter z let 1684 a 1685 naznačují, že Silvestr Hibler mohl v tomto období pobývat v klášteře ve Slaném. Jisté je, že v tomto období, ať již kdekoli, psal další rukopisy a závěr života strávil opět v Zásmukách. V tamějším klášteře také tento „neúnavný písař chorálních knih mateřské provincie“, jak jej cituje zásmucké klášterní nekrologium a pamětní kniha, zemřel 27. ledna 1710 na následky opakované mrtvice. Pohřben byl v místní kostelní kryptě pro řeholníky. \n\nPodle zápisů v samotných rukopisech (kolofonech, explicitech), případně dle shodného písma a úpravy svazků byl bratr Silvestr Hibler písařem vícero liturgických knih pro různé kláštery. Psal je zpravidla z rozhodnutí provinčních představených (ministrů provinciálů), náklady někdy hradili místní rozhodnutí. Postupně se stal v řádu natolik proslulý jako písař knih pro bohoslužby, že i františkánské soupisy zemřelých jej uvádějí jako \"písaře\", nikoli klášterního vikáře, jímž byl v Zásmukách, a šlo o zřejmě o jeho nejvyšší dosaženou funkci v řádu běžně ve františkánských soupisech zesnulých uváděnou.\n\n\nHiblerovy písařské schopnosti zaznamenali řádoví představení - provinciálové a pověřili jej tvorbou modlitebních knih pro řádový chór tehdy nově založeného k české provincii františkánů náležejícího konventu sv. Antonína ve Vratislavi. Rukopisy pro vratislavský konvent založený roku 1679 psal Hibler přinejmenším zčásti v Praze a snad ve Slaném v 80. letech 17. století:\n\nPodobně jako v případě konventu ve Vratislavi, i v případě Zásmuky psal Silvestr pergamenové liturgické knihy pro nově založený klášter. Nákup pergamenů pro ně také zajistil hlavní fundátor kláštera hrabě Adolf Vratislav ze Šternberka. Dnes známe:\n\n\nPraktické využívání – chórová modlitba z Hiblerových pergamenových rukopisných knih v období rozvinutého knihtisku je však přinejmenším nejistá. Zatímco v Zásmukách byl žaltář z roku 1701 dle četných pozdější přípisů hojně užíván a spolu s ostatními kodexy až do počátku 20. století uložen a snad i příležitostně užíván na kruchtě kostela, „noční“ žaltář františkáni v Hostinném vůbec v chóru neměli a záhy ho uložili mezi nepotřebné liturgické knihy do bibliotéky v prvním patře kvadratury kláštera. Písařskou tvorbu a následné užívání modlitebních knih na nákladném pergamenu lze vnímat spíše jako náklonnost k tradici, než praktický účel daný např. nedostupností titulů na knižním trhu. Nelze však opomenout, že Hibler psal knihy zejména pro nově zakládané kláštery, kde byly modlitební knihy nezbytností a jejich případné vytištění v počtu několika exemplářů by bylo zcela nerentabilní. Klášterní nekrologia či pamětní knihy františkánů znají více řeholníků písařů a iluminátorů, jejich konkrétní dílo zatím ale zůstalo neidentifikováno.\n\nŽádný z uvedených rukopisů nezaznamenává františkána Silvestra Hiblera jako autora výzdoby. Iluminace jsou anonymní, případě podepsané monogramem, který zatím nenaznačuje souvislost s Hiblerem. Také řádová nekrologia (viz výše) zaznamenávají bratra Silvestra jako významného písaře, nikoli malíře. Iluminované zásmucké rukopisy byly dle datace iniciál vyzdobeny roku 1709, kdy již byly téměř jistě v užívání v Zásmukách a kdy Hibler v tamějším klášteře pobýval. Podpis (monogram?) „P.E.S.“ u iluminací však zatím nebyl rozluštěn. Snad přibližně v téže době (1707?) vzniklo pro zásmucký klášter skřínkové nekrologium - mortuarium s malbami s motivy smrti a dvěma vloženými listy se jmény, patrně původně pověšené na stěně v kostelním chóru pro připomínku a modlitbu za zemřelé bratry. Podle úsudku Vladimíra Ryšlinka byl malířem tohoto mortuaria Silvestr Hibler. Dle podobného malířského stylu pak bratru Silvestrovi připsal další soudobá malířská díla zásmuckého kláštera: okenice s biblickou tématikou z refektáře, snad dvířka skřínek identifikované jako pocházející z klášterní knihovny, malba (olej na plátně) františkánů před Kristem. Podobný charakter mají také iluminace zmíněných zásmuckých rukopisů, Snad se tedy jednalo o jednoho řádového malíře, jehož identifikaci se ale nepodařilo dosud odhalit a jímž spíše nebyl Hibler vyzdvihovaný v seznamech zesnulých františkánů jako písař.\n\nBratra Silvestra tak nelze s určitostí považovat ani za autora dnes silně přemalované nástropní malby s námětem dvanáctiletého Ježíše v chrámě a vyobrazeními řádových světců v zásmucké klášterní knihovně. Shodný vavřínový věnec (rám) jako na zásmuckém nekrologiu mají rovněž na plátně malované výplně dvířek skříní s portréty významných členů řádu v knihovně kláštera františkánů (dnes bosých karmelitek) v Dačicích nebo skřínkové nekrologium v kláštera ve Slaném, jejichž autor je anonymní a snad je dle stylu zažitého u františkánů vytvořil jiný řeholník, třeba další malíř Fidél Říp (Rzipp).\n"}
{"id": "1007234", "url": "https://cs.wikipedia.org/wiki?curid=1007234", "title": "Fabián Hinkelmann", "text": "Fabián Hinkelmann\n\nFabián Hinkelmann OFM (-1717), též Hinckelmann nebo Hincklman, nesprávně \"Henkermann\", byl františkán původem z českých zemí (české františkánské provincie). Těžištěm jeho působení však byla zejména Malá Asie, kde působil deset let jako apoštolský misionář. Fabián Hinkelmann byl autorem kontroversistické příručky \"Medulla celebriorum controversiarum fidei\" vytištěné v Ingolstadtu v roce 1716. Jak sám v úplném titulu díla zaznamenal, jednalo se o pomůcku pro kontakt s evangelíky, kalvínisty, pravoslavnými a židy určenou primárně dalším misionářům, ale též všem řeholníkům a farářům. Bratr Fabián zemřel na misiích, ve Smyrně (dnes İzmir) 10. ledna 1717.\n"}
{"id": "1007238", "url": "https://cs.wikipedia.org/wiki?curid=1007238", "title": "Lucius Hornisch", "text": "Lucius Hornisch\n\nLucius Hornisch OFM (-1782), někdy nesprávně Lucidus či Lucid, byl český (v českých zemích působící) františkánf a teolog. Pocházel ze Svitav. V roce 1728 měl údajně působit jako knihovník ve františkánském klášteře v Kladsku, což je ale vzhledem k jeho tehdy předpokládanému nízkému věku nepravděpodobné a zřejmě v té době ani ještě nebyl členem řádu. Ve františkánském řádu působil Lucius Hornisch jako učitel (lektor) teologie na řádových studiích. Podle mu připsaného titulu „generální lektor teologie“ působil na generálních studiích františkánů, s největší pravděpodobnosti v pražském konventu u P. Marie Sněžné.\n\nPro potřeby františkánských studujících kleriků napsal příručku morální teologie:\n\nJako lektor teologie a posléze též kanonického práva působil Lucius Hornisch v brněnském františkánském klášteře u sv. Máří Magdaleny. Dokládají to Hornischem presidované a řádovými studenty v tomto konventu obhájené studijní teze: \"Theses ex universa theologia polemico-dogmatico-scholastica... \" z roku 1760, \"Theses annuae polemico-dogmatico-scholasticae de deo in se subsistente\" z roku 1763, \"Theses dogmatico-polemico-scholasticae ex universa theologia\" z téhož roku a \"Synthemata juridico-canonica ex V. Libris Decretalium Gregorii IX... \" z roku 1764 V roce 1765 již působil jako „generální lektor“ teologie na generálních, tj. určených i pro zahraniční studenty, františkánských studiích v pražském klášteře.\n\nPodobně jako dříve Antonín Hartmann i další františkánští učenci barokní doby po několika letech zanechal lektorského působení na studiích a jako vysloužilý lektor (emeritus) byl dále aktivní ve vedení české františkánské provincie. Na řádné provinční kapitule v Praze v září 1768 byl zvolen provinčním ministrem (provinciálem) a na tomto postu působil běžné tříleté volební období do roku 1771. Podruhé byl provinciálem českých františkánů zvolen pro léta 1780-1782. V mezidobí byl jmenován kustodem provincie, posléze habituálním (doživotním). Pro své zásluhy získal titul „otec provincie“. V prvním období svého provincialátu, ale i v pozdějších letech P. Hornisch opakovaně rozhodl o finančním přispění provincie na opravu kláštera ve Voticích nebo s dalšími vedoucími představiteli provincie zajišťoval spolu s dobrodinci opravu kláštera v Jindřichově Hradci. Působil též jako generální vizitátor rakouské františkánské provincie. Lucius Hornisch zemřel v Brně 16. března roku 1782.\n"}
{"id": "1007239", "url": "https://cs.wikipedia.org/wiki?curid=1007239", "title": "Jan Damascén Charvát", "text": "Jan Damascén Charvát\n\nJan Damascén Charvát OFM (1712-1782), též Joannes Damasus Charvath nebo Jan Damašský Charvat, byl moravský nebo slovenský literárně činný františkán. Narodil se v roce 1712, kněžské svěcení přijal roku 1736. Pobýval v klášteře v Uherském Hradišti, jistou dobu jako místní představený (kvardián) a zřejmě též jako lektor filozofie. Dalším jeho působištěm byla nedaleká Skalica, kde vyučoval na klášterní škole církevní právo a snad již též teologii. V tamější klášterní knihovně byl uchováván objemný rukopis Charvátovy učebnice \"Introductio ad jus universum canonicum\" psaný ve Skalici roku 1763. Tento úvod do kanonického práva obsahuje přehledný výklad k první knize Dekretů Řehoře IX. sestavený z vícero starších i novějších pramenů a autorů. Rozebírá církevní soudnictví, pozice v církvi, trestní případy, cenzuru i církevní tresty. Posléze působil jako lektor teologie na klášterních studiích, i jako kvardián dalších františkánských konventů. Přinejmenším od roku 1756 byl Charvát definitorem uherské františkánské provincie Sv. Salvátora, v roce 1763 pak již definitorem habituálním (doživotním).\n\nTiskem byla vydána Charvátova příručka vykládající Řeholi sv. Františka z Assisi: \"Fractio panis in Refectionem Fratrum Minorum, neb Lámánj Chléba k Požjwánj Bratrůw Menssých, to gest Krátký Wýklad na Regulu Bratrůw Menssích…\" vytištěná v Skalici v tiskařské dílně Josefa Antonína Škarnicla v roce 1764. Lidový jazyk, v němž byla spirituální příručka vydána, naznačuje její předurčení k formaci a podpoře duchovního života františkánských řeholníků, včetně bratří laiků. Takto se rovněž dílo nacházelo ve vícero klášterech české i uherské františkánské provincie, kde kromě klášterních knihoven bylo uloženo v noviciátech nebo přímo v celách pro osobní užívání řeholníky. Drobný kapesní formát knížky (17x11 cm) ji přímo předurčoval pro snadné používání v skromných řeholních celách i přenášení na cestách. Při tvorbě díla jistě spolupracoval se spolubratrem Antonínem Preslem, který byl rovněž autorem v místním nářečí psaných výkladů františkánské řehole spirituality. Téměř společně je nechali vytisknout i skalického tiskaře Jana Antonína Škarnicla, který již v svém dřívějším působišti v Olomouci tiskl františkánům jejich knihy a v této praxi pokračoval i po přesunu do Uher.\nDamascén Charvát zemřel 19. března 1789 v Uherském Hradišti jako jubilant (50 let) řádových slibů i kněžství.\n"}
{"id": "1007243", "url": "https://cs.wikipedia.org/wiki?curid=1007243", "title": "Mistrovství světa ve fotbale 2014 – skupina B", "text": "Mistrovství světa ve fotbale 2014 – skupina B\n\nSkupina B Mistrovství světa ve fotbale 2014 byla jednou z osmi základních skupin tohoto šampionátu. Nalosovány do ní byly celky Španělska, Nizozemska, Chile a Austrálie. Obhájce titulu Španělsko nepostoupil ze skupiny, na jeho úkor šly dál týmy Nizozemska a Chile.\n\n\"Poznámka: Žebříček z října 2013 byl použit pro určení nasazení při konečném pořadí losování skupin na Mistrovství světa. Žebříček z června 2014 ukazuje aktuální pořadí mužstva ve světovém žebříčku FIFA.\"\n\n\"Všechny časy zápasů jsou v SELČ.\"\n\nOba týmy se spolu utkaly v předchozích 10 utkáních, včetně finále Mistrovství světa 2010, kdy Španělsko zásluhou Andrése Iniesty zvítězilo po prodloužení 1:0. Bylo to vůbec poprvé, co se týmy z předchozího finále Mistrovství světa střetly v základní skupině.\n\nŠpanělé v souboji s Nizozemci, který byl částečně vnímán i jako odveta za finále MS 2010, herně propadli, Nizozemcům skvěle vycházela brejková taktika. Dvěma góly se uvedli Robin van Persie a Arjen Robben, Van Persie předvedl krásnou rybičku (skóroval hlavou v letu), druhý jmenovaný se blýskl skvělou individuální akcí, kterou vyškolil španělskou obranu včetně brankáře Casillase. Nizozemsko smetlo soka z Pyrenejského poloostrova jednoznačně 5:1, přičemž několik dalších šancí zahodilo.\n\nOba týmy se spolu střetly v předchozích pěti zápasech, včetně základní skupiny na Mistrovství světa 1974, kdy utkání skončilo remízou 0:0. Naposledy se mužstva utkala na turnaji Copa Ciudad de Valparaíso, kde Chile góly Pedra Very a Reinalda Navia vyhrálo 2:1.\n\nObě mužstva se spolu utkala v předchozích třech zápasech, naposledy v přípravném utkání v roce 2009, kde zápas skončil nerozhodným výsledkem 0:0.\n\nOba týmy se spolu střetly v předchozích deseti utkáních, včetně dvou základních skupin na Mistrovství světa, všechny tyto zápasy zvládlo lépe Španělsko (1950: 2:0; 2010: 2:1). Naposledy se mužstva utkala v přípravném utkání v roce 2013, kde zápas skončil nerozhodným výsledkem 2:2.\n\nŠpanělé pokračovali v nevýrazných výkonech, tentokrát podlehli agilním Chilanům 0:2, což znamenalo, že jako obhájci titulu napodobili Italy z předchozího MS 2010 a vypadli už v základní skupině. Chile se kvalifikovalo do osmifinále.\n\nOba týmy se ještě spolu nikdy neutkaly. Australský útočník Tim Cahill byl z důsledku nahromadění žlutých karet na tento zápas suspendován.\n\nOba týmy se spolu utkaly pouze v jednom utkání a to na Letních olympijských hrách 1928, kde zápas skončil remízou 2:2. Nizozemský útočník Robin van Persie byl kvůli dvěma žlutým kartám z předchozích střetnutí ve skupině na tento zápas suspendován. O výsledku duelu rozhodli střídající hráči Nizozemska, Leroy Fer a Memphis Depay. Ve výborných výkonech pokračoval i Arjen Robben. Nizozemci obsadili s plným počtem 9 bodů první místo v této základní skupině, Chile šlo do osmifinále ze druhého místa.\n"}
{"id": "1007249", "url": "https://cs.wikipedia.org/wiki?curid=1007249", "title": "Prague Pride 2014", "text": "Prague Pride 2014\n\nPrague Pride 2014 byl čtvrtý ročník pražského festivalu Prague Pride zaměřený na tematiku gayů, leseb, bisexuálních a transgender osob. Festival se konal v týdnu od 11. do 17. srpna 2014, veřejně nejvíce exponovanou součástí festivalu byl průvod pořádaný po vzoru pochodů gay hrdosti Gay Pride v sobotu 16. srpna. Hlavním motivem ročníku byla podpora LGBT lidí ze zemí na východ od České republiky.\n\nHlavním tématem čtvrtého ročníku festivalu se stal život gayů a leseb ve východních zemích. Předseda pořádající organizace Czeslaw Walek k tomu uvedl: „V Moskvě jsou průvody gayů a leseb zakázané až do roku 2112, v okolních státech jejich účastníci riskují útok policie nebo holých lebek.“\n\nProstřednictvím mobilní aplikace a zabezpečené webové stránky LGBTavatars.cz nacházeli od začátku července účastníci festivalu své protějšky z Ruska, Běloruska, Ukrajiny a jiných zemí, kteří se nemohli akce osobně zúčastnit. Těm pak mohli online zprostředkovávat své postřehy z události. S kreativní myšlenkou přišla reklamní agentura Geometry Global a web i aplikaci vytvořila agentura Adikt Mobile. Tvářemi této kampaně se stali např. herečka Lenka Zahradnická, Česká Miss 2011 Jitka Nováčková či tanečník a choreograf Yemi A.D. Dalším představitelem tématu se stal Arménec Vaagn Chakhoain, který v Rusku vystudoval vysokou školu a nastoupil jako učitel zeměpisu, když se však okolí dozvědělo o jeho homosexualitě, stal se terčem útoků a odcestoval do ČR, kde požádal o vízum a ochranu.\n\nTéma se odrazilo i v grafickém vizuálu festivalu, který měl připomínat agitační plakáty z 50. let 20. století. Duhovou vlajku na něm v hrdinské póze nesl předseda Walek spolu se svým manželem Willemem. Motto znělo: „Povstaň proti homofobii.“\n\nV březnu 2015 vyhlásil Art Directors Club vítěze ocenění ADC Creative Awards, přičemž kampaň LGBTavatars společností Ogilvy & Mather a Geometry Global pro Prague Pride obsadila bronzovou příčku v kategoriích online přímého marketingu a digitálního designu, stříbrnou v kategorii inovativního využití médií a zlatou v kategorii sociálních médií.\n\nUdálost poprvé ve své 4leté historii získala záštitu člena vlády. Poskytl ji sociálně-demokratický ministr pro lidská práva, rovné příležitosti a legislativu Jiří Dienstbier. Další podporu poskytl také pražský primátor Tomáš Hudeček (TOP 09).\n\nFestival se těšil také každoroční podpoře velvyslanectví USA v Praze v čele s končícím velvyslancem Normanem L. Eisenem. Ambasáda u příležitosti zahájení nasvítila duhovými barvami svůj zahradní gloriet na Malé Straně a v Americkém centru se uskutečnilo několik akcí z programu Prague Pride.\n\nManažer Prague Pride pro mezinárodní vztahy Willem van der Bas uvedl, že je festival již méně závislý na grantech a více na komerčních sponzorech. Jako příklad uvedl podporu pivovaru Staropramen, který akci sponzoroval druhým rokem.\n\nOficiální podporu poskytlo festivalu víc než 10 pražských hotelů, téměř 20 barů a 36 firem a korporací. Mezi nimi byla kromě Staropramenu také škola vaření Cocina Rivero, filmový distributor Bontonfilm, společnost IBM či hotel Hilton. Z celkového rozpočtu 3,1 milionu korun poskytli soukromí sponzoři necelých 900 tisíc. Jedním z nových prostředků individuálního fundraisingu se stal tzv. Odpustkomat.\n\nFestival Prague Pride probíhal v týdnu od 11. do 17. srpna 2014. Program zahrnoval celkem 117 akcí na pěti desítkách míst v Praze. Druhým rokem vznikla provizorní festivalová vesnička, kolem níž se soustředila řada událostí, a to v Containallu nedaleko Karlova mostu. Např. pořadatelé filmového festivalu Mezipatra zde denně promítali tematický film.\n\nOficiální zahajovací setkání se uskutečnilo v reprezentativních vládních prostorách Hrzánského paláce.\n\nV pondělí 11. srpna vystoupila newyorská skupiny Betty, známá z televizního seriálu \"Láska je Láska\" (\"L Word\").\n\nV úterý 12. srpna byla na Václavském náměstí zahájena výstava \"Pink Choice\" vietnamské fotografky Maiky Elan zobrazující gay a lesbické páry z Hanoje a dalších měst. Série snímků získala 1. cenu World Press Photo 2013 v kategorii Aktuální problém.\n\nVe dnech 12. a 14. srpna uspořádala Společnost pro queer paměť (SPQP) prohlídkové trasy po Praze s výkladem k místům významným pro gay a lesbickou komunitu.\n\nVe středu 13. srpna vystoupilo ve Fóru Karlín synthpopové duo Pet Shop Boys. Téhož večera se ve Francouzském institutu uskutečnil program Pride Voices, při němž čeští i zahraniční řečníci seznámili publikum prostřednictvím vlastních příběhů se situací LGBT komunit ve svých zemích.\n\nNa piazzetě Národního divadla proběhlo taneční představení \"Ábel/Hevel\" izraelské choreografky Rachel Erdos, v němž účinkovali izraelští i palestinští tanečníci.\n\nDalší diskuse s názvem „Mráz přichází z Kremlu, teplo ze západu“ proběhla v Centru Člověka v tísni Langhans ve čtvrtek 14. srpna. Týž den se konalo v hotelu Hilton Business Forum, v jehož rámci se debatovalo o vstřícném přístupu firem k LGBT zaměstnancům.\n\nV pátek 15. srpna se v Americkém centru konala diskuse s gay diplomaty na téma jejich zkušeností z různých koutů světa. V Experimentálním prostoru NoD se zas konal komponovaný večer „Hot Chocolate“ zaměřený na problematiku homosexuality v romské komunitě. \n\nNa neděli 17. pak byla naplánována bohoslužba Českobratrské církve evangelické v kostele sv. Martina u zdi.\n\nVrcholem programu se jako obvykle stal sobotní průvod Prahou. V předchozím roce jej museli organizátoři vést jinou trasou, neboť si tu tradiční z Václavského náměstí přes Národní třídu na Střelecký ostrov předem zamluvili odpůrci festivalu. Proto již v polovině února 2014 nahlásili zamýšlenou trasu z Václavského náměstí přes ulici Na Příkopě, náměstí Republiky do Revoluční ulice, po Dvořákově nábřeží, dále přes Čechův most a po schodech na Letnou, kde připravili JarmarQ s prezentací jednotlivých LGBT organizací a odpolední hudební festival. Sraz účastníků byl ohlášen na 12. hodinu na Václavském náměstí.\n\nV čele průvodu šel dav lidí s transparenty, za nimi následovaly alegorické vozy s tančícími lidmi v pestrobarevných kostýmech. Podle ČTK se průvodu zúčastnilo asi 15 až 17 tisíc lidí, což představovalo nepatrný pokles oproti předchozímu ročníku, patrně způsobený počasím. Stejná čísla uvedl i server iDNES.cz s odvoláním na organizátory a přidal k nim i policejní odhady 20 tisíc lidí. Česká televize uvedla, že byl průvod podle účastníků oproti předchozímu ročníku méně extravagantní. Mezi zúčastněnými bylo asi 30 zaměstnanců americké ambasády a velké množství podporujících heterosexuálů. Média zaznamenala účast např. exministryně pro lidská práva Džamily Stehlíkové, exposlance Věcí veřejných Viktora Paggia s manželkou, moderátorky Ester Janečkové s rodiči svého zesnulého synovce Filipa. Předem ji avizoval předseda ČSSD na Praze 4 Petr Horálek. Popsána byla také účast Mladých sociálních demokratů, zástupců Pirátské strany či Strany zelených.\n\nPolicie České republiky předem ohlásila dohled několika set policistů včetně členů antikonfliktního týmu. Řešila 15 menších přestupků, především souvisejících se snahami o zablokování pochodu. Tři osoby zadržela ještě před zahájením průvodu. V jedné ze skupinek, která se pokusila zablokovat cestu průvodu a byla policií zadržena, byl předseda strany NE Bruselu Adam B. Bartoš. U jednoho ze zadržených policisté našli pyrotechniku.\n\nMladí křesťanští demokraté svolali na sobotu 16. srpna Pochod pro rodinu, jehož ohlášená trasa měla mezi 12. a 15. hodinou vést ulicemi Washingtonovu, Politických vězňů, Panskou, přes Ovocný trh, dále Rytířskou a Skořepkou. Skončit měl v kostele sv. Jiljí s následnou bohoslužbou. Záštitu nad pochodem převzal místopředseda vlády Pavel Bělobrádek a europoslanec Tomáš Zdechovský, oba z KDU-ČSL. Akce se zúčastnilo asi 8 desítek lidí, kteří v čele nesli transparent s heslem „Rodina je základem společnosti a existence národa“. Průvod podpořilo také Hnutí pro život a Pavel Bělobrádek se ho osobně zúčastnil.\n\nNěkteří odpůrci festivalu a pochodu svolávali již na 11. hodinu k soše sv. Václava neohlášenou akci. Pozvánku zveřejnila na svých webových stránkách konzervativní strana NE Bruselu – Národní demokracie s odkazem na extremistické hnutí Svobodný odpor. Protest podpořila také iniciativa Akce D.O.S.T. Její představitel Michal Semín ku příkladu k festivalu uvedl: „Když se něco koná za zdmi, tak to nedoléhá do veřejného prostoru. Mně ale vadí, když se objeví politická podpora tohoto životního stylu.“ Server Eurozprávy.cz informoval o akci Rodina je jen jedna, muž a žena, dle serveru pořádané pravicovými radikály, k níž se svolávali účastníci prostřednictvím sociálních sítí. Server dále citoval webové stránky Svobodného odporu, podle kterých tzv. Svatováclavská legie zvala k obraně pomníku na Václavském náměstí před hanobením symbolu české státnosti. Podle ČTK se akce, koncipované jako náboženské shromáždění, zúčastnily asi tři desítky lidí, z nichž někteří slovně napadali účastníky Prague Pride. Server iDNES.cz uvedl, že v horní části Václavského náměstí bylo před započetím průvodu celkem asi 100 odpůrců festivalu.\n\nZástupci Československé pedofilní komunity (ČEPEK) před konáním festivalu oslovili organizátory Prague Pride se žádostí uspořádat v rámci doprovodných akcí odbornou přednášku na téma pedofilie. Označili to za příležitost pro osvětu o tématu pedofilie, zatíženém množstvím předsudků a mýtů. Organizátoři program odmítli s tím, že česká společnost není na něco takového ještě připravená. Vyjádřili obavu, že prezentace ČEPEKu na sebe strhne veškerou pozornost a přehluší ostatní aktivity a témata Prague Pride. Tento postoj organizátorů Prague Pride vzbudil opakovanou kritiku komentátora Deníku Referendum Jaroslava Bicana, který upozornil na to, že (ač pochopitelným) odmítnutím tématu pedofilie Prague Pride upředňosťuje vlastní agendu před univerzálními lidskými právy, kterými se ale zaštiťuje. Podobně argumentoval také ve svém březnovém sloupku, kdy zdůraznil, že by se LGBT hnutí mělo „podílet na vysvětlování mýtů kolem pedofilie a toto úsilí považovat za součást své vlastní snahy o emancipaci“.\n\nPodle anonymních diskutujících ve fóru skupiny ČEPEK se průvodu nakonec organizovaně zúčastnili 2 zástupci ČEPEK a 5 doprovázejících, včetně sociologa z olomoucké Univerzity Palackého Martina Fafejty, který se akce zúčastnil v rámci svého výzkumu. Ten popsal zásah policistů, kteří jej předvedli k výslechu spolu s dvojicí rozdávající letáčky. Důvodem mělo být podezření z navádění ke zneužívání dětí, které se však nepotvrdilo.\n\n"}
{"id": "1007258", "url": "https://cs.wikipedia.org/wiki?curid=1007258", "title": "Julia Lennon", "text": "Julia Lennon\n\nJulia Lennon (rozená Stanley; 12. března 1914 – 15. července 1958) byla matka anglického hudebníka Johna Lennona, který se narodil během jejího manželství s Alfredem Lennonem. Po stížnostech její starší sestry Mimi Smith liverpoolské sociální správě předala péči o svého syna své sestře. Později se jí ze vztahu s velšským vojákem narodila dcera, ale pod nátlakem ze strany rodiny bylo dítě dáno k adopci. S Johnem 'Bobby' Dykinsem měla později dvě dcery, Julii a Jackie. Se svým manželem se nikdy nerozvedla a s Dykinsem žila až do konce života ve společné domácnosti.\n"}
{"id": "1007262", "url": "https://cs.wikipedia.org/wiki?curid=1007262", "title": "Rémy Cabella", "text": "Rémy Cabella\n\nRémy Cabella (* 8. března 1990, Ajaccio, Francie) je francouzský fotbalový záložník a reprezentant, hráč klubu Newcastle United na hostování v Olympique de Marseille. Je ofensivním středopolařem. Účastník Mistrovství světa 2014 v Brazílii.\n\nJeho otec byl trenér mládeže. Cabella začínal s fotbalem v malém korsickém klubu Gazélec Ajaccio, ve 14 letech přešel do akademie klubu Montpellier HSC, v jehož dresu vyhrál v roce 2009 mládežnickou vyřazovací soutěž do 19 let Coupe Gambardella po finálové výhře 2:0 na FC Nantes. V Montpellieru poté v červenci 2009 podepsal tříletou profesionální smlouvu, ale v září utrpěl zranění kolena a do konce sezony 2009/10 byl mimo hru. V sezoně 2011/12 vyhrál s Montpellierem Ligue 1. Následně se o něj zajímal anglický klub Newcastle United FC.\n\nSezonu 2010/11 strávil na hostování v AC Arles-Avignon.\n\nV červenci 2014 přestoupil do anglického Newcastle United FC, kde podepsal smlouvu na 6 let. Koncem srpna 2015 odešel hostovat zpět do Francie do klubu Olympique de Marseille.\n\nRémy Cabella hrál za francouzskou reprezentaci U21.\n\nZa francouzský národní A-tým debutoval 27. května 2014 v přátelském utkání na Stade de France proti Norsku. Šel do hry v 80. minutě za stavu 4:0 pro Francii, tímto výsledkem střetnutí skončilo.\n\nTrenér Didier Deschamps jej vzal na Mistrovství světa 2014 v Brazílii, kam Francie postoupila z evropské baráže proti Ukrajině. Francouzi vypadli na šampionátu ve čtvrtfinále s Německem po porážce 0:1.\n\n"}
{"id": "1007263", "url": "https://cs.wikipedia.org/wiki?curid=1007263", "title": "Seznam zápasů australské fotbalové reprezentace na MS", "text": "Seznam zápasů australské fotbalové reprezentace na MS\n\nAustralská fotbalová reprezentace byla celkem 5x na mistrovstvích světa ve fotbale a to v letech 1974, 2006, 2010, 2014, 2018.\n\n"}
{"id": "1007264", "url": "https://cs.wikipedia.org/wiki?curid=1007264", "title": "Suze Randall", "text": "Suze Randall\n\nSuze Randall (* 18. květzna 1946, Worcester) je fotografka aktu a jedna z prvních režisérek erotických filmů. Je považována za jednu z nejslavnějších a plodných umělkyň erotického zaměření po celém světě.\n\nPochází z Anglie. Počátkem sedmdesátých let dvacátého století pracovala jako zdravotní sestra, pak se stala modelkou. Během té práce upoutala na sebe pozornost fotografů, opustila kariéru v modelingu a sama začala fotografovat. Roku 1972 si zahrála úlohu au pair ve filmu \"Love in the Afternoon\" od Érica Rohmera. Ve své práci se věnuje Suze Randall fotografii aktu. Působila v časopisech jako \"Playboy\" (1975–1977), \"Hustler\" (1977–1979) a \"Penthouse\", kde publikovala snímky nejvýznamnějších českých modelek jako jsou Veronika Zemanová a Zdenka Podkapová. V současné době pracuje jako freelancer.\n\nSuze Randall si vzala spisovatele Humphry Knipa, který jí pomohl napsat autobiografickou knihu. Jejich dcera Holly Randall (* 1978) je také fotografkou aktu a spolupracuje se svou matkou.\n\n"}
{"id": "1007265", "url": "https://cs.wikipedia.org/wiki?curid=1007265", "title": "Ferdinand Deym ze Stříteže", "text": "Ferdinand Deym ze Stříteže\n\nFerdinand Deym ze Stříteže, v německojazyčných pramenech též Ferdinand Deym von Střitež (21. června 1837 – 9. února 1900 Vídeň), byl český šlechtic z rodů Deymů ze Stříteže a politik, za Rakouska-Uherska na konci 19. století poslanec Říšské rady.\n\nJeho bratrem byl František Deym ze Stříteže (1838–1903) z Hostinného, rovněž aktivní jako politik (člen Panské sněmovny). Ferdinand se narodil roku 1837. Sloužil jako důstojník v rakouské armádě. Byl čestným rytířem Řádu německých rytířů. Od roku 1865 byl komořím. Sídlil ve Velkých Kunčicích v Slezsku.\n\nOd zemských voleb v roce 1870 zasedal na Českém zemském sněmu, kam byl zvolen za kurii velkostatkářskou (nesvěřenecké velkostatky).\n\nV 80. letech se zapojil i do celostátní politiky. Ve doplňovacích volbách roku 1888 získal mandát na Říšské radě za velkostatkářskou kurii v Čechách. Slib složil 30. dubna 1888. Mandát obhájil v řádných volbách do Říšské rady roku 1891. K roku 1891 se uvádí jako Ferdinand von Střitež, hrabě a velkostatkář, bytem ve Velkých Kunčicích. Na Říšské radě je v roce 1890 uváděn jako člen Českého klubu, který tehdy sdružoval staročeské, moravské a velkostatkářské křídlo české reprezentace.\n\nV 90. letech se také krátce vrátil i do zemského sněmu, kam byl Ferdinand hrabě Deym zvolen v doplňovací volbě v 29. září 1892 za velkostatkářskou kurii (svěřenecký velkostatek).\n\n24. března 1897 byl povolán do Panské sněmovny (jmenovaná horní komora Říšské rady).\n\nByl členem Strany konzervativního velkostatku. Podporoval české národní hnutí a státní právo. V Říšské radě po jistou dobu vystupoval jako mluvčí konzervativní šlechty.\n\nZemřel v únoru 1900. Ještě v noci před úmrtím pracoval u svého psacího stolu. Pak se odebral na lůžko. o třetí hodině ranní zemřel \"ochrnutím srdce\".\n"}
{"id": "1007268", "url": "https://cs.wikipedia.org/wiki?curid=1007268", "title": "PIqaD", "text": "PIqaD\n\npIqaD je hláskové písmo používané pro zápis klingonštiny (tento jazyk se může také zapisovat latinkou).\n\nToto písmo obsahuje 26 znaků, každý znak odpovídá jedné hlásce a každá hláska se zapisuje jiným znakem.\n"}
{"id": "1007270", "url": "https://cs.wikipedia.org/wiki?curid=1007270", "title": "Opatství La Trappe", "text": "Opatství La Trappe\n\nOpatství La Trappe se nachází ve francouzské obci Soligny-la-Trappe, v regionu Normandie. V 17. století, když jej vedl Armand Jean Le Bouthillier de Rancé, se zde zrodil Řád cisterciáků přísné observance, jehož členové jsou podle jména místa nazýváni trapisté.\n\nMísto, kde dnes stojí klášter, bylo po staletí značně izolované od okolního světa. V roce 1122 zde hrabě Rotrou III. z Perche nechal vystavět kapli k poctě Panny Marie. Po několika letech nechal postavit také klášter, který nabídl mnichům řádu ze Savigny. V roce 1140 byl klášter povýšen na opatství. O sedm let později bylo opatství v Savigny a všechny přidružené kláštery přičleněny k cisterciáckému řádu. La Trappe tak začalo být podřízeno opatovi z Clairvaux.\n\nPo letech prosperity klášter výrazně utrpěl během stoleté války, kdy přes něj táhla anglická i francouzská armáda. Mniši byli donuceni k odchodu z kláštera, který byl vydrancován a vypálen. Stalo se tak v roce 1376 a znovu v roce 1465. Po rekonstrukci v 16. století se opatství La Trappe stejně jako řada dalších klášterů dostalo do správy opatů, kteří však v místě nežili, což se na prosperitě komunity negativně podepsalo.\n\nV roce 1662 se opatem kláštera stal Armand Jean Le Bouthillier de Rancé. O dva roky později zde zahájil razantní reformu cisterciáckého řádu, která dala posléze vzniknout řádu cisterciáků přísné observance.\n\nZa Velké francouzská revoluce byl klášter La Trappe stejně jako mnoho dalších zrušen. Některé mnichy stála jejich víra život, jiní uprchli do exilu ve Švýcarsku. Francouzská vláda pak klášter prodala, v roce 1815 jej od ní zakoupil opat Dom Augustin. Když se členové komunity vrátili, našli klášter v rozvalinách. Museli jej tak celý znovu vybudovat. Nový kostel byl vysvěcen dne 30. srpna 1832.\n\nJiž v roce 1880 ale byli trapisté znovu donuceni klášter opustit v souvislosti s francouzskými zákony namířenými proti náboženských institucím. Po několika letech jim ale byl dovolen návrat. Za vedení opata jménem Dom Etienne Salasc byl klášter kompletně přestavěn; nový kostel byl vysvěcen opět 30. srpna, tentokrát roku 1895.\n\nOd roku 2004 klášter vede opat Dom Guerric Reitz-Séjotte. Jsou mu podřízeny další čtyři trapistické kláštery.\n"}
{"id": "1007274", "url": "https://cs.wikipedia.org/wiki?curid=1007274", "title": "Seznam zápasů čínské fotbalové reprezentace na MS", "text": "Seznam zápasů čínské fotbalové reprezentace na MS\n\nČínská fotbalová reprezentace byla celkem 1x na mistrovstvích světa ve fotbale a to v roce 2002.\n\n"}
{"id": "1007275", "url": "https://cs.wikipedia.org/wiki?curid=1007275", "title": "Raheem Sterling", "text": "Raheem Sterling\n\nRaheem Shaquille Sterling (* 8. prosince 1994 Kingston, Jamajka) je anglický fotbalista a reprezentant s jamajskými kořeny, který v současné době hraje za klub Manchester City v nejvyšší anglické soutěži Premier League. Jeho postem je místo křídelního útočníka.\nZúčastnil se Mistrovství světa 2014 v Brazílii a EURA 2016 ve Francii.\n\nV prosinci 2014 získal ocenění Golden Boy pro nejlepšího hráče do 21 let v Evropě, které uděluje italský deník \"Tuttosport\".\n\nDne 12. července 2015 se dohodl jeho přestup z Liverpoolu do Manchesteru City za 49 milionů liber, což je v přepočtu 1,84 miliardy českých korun. 14. července 2015 se oficiálně stal hráčem Manchesteru City, kde podepsal pětiletou smlouvu a dostal dres s číslem sedm.\n\nPlatí k 19. 11. 2018\n\n"}
{"id": "1007276", "url": "https://cs.wikipedia.org/wiki?curid=1007276", "title": "Antoine Griezmann", "text": "Antoine Griezmann\n\nAntoine Griezmann (* 21. března 1991, Mâcon, Francie) je francouzský fotbalista, hrající ve španělském klubu FC Barcelona a za francouzskou reprezentaci, který je schopný zahrát na všech pozicích v útoku.\n\nNarodil se a vyrůstal ve francouzském Mâconu, ale profesionální kariéru začal v roce 2009 ve španělském Realu Sociedad, se kterým ve své první sezóně vyhrál Segundu División. Po pětiletém působení přestoupil do Atlética Madrid za tehdejší rekordní klubovou částku 30 000 000€. Zatímco v Realu Sociedad nastupoval především jako křídelník, v Atléticu se začínal adaptovat na roli podhrotového útočníka a postupně se stával velmi důležitým hráčem klubu. Prosadil se ale už v první sezóně, když vyhrál Španělský superpohár a dostal se do 2014/15 Týmu sezóny La Ligy. V roce 2016 byl jmenován Nejlepším hráčem La Ligy a Nejlepším francouzským fotbalistou roku. Byl také nominován na Nejlepšího hráče světa podle FIFA a Zlatý míč, přičemž v obou anketách skončil třetí. V roce 2018 byl znovu nominován na Zlatý míč a i tentokrát se umístil na třetím místě. V sezóně 2017/18 vyhrál s Atléticem Evropskou Ligu, poté co dal ve finále dva góly a následně také Superpohár UEFA. V létě 2019 po pěti letech opustil Atlético a za 120 000 000€ přestoupil do konkurenční FC Barcelony.\n\nGriezmann reprezentoval Francii už v mládežnických výběrech, postupně nastupoval v kategoriích do 19 let, do 20 let i do 21 let a byl součástí vítězství na EURO 2010 do 19 let v domácím prostředí. První zápas za seniorskou reprezentaci odehrál v roce 2014 a v tom samém roce si zahrál i na Mistrovství světa, kde pomohl svému týmu do čtvrtfinále. Na EURO 2016 skončil s Francií na druhém místě po finálové prohře s Portugalskem 0:1 po prodloužení. Také se stal se 6 góly nejlepším střelcem a nejlepším hráčem turnaje. V roce 2018 vyhrál s Francií Mistrovství světa, kde se stal ve finále hráčem zápasu, druhým nejlepším střelcem a třetím nejlepším hráčem šampionátu.\n\nGriezmann se narodil 21. března 1991 ve Francii, přesněji v burgundském Mâconu. Jeho velký dětský idol byl David Beckham. \"\"Když hraju, nosím dlouhé rukávy a číslo 7 jako David Beckham. Je to můj idol. Byl třída jak na hřišti, tak mimo něj. To je to co se mi na něm líbilo. Nikdo neměl pravačku jako on,\"\" řekl Griezmann v rozhovoru pro espn.co.uk.\n\nKdyž byl Griezmann malý, jeho dědeček, bývalý fotbalista, ho vzal na Mistrovství světa 1998 v rodné Francii. Malého Antoinea velice zaujali fotbalisté, jako Thierry Henry nebo Zinédine Zidane a již od útlého věku byl do fotbalu plně zapálený. Olympique Lyon byl klub s dobrou reputací a známý svými mládežnickými programy a malý Antoine byl jeho velkým fanouškem. Bydliště 70 kilometrů od Lyonu a jeho schopnosti znamenaly velkou příležitost pro jeho dětskou kariéru. Griezmann tak chtěl být součástí Lyonu a podstoupil zdejší zkoušky, ale klub se ho rozhodl kvůli jeho malé postavě odmítnout.\n\nZklamaný se vrátil domů a pokračoval v kariéře v místním UF Mâcon, kde byl přijat díky politickému vlivu jeho otce. V Mâconu tak začal Antoine rozvíjet své dovednosti, a znovu se snažil zaujmout na zkouškách u dalších profesionálních klubů, aby si mohl zajistit místo v nějaké akademii. Ale ani v Auxerre a ani v Saint-Étienne nepřijali, znovu kvůli jeho malé postavě. Stále se však nevzdával a nakonec přišel onen vysněný průlom. V roce 2005 odjel na zkoušky s Montpellierem, se kterým odehrál přátelské utkání v Paříži proti Paris Saint-Germain. Na toto utkání se náhodou přijel podívat i argentinský skaut Realu Sociedad Eric Olhats, který byl v Paříži pouze na dovolené. Když však viděl hrát Griezmanna, zaujaly ho jeho technické dovednosti a hned se obrátil na rodiče. Trvalo mu čtyři dny, než se mu Griezmannovi rodiče podařilo přesvědčit a vzít Griezmanna na týdenní zkoušku. Po skvělých výkonech v dresu španělského celku mu byl nabídnut další týden a nakonec mu Real Sociedad formálně nabídl mláděžnický kontrakt. Jeho rodiče byli velice skeptičtí ohledně poslání svého syna samotného do Španělska, ale nakonec souhlasili.\n\nPo příchodu do Realu Sociedad se Griezmann usadil v domě Erica Olhatse. Sice měl peníze, ale byl moc mladý na to, aby žil sám. Každý den navštěvoval školu přes hranice v Bayonne a po večerech trénoval v klubovém středisku v San Sebastiánu. Hlavním problémem byla jazyková bariéra, protože Griezmann neuměl španělsky ani slovo. Postupem času se však i díky Olhatsově pomoci naučil španělsky dobře. \"\"Pečoval jsem o něj jako o hráče a o kluka, který potřebuje náklonnost a radu. Bylo to velmi komplikované, protože se mu často stýskalo po domově,\"\" řekl Olhats. Dva roky po přesunu do Baskicka, před sezónou 2007/08, Griezmanna trenéři posunuli o level výše do rezervního týmu. O dva roky později, po čtyřech letech v klubovém mládežnickém systému, se konečně dočkal, když ho trenér Martín Lasarte povolal na předsezónní soustředění před sezónou 2009/10. Na tomto soustředění se mu podařilo vstřelit pět gólů ve čtyřech zápasech a výrazně si tak řekl o zapsání do soupisky pro nadcházející sezónu. I díky tomu, že se zranilo levé křídlo Sociedadu se nakonec Griezmann do A-Týmu dostal.\n\nSvůj profesionální soutěžní debut si Griezmann odbyl 2. září 2009 v druhém kole Copa del Rey proti Rayu Vallecanu poté, co v 79. minutě přišel na hřiště jako náhradník za Carlose Buena, Sociedad však v tomto utkání prohrál 0:2. O čtyři dny později, 6. září, si zahrál Griezmann ve svém prvním ligovém zápase, bezbrankové remíze s Realem Murcía, když přišel na hřiště v 73. minutě znovu jako náhradník, tentokrát za Johnatana Estradu. 27. září se v zápase proti Huesce poprvé objevil v základní sestavě a v 38. minutě vstřelil svůj první profesionální gól, kterým pomohl Sociedadu k výhře 2:0. O čtrnáct dní později vstřelil další gól při výhře 2:0 nad Salamancou. V listopadu se mu povedlo dát gól ve dvou zápasech za sebou, konkrétně jediný gól Sociedadu ve vysoké prohře 1:5 s Hérculesem a jediný gól zápasu při výhře nad Recreativem Huelva. Griezmann se tak stal stabilní součástí základní sestavy Realu Sociedad. V průběhu sezóny přidal další dva góly, proti Cádizu a Numancie a i díky jeho výkonům Sociedad vyhrál Segundu División a další rok se tak mohl těšit na La Ligu.\n\n8. dubna 2010 podepsal Griezmann s Realem Sociedad svůj první profesionální kontrakt, ve kterém se klubu zavázal na 5 let s výstupní klauzulí 30 000 000€. O Griezmanna měla zájem i řada klubů z francouzské Ligue 1, jako Lyon, Marseille, Saint-Étienne nebo Auxerre, ale on se rozhodl raději pro španělský celek, protože zde měl větší šanci hrát pravidelně. \"\"Když jsem byl mladý, tak jsem Marseille sledoval, ale pro tuhle chvíli mě hodně těší, že mohu hrát za Real. Chci zůstat ve španělské lize, protože je nejlepší na světě,\"\" řekl Griezmann. Griezmann také vyvolal zájem velkoklubů z anglické Premier League, např. Manchester United, Liverpool či Arsenal, ale ti s ním počítali spíše do rezervního týmu.\nGriezmann debutoval v La Lize 29. srpna 2010 při vítězství 1:0 nad Villarrealem, kde si zahrál 28 minut. V pozápasovém rozhovoru popsal tuto událost jako \"splnění dětského snu\". První zápas La Ligy v základní sestavě odehrál 18. září proti Realu Madrid a v tom samém zápase si připsal i svoji první asistenci, když poslal z volného přímého kopu míč na hlavu Raúla Tamuda, který vstřelil vyrovnávací gól. Real Madrid později tento zápas vyhrál po gólu Pepeho na 2:1. První gól v La Lize dal při výhře 3:0 nad Deportivem La Coruña, když hlavou poslal míč do sítě na 2:0. Hned o týden později vstřelil další gól, tentokrát Málaze a později dal po gólu i Hérculesu, Getafe a Racingu Santander. 17. dubna 2011 dal proti Sportingu Gijón poprvé dva góly v jednom zápase a rozhodl tak zápas, který nakonec skončil 2:1 pro Griezmannův Sociedad. Dva týdny poté byl součástí překvapivého vítězství 2:1 nad Barcelonou. Griezmann tak pomohl svými výkony Realu Sociedad umístit se na 14. místě v tabulce a udržet se v La Lize a postupně se z něj stal důležitý hráč Sociedadu.\n\nPo tom co v prvním zápase La Ligy chyběl, Griezmann si zahrál první soutěžní zápas v této sezóně ve druhém kole proti Barceloně a svým gólem srovnal skóre na konečných 2:2. Další gól přidal až v prosinci v Copa del Rey a to jako první gól vítězství 4:1 nad Granadou. V lednu se mu podařilo dát dva góly, konkrétně jediný gól zápasu proti Valencii a součást vítězství 5:1 nad Sportingem Gijón. V dubnu dal gól Rayu Vallecanu a v zápase proti Racingu Santander si Griezmann připsal dva góly a jednu asistenci. V posledním zápase sezóny proti Valencii vstřelil rozhodující gól na 1:0 a pomohl tak svému týmu k 12. místu.\nPrvní gól v tomto ročníku La Ligy vstřelil v 6. kole a to první gól výhry 2:0 do sítě Athleticu Bilbao, v 9. kole pak dával oba góly svého týmu při remíze 2:2 s Realem Valladolid. V listopadové Copa del Rey sice vstřelil gól Córdobě, ale týmu to k postupu nepomohlo. V únoru se mu povedlo dát gól Realu Zaragoza a Athleticu Bilbao, v březnu si připsal dvě branky proti Realu Valladolid, v dubnu dal gól Málaze a v květnu vstřelil branku v zápase proti Realu Madrid. Před posledním kolem byl Real Sociedad v La Lize na 5. místě a nutně potřeboval vyhrát, aby si zajistil 4. místo a taky postup do Ligy Mistrů. Poslední zápas tak hráli proti Deportivu La Coruña a Griezmann dal v 22. minutě jediný gól zápasu a po výsledku 1:0 se mohl Sociedad v příští sezóně těšit na Ligu Mistrů.\n\nTrenér Jagoba Arrasate raději nenasadil Griezmanna do úvodních dvou zápasů La Ligy, protože si ho šetřil do kvalifikačního dvojzápasu o Ligu Mistrů proti Lyonu a tento tah se později ukázal jako skvělý. V prvním, venkovním zápase totiž vyhrál Real Sociedad 2:0, k čemuž přispěl Griezmann volejem z oblasti mimo pokutové území a v druhém zápase zopakoval baskický klub stejný výsledek a Griezmann si připsal asistenci. V lize prožil skvělý podzim, když v 11 zápasech od konce září do konce roku 11 gólů dal a na další 2 přihrál. V září dal gól Seville a v říjnu jeden Valencii a dva Almeríe a Realu Valladolid. V listopadu se trefil proti Osasuně, Realu Madrid, Espanyolu a v prosinci proti Realu Betis a Granadě a Real Sociedad se tak v tabulce nacházel na 6. místě. V Lize Mistrů už to tak veselé nebylo. Zářijový los nadělil baskickému celku Manchester United, Bayer Leverkusen a Šachťar Doněck. V této skupině se Sociedad umístil poslední, s pěti prohrami, jednou remízou a jedním vstřeleným gólem. V Copa del Rey se Griezmannovi podařilo v obou utkáních dvojzápasu s Algeciras dát gól. V osmifinále pak vyřadil klub ze San Sebastiánu Villarreal, ve čtvrtfinále Racing Santander a v semifinále se tak mohl těšit na Barcelonu. V prvním kole však prohrál 0:2 a v druhém i s Griezmannovým gólovým příspěvkem pouze remizoval 1:1 a v poháru skončil. V jarní části La Ligy ještě Griezmann skóroval proti Bilbau, Elche, kterému dal dokonce dva góly, Barceloně a Celtě Vigo. Real Sociedad si tak udržel 7. příčku v tabulce a místo v kvalifikačních fázích do Evropské Ligy.\n\n28. července 2014 se dohodlo Atlético Madrid s Realem Sociedad na přestupu Griezmanna do španělského hlavního města za částku rovnou jeho výstupní klauzuli, 30 000 000€. Ve stejný den prošel i lékařskou prohlídkou a 29. července podepsal s Madridským celkem šestiletý kontrakt. \"\"Jsem šťastný, že se nám podařilo tento přestup dokončit. Antoine byl pro nás prioritou a jsme rádi, že se nám ho povedlo získat. Jedná se o jednoho z nejlepších hráčů Primera División, což opakovaně dokázal v Realu Sociedad,\"\" řekl sportovní ředitel \"Atletů\" José Luis Pérez Caminero. \"\"Všechno je fantastické. Trenér ve mě hned vložil velkou důvěru. Ačkoli jsem teprve přišel, cítím se jako velmi důležitý hráč. Na trávníku ze sebe vydávám vše, mým cílem bylo jít do klubu, kde budu moci hrát. Když se ozvalo Atlético, nepochyboval jsem,\"\" prohlásil Griezmann v rozhovoru pro deník AS.\n\nPremiéru v dresu Atlética zažil 19. srpna v prvním zápase španělského superpoháru proti městským rivalům Realu Madrid. Griezmann přišel na hřiště v 56. minutě jako náhrada za Saúla a byl součástí remízy 1:1. Odveta se Atletům podařila mnohem lépe, když již ve 2. minutě dal gól Mario Mandžukič po premiérové asistenci Griezmanna. Ten byl poté v 73. minutě vystřídán Raúlem Jiménezem. Jeho první zápas v La Lize za Atlético proti Rayu Vallecanu skončil bezbrankovou remízou. V prvních 15 kolech nastupoval spíše jako náhradník, po vydařených výkonech včetně dvou gólů Córdobě a gólu Málaze se pak stal členem základní sestavy. V této době se také začal měnit s klasického levého křídla spíše na podhrotového forvarda v dvoučlenném útoku. 21. prosince v zápase proti Athleticu Bilbao se mu povedlo vstřelit první hattrick v profesionální kariéře, když otáčel skóre společně s Raúlem Garcíou z 0:1 na 4:1. \"\"Od příchodu to byl můj nejlepší zápas a teď takto musím pokračovat,\"\" popsal Griezmann. Do skupinové fáze Ligy Mistrů nadělil los Atléticu Juventus, Olympiakos a Malmö. V prvním zápase proti řeckému klubu v závěru korigoval skóre na konečných 2:3 pro Olympiakos a skóroval rovněž při pětigólové výhře nad Malmö. Atlético tak skupinu A s 13 body vyhrálo. V Copa del Rey mezitím dal gól L'Hospitaletu a dvakrát asistoval Fernandu Torresovi v městském derby s Realem Madrid. Atlético bylo následně v čtvrtfinále vyřazeno Barcelonou. V jarní části La Ligy se již Griezmann pořádně rozstřílel. Po dvou gólech dal Levante, Vallecanu, Almeríe, Málaze, Deportivu La Coruña a Elche. Po jednom pak dal Eibaru, Realu Madrid, Córdobě a svému bývalému klubu Realu Sociedad. V lize si tak připsal 22 gólů (čímž překonal rekord Karima Benzemy v počtu vstřelených gólů za sezónu francouzským hráčem) a 3 asistence v 37 zápasech a Atléticu výrazně pomohl k 3. místu. V lednu a dubnu 2015 také obdržel cenu pro hráče měsíce La Ligy a po boku Lionela Messiho a Cristiano Ronalda byl jmenován do týmu sezóny. V osmifinále Ligy Mistrů se Atleti střetly s Bayerem Leverkusen. První zápas skončil prohrou 0:1 a odveta výhrou 1:0, následovaly tak penalty, přičemž Griezmann jednu z nich proměnil a Madridský klub se mohl radovat s postupu do čtvrtfinále. Tam na ně čekali městští rivalové z Realu Madrid. První zápas dopadl 0:0 a druhý výhrou Realu 1:0 po gólu Javiera Hernándeze v 88. minutě. Pouť Ligou Mistrů tak pro Atlético ve čtvrtfinále skončila.\n\nGriezmann se gólově prosadil hned v prvním zápase této sezóny proti Las Palmas. V 5. kole proti Getafe dal oba góly vítězství 2:0 a v 8. kole při návratu na Anoeta Stadium v 9. minutě lobem překonal brankáře Gerónima Rulliho a tento gól následně neslavil. V první polovině sezóny pak museli po jeho střelách vytahovat míč ze sítě ještě brankáři Sportingu Gijón, Espanyolu, Granady, Athleticu Bilbao a Raya Vallecana. Soupeře Atlética do podzimní části Ligy Mistrů určil los a to Benficu, Galatasaray a Astanu. V otevíracím zápase vyhráli Atleti proti Galatasarayi 2:0 po dvou gólech Griezmanna a odveta proti Istanbulskému celku skončila stejně, 2:0 a Griezmann se i v tomto zápase mohl radovat dvakrát. Atlético skupinu vyhrálo s 13 body a mohlo se těšit na vyřazovací fáze. Tří úvodních zápasů Copa del Rey se Griezmann nezúčastnil a tak nastoupil až do odvety osmifinále s Rayem Vallecanem a dvěma góly rozhodl o postupu Madridského klubu. Čtvrtfinálový dvojzápas s Celtou Vigo však Atlético, ač dal \"Grizou\" jeden gól, nezvládlo. V jarní část La Ligy nasázel celkem 13 branek. Jednu Celtě Vigo, dvě Las Palmas a jednu Realu Madrid. V březnu pak po jedné bývalému klubu Realu Sociedad, Valencii, Deportivu La Coruña a Sportingu Gijón. Ve zbytku sezóny pak dal ještě dvě Realu Betis a po jedné Espanyolu, Rayu Vallecanu a v posledním kole Celtě Vigo. I kvůli prohře v předposledním kole s Levante se Atlético umístilo až na 3. místě. V osmifinále Ligy Mistrů se Atléticu postavilo PSV Eindhoven a dvojzápas skončil s celkovým skóre 0:0. Po tom co v 8. sérii penaltového rozstřelu nedal Eindhovenský Luciano Narsingh a naopak Juanfran z Atlética penaltu proměnil, šlo dál právě Atlético. Los určil Atletům jako čtvrtfinálového soupeře obhájce titulu Barcelonu a v prvním zápase po té, co Atlético vedlo, otočil skóre Luís Suárez na konečných 2:1. V odvetě na Estadio Vicente Calderón se však Griezmann předvedl a góly v 36. a 88. minutě posunul Atlético do semifinále. Tam se Atleti utkali s Bayernem a první zápas také vyhráli 1:0 po gólu Saúla. Ten druhý sice prohráli 1:2, ale díky gólu Griezmanna a pravidlu venkovních gólů šlo do finále Atlético. 28. května tak nastoupili na stadionu San Siro v italském Miláně k finále Ligy Mistrů 2015/16 městští rivalové z Madridu Real a Atlético. V 15. minutě vstřelil úvodní gól zápasu hlavou po rohu Sergio Ramos a Real vedl 1:0. Ve 48. minutě byla po faulu na Griezmanna nařízena penalta pro Atlético. Griezmann se této odpovědnosti chopil, ale trefil pouze břevno. V 79. minutě však nakonec vyrovnal belgický křídelník Yannick Carrasco a zápas šel do prodloužení. To ale žádné góly nepřineslo a na řadu přišly penalty. První penaltu Atlética Griezmann proměnil a ve 4. sérii trefil Juanfran tyč. Cristiano Ronaldo poté penaltu proměnil a z vítězství se radoval Real Madrid.\n\n23. června 2016 podepsal Griezmann s Atléticem novou smlouvu, která mu zaručila setrvání v klubu do roku 2021. O Griezmanna se zajímala i řada top evropských klubů včetně Manchesteru United nebo Chelsea, ale on se rozhodl pro setrvání v hlavním městě Španělska. \"\"Jsem velmi šťastný, velmi šťastný, že mohu zůstat v této rodině, každý rok se snažím zlepšovat a klub, trenér i spoluhráči mi to umožňují,\"\" řekl Griezmann.\nNa podzim se Griezmannovi v La Lize povedlo vstřelit 6 gólů. Pět z nich přišlo v září, z toho dva Celtě Vigo, dva Sportingu Gijón a jeden Deportivu La Coruña. Ten šestý přidal v říjnu Valencii. V září také získal cenu pro hráče měsíce. V základních skupinách Ligy Mistrů na něj čekal Bayern, PSV Eindhoven a Rostov. Griezmann dal oba góly v zápase proti Rostovu, který skončil 2:1 a jeden gól nizozemskému celku. Atlético se tak ve skupině umístilo první s 15 body a náskokem tří bodů na Bayern. V Copa del Rey byl nasazen až do osmifinálového dvojzápasu proti Las Palmas, přičemž v obou zápasech dal po jednom gólu, ve čtvrtfinále proti Eibaru pak dal jeden gól v prvním zápase a do odvety nenastoupil. V semifnále ovšem Atlético narazilo na Barcelonu a přestože Griezmann pomohl gólem v prvním zápase, na finále poháru to ani tentokrát nestačilo. V La Lize dal v lednu góly Eibaru a Athleticu Bilbao a v únoru Celtě Vigo. V březnu pak dal jeden Deportivu La Coruña, dva Valencii, po jednom Granadě a Seville a byl oceněn jako hráč měsíce. V dubnu se poté trefil proti Realu Madrid a Espanyolu, což byl Griezmannův 100. gól v La Lize a stal se tak po Karimu Benzemovi teprve druhým Francouzem, který této mety dosáhl. Atlético tak skončilo v La Lize na 3. místě. V osmifinále Ligy Mistrů se Atlético utkalo s Bayerem Leverkusen a v prvním zápase, který skončil 4:2 pro Atlety, Griezmann přispěl gólem. Po odvetě, bezbrankové remíze, čekal ve čtvrtfinále na Madridský celek Leicester City. Griezmann vstřelil jediný gól prvního zápasu z penalty a odveta dopadla 1:1. V semifinále narazilo Atlético na Real Madrid. A tady narazilo doslova a po hattricku Cristiana Ronalda prohrálo 0:3. Při výhře 2:1 v odvetě dal Griezmann gól a Atlético tak alespoň snížilo celkové skóre.\n\nPo další sezóně bez trofejí se média hemžila spekulacemi, že by měl Griezmann z Atlética odejít. Griezmannův kamarád z reprezentace Paul Pogba této situace využil a snažil se Griezmanna přemluvit k přestupu do Manchesteru United. Případný přestup však ztroskotal na tom, že Atlético obdrželo jednoroční zákaz přestupů a nemohlo by si najít náhradu. Griezmann se tak v červnu 2017 rozhodl zůstat a prodloužit smlouvu. \"\"Máme za sebou další vydařenou sezónu, také vzhledem k zákazu přestupů, jsem se rozhodl, že nyní zůstanu. Je to těžká chvíle pro klub i spoluhráče, byla by to ode mě rána pod pás, kdybych odešel,\"\" vysvětlil Francouz. Výstupní klauzule se mu tak zvýšila na 100 000 000€ a plat na 14 000 000€ ročně.\nGriezmann již odehrál v La Lize přes 250 utkání, 19. srpna v 1. kole proti nováčkovi z Girony však dostal svoji první červenou kartu v kariéře. V 67. minutě, za stavu 2:0 pro Gironu se totiž její brankář Gorka Iraizoz mírně dotkl Griezmanna a jeho následný pád vyhodnotil rozhodčí Martínez Munuera jako simulaci a francouzský útočník obdržel žlutou kartu. Přesvědčen o své nevině, sdělil Griezmann rozhodčímu větu \"eres un cagón\" (v překladu \"jsi s*áč\") a dostal druhou žlutou kartu, načež byl vyloučen. O pár dní později obdržel dvojzápasový trest. Ihned po návratu však dal gól Málaze a o další dvě kola později přidal další Seville. Na konci listopadu si proti Levante připsal dva góly a jednu asistenci a v následujícím zápase proti bývalému klubu Realu Sociedad vstřelil v 88. minutě vítěznou branku na 2:1. Tento rok určil los Atléticu jako soupeře v Lize Mistrů Chelsea, AS Řím a Karabach. Po remíze s italským klubem, prohře s Chelsea, kde dal Griezmann alespoň gól a dvou remízách s Ázerbájdžánci to s klubem z Madridu nevypadalo vůbec dobře. Zatímco výhra nad Římem 2:0, při které skóroval i Francouz, dodala ještě naději na postup do osmifinále, remíza s Chelsea poslala Atlético rovnou do jarní části Evropské Ligy. Mezitím v Copa del Rey se Griezmann trefil proti týmu ze třetí španělské ligy Lleida Esportiu a gól dal i při vyřazení se Sevillou. Druhá polovina La Ligy se mu podařila podstatně lépe, v lednu se gólově prosadil proti Gironě a Las Palmas, ale to nejlepší přišlo až v únoru. Brankář Málagy lovil jeho střelu ze sítě a proti Seville se mu podařilo dát hattrick a ještě přidat asistenci. Vrchol ale přišel 28. února, kdy se Atlético utkalo v 26. kole s Leganés. Atleti vyhráli 4:0 a všechny čtyři góly, v 26., 35., 56. a 67. minutě dal právě Griezmann. Ten první z těchto čtyř byl zároveň jeho 100. v dresu Atlética Madrid a stal se tak teprve třetím hráčem po Sergiu Agüerovi a Fernandu Torresovi, kterému se ve 21. století podařilo dosáhnout této mety. \"\"Se svým výkonem jsem spokojen, ale jak jsem vždycky říkal, nejdůležitější jsou tři body,\"\" podotkl. Za své únorové výkony také obdržel ocenění hráč měsíce La Ligy. V březnu dal po gólu Celtě Vigo a Villarrealu, v dubnu se trefil proti Realu Madrid a Levante a s 19 góly a 9 asistencemi pomohl Atléticu k 2. místu v tabulce. Mezitím v Evropské Lize gólem a asistencí přispěl k vyřazení Kodaně, gólem a dvěma asistencemi k vyřazení Lokomotivu Moskva, gólem k vyřazení Sportingu Lisabon a v semifnále se Atlético utkalo s Arsenalem. První zápas v Londýně skončil po gólech Alexandra Lacazetta a Griezmanna 1:1 a v odvetě asistoval Griezmann Diegu Costovi u jediného gólu zápasu. Ve finále Evropské Ligy 2017/18 se tak Atlético utkalo s Marseille na Groupama Stadium, domovském stadionu Lyonu. Už v 21. minutě se trefil přesně Griezmann a dal na 1:0. Ve 49. minutě se Griezmann trefil i podruhé a zvýšil na 2:0. Zkázu Marseille dokonal minutu před koncem Gabi zvýšením na konečných 3:0 pro Madridský celek. Griezmann tak vyhrál svoji první velkou trofej.\n\nPo další podařené sezóně byl Griezmann měsíce spojován s přestupem do Barcelony za 100 000 000€, ale po důkladném promýšlení a dohodě s trenérem Atlética Diegem Simeonem se rozhodl nabídku z Camp Nou odmítnout a prodloužit smlouvu s Atléticem do roku 2023. V této smlouvě byla také zakotvena výstupní klauzule ve výši 200 000 000€ a napsáno, že 1. července 2019 se tato klauzule sníží na 120 000 000€. Fanouškům na sociálních sítích v Angličtině, Španělštině a Francouzštině napsal: \"Moji fanoušci, můj tým, MŮJ DOMOV!!!,\" a k tomu vydal video nazvané \"The Decision\" (\"Rozhodnutí\"), ve kterém chodí po Madridě a potvrdil, že v Atléticu zůstane.\nHned jako první zápas sezóny byl na 15. srpna stanoven Superpohár UEFA 2018 a v něm se Griezmannovo Atlético utkalo s rivaly Realem Madrid v Tallinnu. Griezmann byl v 57. minutě za nepříznivého stavu 1:2 vystřídán a Atléticu se nakonec povedlo v prodloužení vyhrát 4:2. Atlético tak hned na začátku nové sezóny získalo cennou trofej. V La Lize se francouzskému útočníkovi povedlo vstřelit góly Rayu Vallecanu, Huesce, Leganés a v prosinci, ve kterém obdržel cenu pro hráče měsíce skóroval jednou proti Deportivu Alavés, dvakrát proti Realu Valladolid a jednou proti Espanyolu. V Lize Mistrů se tentokrát Atleti utkali s Borussií Dortmund, Monacem a Clubem Bruggy. Griezmann přispěl k porážce belgického šampiona dvěma góly a k porážce BVB a Monaca po jednom. Španělští vicemistři si tak bezpečně zajistili postup do osmifinále z druhého místa. Copa del Rey přinesla tuto sezónu pouze zklamání, když Atlético nedokázalo v osmifinále postoupit dále přes Gironu po remízách 1:1 a 3:3 kvůli pravidlu venkovních gólů, přičemž u obou z nich se Griezmann střelecky podepsal. V lednu se v lize Griezmann gólově prosadil proti Seville, Levante a Getafe, v únoru dal gól Realu Madrid a Rayu Vallecanu a po březnovém střeleckém půstu skóroval v dubnu proti Gironě, Celtě Vigo a Valencii. Atlético se tak umístilo v ligové tabulce na 2. místě. V osmifinále Ligy Mistrů proti sobě los postavil Atlético a Juventus. První zápas vyhráli \"\"Rojiblancos\"\" 2:0, ale v odvetě selhali a po hattricku Cristiana Ronalda se vraceli domů jako poražení.\n\n14. května vydal Griezmann na svém Twitterovém účtu video, ve kterém oznámil odchod z Atlética Madrid. \"\"Bylo to neuvěřitelných pět let, děkuji Vám za všechno. Chtěl bych říct fanouškům, kteří mi vždycky projevovali dostatek lásky, že jsem se rozhodl odejít, abych viděl i jiné věci a vyzkoušel si jiné výzvy. Pravdou je, že to bylo složité, ale cítím, že něco takového potřebuji a rád bych všem poděkoval za lásku, kterou jste mi v průběhu uplynulých pěti let projevovali,\"\" oznámil v tomto videu. Ihned po zveřejnění se tak začaly internetové i novinové články rojit informacemi kam by mohl francouzský útočník zamířit. Vzhledem k obrovskému dlouhotrvajícímu zájmu ze strany Barcelony byl katalánský klub jednoznačným favoritem, objevovali se však hlasy, že by mohl odejít za kamarádem Pogbou do Manchesteru United nebo do PSG. Zájemci však čekali hlavně na červencové snížení Griezmannovy výstupní klauzule.\n\n12. července 2019 nakonec Barcelona aktivovala výstupní klauzuli ve výši 120 000 000€, čímž se stal 6. nejdražším fotbalistou světa, a oficiálně oznámila jeho příchod. Griezmann obdržel číslo 17 a podepsal smlouvu na pět let s výstupní klauzulí ve výši 800 000 000€. Atlético však ihned po přestupu obvinilo Barcelonu, že zaplacená částka je o 80 000 000€ nižší a katalánský velkoklub měl za Griezmanna zaplatit 200 000 000€, protože se prý s Francouzem dohodli na přestupu už před snížením výstupní klauzule. Později Atlético oznámilo, že \"\"zahájilo postupy, které považuje za vhodné k obraně svých práv a zájmů.\"\" 14. července pak skupina naštvaných fanoušků Atlética poničila Griezmannovu plaketu před stadionem Wanda Metropolitano. Atlético poté podalo oficiální stížnost na Barcelonu k vedení La Ligy, jejíž prezident Javier Tebas se vyjádřil, že \"\"je možné přestup zablokovat,\"\" a že \"\"La Liga se ještě musí rozhodnout, jaký postup zvolí.\"\"\n\nZa Barcelonu Griezmann debutoval 23. července v předsezónním přátelském utkání v Japonsku proti Chelsea. První soutěžní zápas v dresu katalánského velkoklubu, který odehrál 16. srpna v La Lize, neskončil pro francouzského útočníka příliš dobře, když Barcelona prohrála v Bilbau 0:1 s domácím Athleticem. Hned ve 2. kole proti Realu Betis si však spravil chuť a zazářil. První gól za Barcelonu vstřelil ve 41. minutě, o devět minut později i druhý, v 77. minutě si připsal také první asistenci po přihrávce na gól Artura Vidala a Loren Morón z Betisu již v závěru skóre pouze upravil na konečných 5:2 pro Katalánce.\n\nKvůli působení ve Španělsku si trenéři francouzských mládežnických kategorií Griezmanna příliš nevšímali. Po kvalitních výkonech v dresu Realu Sociedad však byl povolán francouzskou reprezentací do 19 let do přátelského dvojzápasu proti Ukrajině. Svůj mládežnický debut si tak odbyl 2. března při remíze 0:0 při prvním z těchto dvou zápasů. V tom druhém vstřelil v 88. minutě vítězný gól při výhře Francie 2:1.\n\n7. června 2010 byl Griezmann koučem Francisem Smereckisem nominován do 18členné sestavy na EURO 2010 do 19 let. Na tomto turnaji si zahrál ve všech zápasech a vstřelil dva góly ve skupinovém vítězství 5:0 nad Rakouskem. S Francií nakonec vybojoval vítězství 2:1 ve finále proti Španělsku a byl jmenován v Týmu Turnaje.\n\n9. února 2011 debutoval v reprezentaci do 20 let při výhře 2:1 nad Anglií.\n\nDíky vítězství na EURO 2010 do 19 let se Francie kvalifikovala i na Mistrovství světa 2011 do 20 let, kde Griezmann také nechyběl. V osmifinále dal jediný gól zápasu s Ekvádorem a odehrál všech sedm zápasů na turnaji, včetně prohry 1:3 s Mexikem v boji o třetí místo.\n\nNa této úrovni odehrál Griezmann svůj první zápas 16. listopadu 2010 proti Rusku, který skončil pro Francii prohrou 0:1. Kromě celkově čtyř přátelských utkání si Griezmann v kategorii do 21 let zahrál i sedm kvalifikačních zápasů na EURO 2013 do 21 let ve kterých vstřelil tři góly, proti Lotyšsku, Kazachstánu (proti Kazachstánu si připsal i jednu asistenci), a Norsku.\n\nV listopadu 2012 při baráži o EURO 2013 do 21 let proti Norsku, se Griezmann společně s dalšími čtyřmi hráči (Yann M'Vila, Wissam Ben Yedder, Chris Mavinga a M'baye Niang) dopustil prohřešku, když mezi zápasy bez dovolení opustili zbytek týmu a taxíkem odjeli do 200 kilometrů vzdálené Paříže, bavit se v nočním klubu. Všech pět hráčů tak bylo potrestáno vyloučením z národních týmů do konce roku 2013.\n\n27. února 2014 byl Griezmann povolán trenérem Didierem Deschampsem na přátelský zápas mezi Francií a Nizozemskem. 5. března tak debutoval, když nastoupil na Stade de France v základní sestavě a Francie vybojovala domácí vítězství 2:0. Svůj premiérový gól vstřelil 1. června téhož roku do sítě Paraguaye jako otevírací gól při remíze 1:1 a první dva góly v jednom zápase dal o týden později Jamajce, kdy dával 7. a 8. gól vysokého vítězství 8:0.\n13. května 2014 potvrdil Deschamps Griezmannovu účast na Mistrovství světa 2014 v Brazílii, kde si zahrál už v prvním zápase, když se dostal do základní sestavy jako náhrada za zraněného Ribéryho. Tento zápas proti Hondurasu Francouzi vyhráli 3:0. V základních skupinách pak následovala výhra nad Švýcarskem 5:2 a bezbranková remíza s Ekvádorem. V obou zápasech se Griezmann objevil a nechyběl ani ve vítězném osmifinále 2:0 nad Nigérii, ani ve čtvrtfinále proti Německu, kde Les Bleus prohráli 0:1. Na tomto mistrovství světa udělal Griezmann dobrý dojem a byl to jeden z důvodů, proč se v létě stěhoval do Atlética Madrid.\n\nV sestavě Francie pro Euro 2016, které i hostila nemohl Griezmann chybět a nastoupil hned v otevíracím zápase Eura proti Rumunsku při výhře 2:1. Kvůli špatnému výkonu byli on a Paul Pogba posazeni v dalším zápase proti Albánii na lavičku. Griezmann na hřiště přišel ve druhé půli místo Oliviera Girouda a v 90. minutě otevřel skóre vítězství 2:0, když poslal centr Adila Ramiho přesnou hlavičkou do sítě. Poslední zápas skupinové fáze proti Švýcarsku dopadl 0:0. V osmifinále to s Francií po rychlém gólu Irska nevypadalo dobře, ale Antoine Griezmann otočil zápas dvěma zásahy a Francie postoupila do čtvrtfinále, ve kterém se utkala s Islandem. V tomto divokém zápase nejdříve přihrál na gól Pogbovi, poté asistoval při Payetově trefě a následně skóroval i sám a zápas tak skončil 5:2. Semifinále ovládl Griezmann, když vstřelil gól z penalty a poté i ze hry a Francie se mohla radovat z vítězství 2:0 a postupu do finále Eura 2016. Domácí Francie měla velká očekávání, ale její plány překazil Éder, když ve 109. minutě poslal z dálky míč do sítě a Francie se tak po prohře 0:1 musela spokojit se stříbrem. Griezmann vyhrál zlatou kopačku pro nejlepšího střelce Eura a byl také jmenován v týmu turnaje.\n\n17. května 2018 byl podle očekávání Griezmann povolán do sestavy na nadcházející mistrovství světa konané v Rusku. Hned v prvním zápase proti Austrálii dal gól z penalty, kterou sám získal a pomohl Francii k výhře 2:1. Tato penalta se také zapsala do historie jako první penalta na mistrovství světa udělěná z asistencí systému VAR (videorozhodčí). Pro Francii následovala výhra 1:0 nad Peru a remíza 0:0 s Dánskem, což znamenalo postup do vyřazovacích fází. V osmifinále dopomohl Francii k vítězství 4:3 gólem z penalty, nařízené za faul na Kyliana Mbappého. Po Argentině čekala na Francii ve čtvrtfinále Uruguay. V tomto zápase Griezmann nejdříve asistoval u gólu Raphaëla Varana a poté ho vstřelil i sám po chybě uruguayského brankáře Fernanda Muslery. V semifinálovém zápase proti Belgii připravil centr na jediný gól zápasu, který vstřelil hlavou Samuel Umtiti. Ve finále se Francie utkala s Chorvatskem a již v prvním poločase zařídil Griezmann dva góly, když asistoval u vlastního gólu Maria Mandžukiče a proměnil penaltu nařízenou za hru rukou Ivanem Perišičem. Francie nakonec vyhrála 4:2 a mohla zvednout nad hlavu pohár pro mistry světa. Griezmann byl po finále jmenován hráčem zápasu a třetím nejlepším hráčem celého turnaje po Lukovi Modričovi a Edenu Hazardovi.\n\nV této zcela nové soutěži pořádané UEFA se Griezmannova Francie utkala s Německem a Nizozemskem. Po bezbrankové remíze s Němci a výhrou 2:1 nad Nizozemci, se v třetím zápase povedlo Griezmannovi otočit skóre zápasu s Německem a díky jeho dvěma gólům Francie vyhrála 2:1. Po závěrečné prohře 0:2 s Nizozemskem však Francouzi přišli o první místo ve skupině A kvůli gólovému rozdílu a do semifinále Ligy Národů nepostoupili.\n\nErika Choperena (*5. března 1991) studovala pedagogiku v San Sebastiánu a později i dokončila svá studia a stala se dětským psychologem. S Griezmannem se poznala, když hrál za Real Sociedad a o něco později spolu začali chodit. Griezmann později připustil, že ji sledoval, ještě před tím, než souhlasila, že s ním půjde ven: \"\"Rok a půl, posílal jsem jí zprávy. Jsme spolu od 27. prosince 2011.\"\" Erika provozovala svůj blog o módě, který nazvala \"Cordialmente Erika\", ale v roce 2014 ho raději deaktivovala, protože si chtěla uchovat soukromí. Ludivine Sagna (manželka Griezmannova spoluhráče z reprezentace Bacaryho Sagny) o ní řekla, že je \"\"velmi hodná, ale velmi diskrétní.\"\" Když v roce 2014 přestoupil Griezmann do Atlética Madrid, Erika se přestěhovala s ním. Erika podporovala Griezmanna na Euro 2016 a doprovodila ho na galavečeru, kde byl vyhlášen druhým nejlepším fotbalistou Evropy. I přes podporování manžela na zápasech Francie je Erika jen vzácně spatřena na zápasech Atlética, jelikož preferuje větší soukromí. V březnu 2017 Griezmanna dovedla láska k jeho partnerce k pokutě 500€ od španělského svazu, poté co po gólu nadzvedl svůj dres a odhalil vzkaz: \"Feliz Cumple Gordita (Všechno Nejlepší Miláčku).\" 15. června 2017 měli soukromou svatbu v Toledu, v Palaciu de Galiana. Erika, jak sama říkala, je velmi šťastná, když se může koncentrovat na svojí vlastní kariéru a je mimo dohled médií.\n\nDcera Mia Griezmann se narodila 8. dubna 2016. Vzhledem k faktu, že Matka Erika Choperena je Španělka a otec Antoine Griezmann je Francouz, je Mia vychovávána bilingvně.\n\nPřesně tři roky po narození dcery, 8. dubna 2019, se Griezmannovi narodilo další dítě, syn Amaro Griezmann. Jeho narození oznámil Griezmann na svém Instagramu, kam přidal fotku Amarovy ručičky.\n\nAntoine Griezmann má bratra a sestru. Bratr Théo Griezmann (*30. srpna 1996) je amatérský fotbalista hrající za Sporting Mâcon a módní návrhář. V roce 2015 založil svojí značku \"GZ Brand\" s cílem vyrábět oblečení s jednoduchostí a elegancí. Théo je velice populární na sociálních sítích, třeba na Instagramu má již přes 500 000 sledujících. Je velký fanoušek Manchesteru United, kam měl i podle mnohých médií namířeno bratr Antoine, z tohoto přestupu však sešlo.\n\nGriezmannova sestra Maud Griezmann (*7. dubna 1988) pomáhá Griezmannovi při práci s veřejností. Při teroristických útocích 13. listopadu 2015 v Paříži se Maud zrovna nacházela v koncertním sále Bataclan, kde útočníci zabili 89 lidí, Maud však byla jedním z přeživších. Při těch samých útocích teroristé zaútočili i na stadion Stade de France, kde Griezmann zrovna hrál přátelský reprezentační zápas proti Německu.\n\nOtec Alain Griezmann je bývalý městský radní, pocházející z německého Münsteru (odtud německy znějící příjmení Griezmann). Alain byl také dosti bohatý na to, aby malému Antoineovi pořídil cokoliv, co jako dítě potřeboval. Matka Isabelle Griezmann je portugalského původu a dříve pracovala jako uklízečka v nemocnici.\n\nGriezmannův dědeček Amaro Lopes je bývalý portugalský profesionální fotbalista, který hrál ve 40. a 50. letech 20. století jako střední obránce za portugalský klub Paços de Ferreira. V roce 1957 emigroval se svojí manželkou Carolinou do Francie, jako součást vlny migrantů utíkajících před režimem diktátora Antónia de Oliveiry Salazara. Po vyloučení z francouzské reprezentace na 14 měsíců v roce 2012 dokonce Griezmann uvažoval o reprezentování rodné země jeho dědečka Amara Lopese, Portugalska. Nakonec se rozhodl, že vyčká a bude reprezentovat Francii.\n\nGriezmann je tváří německé značky Puma, vyrábějící sportovní oblečení a obuv, se kterou má dlouhodobou sponzorskou smlouvu a objevil se v mnoha jejích mnoha reklamách. Již několikrát odhalil svoji vlastní verzi kopaček Puma se speciálním Griezmannovským designem. Zde je seznam všech kopaček, kterých si bylo možno za dobu působení v Realu Sociedad a Atléticu Madrid na jeho nohou povšimnout.\n\n\nV minulosti se Griezmann objevil v reklamě na sluchátka Beats by Dr. Dre po boku Harryho Kanea, Maria Götzeho a Césca Fábregase. Je také ambasadorem firem Head & Shoulders, vyrábějící šampony, Gillette, vyrábějící holicí strojky, Huawei, vyrábějící mobilní telefony a mnoha dalších společností s fotbalovou tematikou.\n\nVítězný francouzský tým z Mistrovství světa 2018 konaného v Rusku obdržel 4. června 2019 řád čestné legie. Této pocti se dostalo všem 23 hráčům vítězné sestavy včetně Antoinea Griezmanna a trenérovi Didieru Deschampsovi. Francouzský prezident Emmanuel Macron vysvětlil, že ocenění je za \"\"nezapomínání hodnot republiky\"\". Francouzští fotbalisté tak byli jedni z 402 osob, které v roce 2019 nejvyšší francouzské státní vyznamenání dostali.\n\n\n\n\n\"pozn. Z = Zápasy, G = Góly, A = Asistence\"\n\n<graph>{\n}</graph>\n\n<graph>{\n}</graph>\n\n\"pozn. Z = Zápasy, G = Góly, A = Asistence\"\n\n"}
{"id": "1007281", "url": "https://cs.wikipedia.org/wiki?curid=1007281", "title": "Lili Marlene", "text": "Lili Marlene\n\nLili Marlene je česká rocková skupina, kterou vede hráč na klávesové nástroje Martin Němec. Skupinu vedle Němce tvoří zpěvačka Dáša Součková, kytarista Jan Šobr, klávesista Pavel Nedoma, baskytarista Petr Kohut, bubeník Radek Doležal a trumpetista Miroslav Barabáš. Skupina vznikla v roce 2002 a první album nazvané \"Tango desolato\" vydala o šest let později. Své druhé album nazvané \"Vrány a havrani\" skupina vydala v roce 2014 a jeho producentem byl Milan Cimfe.\n\n\n"}
{"id": "1007282", "url": "https://cs.wikipedia.org/wiki?curid=1007282", "title": "Adolf Záturecký", "text": "Adolf Záturecký\n\nAdolf Záturecký (22. června 1884 Nemecká Ľupča – 12. března 1958 Bratislava) byl slovenský soudce, místopředseda prvorepublikového Nejvyššího soudu i Ústavního soudu a později místopředseda nejvyššího soudu samostatného Slovenska. Byl spoluzakladatelem slovenské právní terminologie.\n\nJeho otcem byl jazykovědec Adolf Peter Záturecký a bratrem lékař a publicista Ján Miroslav Záturecký. Studoval gymnázium v Banskej Bystrici, maturoval roku 1903 na gymnáziu v Šoproni, pak vystudoval právo na univerzitě v Kluži, kde roku 1909 získal doktorát práv. Od roku 1911 byl advokátem. Po vzniku Československa se krátce stal pracovníkem justičního referátu ministerstva pro správu Slovenska, roku 1919 byl jmenován soudcem a přidělen k Nejvyššímu soudu v Brně. V roce 1924 se zde stal předsedou senátu a později také místopředsedou tohoto soudu, odkud byl vyslán k Ústavnímu soudu v Praze, jehož se stal v roce 1938 také místopředsedou. Po vzniku samostatného Slovenska odešel do jeho justičních složek.\n\nNa Slovensku se stal místopředsedou tamního Nejvyššího soudu a předsedou redakční komise pro \"Úradnú zbierku rozhodnutí Slovenského najvyššieho súdu vo veciach občianskych\". Jeho význam spočívá především v tom, že chtěl v oblasti práva zrovnoprávnit slovenštinu s češtinou a oponoval proto prvotním snahám po vzniku republiky vést všechny úřední záležitosti na Slovensku pouze česky. Ještě za existence Československa se tak spolu se Stodolou nebo Fajnorem stal zakladatelem samostatné slovenské právní terminologie, odvozené vzhledem k převzetí uherského práva recepčním zákonem především z maďarské terminologie. Záturecký byl např. spolutvůrcem \"Návrhu slovenského právneho názvoslovia\" (1919) nebo \"Právnického terminologického slovníku\" (1925). Psal odborné články, překládal a byl také spoluautorem první slovenské učebnice soukromého práva platného na Slovensku a Podkarpatské Rusi. Právnická fakulta Univerzity Komenského v Bratislavě mu roku 1949 udělila čestný doktorát. Jeho syn Peter Záturecký byl také právník, později soudce Nejvyššího soudu SSR.\n\n"}
{"id": "1007283", "url": "https://cs.wikipedia.org/wiki?curid=1007283", "title": "Bazilika Santa Prassede", "text": "Bazilika Santa Prassede\n\nBazilika Santa Prassede či svaté Praxedy je titulární kostel (\"basilica minor\") v Římě na Esquilinu jižně od baziliky S. Maria Maggiore. Kostel se proslavil raně středověkými mozaikami.\n\nKostel dal postavit po roce 780 papež Hadrián I. na základech starší stavby z 5. století a dal sem přenést ostatky svatých Praxedy a Pudentiany, popravených kolem roku 165. Podle legendy to byly dcery sv. Pudense, prvního římana, jehož svatý Petr obrátil na křesťanství. Kolem roku 822 dal papež Paschal I. kostel rozšířit a vyzdobit. V přilehlém klášteře, který spravovali řečtí mniši, žili za svých pobytů v Římě také sv. Cyril a Metoděj. Mezi tituláři kostela byl také svatý Karel Boromejský (1630-1686).\n\nDo kostela se vstupuje od jihu přes malé atrium. Je to trojlodní basilika o rozměrech 45x30 m s půlkruhovou apsidou a plochým dřevěným stropem. Lodi jsou odděleny 16 žulovými sloupy a 6 pilíři. Podlahu v lodi tvoří mramorová středověká mozaika školy Cosmati. Mozaiky v apsidě jsou z doby papeže Paschala I., průkopníka tzv. Karolinské renesance a odpovídají jejímu programu obnovy starokřesťanské zbožnosti a kultury. Papež je zde zobrazen s modelem kostela v rukou.\n\nV kapli sv. Zena (třetí kaple vpravo), také vyzdobené mozaikami, se uctívá kus sloupu, u něhož měl být bičován Ježíš a který prý přivezla ve 4. století z Jeruzaléma svatá Helena, matka císaře Konstantina. Pod kostelem je krypta s náhrobky.\n\n\n\n"}
{"id": "1007284", "url": "https://cs.wikipedia.org/wiki?curid=1007284", "title": "Martin Němec (umělec)", "text": "Martin Němec (umělec)\n\nMartin Němec (* 16. června 1957 Praha) je český hudebník, hudební skladatel, malíř a spisovatel. \n\nAbsolvoval malířství na Akademii výtvarných umění u prof. Jana Smetany. Kapelník a výhradní autor rockové skupiny Precedens (Doba ledová, Věž z písku, Pompeje, Drž hudbu!, Aurora atd.) a skupiny Lili Marlene (Tango desolato, Vrány a havrani).\n\nS Bárou Basikovou i dalšími interprety natočil desítky alb (Angel voices, Dreams of sphinx, Responsio mortifera atd.). S Janem Saharou Hedlem (Tajnej svatej, Šílený pondělí). Vytvořil hudbu k mnoha filmům (Perníková věž, Smrt pedofila, Únos domů, T.M.A. atd.), k divadelním hrám režiséra Ctibora Turby (Archa bláznů, Giro di Vita atd.) a TV seriálům (Poslední sezóna, Agentura Puzzle atd.). Vytvořil TV znělky (Oko, Gen, Genus atd.). Získal mnoho významných ocenění hudebních (Objev roku, Album desetiletí, 2x Bratislavská Lyra 1990). Vydal dvě kritikou ceněné knihy povídek (Stodola a Vana s výhledem), podle jeho scénáře, oceněného Nadací Miloše Havla, natočil režisér Juraj Herz celovečerní film T.M.A. (dvě hlavní ceny na filmovém festivalu v Kapském městě) a Milan Šteindler film Perníková věž. Vytvořil hudbu k baletu podle hry Františka Langera Periferie pro divadlo F. X. Šaldy v Liberci v režii Aleny Peškové s nominací na dvě ceny Thálie. Literárně dlouhodobě spolupracuje s Českým rozhlasem. V současné době opět koncertuje a nahrává s výrazně omlazenou sestavou Precedens. V únoru 2019 vychází nová kniha povídek Bod tání u nakladatelství Albatros - Plus. Němcovy fantaskní obrazy jsou zastoupeny v mnoha sbírkách doma i v zahraničí.\n\n\n"}
{"id": "1007287", "url": "https://cs.wikipedia.org/wiki?curid=1007287", "title": "Lijepa Tena", "text": "Lijepa Tena\n\n„Lijepa Tena“ (do češtiny přeloženo jako \"Krásná Tena\") je píseň chorvatského zpěváka Igora Cukrova, se kterou spolu s Andreou reprezentoval Chorvatsko na Eurovision Song Contest 2009 v Moskvě. S dalšími 16 umělci píseň soutěžila v národním chorvatském finále \"Dora 2009\", které vyhrála. Píseň se zúčastnila 2. semifinále dne 14. května 2009 a kvalifkovala se do finále, kde se umístila osmnáctá s celkovými 57 body.\n\nPíseň složil Tonči Huljić a text k ní napsal Vjekoslava Huljić.\n"}
{"id": "1007289", "url": "https://cs.wikipedia.org/wiki?curid=1007289", "title": "Americký pohár", "text": "Americký pohár\n\nPod názvem Americký pohár bývá uváděno několik sportovních soutěží.\n"}
{"id": "1007290", "url": "https://cs.wikipedia.org/wiki?curid=1007290", "title": "Hornické učiliště v Jáchymově", "text": "Hornické učiliště v Jáchymově\n\nHornické učiliště v Jáchymově byla ve své době ojedinělá hornická škola působící v letech 1716 až 1762.\n\nZaloženo bylo z příkazu císaře Karla VI. dne 13. října 1716. Tehdy se jednalo o jedinou školu svého druhu na světě a jejím úkolem bylo připravovat báňské odborníky pro celou Habsburskou monarchii. V jiných evropských zemích ale již tehdy také probíhalo vzdělávání horníků, byť na jiném principu, a jeho úrovně jáchymovské učiliště po dobu své existence dosahovalo obtížně.\n\nDo učení byli každý rok přijímáni čtyři mladí horníci. V roce 1733 vypracoval český báňský inspektor Jan František Lauer instrukce pro výuku, které zahrnovaly povinné vyučování matematiky, užívání latinskojazyčných učebnic a laboratorní práce. \n\nZrušeno bylo patentem Marie Terezie ze dne 10. března 1762 a báňská výuka byla k zajištění vyšší úrovně vzdělávání přesunuta na univerzitní půdu.\n\nPatentem, kterým byla škola zrušena, byl zřízen v roce 1763 při pražské univerzitě Ústav mineralogie a metalurgie (dnes součást Přírodovědecké fakulty Univerzity Karlovy), jehož částí se Hornické učiliště stalo.\n\nPodle Lauerových osnov pro výuku se postupovalo i v učilišti v Banské Štiavnici, založeném po jáchymovském vzoru, kam byla v 70. letech 18. století přesunuta veškerá báňská výuka z českých zemí.\n"}
{"id": "1007292", "url": "https://cs.wikipedia.org/wiki?curid=1007292", "title": "Leighton Baines", "text": "Leighton Baines\n\nLeighton John Baines (* 11. prosince 1984, Kirkby, Anglie, Spojené království) je anglický fotbalový obránce a reprezentant, který v současné době hraje za klub Everton FC. Jeho postem je místo levého beka. Účastník Mistrovství světa 2014 v Brazílii.\n\nLeighton Baines hrál v mládežnických týmech klubu Wigan Athletic FC. V A-mužstvu debutoval roku 2002. V červenci 2007 přestoupil do týmu Everton FC krátce poté, co odmítl nabídku Sunderlandu.\n\nLeighton Baines reprezentoval Anglii v mládežnickém výběru U21.\n\nV A-mužstvu Anglie debutoval v roce 2010.\n\nTrenér Roy Hodgson jej nominoval na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\n\n"}
{"id": "1007295", "url": "https://cs.wikipedia.org/wiki?curid=1007295", "title": "DinoPark Plzeň", "text": "DinoPark Plzeň\n\nDinoPark Plzeň je zábavní a vzdělávací park v Plzni. Jedná se o nejstarší z DinoParků na území České a Slovenské republiky, který byl založený v roce 2003. Vznikl jako kombinace naučné stezky využívající nejnovější technologie včetně 3D kina a dětských atrakcí a herních prvků umístěných v přírodním prostředí v blízkosti Zoologické a botanické zahrady města Plzně. \n\nNa ploše 3 ha jsou umístěny modely (statické, ale i pohyblivé a ozvučené) prehistorických zvířat v životních velikostech v prostředí, ve kterém pravděpodobně obývala naši planetu před více než 65 miliony let. Modely jsou vyráběny speciální patentovanou technologií na základě aktuálních vědeckých poznatků a nalezených fosílií. \nV DinoParku Plzeň je celkem 30 scén představujících skutečné prostředí z období druhohor a výjevy ze života tehdejších živočichů. Největším modelem je 23 metrů dlouhý apatosaurus. Od roku 2006 je v DinoParku umístěná živá „druhohorní“ rostlina \"Wollemia nobilis\". Tento jehličnan se vyskytoval na Zemi již před 175 mil. lety a byl znovu objeven teprve v roce 1994. Jde o botanický unikát.\n\nPlzeňský DinoPark se nachází v těsné blízkosti ZOO Plzeň. Při návštěvě lze využít zvýhodněné společné vstupné do obou zařízení, nebo je možné navštívit pouze DinoPark, který patří mezi nejvyhledávanější turistické cíle města Plzně. \n\n\n"}
{"id": "1007298", "url": "https://cs.wikipedia.org/wiki?curid=1007298", "title": "Jan Dobřenský", "text": "Jan Dobřenský\n\nJan Dobřenský, celým jménem Jan Václav Dobřenský, uváděn též jako Jan Václav II. Dobřenský z Dobřenic, přepisováno rovněž \"Dobrzenský z Dobrzenicz\" (28. března 1841 Chotěboř – 14. ledna 1919 Chotěboř), byl český šlechtic z rodu Dobřenských z Dobřenic a politik, za Rakouska-Uherska na konci 19. a počátku 20. století poslanec Českého zemského sněmu.\n\nPocházel z české šlechtické rodiny Dobřenských z Dobřenic. Otcem byl Jan Josef II. Dobřenský, který zemřel roku 1869 a tehdy Jan Václav Dobřenský převzal rodové panství. Studoval na gymnáziu, sloužil v rakouské armádě. Od roku 1859 byl poručíkem a od roku 1864 nadporučíkem. V armádě setrval do roku 1867. Od roku 1870 působil jako velkostatkář v Chotěboři. Byl pánem na Chotěboři, Dobkově a Nemajově. Roku 1869 se oženil s Alžbětou hraběnkou Kottulinskou z Kottulinu. S manželkou měl 4 syny a dceru. Jejich syn, Jan Dobřenský mladší (plným jménem Jan Josef Dobřenský), byl rovněž aktivní v politice. Dcera Alžběta Dobřenská z Dobřenic se provdala do portugalské a brazilské vládnoucí rodiny.\n\nByl čestným rytířem maltézského řádu, c. a k. komořím. V roku 1906 byl povýšen do hraběcího stavu. Byl členem správního výboru Muzea království českého a mnoha dobročinných spolků. Byl považován za odborníka v genealogii české šlechty. Sám nashromáždil k tomuto tématu obsáhlý archivní materiál, který věnoval Zemskému archivu v Praze.,\n\nOd zemských voleb v roce 1883 zasedal na Českém zemském sněmu, kam byl zvolen za kurii velkostatkářskou (nesvěřenecké velkostatky. Mandát obhájil v zemských volbách v roce 1889, zemských volbách v roce 1895, zemských volbách v roce 1901 a zemských volbách v roce 1908. Byl členem Strany konzervativního velkostatku, která byla federalisticky orientována a podporovala české státoprávní aspirace.\n\nPůsobil i jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1884 za kurii velkostatkářskou v Čechách. Slib složil 22. ledna 1884. Ve volebním období 1879–1885 se uvádí jako baron Johann Dobřzensky, statkář, bytem Chotěboř.\n\nRoku 1895 byl povolán do Panské sněmovny (jmenovaná horní komora Říšské rady) jako její doživotní člen.\n\n"}
{"id": "1007302", "url": "https://cs.wikipedia.org/wiki?curid=1007302", "title": "Mistrovství světa ve fotbale 2014 – skupina C", "text": "Mistrovství světa ve fotbale 2014 – skupina C\n\nSkupina C Mistrovství světa ve fotbale 2014 byla jednou z osmi základních skupin tohoto šampionátu. Nalosovány do ní byly celky Kolumbie, Řecka, Pobřeží slonoviny a Japonska.\n\n\"Poznámka: Žebříček z října 2013 byl použit pro určení nasazení při konečném pořadí losování skupin na Mistrovství světa. Žebříček z června 2014 ukazuje aktuální pořadí mužstva ve světovém žebříčku FIFA.\"\n\n\"Všechny časy zápasů jsou v SELČ.\"\n\nOba týmy se spolu utkaly v pouze jednom utkání a to při přátelském utkání v roce 1994, kdy Kolumbie brankami Hernána Gaviria a Freddy Rincóna zvítězila 2:0. Kolumbijský záložník Fredy Guarín byl pro tento zápas suspendován, poté, co byl vyloučen v posledním kvalifikačním utkání proti Paraguayi.\n\nObě mužstva se spolu utkala v předchozích třech zápasech, to vše byla přátelská utkání. Naposledy se spolu střetly v roce 2010, kdy se z výhry radoval tým Pobřeží slonoviny, který zásluhou vlastní gólu Marcuse Tanaky a branky Kola Tourého zvítězil 2:0.\n\nOba týmy se ještě předtím nikdy spolu neutkaly.\n\nOba týmy se spolu střetly pouze v jednom zápase a to v základní skupině Konfederačního poháru 2005, kde Japonsko gólem Masaši Ogura zvítězilo 1:0.\n\nOba týmy se spolu střetly v předchozích dvou utkáních, přičemž se naposledy utkaly v přátelském zápase v roce 2007, kde zápas skončil remízou a také v utkání základní skupiny Konfederačního poháru 2003, které brankou Giovanniho Hernándeze opanovala Kolumbie.\n\nKolumbie měla jistý postup do osmifinále, Japonci ještě měli šanci v případě vícególové výhry a příznivého výsledku z druhého souběžně hraného zápasu Řecko–Pobřeží slonoviny. Ale jihoamerický tým nedal soupeři vůbec prostor a pokračoval dál ve své atraktivní a efektivní hře, asijského soka deklasoval rozdílem třídy 4:1. Závěrečných pět minut zápasu odchytal v kolumbijském dresu Faryd Mondragón a stal se tak ve věku 43 let a 3 dní nejstarším fotbalistou v historii mistrovství světa, který kdy zasáhl do hry. Překonal věkový rekord Kamerunce Rogera Milly z MS 1994 (42 let a 39 dní). Jeho nasazení si vyžádali fanoušci i samotní spoluhráči. Vycházející hvězda James Rodríguez skóroval i ve třetím utkání základní skupiny.\n\nOba týmy se ještě nikdy předtím spolu nestřetly. Řecký kapitán Kostas Katsouranis (červená karta v předchozím utkání) a obránce Pobřeží slonoviny Didier Zokora (akumulace žlutých karet) byli suspendování na toto utkání.\n"}
{"id": "1007305", "url": "https://cs.wikipedia.org/wiki?curid=1007305", "title": "Andrea Sedláčková", "text": "Andrea Sedláčková\n\nAndrea Sedláčková (* 22. února 1967, Praha) je česká režisérka, scenáristka a herečka. Natočila několik celovečerních filmů, řadu televizních filmů pro Českou televizi a několik divácky úspěšných dokumentů. K převážné většině z nich napsala i scénář. Z celovečerních filmů Andrey Sedláčkové jsou zřejmě nejznámější filmy Musím tě svést a Fair Play. Z televizních filmů je nejvýraznější částečně autobiografický cyklus \"Ze života pubescentky\", \"Můj otec a ostatní muži\", \"Krásný čas\", \"Opravdová láska\" a \"Dívka za zrcadlem\". Hlavní hrdinku Renátu (od druhého filmu cyklu) ztvárnila Tatiana Vilhelmová.\n\nV letech 1986–1989 studovala scenáristiku a dramaturgii na FAMU. V roce 1989 emigrovala do Francie, kde dne 17. listopadu 1989 získala politický azyl. V letech 1990–1993 studovala režii a střih na FEMIS v Paříži. Ve Francii se živí střihem hraných filmů, kterých odstříhala přes třicítku. V Čechách působí jako scenáristka, režisérka hraných a dokumentárních filmů a publikovala dva romány.\n\nMá dvě děti. Žije střídavě v Praze a v Paříži.\n\n\n\n\n\n\n\n"}
{"id": "1007309", "url": "https://cs.wikipedia.org/wiki?curid=1007309", "title": "Andre Adair", "text": "Andre Adair\n\nAndre Adair, občanským jménem Paul A. Snell (28. listopadu 1966 – 14. června 2014), byl režisér, kameraman a střihač gay pornografických filmů.\n\nJako kameraman pracoval pro řadu amerických studií jako Big Blue Productions, Falcon Studios, Lucas Entertainment či Rascal Video. K tomu si přibral režírování pro studia All Worlds Video a L. A. Brown Entertainment. Posledně jmenovanou společnost, zaměřující se zejména na produkci s latinoamerickými herci sám v roce 1999 spoluzakládal. V roce 2005 podepsal smlouvu se společností Sinergy Films a v roce 2007 režíroval i pro Studio 2000. V posledním období pracoval jako kameraman zejména pro společnosti Hot House Entertainment a Next Door Studios.\n\nV roce 2013 získal cenu Grabby za nejlepší kameru k filmu \"The Dom\", který natočil s režisérem Christianem Owenem pro studio Hot House Entertainment. Již dříve byl jako kameraman nominován na podobná ocenění, např. v roce 2004 na cenu GayVN Award za film \"Fire Island Cruising 5\" pro studio Lucas Entertainment nebo v roce 2010 na cenu JRL Gay Film Award za film \"Up Yours\" pro společnost Hot House Entertainment.\n\nZa svého životního partnera měl mexického umělce Jesuse Torres-Martineze Snella. V roce 2014 zemřel na rakovinu, kvůli jejíž léčbě se předtím potýkal s finančními problémy.\n\n"}
{"id": "1007314", "url": "https://cs.wikipedia.org/wiki?curid=1007314", "title": "Papežská kancelář", "text": "Papežská kancelář\n\nPapežská nebo také Apoštolská kancelář (Cancelleria apostolica) byl úřad spojený se Svatým stolcem vytvořený v 11. století. Velký význam měl ve středověku. V roce 1973 byl v rámci restrukturalizace Papežská kurie, prováděné papežem Pavlem VI., sloučen se Státním sekretariátem.\n\nPráce Papežské kanceláře obnášela vystavování určitého druhu dokumentů, například papežských bul. Starala se také o papežskou pečeť. V úřadě se projednávaly a psaly dva druhy dopisů. Ti první byly tajné a týkaly se politických a obchodních záležitostí, do druhé kategorie spadaly různí žadatelé. Ti potřebovali např. výjimku pro sňatek v zakázaném stupni příbuzenství nebo jim šlo o různá beneficia. Vyřízení většiny žádostí bylo spojeno s poplatkem.\n\nDo 13. století byla Apoštolská kancelář jediným úřadem, který připravoval papežovu korespondenci. V 15. století přešla politická korespondence do kompetence papežských sekretářů a apoštolské komory.\n\nVe třináctém století vytvořila Papežská kancelář zhruba 50 000 dokumentů, mezi lety 1305–1378 to bylo asi 300 000 dokumentů. V roce 1331, za papeže Jana XXII., byl úřad reorganizován a rozšířen. V té době také archivoval všechny dokumenty vydané v minulosti a za poplatek vyráběl jejich kopie.\n\n \n"}
{"id": "1007315", "url": "https://cs.wikipedia.org/wiki?curid=1007315", "title": "Abreviátor", "text": "Abreviátor\n\nAbreviátor (z lat. \"breve\", tj. \"krátký\") byl úředník v papežské kanceláři zodpovědný za vyhotovování konceptů papežských bul a dalších listin. Vedle toho zpracovávali především jednoduché soudní záležitosti. Poprvé je tato funkce zmíněna v bule Benedikta XII. v první polovině 14. století. \n\nJako abreviátor pracoval např. humanista Poggio Bracciolini, který do římské kurie vstoupil roku 1403, nebo Aeneas Silvius Piccolomini, který byl v roce 1436 jmenován vrchním abreviátorem (\"abbreviator major\") na Basilejském koncilu.\n\nPapež Pius II. založil kolegium abreviátorů, které obnovil Sixtus IV. Papež Pius X. jej v roce 1908 zrušil a jeho úkoly přenesl na apoštolského protonotáře.\n\n"}
{"id": "1007317", "url": "https://cs.wikipedia.org/wiki?curid=1007317", "title": "Phil Jagielka", "text": "Phil Jagielka\n\nPhilip Nikodem Jagielka (* 17. srpna 1982, Manchester, Anglie, Spojené království) je anglický fotbalový obránce a reprezentant s polskými kořeny, který v současné době hraje za klub Everton FC. Univerzální fotbalista, může hrát na místě stopera (středního obránce), pravého beka či záložníka. Účastník Mistrovství světa 2014 v Brazílii.\n\nJeho prarodiče přišli do Anglie z Polska během druhé světové války.\n\nJagielka hrál v mládežnických týmech klubu Sheffield United FC. V A-mužstvu debutoval v květnu 2000. V červenci 2007 přestoupil do týmu Everton FC vedeného trenérem Davidem Moyesem. V sezoně 2013/14 byl ustanoven kapitánem týmu.\n\nPhil Jagielka reprezentoval Anglii v mládežnickém výběru U21.\n\nV A-mužstvu Anglie debutoval 1. června 2008 v přátelském zápase v Port of Spain proti Trinidadu a Tobago (výhra 3:0, šel na hřiště ve druhém poločase).\n\nByl ve 23-členném kádru Anglie pro EURO 2012 v Polsku a na Ukrajině.\nTrenér Roy Hodgson jej nominoval na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\n\n"}
{"id": "1007320", "url": "https://cs.wikipedia.org/wiki?curid=1007320", "title": "Seznam zápasů indonéské fotbalové reprezentace na MS", "text": "Seznam zápasů indonéské fotbalové reprezentace na MS\n\nIndonéská fotbalová reprezentace byla celkem 1x na mistrovstvích světa ve fotbale a to v roce 1938.\n\n"}
{"id": "1007321", "url": "https://cs.wikipedia.org/wiki?curid=1007321", "title": "Seznam zápasů íránské fotbalové reprezentace na MS", "text": "Seznam zápasů íránské fotbalové reprezentace na MS\n\nÍránská fotbalová reprezentace byla celkem 5x na mistrovstvích světa ve fotbale a to v letech 1978, 1998, 2006, 2014, 2018.\n\n"}
{"id": "1007322", "url": "https://cs.wikipedia.org/wiki?curid=1007322", "title": "Seznam zápasů irácké fotbalové reprezentace na MS", "text": "Seznam zápasů irácké fotbalové reprezentace na MS\n\nIrácká fotbalová reprezentace byla celkem 1x na mistrovstvích světa ve fotbale a to v roce 1986.\n\n"}
{"id": "1007323", "url": "https://cs.wikipedia.org/wiki?curid=1007323", "title": "Jan Apolenář", "text": "Jan Apolenář\n\nJan Apolenář (* 31. srpna 1965 Brno) je český divadelní, muzikálový a televizní herec.\n\nVystudoval brněnskou JAMU (1989), po škole účinkoval v Loutkovém divadle Radost a divadlech Reduta, Divadlo Husa na provázku. Roku 1991 byl ve stálém angažmá v Městském divadle Brno. Za svou první roli v tomto divadle, v muzikálu \"Sny svatojánských nocí\", byl nominován Cenu Thálie. Roku 1995 odešel do Prahy, kde účinkoval v mnoha muzikálových produkcích jako \"Dracula\", \"Krysař\", \"Johanka z Arku\", \"Sweet Charity\" nebo \"Kleopatra\". Od dubna 2003 se však opět vrátil do Městského divadla Brno.\n\nV televizi účinkoval v mnoha pohádkách jako \"Princezna se zlatým lukem\", \"To vánoční šturmování\" nebo \"O ševci Matějovi a komtesce Julince\". Objevil se také v \"Četnických humoreskách ( v roli štstrm. Václava Ryby)\".\n\n\n"}
{"id": "1007325", "url": "https://cs.wikipedia.org/wiki?curid=1007325", "title": "Staré letopisy české", "text": "Staré letopisy české\n\nStaré letopisy české jsou soubor různorodých zápisů pamětí z let 1378 až 1526, které takto jako celek vydal a pojmenoval František Palacký. Soubor nemá charakter jednotného literárního díla, ale vyznačuje se rozmanitostí způsobenou řadou rozličných zapisovatelů. Vedle kroniky Vavřince z Březové patří mezi nejvýznamnější historické prameny k době husitství.\n\nPrvním pisatel navázal na starší latinskou kroniku a doplňoval události husitské revoluce z let 1419-1431 z pozice umírněného pražského husity. \n\nPražská větev. Na něj navázal další autor, snad Matěj Louda z Chlumčan, který popsal dobu Václava IV. od 1378 a husitství až do roku 1440. Textu dal jednotnější literární podobu, která je hlavním textem letopisů a zachovala se v \"rukopisu E\".\n\nHradecká větev. Druhá verze je z oblasti radikálnějšího hradeckého sirotčího husitství, jejímž autorem je Jan Krušinka (zemřel 1438). Tuto větev rozšířil další pisatel, stoupenec a válečník Jiřího z Poděbrad, o léta 1440-1470.\n\nNa obě větve pak navazovali další autoři, do jednoho celku je spojil snad písař Nového Města pražského Matouš z Chrudimě a nejmladším pisatelem byl bakalář Václav z Kouřimě.\n\n\n"}
{"id": "1007328", "url": "https://cs.wikipedia.org/wiki?curid=1007328", "title": "Seznam zápasů japonské fotbalové reprezentace na MS", "text": "Seznam zápasů japonské fotbalové reprezentace na MS\n\nJaponská fotbalová reprezentace byla celkem 6x na mistrovstvích světa ve fotbale a to v letech 1998, 2002, 2006, 2010, 2014, 2018.\n\n"}
{"id": "1007330", "url": "https://cs.wikipedia.org/wiki?curid=1007330", "title": "San Jacinto", "text": "San Jacinto\n\nMístopisné jméno San Jacinto pochází ze španělského tvaru jména svatého Hyacinta, které zpravidla odkazuje na Hyacinta z Cesareje:\n\n"}
{"id": "1007332", "url": "https://cs.wikipedia.org/wiki?curid=1007332", "title": "Seznam zápasů severokorejské fotbalové reprezentace na MS", "text": "Seznam zápasů severokorejské fotbalové reprezentace na MS\n\nSeverokorejská fotbalová reprezentace byla celkem 2x na mistrovstvích světa ve fotbale a to v letech 1966, 2010.\n\n"}
{"id": "1007333", "url": "https://cs.wikipedia.org/wiki?curid=1007333", "title": "Cleveland Park", "text": "Cleveland Park\n\nCleveland Park je rezidenční čtvrt v severozápadním kvadrantu Washingtonu, D.C. Nachází se na 38°56′11″N 77°3′58″W a je ohraničena parkem Rock Creek Park na východě, ulicemi Wisconsin a Idaho na západě, ulicemi Klingle a Woodley na jihu a Rodman a Tilden na severu. Jde o hlavní obchodní koridor ležící podél ulice Connecticut, kde se nachází stejnojmenná stanice červené linky Washingtonského metra. Další komerční koridor leží podél Wisconsin Avenue. Čtvrť je známá pro stavby z devatenáctého století a historické divadlo Uptown ve stylu art deco.\n"}
{"id": "1007334", "url": "https://cs.wikipedia.org/wiki?curid=1007334", "title": "Chrastovice", "text": "Chrastovice\n\nChrastovice jsou zaniklou samotou (poplužním dvorem) v okrese Benešov ve Středočeském kraji ležící 2 kilometry severovýchodním směrem od Čechtic a 1 kilometr severozápadně od Křivsoudova. Správně se lokalita řadí pod městys Čechtice. Procházejí tudy silnice III/11220 a III/11221 a protéká zde Luční potok, jenž se jižně od Chrastovic vlévá do Čechtického potoka.\n\nKolem zdejšího dvora se pravděpodobně rozkládala stejnojmenná osada. Zmiňována je pod názvem \"Chrastowiczie\" v letech 1379, 1384 a 1403. Samotný dvůr před husitskými válkami vlastnila čechtická farnost. Ve vsi ani ve dvoře nikdy nesídlil vladyka. V obci se měl ve 14. století nacházet i pivovar. Zdejší obyvatelé se ale věnovali také sladovnictví. Vzhledem k absenci historických pramenů není jasný další osud obce. Zanikla zřejmě během husitských válek nebo po nich či dokonce v průběhu třicetileté války. K roku 1548 je samotný dvůr v Chrastowiczych řazen ke Krziwsoudovu (dnešní Křivsudov). Dokumenty sice uvádí, že chrastovický dvůr vlastnil roku 1550 svobodník Jan Zeman, ale ve skutečnosti se ovšem pravděpodobně jedná o jiný dvůr, jenž se v této obci nacházel.\n"}
{"id": "1007335", "url": "https://cs.wikipedia.org/wiki?curid=1007335", "title": "Ščors (opera)", "text": "Ščors (opera)\n\nŠčors (v ukrajinském originále , op. 29) je opera o pěti dějstvích a šesti obrazech ukrajinského skladatele Boryse Mykolajovyče Ljatošynského. Jejím námětem je postava mladého ukrajinského organizátora Rudé armády Mykoly Ščorse. Libreto ukrajinského básníka Maksyma Tadejovyče Ryľského (1895–1964) přepracoval Ivan Antonovyč Kočerha (1881–1952). Opera měla premiéru v Kyjevě 14. září 1938. Druhá verze opery z roku 1948 pod názvem \"Vojevůdce\" (\"\") měla premiéru o 18. února 1970 tamtéž.\n\nBorys Ljatošynskyj se ve 20. letech a první polovině 30. let 20. století rychle stal vůdčí postavou mezi ukrajinskými hudebními skladateli. Jeho dílo v té době náleželo do specifického ukrajinského proudu zvaného „vitalismus“, v němž Ljatošynskyj kombinoval expresionismus a avantgardní hudební postupy s vlivem ukrajinské lidové hudby. Jedním z vrcholů tohoto tvůrčího období byla jeho první opera \"Zlatá obruč\" (1930), triumfálně přijatá v divadlech v Oděse, Kyjevě a Charkově, ale velmi rychle stažená z repertoáru pod vlivem stranické kritiky, která opeře vyčítala konstruktivismus, formalismus a symbolismus, tedy její nesrozumitelnost a cizost pro sovětského diváka. Pod tímto ideologickým tlakem byl Ljatošynsykyj v polovině 30. let nucen přizpůsobit svůj styl vládnoucímu socialistickému realismu.\n\nJeho druhá opera byla v podstatě politickou zakázkou. Od roku 1935 byl na Stalinův popud budován kult organizátora Rudé armády na Ukrajině v letech 1918–1919, „ukrajinského Čapajeva“, Mykoly Ščorse. Vedle např. přejmenování měst vyvrcholil tento kult výpravným filmem Oleksandra Dovženka \"Ščors\" z roku 1939, ale neméně než tři ukrajinští skladatelé byli pověřeni úkolem napsat na tento námět operu, totiž Volodymyr Jakovyč Joryš (1899–1945), Serhij Serhijovyč Ždanov (1907–1968) a právě Borys Ljatošynskyj.\n\nTvorba této opery spadala do jednoho z nejintenzivnějších kulturních tažení Stalinovy doby, jehož začátkem bylo veřejné odsouzení Šostakovičovy opery \"Lady Macbeth mcenského újezdu\" (1936). Počátkem roku 1937 byla ve stranickém časopise \"Muzyka\" podrobena tvrdé kritice Ljatošynského 2. symfonie, navíc byla označena za dílo zvláště podporované tehdejším předsedou Svazu ukrajinských skladatelů P. Karpovem, který se vzápětí jako údajný trockista stal obětí stalinistických represí. Nebezpečná nálepka „trockismu“, která na symfonii a potažmo jejím autorovi ulpěla, přiměla skladatele rychle se pustit do práce na požadované opeře \"Ščors\", již dosud odkládal pro práci na instrumentaci Lysenkovy opery \"Taras Bulba\".\n\nPůvodní libreto napsal básník Maksym Ryľskyj, s nímž Ljatošynskyj dříve spolupracoval mj. právě na \"Tarasu Bulbovi\". Ryľskyj byl však podezírán z ukrajinského nacionalismu a libreto bylo podrobeno ideologickým výtkám, které vedly k jeho předání Ivanu Kočerhovi. Ten přepsal dílo ve smyslu, který odpovídal atmosféře stalinských procesů ve 2. polovině 30. let, a snažil se mj. zbavit tvůrce opery nařčení z „trockismu“. Do děje byla zařazena – a to dokonce jako ústřední – epizoda, v níž hrdina Ščors odmítá následovat „zrádný“ rozkaz svého nadřízeného, lidového komisaře vojenství Lva Trockého, a místo toho se obrací se žádostí o pokyny a pomoc na Stalina.\n\nOpera byla uvedena v roce 1938 a byla úspěšná přinejmenším v tom, že prokázala Ljatošynského politickou spolehlivost; roku 1939 se stal předsedou Svazu ukrajinských skladatelů. Skladatel se však stylu socialistického realismu podvoloval bez přesvědčení a zkušenost se \"Ščorsem\" jej definitivně odradila od psaní dalších oper.\n\nLjatošynskyj se k opeře vrátil po druhé světové válce a v roce 1948 provedl její revizi. Tato doba však byla ve znamení nového zostření ideologického tlaku na hudbu (po odsouzení opery \"Velké přátelství\" Vana Muradeliho rezolucí Ústředního výboru KSSS v únoru 1948), který dopadl i na Ljatošynského ostrou kritikou první verze jeho 3. symfonie. Nová verze \"Ščorse\", pod změněným názvem \"Vojevůdce\", nakonec byla uvedena až po skladatelově smrti (1968), a to v kyjevském divadle v roce 1970. Mnohem větší význam pro rehabilitaci Ljatošynského operního díla však mělo až nové nastudování \"Zlaté obruče\" o rok později ve Lvově.\n\nLibreto opery je sestaveno do pěti dějství po vzoru romantické velké opery. Každé dějství má jedno konkrétní téma osvětlující jednu stránku titulního hrdiny: první dějství ukazuje počátky Ščorsovy činnosti jako partyzánského vůdce, druhé ukazuje jeho schopnosti jako organizátora řádného vojska, třetí jeho spjatost s prostým lidem, čtvrté jeho politickou neochvějnost a jasnozřivost, páté pak jeho osobní hrdinství. Poslední dějství je rozděleno na dva obrazy: první z nich popisuje Ščorsovu dramatickou smrt, druhý je statickým výjevem pohřebního obřadu hrdiny a je jakýmsi epilogem celé opery. Mezi postavami výrazně dominuje postava hlavního hrdiny; jeho partnerem je především kolektivní soubor partyzánů, později vojáků. Z epizodních postav mají výraznější úlohu Ščorsův spolehlivý, ale politicky nedostatečně osvícený Sokaľs'kyj, starý rolník Zaľotov – představitel kozácké tradice, mladý a odvážný Hryc', hlavní padouch zrádce Zapara nebo lékař, reprezentant váhavé a politicky nespolehlivé inteligence. Ze dvou ženských postav je Ščorsovou partnerkou Lija (jejím předobrazem byla Ščorsova skutečná partnerka, čekistka Fruma Rostova), jejíž odhodlání a bolševická pravověrnost nezůstávají Ščorsovým nic dlužny. Kontrastní lyričtější stránku ženství zosobňuje Halja, jíž je dovolen i strach, obavy a smutek. Zatímco Halja Ščorsovi přináší piroh, Lija mu přináší leninské slovo.\n\nSkladatel popsal svou hlavní snahu v opeře (již žánrově určil jako „lidově-hrdinskou“) takto: „Nevzdávaje se lyričnosti a maje jí v opeře, z mého hlediska, dostatek, věnoval jsem zvláštní pozornost tomu, aby mé dílo nabylo hrdinskou povahu, neboť tento rys Ščorsovy osoby mne jako skladatele ze všech nejvíce přitahoval a právě jeho hrdinství a odvahu jsem se rozhodl učinit východiskem veškeré mé práce na této opeře.“ Základem celé hudební struktury jsou wagnerovsky pojímané příznačné motivy spojené s osobami individuálními a kolektivními (hlavní motiv Ščorse, motiv Bohunského pluku) i s abstraktními ideami („vůle velitele“, „vůle k vítězství“). Současně se Ljatošynskyj snažil opeře vtisknou lidově-písňový charakter podle tehdejších ideologicko-uměleckých měřítek, jejichž vzorem byla Dzeržinského opera \"Tichý Don\". Skladatel nemohl být s výsledkem díla vznikajícího pod ideovým tlakem z uměleckého hlediska spokojen; podle V. Baleyho (\"The New Grove Dictionary of Opera\") byl \"Ščors\" „stylistická katastrofa“.\n\n(Les v okrese Zlynky) Zdálky je slyšet střelbu a výbuchy. Z jedné strany přichází dívka Halja, z druhé strany vstupují rolníci a dělníci: všichni hledají vůdce bolševických partyzánů Mykolu Ščorse (duet rolníka a Halji \"Hej, divčyno, što robyš tut u lisi?\"). Z lesa vybíhá špion Zapara a tvrdí, že partyzáni byli Němci poraženi a Ščors zabit. Lidé mu však nevěří. Přichází též Lija, i ona hledá Ščorse.\nZatímco Zapara si o samotě obvazuje zdravou ruku, přichází hlavní oddíl partyzánů pějící vítěznou píseň (\"Hej, zavdaly nimcjam kljatym\"). Zapara jim tvrdí, že viděl, jak byl Ščors raněn, ale partyzáni provolávají svému veliteli slávu. Ten se brzy objevuje sám, spolu s pobočníkem Sokaľs'kým a nově rekrutovanými partyzány včetně Liji a Halji. Ščors vyzává soudruhy k dalšímu boji pod vedením Lenina a strany (árie \"Tovaryši! Ce ne ostannij bij\"). Pak se vyptává nových druhů, co je přivedlo. Halja mu vypráví, že jí otce zabili hajdamáci a bratry uvěznili Němci. Lija zase byla v jiném partyzánském oddíle, který byl rozprášen, a přišla ke Ščorsovi, protože slyšela, že v Moskvě viděl samotného Lenina a přinesl na Ukrajinu jeho slovo. Ščors přisvědčuje. Vtom vbíhá strážný s novinkou, že Němci se znovu formují k útoku. Ščors velí do zbraně.\n\n(Zčásti pobořené panské sídlo v Uneči, štáb Ukrajinského povstaleckého pluku) Zapara připravuje telefonní vedení. Zaznívá vojenská píseň (\"Ta stelys', stelys', barvinočku\"). Zapara přesvědčuje vystrašeného lékaře, že Uneča je obklíčena Němci a že bude všemu brzo konec: lékaři nepomůže ani jeho status civilisty (scéna \"Tavaryšu, ce štab bohuns'kyj?\").\n\nPřichází Halja a nese na talíři piroh pro Ščorse. Ten vychází z domu s dalšími veliteli pluku a kárá Halju: nemůže přece on jíst pirohy, když jeho vojáci nemají ani černý chléb. Posílá ji dát piroh raněným. Svým pobočníkům dává nekompromisní rozkazy. Nejsou náboje do kulometu? Musí se z něčeho vyrobit! Není obuv pro vojáky? Nechť je obyvatelům Uneči nařízeno, aby ušili 500 párů. Lékaře kárá za to, že je příliš mnoho nemocných ve špitále. Však on se tam projde a hned všem přejde horečka. Pak přijímá od Zaľotova hlášení o úspěšném přepadu německého oddílu, při němž byla ukořistěna řada zbraní (scéna \"A što take neseš?\")\n\nKdyž všichni odejdou, prozpěvuje si Ščors lidovou píseň (\"Oj polja, vy polja\"). Připojuje se k němu Lija; Ščors ji vítá a odvádí do svého příbytku (zpěv \"Ty vernulas' v naši mužni lavy\").\n\nNastane tma. Několik vzbouřenců sváže strážného, a když vyjde Ščors, vyčítají mu, že vystavuje své lidi zbytečně riziku života, a chtějí nad ním pořádat soud. Ukáže se, že Ščors má v ruce granát: drží vzbouřence v šachu. Ostatní se seběhnou a zneškodní je, Ščors jim však ještě dává šanci odčinit svou hanbu v boji. Na jeho výzvu skládají všichni přísahu věrnosti revoluci (zpěv \"Svoju hanbu šče možete vy zmyty\").\n\n(Před krčmou ve vsi Demjanivka) Ščorsův důstojník Hryc', zdejší rodák, a Halja verbují vesničany do Rudé armády (píseň \"Po lisach ta po bajrakach\"). Mnoho rolníků se chce přidat. Tu se objeví německé a hejtmanské vojsko. Na radu Hryc'ova otce Prokopenka všichni předstírají, že se slaví svatba Hryc'e a Halji (píseň \"Jak nalynulo simsot holubiv\"). Německý důstojník, když vidí svatbu, ihned rozkazuje zrekvírovat proviant. Hůře nastane, když Zapara v hejtmanské uniformě rozpozná Hryc'e a lest odhalí. Nastává potyčka, kterou přeruší křik, že se blíží rudé vojsko. Němci a hejtmanovci ve zmatku utíkají, vesničané vytahují uschované zbraně a pronásledují se (píseň vesničanů \"My baťkiv trudjaščich dity\").\n\nPo přestřelce se většina vesničanů vrací, z druhé strany přicházejí Ščors a Sokaľs'kyj. Seznamují se s rolníky – novými rekruty a Zaľotov jim vypráví, proč se pluku říká „bohunský“ (árie \"Otož zvemo my polk Bohuns'kym\". Na Ščorsův pokyn se pokračuje ve svatebním veselí, po kterém se má vojsko zformovat a vydat na Kyjev (sbor \"Jak nalynulo simsot holubiv\" a píseň Hryc'e \"Ech, i pide vsja zemlja u tanec', u tanec\"' a kozáček).\n\n(Štáb 44. divize, nádražní hala) Halja marně čeká na Hryc'e, který zůstal na druhé straně fronty. Nikdo o něm nemá zprávy. Všichni vědí, že se Kyjeva jde zmocnit Petljura, a je otázka, co dále. Jak vysvětluje Sokaľs'kyj, je zde rozkaz lidového komisaře obrany Trockého, aby se divize stáhla k Orlu. Lija ale považuje tento rozkaz za hloupost, ano možná za zradu revoluce – Ščors jistě hodlá táhnout na Kyjev (dialog \"Pohovory s Mykoloju choč ty\" se zpěvem Liji \"V ohni Ukrajina\"), veden leninským slovem, které je praporem i rozkazem.\n\nPřichází Ščors. Skutečně se zdráhá poslechnout Trockého rozkazu, chce táhnout na Kyjev a věří ve vítěznou budoucnost (árie \"Nastane deň, i zahude zemlja\"). Oznamuje, že poslal posla do Caricynu ke Stalinovi o radu a pomoc. Halja přichází se zprávou, že Hryc' byl zabit. Rudoarmějci totiž přivádějí zajatce, mezi nimi i Zaparu v petljurovské uniformě, který tvrdí, že Ščorsova posla ke Stalinovi zastřelili. Ščors je dává odvést a dodává svým zdrceným spolubojovníkům odvahy.\n\nTu přichází Hryc' živ a zdráv s oddílem bojovníků od Caricynu poslaných Stalinem a s příkazem vyrazit na Kyjev. Všichni provolávají slávu Stalinovi a oddíly se řadí k pochodu na hlavní město Ukrajiny (píseň \"Ne spišy lukava zrada\").\n(1. obraz – 30. srpna 1919, frontová pozice 1. bohunského pluku, poblíž vesnice Bilošyci) Probíhají těžké boje. Ščors musí poslat část svého oddílu na pomoc 3. pluku. Dozvídá se, že se právě do štábu vrátila z Moskvy Lija s dopisem od Lenina (duet Ščorse a Liju \"Vperse my zustrilis' pered bojem\"). – Další postup Ščorsova vojska ohrožuje nepřátelský ostřelovač s kulometem. Ščors organizuje jeho zničení granátem a vysílá do útoku jeden z útvarů, jejž vyzývá k boji za revoluci a za komunismus. V následné vřavě jej zasáhne střela z kulometu. Ščors s Leninovým jménem na rtech umírá.\n\nZvěst o velitelově smrti jde od úst k ústům. Vojáci zpívají kozáckou píseň \"Kozaka nesuť i konja veduť\".\n\n(2. obraz) Na témže místě u lafety se Ščorsovým tělem stojí čestná stráž. Sokaľs'kyj a Lija drží smuteční řečí vyzývající „bohunce“ do dalšího boje. Bohunský pluk zpívá odhodlanou píseň (\"Chaj triščiť pid nami kryha\"): Mykola Ščors je vede dál.\n\n"}
{"id": "1007338", "url": "https://cs.wikipedia.org/wiki?curid=1007338", "title": "Mistrovství světa ve fotbale 2014 – skupina D", "text": "Mistrovství světa ve fotbale 2014 – skupina D\n\nSkupina D Mistrovství světa ve fotbale 2014 byla jednou z osmi základních skupin tohoto šampionátu. Nalosovány do ní byly celky Uruguaye, Kostariky, Anglie a Itálie. Do osmifinále nepostoupilo ani jedno z dvojice evropských mužstev, slavit mohla Kostarika a Uruguay.\n\n\"Poznámka: Žebříček z října 2013 byl použit pro určení nasazení při konečném pořadí losování skupin na Mistrovství světa. Žebříček z června 2014 ukazuje aktuální pořadí mužstva ve světovém žebříčku FIFA.\"\n\n\"Všechny časy zápasů jsou v SELČ.\"\n\nObě mužstva se spolu utkala v předchozích deseti zápasech, naposledy v roce 2009 v baráži o Mistrovství světa 2010, kdy Uruguay zvítězila v prvním zápase a v druhém remizovala a s celkovým skórem 2:1 postoupila na Mistrovství světa ve fotbale 2010.\n\nOba týmy se spolu střetly ve dvaceti čtyřech předchozích zápasech, včetně zápasu o třetí místo na Mistrovství světa 1990, kdy Itálie zásluhou Roberta Baggia a Salvatora Schillaciho zvítězila 2:1. Naposledy se mužstva utkala ve čtvrtfinále Mistrovství Evropy ve fotbale 2012, kde Itálie zvítězila po penaltovém rozstřelu 4:2.\n\nOba týmy se spolu střetly v předchozích deseti utkáních, včetně dvou Mistrovství světa (1954, čtvrtfinále: Uruguay 4:2 Anglie; 1966, základní skupina: Uruguay 0:0 Anglie). Uruguayský obránce Maximiliano Pereira byl suspendován na tento zápas, poté, co byl vyloučen v utkání proti Kostarice.\n\nOba týmy se spolu střetly pouze v jednom zápase a to v přátelském utkání v roce 1994, kde Itálie gólem Arrigo Sacchiho zvítězila 1:0.\n\nZápas na MS 2014 rozhodl vítězným gólem kapitán týmu Bryan Ruiz. Zároveň byl ohodnocen jako „muž zápasu“. Kostarika tak po Uruguayi zdolala dalšího favorita a bývalého mistra světa a zajistila si postup do osmifinále již po dvou zápasech. Tento výsledek také znamenal, že Anglie (2 zápasy, 0 bodů) definitivně ztratila naději na postup do osmifinále.\n\nObě mužstva se spolu utkala v předchozích devíti zápasech, včetně dvou Mistrovství světa (1970, základní skupina: Itálie 0:0 Uruguay; 1990, osmifinále: Itálie 2:0 Uruguay). Jejich poslední střetnutí se uskutečnilo na Konfederačním poháru FIFA 2013 v zápase o třetí místo, kde Itálie vítězila po penaltovém rozstřelu 3:2.\n\nTakticky vedený zápas, mezi těmito dvěma týmy (a bývalými světovými šampiony) šlo o přímý postup do osmifinále. Itálii stačila díky lepšímu skóre i remíza, Uruguay potřebovalo jakoukoli výhru. Utkání poznamenalo vyloučení italského záložníka Claudia Marchisia a také zkrat uruguayského kanonýra Luise Suáreze, který pokousal protihráče Giorgia Chielliniho a přesto nebyl vyloučen. Avšak po přehodnocení a prozkoumání tohoto prohřešku rozhodla disciplinární komise FIFA udělit mu přísný trest, ve kterém nesmí za Uruguay na mezinárodní scéně nastoupit v devíti utkáních a navíc má na čtyři měsíce zastavenou činnost ve všech fotbalových soutěžích. Italové inkasovali o chvíli později gól od Diega Godína po centru ze strany, který je poslal ze šampionátu domů.\n\nOba týmy se ještě nikdy předtím spolu nestřetly.\n\nTento zápas již nerozhodoval o postupu, Kostarika ho měla jistý a Anglie již na něj neměla šanci. I proto kouč Angličanů Roy Hodgson změnil sestavu oproti dřívějším zápasům. Anglie měla převahu, ale nedokázala se střelecky prosadit, utkání tak skončilo remízou 0:0. Kostarika se stala se sedmi body poněkud překvapivým vítězem skupiny.\n"}
{"id": "1007339", "url": "https://cs.wikipedia.org/wiki?curid=1007339", "title": "Soukromá listina", "text": "Soukromá listina\n\nSoukromá listina je v diplomatice označení pro listinu vydavatele, který neměl obecné právní uznání v záležitostech, kterých se přímo neúčastnil. Jedná se o rozmanité druhy listin z okruhu církve (biskupů, klášterů apod.), šlechty nebo listiny z městského prostředí (měst i jednotlivých měšťanů). Soukromá listina proto nepocházela z kanceláře vládce (krále, císaře) nebo papeže, neboť ty měly status veřejné listiny. S postupným upevňováním písemného pořízení ve společnosti se k veřejným listinám přiřadily též notářské instrumenty.\n\nPodle současné právní úpravy existují listiny soukromé a veřejné, o soukromých listinách pojednává občanský zákoník v § 565 a 566. Soukromá listina může být sepsána libovolnou fyzickou nebo právnickou osobou a má nižší právní průkaznost než listina veřejná, kterou vydává orgán veřejné moci, např. škola, soud nebo notář. Obsahem soukromé listiny je určité soukromoprávní jednání (např. smlouva, závěť), nebo je daná listina o něm pouze dokladem (např. kvitance či plná moc). Na rozdíl od veřejné listiny je ale na každém, kdo se jí dovolává, aby prokázal její pravost a správnost.\n\n"}
{"id": "1007344", "url": "https://cs.wikipedia.org/wiki?curid=1007344", "title": "František Planner", "text": "František Planner\n\nFrantišek Planner (9. prosince 1912, Královské Vinohrady – 15. února 1999 Řím) byl český římskokatolický kněz, církevní historik, první český rektor Nepomucena a prelát Jeho Svatosti.\n\nVystudoval teologii a církevní historii v Římě, kde také 19. prosince 1936 přijal kněžské svěcení. Poté působil jako kaplan nejprve v Plané a za druhé světové války ve Vinoři, ve farnosti u kostela sv. Ludmily v Praze a v Týnci nad Sázavou. V roce 1947 byl ustanoven ekonomem Papežské koleje Nepomucenum v Římě a tuto funkci vykonával do roku 1950. Vedle toho se významně podílel na ediční činnosti Křesťanské akademie, přes deset let byl jejím sekretářem a od roku 1958 spolu s Karlem Vránou redigoval revue Studie. Dne 18. ledna 1951 jej papež Pius XII. jmenoval tajným komořím Jeho Svatosti. Od listopadu 1964 do roku 1977 byl Planner rektorem Nepomucena jako první Čech v této funkci a 16. února 1967 mu papež Pavel VI. udělil titul papežského preláta. Za své zásluhy byl František Planner rovněž jmenován kanovníkem římské baziliky Panny Marie Sněžné, v jejíž kryptě byl 16. února 1999 pohřben.\n\nFrantišek PLANNER: Příběh Nepomucena, in Brázda. Časopis nepomucenských bohoslovců. Speciál: Nepomucenum 1929–1999 duben 1999, s. 7–23.\n"}
{"id": "1007347", "url": "https://cs.wikipedia.org/wiki?curid=1007347", "title": "Seznam zápasů jihokorejské fotbalové reprezentace na MS", "text": "Seznam zápasů jihokorejské fotbalové reprezentace na MS\n\nJihokorejská fotbalová reprezentace byla celkem 10x na mistrovstvích světa ve fotbale a to v letech 1954, 1986, 1990, 1994, 1998, 2002, 2006, 2010, 2014, 2018.\n\n"}
{"id": "1007353", "url": "https://cs.wikipedia.org/wiki?curid=1007353", "title": "Maus", "text": "Maus\n\nMaus je americká černobílá komiksová série napsaná a ilustrovaná Artem Spiegelmanem. Kniha vyobrazuje vyprávění Spiegelmanova otce Vladka o jeho zkušenostech coby polského Žida a přeživšího holokaustu. Autor využívá postmoderní techniky - nejvíce v případě vyobrazení různosti lidských ras jako zvířat. Židé jsou vyobrazeni jako myši, Němci jako kočky, Francouzi jako žáby a nežidovští Poláci jako prasata. Žánrově se jedná o paměti, biografii, historickou fikci či mix žánrů. V roce 1992 byl \"Maus\" oceněn Pulitzerovou cenou, a to jako první grafický román v historii.\n\nMaus byl poprvé vydán časopisecky v časopise Raw, a to v letech 1980 až 1991. V roce 1986 byl souborně vydán první díl a v roce 1991 druhý. Ucelené vydání vydalo nakladatelství Pantheon Books. Kniha byla přeložena do více jak třiceti jazyků.\n\nGrafický román získal celou řadu cen. Například již zmíněnou Pulitzerovu cenu (1992), dále cenu od American Jewish Committee (1987), tři z Angoulêmeského festivalu (1988 a 1993), dvě Urhunden Prize (1988 a 1993), Max-und-Moritz-Preis (1990), Eisner Award (1992), Harvey Award (1992) a cenu Los Angeles Times (1992),\n\n\n\n"}
{"id": "1007354", "url": "https://cs.wikipedia.org/wiki?curid=1007354", "title": "Seznam zápasů kuvajtské fotbalové reprezentace na MS", "text": "Seznam zápasů kuvajtské fotbalové reprezentace na MS\n\nKuvajtská fotbalová reprezentace byla celkem 1x na mistrovstvích světa ve fotbale a to v roce 1982.\n\n"}
{"id": "1007358", "url": "https://cs.wikipedia.org/wiki?curid=1007358", "title": "Válka na východní Ukrajině", "text": "Válka na východní Ukrajině\n\nVálka na východní Ukrajině či válka v Donbasu je název pro probíhající ozbrojený konflikt v ukrajinské části Donbasu mezi Ukrajinskou armádou a dobrovolnickými ozbrojenými silami na jedné straně a proruskými separatisty, podporovanými Ruskou federací, na druhé straně. Dle NATO a řady pozorovatelů separatisté byli či doposud jsou podporováni přímo ruskými vojsky, což je ruskou vládou popíráno.\n\nKonflikt vznikl v březnu 2014 během Ukrajinské krize, když masové nepokoje, při nichž se střetávali aktivisté hnutí Euromajdan s přívrženci později svrženého prezidenta Viktora Janukovyče, přerostly v ozbrojený konflikt. V polovině dubna 2014 začaly skupiny ozbrojenců obsazovat správní střediska a policejní stanice v Doněcké, Charkovské a Luhanské oblasti (Slovjansk, Artemivsk a Kramatorsk). Následovalo vyhlášení separatistických entit Doněcké lidové republiky a Luhanské lidové republiky, které se v květnu 2014 sjednotily do Svazu lidových republik Nové Rusko. Ukrajinská vláda poté zahájila vojenskou operaci s cílem obnovit kontrolu nad východními částmi země. 5. července ukrajinská armáda dobyla a obsadila Slovjansk. Povstalcům se ale z velké části podařilo i s výzbrojí z obklíčení uniknout a brzy se přeskupit v Doněcku. Tento vývoj vedl k výraznému zmenšení území ovládaného povstalci.\n\n17. července 2014 byl nad povstaleckým územím sestřelen civilní dopravní letoun Malaysia Airlines s 298 lidmi na palubě.\n\n18. srpna 2014 zasáhla dělostřelecká palba konvoj s uprchlíky u Luhanska, z útoku se vzájemně obviňovaly obě strany. Server Parlamentní listy uvedl, že podle agentury Reuters za útokem stojí separatisté, zpráva agentury Reuters však takové tvrzení neuvádí.\n\n22. srpna 2014 došlo k rozsáhlé protiofenzivě proruských povstalců, během níž byl obsazen přístav Novoazovsk a strategická výšina Savur-Mohyla. Ukrajina tyto události označila za přímou ruskou invazi a z její iniciativy byla 28. srpna svolána Rada bezpečnosti OSN. Dle ukrajinského prezidenta Petra Porošenka se jednalo o podporu povstalců ruskou armádou, což vůdce separatistů Alexandr Zacharčenko popřel, ale připustil, že na straně povstalců bojovalo mnoho ruských dobrovolníků, z nichž někteří sloužili nebo nadále slouží v ruské armádě a během bojů byli dle tvrzení povstalců na dovolené.\n\n5. září 2014 byl v běloruském Minsku mezi stranami tohoto ozbrojeného konfliktu za účasti zástupců Organizace pro bezpečnost a spolupráci v Evropě (OBSE) sjednán protokol o klidu zbraní s 12 body, který byl ovšem po skoro celý zbytek roku oběma stranami porušován. Ve večerních hodinách dne 19. září 2014 byla v Minsku podepsána další úmluva. „Memorandum znamená stažení všech zbraní ráže nad 100 milimetrů nejméně o patnáct kilometrů z každé strany,“ řekl bývalý ukrajinský prezident Leonid Kučma, který v Minsku zastupoval kyjevskou vládu. Obě strany konfliktu se zavázaly stáhnout těžké zbraně, zvláště dělostřelectvo a tanky, vojáci však mohli zůstat na svých pozicích. Byl také zakázán přelet území vojenskými letadly, což se vztahovalo na ukrajinské letectvo. Mělo tak být vytvořeno nárazníkové pásmo mezi ozbrojenými jednotkami obou stran o šířce 30 km. Úmluva měla být naplněna během 24 hodin od okamžiku podpisu, což se však v dohodnutém rozsahu nikdy nestalo. Od uzavření příměří do ledna 2015 nedocházelo ale k větším vojenským operacím, nýbrž jen k lokálně a svým rozsahem omezeným šarvátkám. V lednu 2015 se však příměří definitivně zhroutilo a začalo se znovu bojovat naplno; boje byly nejsilnější v oblasti doněckého letiště a okolo města Debalceve. Toto strategicky důležité město a jeho okolí bylo dne 18. února 2015 dobyto proruskými separatisty. S příměřím ze září 2015 zbraně na východní Ukrajině z většiny utichly, avšak bez konečného vypořádání. V separatistické oblasti vznikl tzv. „zamrzlý konflikt“. Příměří je přerušováno přestřelkami, ze kterých se obviňují obě strany.\n\nOd vypuknutí konfliktu do června 2015 z Ukrajiny uprchlo 900 tisíc lidí, z nichž většina (až 746 000 osob) odešlo do Ruska. Dalších 1,3 milionu byli uprchlíky ve vlastní zemi.\n\nPodle průzkumu veřejného mínění z 8.–16. dubna 2014 Jaceňukovu prozatímní vládu, která vzešla z Euromajdanu, považovalo za legitimní 33,3 % obyvatel jižní a východní Ukrajiny, konkrétně měla nová vláda podporu 16,6 % obyvatel Doněcké oblasti a 16,8 % obyvatel Luhanské oblasti, dále 33,4 % obyvatel Charkovské oblasti, 35,0 % obyvatel Záporožské oblasti, 40,8 % obyvatel Oděské oblasti a 47,6 % obyvatel Dněpropetrovské oblasti.\n\nPřes nedůvěru vůči samotné přechodné Jaceňukově vládě však většina dotázaných ve všech těchto regionech nesouhlasila s připojením jejich regionu k Rusku, konkrétně 84 % obyvatel v Dněpropetrovské oblasti, 53,3 % obyvatel v Doněcké oblasti, 51,3 % obyvatel v Luhaňské oblasti, 65,5 % v Charkovské oblasti, 81,5 % v Záporožské oblasti a 78,8 % v Oděské oblasti.\n\nZbylá procenta zahrnovala velký počet obyvatel bez jasného názoru.\n\nS výjimkou obyvatel Luhaňské oblasti, kteří se z třetiny domnívali, že jde o způsob jak získat pozornost centra pro problémy místního krajě, rovněž většina dotázaných nesouhlasila s násilným obsazováním budov, jehož se v té době proruští separatisté dopouštěli.\n\nPři demonstraci v téměř milionové metropoli Doněcku 6. dubna 2014, na které se sešlo na 2 000 lidí, kteří požadovali referendum o připojení oblasti k Rusku, bylo davem násilně obsazeno sídlo gubernátora Doněcké oblasti za užití zápalných lahví a granátů. Proti demonstrantům byla nasazena mj. vodní děla a došlo ke střetům a zranění. V noci na 7. dubna byla obsazena budova ukrajinské tajné služby a byl zúčastněnou skupinou ustanoven nový parlament, který vyhlásil nezávislou Doněckou lidovou republiku a zároveň oznámil, že do 11. května vyhlásí referendum o připojení k Rusku, a požádal ruského prezidenta o vojenskou pomoc. 8. dubna 2014 zahájily ukrajinské ozbrojené síly protiútok. Podle slov starosty Doněcku složili vzbouřenci část zbraní a opustili budovu tajné služby. Toho samého dne Výbor vlasteneckých sil Donbasu vyhlášení nezávislosti stáhl. Dle ukrajinských novin \"Vesti. ua\" však tato organizace neměla nic společného s Doněckou lidovou radou, která republiku vyhlásila, ale naopak se jednalo o proukrajinskou organizaci, usilující o jednotu Ukrajiny. Vyhlášení nezávislosti zůstalo tak nadále v platnosti. Orgány této Doněcké republiky zůstaly ovšem bez podpory, izolovány v obsazeném sídle gubernátora, a to až do 12. dubna.\n\nRáno 12. dubna zaútočilo dle ruských novin šest ozbrojenců doprovázených davem na sklad zbraní ve městě Slovjansk, který údajně obsadili, a zbraně rozdali proruským demonstrantům. Později zde dav obsadil také radnici a policejní stanici. Ozbrojence podpořila také starostka města a prohlásila, že se ve městě bude konat referendum o připojení k Rusku. Ten samý den byly násilně obsazeny za podpory maskovaných ozbrojenců s ruskou výstrojí a výzbrojí, avšak ostentativně neznámé příslušnosti policejní stanice také v Kramatorsku, Družkivce, a Krasném Lymanu. Na dalších místech došlo ke střetům a neúspěšným napadením policejních stanic. Následujícího dne byly obsazeny policejní stanice také ve městech Mariupol a Jenakijeve a zároveň zahájila ukrajinská armáda protiútok ve Slovjansku. Podle různých zdrojů zde tehdy byli až tři mrtví a mnoho zraněných, ale centrum města se vzbouřencům podařilo udržet. 14. dubna byla obsazena policejní stanice v Horlivce, poté, co se místní policie přidala na stranu vzbouřenců, a také byla obsazena radnice ve městě Ždanivka. Protiútok armády začal 15. dubna v Kramatorsku, kde povstalci pod tlakem opustili policejní stanici, ale později téhož dne napadli místní letiště, které se armádě podařilo uhájit. Povstalci pak nadále drželi ve městě radnici a jiné administrativní budovy. Boje v Kramatorsku pokračovaly i příští den a vzbouřencům se podařilo ukořistit 6 obrněných vozidel ukrajinské armády. Několik vojáků odmítlo zasahovat a podle agentury Reuters jich několik dezertovalo na stranu vzbouřenců. Toho samého dne byla napadena ukrajinská posádka u přístavního města Mariupol, ovládaného povstalci. Střetnutí si podle ukrajinské vlády vyžádalo tři mrtvé na straně povstalců a také nejméně 13 zraněných.\n\nVe Slovjansku se 17. dubna povstalcům podařilo obsadit televizní stanici a obnovili vysílání ruských stanic, ale Ukrajinci je odtud během dne vytlačili. Později ale povstalci obsadili druhou televizní stanici, která je ve městě. Toho samého dne prozatímní ukrajinský prezident Turčynov nařídil rozpuštění 25. výsadkové brigády, která obléhala město Slovjansk. Důvodem byla ztráta či předání ozbrojených vozů povstalcům, neochota útočit na povstalce a časté dezerce. Během 18. dubna přijeli zástupci Doněcké lidové republiky do města Siversk a podařilo se jim podle ruské agentury ITAR-TASS bez boje vyjednat přidání města k republice. Místní policie se prý k vzbouřencům také přidala.\n\nBoje u Slovjansku a Kramatorsku byly po dobu velikonočních svátků zastaveny v důsledku toho, že ukrajinská vláda přerušila protiteroristickou operaci. Kromě incidentu, kdy 20. dubna zaútočili neznámí ozbrojenci na kontrolní stanoviště separatistů u Slovjansku, byla situace o Velikonocích relativně klidná. 22. dubna byla u Slovjansku objevena dvě těla se známkami brutálního mučení. Jednou z obětí byl Volodymyr Rybak, člen strany Vlast a zastupitel Horlivky, kterého nedávno před tím unesli proruští ozbrojenci. Proto, i pro údajné zásadní nedodržování dohod z Ženevy separatisty, obnovil úřadující prezident Turčynov 23. dubna protiteroristické akce, které byly po dobu Velikonoc přerušeny. Téhož dne byl zadržen proruskými separatisty také Simon Ostrovsky, reportér amerického webu \"Vice News\", což oznámil Vjačeslav Ponomarjov, samozvaný „lidový starosta“ Slovjansku. V Kramatorsku byl separatisty také zajat velitel městské policie Vitalij Kolupaj a za jeho výměnu byl požadován volný přístup k policejním zbrojním skladům. Ve Slovjansku byl 21. dubna vyhlášen zákaz nočního vycházení. Hned 23. dubna ohlásila ukrajinská armáda první úspěch, když obsadila klášter ve Svjatohirsku, který prý drželi separatisté, což až do toho dne nebylo známo. Den nato zformoval Pravý sektor dobrovolnický oddíl, což bylo další jasné porušení dohody z Ženevy. Ten samý den se opět rozhořely ostré boje napříč celou oblastí, hned ráno byla přepadena ukrajinská základna v Artemivsku, později došlo k potyčkám v Mariupoli a během dne opět začal útok na Slovjansk, při kterém se armádě povedlo zneškodnit tři vzbouřenecká stanoviště.\n\n25. dubna byl u Kramatorska sestřelen vrtulník ukrajinské armády a ukrajinská armáda ohlásila začátek druhé fáze protiteroristické operace, při které mělo být obklíčeno město Slovjansk, ale zároveň prohlásil náčelník protiteroristického centra tajné služby SBU Vasyl Krutov, že na město se nebude útočit. Během následujících dní Ukrajina stahovala do oblasti stále více jednotek. Podle ruské agentury RIA Novosti bylo 27. dubna v oblasti již 15 000 mužů, 230 bojových vozidel a 150 minometů a raketových systémů Grad a Smeršč. V Doněcku byl separatisty 27. dubna obsazen televizní vysílač, který byl hned v noci na 28. dubna opuštěn po domluvě s místní vysílací správou. 28. dubna pokračovaly střety u Kramatorsku, při nichž povstalci ostřelovali místní letiště. Ukrajinská armáda vyhlásila 30. dubna stav plné bojové pohotovosti. Ten samý den byly obsazeny daňový úřad a celní úřad v Doněcku, ale ještě téhož dne byly opuštěny. Příští den vzbouřenci v Doněcku obsadili sídlo místní prokuratury.\n\nV Luhansku se 6. dubna konala několika tisícová demonstrace, požadující propuštění předáka proruské organizace a dalších demonstrantů. Protestující obsadili sídlo tajné služby a zmocnili se zbraní. I přes zásah policie, který za sebou zanechal 9 zraněných, se protestujícím podařilo sídlo udržet a 8. dubna vyhlásili luhanskou parlamentní republiku. Podle policie se demonstranti v budově zaminovali a drželi na 60 rukojmích, což ovšem demonstranti odmítali. Údajní rukojmí odešli z budovy 9. dubna. Toho samého dne byly do Luhansku poslány obrněné transportéry. Povstalci požadovali amnestii, referendum o federalizaci a nezávislé vyšetření střelby na kyjevském náměstí. Na náměstí se shromáždilo asi 1 000 lidí, kteří je podporovali. Policii se podařilo budovu dostat pod kontrolu 12. dubna.\n\n14. dubna napadli demonstranti policejní stanici v Luhansku. Na rozdíl od Doněcké oblasti byla v Luhanské oblasti po celý duben situace relativně klidná. 16. dubna byli zajati 2 ukrajinští vojáci, ale jinak zde nedošlo k žádným střetům. Luhanské úřady tlačily na Kyjev, aby dovolil uspořádat referenda o statusu oblasti, s požadavkem se na parlament obrátily 18. dubna a poté výhružněji 27. dubna. V noci 27. dubna byla vyhlášena Luhanská lidová republika, v Luhansku se okamžitě podařilo obsadit několik správních budov. O dva dny později, 29. dubna, se povstalcům povedlo obsadit sídlo místní správy a kompletně převzali kontrolu nad Luhanskem, kromě toho se jim podařilo obsadit také město Pervomajsk. Den nato ovládli i města Alčevsk a Krasnyj Luč.\n\nI přes předchozí vyjádření, že na Slovjansk se nebude útočit, 2. května ukrajinská armáda zahájila rozsáhlou ofenzivu s použitím pozemních jednotek, obrněných vozů a vrtulníků, a podle neověřených zpráv i letectva, jejímž cílem bylo zřejmě obsazení Slovjansku. Ukrajinská vláda vyzvala civilisty, aby zůstali doma. Zprvu se armádě dařilo a do konce dne obsadila téměř všechna kontrolní stanoviště vzbouřenců na cestách do města. Podle některých představitelů ukrajinské vlády dokonce všechna kontrolní stanoviště a prý až polovinu města, ale vzbouřencům se povedlo sestřelit dva vrtulníky a armádě způsobit ztráty. Ve vesnici Adrijivka byla ukrajinská armáda zastavena místními lidmi, kteří ji nepustili dál. Boje se protáhly a 3. května povstalci sestřelili další vrtulník, ale Ukrajincům se údajně povedlo obsadit nedaleký Kramatorsk a bojovalo se také u vesnice Kostjantynovky. Podle ruských médií začala 4. května protiofenziva povstalců, při které se jim povedlo znovu obsadit celý Slovjansk a Kramatorsk. Přestože tyto zprávy Ukrajina nepotvrdila, tak později téhož dne vydala prohlášení že Slovjansk je úplně obklíčen a obě města jsou pod kontrolou povstalců. Na pozadí událostí ve Slovjansku se povstalcům podařilo 2. května bez boje obsadit město Stachanov a v Doněcku byly obsazovány další správní budovy.Armáda obnovila ofenzívu na Slovjansk hned 5. května a intenzivní boje pokračovaly i 6. a 7. května, povstalcům se povedlo sestřelit další vrtulník a neúspěšně se 6. a 7. května pokusili o průlom. Ukrajinci odhadují počet obránců města na 800 a prý na jejich straně bojují i občané Ruska a Čečenci. V bojích do této doby přišlo o život podle odhadů kolem 30 lidí.\n\n6. května začaly boje také v Mariupoli, kde útočníci ruskými médii označení jako příslušníci Pravého sektoru napadli stanoviště vybudovaná vzbouřenci. Později se boje dostaly i do města a ukrajinským silám se podařilo převzít od povstalců místní radnici, ale později téhož dne ji vzbouřenci obsadili nazpátek. V celé oblasti se 7. května situace zlepšila, ale boje se znovu rozhořely 9. května, přesně na ruský den vítězství. Nejsilnější střety se odehrály v Mariupoli, kde se bojovalo o budovy vnitra a policie. Při bojích padlo kolem 20 až 40 lidí a obě strany se obvinily ze zahájení bojů, ukrajinská armáda přitom nasadila obrněné vozy. V Doněcku byly 9. května povstalci úspěšně přepadeny další objekty a menší potyčky se odehrály i u Slovjansku. K dalšímu vyostření situace došlo 11. května, což byl den na který bylo naplánované referendum o nezávislosti. Ráno začaly ostré střety u Slovjansku a také u přilehlé vesnice Andrijivka, která prý byla přepadena příslušníky Pravého sektoru.\n\nArmáda se snažila referendum zastavit i na ostatních místech a v Krasnoarmijsku bylo referendum ukončeno střelbou do davu. Podle výsledků zveřejněných povstalci hlasovalo pro vytvoření nezávislého státu 89,07 % lidí při volební účasti 74,87 %. Toto referendum nebylo uznáno žádným státem světového společenství. Po referendu oznámila Doněcká lidová republika, že vybuduje vlastní armádu a její zástupci vyhlásili „protiteroristickou operaci“ s cílem vyhnat ukrajinskou armádu z oblasti. Po referendu vypukl v celé oblasti ještě větší chaos a zřejmě došlo mezi rebely k rozkolu – podle nejasných zpráv převzal moc ve Slovjansku Igor Girkin (známý také jako Igor Strelkov), který zřejmě zastává nezávislou republiku, zatímco vůdce v Doněcku Denis Pušilin požádal Rusko o připojení Doněcké republiky k Ruské federaci. Hned 12. května po vyhlášení protiteroristické operace zesílil tlak na ukrajinské jednotky u Slovjanska, kde povstalci použili i minomety. Podle nových odhadů bylo ve Slovjansku 1 500 povstalců, což je mnohem více než původně odhadovaných 800. Den nato se povstalcům povedlo úspěšně přepadnout armádní kolonu u Kramatorska, kde při boji zemřelo až osm lidí, z nichž prý jen jeden na straně povstalců. Tato skupina byla zničena 15. května speciální jednotkou ukrajinské armády. Ve Slovjansku probíhaly tvrdé boje o televizní vysílač a 15. května se ukrajinské armádě podařilo definitivně dostat vysílač pod kontrolu. Tou dobou se také začínaly objevovat zprávy o kozácích operujících v oblasti. V Mariupoli došlo 16. května k dalším střetům i přes to, že se do řešení situace zapojil místní oligarcha Achmetov. Ten samý den vyšla zpráva OSN, podle které má Ukrajinská krize již 250 obětí, ale samozvaný starosta Vjačeslav Ponomarjov ten den prohlásil, že se povstalcům povedlo zabít, zranit či zajmout již 650 ukrajinských bojovníků (do toho započítal i ztráty Pravého sektoru a údajných zahraničních žoldáků). Boje pokračovaly v Kramatorsku, kde povstalci 17. května opět napadli místní letiště a také ve Slovjansku, kde byly ukrajinskou armádou nasazeny poprvé houfnice a minomety. Boje byly nadále situované mimo a na okrajích města a podle vyjádření slovjanského starosty z 18. května se obráncům podařilo zabít 7 útočníků a sami nikoho neztratili. 19. května byl z minometů ostřelován televizní vysílač ve Slovjansku.\nOligarcha Rinat Achmetov se 20. dubna rozhodl podpořit jednotu Ukrajiny několika akcemi s různými výsledky, ale povstalci se rozhodli, že mu za to a za neplacení daní lidové republice zabaví majetek. Tvrdé boje pokračovaly 21. května ve Slovjansku, kde armáda ostřelovala celé město i obytné čtvrti. Pokračoval také rozkol mezi povstalci, kdy starosta Slovjansku vyhrožoval, že pošle do Doněcku armádu. Podle ukrajinských zdrojů si povstalci ze Slovjansku začali připravovat únikovou cestu do Ruska. Starosta Slovjansku také vyzval k evakuaci dětí z města. Ten samý den vyhlásil prezident Ukrajiny finální útok na separatisty. Ostřelování a boje o Slovjansk pokračovaly i další dny a 23. května vyzvali povstalci civilní obyvatele, aby raději opustili město. Během 22. května došlo k přepadení ukrajinských vojáků u města Volnovacha, při kterém padlo 13 až 18 ukrajinských vojáků. Separatisté obvinili z útoku Pravý sektor a tvrdili, že zabití odmítali zasahovat proti povstalcům, také uvedli, že příslušníci Pravého sektoru měli při zásahu podle svědků podporu ukrajinských vrtulníků. U vsi Karlivka došlo 23. května ke střetu mezi příslušníky Pravého sektoru a povstalci, později byli povstalci obviněni ze zabití 6 zajatců z tohoto střetu. Také situace v Mariupoli se zhoršila a 24. května byl vydán zákaz nočního vycházení.\n\nS přípravami na prezidentské volby, které se měly uskutečnit 25. května a které povstalci odmítali, se množily útoky na volební místnosti. Podle odhadů 24. května fungovalo v Doněcké oblasti 13 z 22 volebních okrsků, ale 25. května bylo v Luhanské oblasti a Doněcké oblasti možné hlasovat jen na 735 místech z celkového počtu 3 900. V Doněcku se 25. května konala demonstrace proti volbám, která vyústila v napadení sídla oligarchy Achmetova. 26. května byla přepadena letiště v Doněcku a poblíž Slovjansku. Zatímco u Slovjansku byly útočníci rychle odraženi o Doněcké letiště se strhl několikadenní boj. Ukrajinci nasadili letectvo a 27. května se jim povedlo získat letiště nazpět, podle různých zpráv utrpěli povstalci těžké ztráty mezi 35–50 mrtvými, což je podle nich následkem toho, že Ukrajinci zasáhli vůz převážející zraněné. V Doněcku byl 27. května vyhlášen zákaz nočního vycházení a 28. května se boje přesunuly do centra Doněcku. Podle Ukrajinců byli mezi mrtvými na letišti i lidé z Čečenska, Ingušska, Dagestánu a Abcházie. Na Slovjansk a Kramatorsk 29. května opět tvrdě zaútočila armáda s použitím artilerie i letectva, bojovalo se ve městě i v obytných čtvrtích a při bojích se povstalcům povedlo sestřelit vrtulník, ve kterém letělo 14 vojáků a generál ukrajinské armády; pád přežil jen jeden voják. Bojovalo se také o přilehlé obce Andrijivka a Červonyj Moločar, kde se prý povstalcům povedlo sestřelit další vrtulník. Z Doněcka bylo hlášeno rabování, místní situace připomínala anarchii. Ze Slovjansku přicházely zprávy o stále větších civilních obětech, město bylo intenzivně ostřelováno z minometů, děl a vrtulníků, podle Ukrajinců se povstalci snažili z města uniknout, ale pokusy o průlom 29. května a 2. června byly zastaveny. 2. června opět začaly boje o kramatorské letiště a také na předměstích Kramatorsku.\n\n1. května 2014 ovládli povstalci v Luhanské oblasti město Stachanov, 5. května Roveňky a Slovjanoserbsk, 7. května Sjevjerodoneck a 8. května Starobilsk. Dne 3. května vyhlásil místní vůdce proruských aktivistů Valerij Bolotov, titulující se jako „lidový gubernátor“, v souvislosti s ukrajinskou „protiteroristickou“ operací v Doněcké oblasti všeobecnou mobilizaci Luhanské oblasti, zákaz nočního vycházení a postavení ukrajinské strany Pravý sektor a spolků fotbalových fanoušků mimo zákon. Za svůj první cíl prohlásil Kyjev. Policie 6. května oznámila, že nemá situaci v oblasti pod kontrolou. První ozbrojený střet se odehrál 8. května, když povstalci napadli jeden z hraničních přejezdů a během dne byli odraženi. Situace se podobně jako v Doněcké oblasti vyostřila během referenda 11. května. Podle povstalců na mnohých místech ukrajinská armáda zastrašovala voliče a v Novoajdaru prý došlo i k ozbrojeným střetům mezi armádou a povstalci. Podle výsledků zveřejněných povstalci hlasovalo 96 % pro vytvoření samostatného státu, a to při volební účasti kolem 80 %. Toto referendum neuznal žádný stát mezinárodního společenství. Situace v Luhanské oblasti byla stále nesrovnatelně klidnější než v Doněcké oblasti, navíc mezi povstalci nedošlo k rozkolu jako tomu bylo v Doněcku. O připojení k Rusku nakonec Luhanská lidová republika nepožádala. Na hraničním přechodu Dobžanskij u hranic s Ruskem byl 17. května zadržen povstalecký velitel Valerij Bolotov. Hraniční přechod ale byl napaden povstalci a těm se po dvou hodinách bojů podařilo Bolotova vysvobodit.\n\nLuhanská lidová republika si 19. května zvolila nové vedení – prezidentem se stal Valerij Bolotov a premiérem Vasilij Nikitin. Podobně jako v Doněcké oblasti, ani v Luhanské povstalci nehodlali připustit uskutečnění prezidentských voleb, které se měly konat 25. května. Podle zpráv ústřední volební komise se do 21. května podařilo rozeslat pouze třetinu volebních lístků. Situace se vyostřila 22. května, kdy proběhly boje o město Lysyčansk a zároveň povstalci napadli několik hraničních přechodů; největší boje probíhaly prý u Stanično-Luhanska. Kromě toho byla toho dne vyhlášena v Luhanské lidové republice všeobecná mobilizace. Tvrdé boje přetrvaly i další den a armáda hlásila údajné zabití 20 povstalců při útoku na konvoj mezi obcemi Rubižne a Druželjubivka. Povstalci znovu napadli hraniční přechod Stanično-Luhansk. Kromě toho se začaly šířit útoky na volební komise. Podle mluvčího Luhanské lidové republiky Ostapa Čornyje zaznamenali povstalci několik incidentů, při nichž Pravý sektor útočil na ukrajinskou armádu. Ve vesnici Pryvillja měli prý příslušníci ukrajinské armády složit zbraně a přidat se k povstalcům, ale následně byli prý napadeni příslušníky Pravého sektoru, kteří prý postříleli kolem 30 vojáků, navíc v boji padlo ještě sedm povstalců; o ztrátách Pravého sektoru se povstalci nezmiňují. Den před prezidentskými volbami fungovaly v Luhanské oblasti 4 volební okrsky z 12, ale 25. května se volby uskutečnily pouze ve dvou okrscích. V den voleb proběhlo několik incidentů, při jednom z nich byla postřílena volební komise ve městě Novoajdar, protože odmítla otevřít volební místnost. 27. května se opět bojovalo u hranic, když se skupina nákladních aut, dodávek a mikrobusů pokoušela projet hranici z Ruska; podařilo se to pouze části. O dva dny později, tedy 29. května, vypukly intenzivní boje napříč celou oblastí. Nejtvrdší boje se vedly v Luhansku a znovu byl napaden hraniční přechod Stanično-Luhansk. Další hraniční post, obec Djakove, byla povstalci napadena 31. května.\n\nDne 24. května podepsali zástupci Luhanské lidové republiky a Doněcké lidové republiky dohodu o spojení a vytvoření státního útvaru „Nové Rusko“.\n\nArmáda zahájila 3. června novou, v pořadí již čtvrtou ofenzivu na Slovjansk a přilehlá města, poprvé zde byly údajně nasazeny tanky, armáda útočila také na povstalce u Doněcku. Ještě téhož dne ukrajinská armáda hlásila obrovské úspěchy, kdy se prý povedlo zlomit odpor v Krasnym Lymanu a ve vesnici Semenivka a také se prý povedlo zabít 500 povstalců a 1 500 jich zranit (přitom Ukrajinci odhadovali počet povstalců ve Slovjansku pouze na 1 500), ale tyto informace nebyly nikým potvrzeny a jiné zdroje mluví o 10 mrtvých a 12 zraněných. Sama armáda hlásila pouze 3 mrtvé a 50 zraněných na své straně. Příští den pokračovaly boje o Slovjansk. Kromě toho, přestože bylo den předtím oznámeno dobytí těchto měst, byly 4. června hlášeny nálety na Semenivku a prezident Ukrajiny informoval o pokračujících bojích v Krasnym Lymanu. 5. června napadli povstalci hraniční přechod Marynivka, ale po přivolání posil se je 6. června podařilo odrazit. Ukrajina zareagovala uzavřením všech hraničních přechodů s Ruskem. Během pokračujících bojů ve Slovjansku bylo 6. června sestřeleno letadlo ukrajinské armády. Povstalci toho dne ovládli město Torez a ohlásili, že na straně ukrajinské armády bojují žoldáci z cizích zemí, především občané Polska a Česka.\n\nPři své inauguraci 8. června 2014 prohlásil nový prezident Ukrajiny Petro Porošenko, že v nadcházejícím týdnu (9. června – 15. června) zastaví boje na východě Ukrajiny. I přes toto prohlášení ostřelování Slovjansku pokračovalo, boje se vrátily i do Mariupole a opět se bojovalo i o kramatorské letiště. Lidé hromadně utíkali ze Slovjansku, který byl z velké části zničen, v přilehlé vesnici Semenivce prý 9. června už nestál jediný dům. Podle zpráv ze dne 11. června opustila Slovjansk už třetina jeho obyvatel a další utíkali, ale ukrajinská armáda pouštěla z města jenom ženy a děti. Podle ukrajinských zdrojů 12. června přijely z Ruska tři tanky T-72 a s nimi i kolona dalších vozidel, která byla částečně zničena. Rusko se ohradilo s tím, že tanky nejsou z Ruska, ale že je povstalci ukořistili od Ukrajinců. Tanky byly nasazeny u Horlivky a armáda prý dva z nich během 13. června zničila. 13. června též armáda zahájila operaci v Mariupoli a město bylo po bojích obklíčeno a později téhož dne i dobyto. U Horlivky byl 14. června sestřelen armádní bombardér Su-24. Povstalcům se 16. června povedlo obsadit centrální banku v Doněcku. Téhož dne prezident Porošenko oznámil, že povstalcům navrhne příměří a den nato bylo příměří mezi oběma stranami dohodnuto. Během příměří si strany vyměnily ostatky padlých. Porošenko 18. června nabídnul povstalcům možnost odejít do Ruska, ale to zůstalo bez odezvy. Ten samý den povstalci obvinili armádu z porušení příměří a den nato se rozhořela bitva u obce Krasnyj Lyman. 20. června prohlásil ukrajinský ministr obrany, že armádě se podařilo odříznout povstalce od ruských hranic a toho samého dne vyhlásil prezident Porošenko jednostranné příměří. Obě strany se hned dalšího dne obvinily z porušení příměří a opět byl ostřelován Slovjansk. 22. června se boje rozšířily do Kramatorsku a Artěmivsku, kde byly ostřelovány ukrajinské posádky a podle \"Ukrajinské pravdy\" se separatisté také „snažili o odpor“ u Jampolu a v Zakotném; kromě toho začaly i pozemní boje ve Slovjansku. 23. června se separatisté zavázali dodržovat příměří, ale, i přesto, že se situace uklidnila, se obě strany opakovaně obviňovaly z porušení příměří i v následujících dnech. 24. června byl u Slovjansku sestřelen ukrajinský vrtulník a na místě zemřelo devět lidí, ale kromě menších incidentů přetrvalo příměří až do 26. června, kdy se opět v celé oblasti rozhořely boje. Přestože bylo 27. června příměří oboustranně prodlouženo, boje napříč celou oblastí pokračovaly. Nejproblematičtější situace byla ve Slovjansku, kde ukrajinská armáda hlásila útoky na své stanoviště a na vysílací věž, a v Kramatorsku, kde se bojovalo o místní letiště. Tyto boje pokračovaly až do konce června. 30. června nasadila podle separatistů ukrajinská armáda u Slovjansku chemické zbraně.\n\n2. června zasáhla bomba sídlo povstalců v Luhansku. Očití svědci prý viděli těsně před výbuchem prolétat nad městem ukrajinský bojový letoun Suchoj Su-25, ale Ukrajinci tvrdili, že se jednalo o omyl povstaleckého dělostřelectva. Téhož dne se opět rozhořel boj u hranic, když bylo napadeno velitelství ukrajinských pohraničníků. Obráncům se podařilo odrazit několik povstaleckých útoků, přestože povstalci údajně útočili pomocí těžkých kulometů a minometů. Obránci odhadli počet útočníků na 500. Dalšího dne se útoky opakovaly, ale ukrajinští obránci se stále drželi. Boje pokračovaly přes noc a dalšího dne, tedy 4. června se i přes nasazení letectva pohraničníci stáhli a přenechali velitelství povstalcům. Téhož dne se rozhořel boj o kasárna v Luhansku, na které zaútočilo asi 500 povstalců s pomocí minometů. Ještě téhož dne byla kasárna povstalci obsazena, protože armádě prý došla munice a musela se stáhnout. Ukrajina se rozhodla 6. června uzavřít sedm hraničních přechodů v Luhanské oblasti. Téhož dne podniklo ukrajinské letectvo několik náletů a údajně se mu podařilo zničit dvě povstalecké základny. 10. června bylo napadeno letiště u Luhanska a téhož dne se objevily zprávy, že značnou část luhanské oblasti ovládají donští kozáci, kteří prý bojují spolu s povstalci, jejich počet je odhadován na 4 000. Celkem měli 10. června ovládat devět měst, a to Severodoněck, Lysyčansk, Stachanov, Brjanka, Alčevsk, Krasnyj Luč, Antracyt, Sverdlovsk a Perevalsk. Dalšího dne se opakovaly boje o luhanské letiště, které bylo obklíčeno a ostřelováno z minometů a granátometů. Zprávy o nejednotě povstalců se objevily opět 12. června, když byla v Lysyčansku vyhlášena Lysyčanská lidová republika (dva dny předtím přišla zpráva, že Lysyčansk je pod kontrolou donských kozáků). Téhož dne přišly zprávy o tom, že hranici z Ruska měla v okresu Ďjakovo překročit ozbrojená kolona, ve které měly mimo jiné jet také tři tanky (později nasazené v Doněcké oblasti). Rusko popřelo, že by z jeho území měla přijet ozbrojená kolona a tvrdilo, že tanky povstalci ukořistili od Ukrajinců. Ruská agentura RIA Novosti v souvislosti s tím vydala zprávu, podle níž disponují povstalci severně od Luhanska až 40 tanky, které ukořistili Ukrajincům.U Luhanska byl 13. června sestřelen letoun Iljušin Il-76 s vojáky a výzbrojí na palubě. Přitom zahynulo 40 parašutistů a 9 členů posádky. O letiště se mezitím vedly tvrdé boje. Povstalci se v Luhansku připravovali na útok ukrajinských jednotek, které se do jeho blízkosti dostaly už 16. června. Prezident Porošenko 16. června zveřejnil jeho plán příměří, ale jednou z podmínek mělo být zajištění hranice s Ruskem, kterou ovládali povstalci a tak armáda zahájila ofenzívu podél hranice. Dalšího dne bylo vyhlášeno dočasné příměří, během kterého se měli vyměnit padlí, ale obě strany se ještě téhož dne obvinily z jeho porušení. 20. června oznámil Porošenko, že Ukrajina kontroluje celou hranici s Ruskem. Téhož dne bylo také vyhlášeno příměří. Hned 21. června se obě strany obvinily z porušení příměří. Bojovalo se o tři hraniční přechody, z nich nejtvrdší boje probíhaly u přechodu Izvarine. Boje o přechody pokračovaly i další den a mělo se bojovat i o další pozice u hranice. Příměří nakonec vydrželo až do původně plánovaného 27. června, kdy bylo oboustranně o tři dny prodlouženo a to i navzdory tomu, že potyčky byly hlášeny z celé oblasti a hlavně od měst Pryvillja, Severodoněck a Starobilsk. Ani po prodloužení příměří se situace nezlepšila a potyčky pokračovaly až do 30. června, tedy až do konce příměří.\n\nPrvního července 2014 bylo příměří po rozhodnutí prezidenta Porošenka ukončeno a ukrajinská armáda zaútočila pomocí letectva, dělostřelectva i tanků ve Slovjansku, Kramatorsku, Doněcku a na dalších místech napříč celou oblastí. Toho samého dne byl na východní Ukrajině vyhlášen výjimečný stav. Povstalci napadli 2. července hraniční přechod Novoazovsk. Po třech dnech od zahájení útoku oznámila armáda první úspěch, když se jí podařilo obsadit obec Mykolajivku. Příštího dne, 5. července, po dlouhých nočních bojích, kdy se separatisté snažili prolomit blokádu, ukrajinská armáda dobyla a obsadila Slovjansk. Povstalcům se ale z velké části podařilo i s výzbrojí z obklíčení uniknout a později se přeskupit v Doněcku. Po vítězství ve Slovjansku se armádě podařilo dobýt také Kramatorsk a město Konsťantynivka. Přes rychlý postup se situace na východě nezlepšovala a Ukrajina uzavřela 8. července nad oblastí vzdušný prostor, ale pouze do výšky 7 900 metrů nad mořem. I přes to, že podle různých zpráv se do Doněcku stáhlo až 3 000 povstalců (počet obránců Slovjansku se odhadoval na 1 500) vyzbrojených i těžkou technikou, ukrajinský ministr obrany 8. července prohlásil, že v Doněcku se nebudou opakovat tvrdé boje jaké probíhaly u Slovjansku, Kramatorsku a Luhansku a že při útoku nebude nasazeno ani dělostřelectvo ani letectvo. Obdobné ujištění, totiž že armáda nezaútočí na město Doněck, dal ještě 10. července 2014 v rozhovoru s německým deníkem Frankfurter Allgemeine Zeitung ministr zahraničí Pavlo Klimkin. Tvrzení ministra obrany vypadalo ještě reálněji poté, co velitel povstalců Igor Girkin prohlásil 9. července, že město není připravené se bránit a že v případě brzkého ukrajinského útoku by mohli separatisté utržit těžké ztráty. Už 10. července ovšem dorazila k Doněcku 1,5 kilometru dlouhá kolona tanků, obrněných transportérů a nákladních aut, ale zastavila se na okraji města, kde poté začaly tvrdé boje. Ukrajinská armáda pokračovala také v bojích o obce kolem Doněcka a snažila se město obklíčit. Tvrdé boje probíhaly také u města Horlivka, které bylo po pádu Slovjansku nejsevernější baštou Doněckých povstalců. I přes mezinárodní nátlak Kyjev odmítl jednání o dalším příměří. Povstalci údajně nasadili 11. července raketomety typu GRAD, které jim mělo dodat Rusko. O den později ukrajinská armáda údajně zničila značné množství vybavení a zabila značný počet povstalců pomocí masivních leteckých útoků. Podle různých zpráv proběhly během těchto dnů dosud nejkrvavější boje. Ukrajinská armáda ohlásila 14. července osvobození dalších měst. Téhož dne bylo sestřeleno ukrajinské transportní letadlo An-26 s osmi lidmi na palubě a neznámé letadlo údajně bombardovalo Ukrajinci nedávno dobyté město Snižne. Z obou událostí obvinili Ukrajinci Rusko, které v obou případech vinu popřelo. U druhého případu povstalci tvrdili, že letadlo odpovědné za bombardování (prý Su-25) sestřelili a že patřilo k ukrajinské armádě.\n\nPovstalci z Doněcké oblasti zahájili 16. července spolu s povstalci z Luhanské oblasti rozsáhlou ofenzívu, kdy byl napaden hraniční přechod Marynivka (ležící v Doněcké oblasti) spolu s okolními vesnicemi a měla tak být odříznuta část ukrajinské armády podél hranice s Ruskem v Luhanské oblasti. Marynivku se povstalcům ještě téhož dne podařilo dobýt.\n\n17. července bylo nad Doněckou oblastí sestřeleno letadlo společnosti Malaysia Airlines s 298 lidmi na palubě, z nichž nikdo nepřežil. Zřítilo se u města Šachtarsk nedaleko Doněcku na území ovládaném povstalci. Vyšetřování pádu letadla provázely značné problémy, protože se místo dopadu nacházelo v oblastech bojů. Obě strany se navzájem obvinily ze sestřelu. Mezinárodní vyšetřovací komise jako viníka určila ruskou armádu, která letadlo sestřelila z území, ovládaného povstalci. Během tvrdých bojů u hranic s Ruskem Ukrajina 18. a 19. července obvinila Rusko, že dělostřelecky útočí na pozice ukrajinské armády. Po silném mezinárodním tlaku vyhlásily obě strany v místě dopadu 21. července příměří. Během toho pokračovaly boje u Doněcku; podle povstalců si tu boje vyžádaly desítky mrtvých a armáda si do 21. července zajistila kontrolu oblasti severně od Horlivky a okolí doněckého letiště. Při bojích 22. července u hraničního přechodu Marynivka padlo 13 ukrajinských vojáků, téhož dne se ale povedlo probít z obklíčení u Mykolajivky 79. výsadkové brigádě ukrajinské armády. U Doněcku se povstalci pokoušeli o protiútok a boje se opět přesunuly na místní letiště, kromě toho se obě strany ostřelovaly z minometů a raketometů a ve městě přestala téct voda a proudit elektřina. Poblíž Doněcku sestřelili povstalci 23. července letoun Su-25. Podle ukrajinských zpráv byly sestřeleny dva ukrajinské bitevní letouny typu Su-25, což se stalo u Saur-mohyly (u hranic s Ruskem) a sestřelit je měli Rusové, což Rusové popřeli. Následujícího dne se povstalci pokusili na mnoha místech o protiútok, bojovalo se u obcí Amvrosijivka, Illinka, Dubrivka a Marynivka. U poslední zmíněné obce bylo podle Igora Girkina zabito nebo zraněno 50 povstalců, ale ztráty armády byly prý „několikanásobně vyšší“. Během těchto protiútoků se povstalci přeskupovali a připravovali na obranu Horlivky a Doněcku. Útok na Horlivku přišel 27. července a město bylo tvrdě ostřelováno z raketometů. Při ostřelování přišlo o život až 30 civilistů.\n\nBěhem následujících dnů byla situace v Doněcku klidnější, ale ukrajinská armáda zaútočila 29. července na města Snižne, Šachtarsk a Torez, z nichž poslední dvě se nacházejí v oblasti kolem dopadu letadla Malaysia Airlines, kde bylo předtím vyhlášeno příměří. Kromě toho se bojovalo i v místě, kam se letoun zřítil, a pokračovalo intenzivní ostřelování Horlivky, při kterém zemřelo dalších 17 civilistů. Další příměří v oblasti dopadu letadla bylo vyhlášeno 31. července. Hned po jeho vyhlášení Ukrajina obvinila separatisty z jeho porušení, když měli ostřelovat obec Pobědnoje, ta se ale vůbec nenachází v oblasti dopadu letadla. Téhož dne prohlásil náčelník ukrajinského generálního štábu Viktor Muženko, že boje proti separatistům skončí nejspíš do jednoho měsíce. Toto jeho očekávání se nesplnilo.\n\nPříměří kolem místa dopadu sestřeleného letadla Malaysia Airlines bylo porušeno hned 1. srpna. Během noci proběhly u místa tvrdé boje, které si vyžádaly až 20 mrtvých Ukrajinců a podle separatistů bylo zničeno 30 obrněných vozidel. Téhož dne zahájila armáda operaci s cílem oddělit doněcké povstalce od luhanských a tak odtrhnout Doněck od zbytku povstalci ovládaného území. Tato ofenzíva také vedla skrz oblast příměří. Především šlo o oblasti severně od města Šachtarsk, ve kterém již několik dní probíhaly boje. Podle ukrajinských zdrojů se armádě hned druhého dne povedlo separatisty rozdělit. V dalších dnech se bojovalo hlavně na předměstích Doněcku a ukrajinská armáda se připravovala na ofenzívu. I přes předchozí vyjádření, že při dobytí Doněcku nebude nasazeno letectvo ani dělostřelectvo, byl Doněck zřejmě 3., 4. a 5. srpna ostřelován i bombardován a Ukrajina vyzvala obyvatele, aby oblast raději opustili. Během těchto dní ukrajinská armáda hlásila nové úspěchy v předměstích Doněcka a nejpozději 6. srpna se jí údajně podařilo vstoupit ze severu do města. Tvrdé boje probíhaly také v Luhansku a město bylo armádou obklíčeno. V dalších dnech byl Doněck ostřelován ještě silněji a byla zasažena i místní nemocnice, ale ukrajinské jednotky hlouběji do města nepostoupily. Na začátku srpna se také zhoršila situace v Luhanské oblasti u hranic s Ruskem, kde byly odříznuté ukrajinské jednotky. Povstalci se snažili tento kotel zlikvidovat. Odříznutým vojákům docházely zásoby a 4. srpna jich více než 400 uteklo na druhou stranu hranice do Ruska. Ale 8. srpna se 1 000 vojákům podařilo prorazit obklíčení u Saur-Mohyly. Dalšího dne byl kotel zlikvidován a ti, kdo v něm zůstali se vzdali, čímž se povstalcům povedlo opět ovládnout značnou část hranice s Ruskem. Ztráty nespecifikovala ani jedna strana, ale celkem se z obklíčení dostalo 1000 vojáků a dalších 400 přešlo hranici do Ruska, odkud se směli také vrátit do Ukrajiny. Povstalci ale odhadovali počet vojáků v kotli na 7 000. Pokračující boje v Doněcku si 9. srpna vyžádaly 13 mrtvých Ukrajinců, ale armádě se podle vyjádření povstalců povedlo dobýt město Krasnyj Luč a úplně obklíčit Doněck, avšak příští den se o město opět vedly boje. Povstalci také nabídli 9. srpna příměří, ale to Kyjev okamžitě odmítl.\n\n11. srpna oznámil ukrajinský armádní mluvčí Andrij Lysenko, že armáda chystá závěrečný úder na Doněck. V Doněcku pokračovalo ostřelování, při kterém byla zasažena místní věznice, ze které pak uteklo 106 vězňů. Příštího dne povstalci oznámili, že se pokusí prorazit obklíčení kolem Doněcka. Téhož dne se ukrajinské armádě podařilo obsadit Pervomajsk, Kamyševachu a Kalynove v Doněcké oblasti a Vuhlehirsk v Luhanské oblasti, při čemž mělo být zabito „asi třicet teroristů“. V Luhanské oblasti se armádě 13. srpna podařilo obklíčit města Alčevsk a Stachanov, kromě toho probíhaly také tvrdé boje o luhanské letiště. Téhož dne přišla od povstalců zpráva o zranění jednoho z jejich hlavních vůdců Igora Girkina, ale později téhož dne ji samotní povstalci prohlásili za falešnou. Nicméně Igor Girkin hned druhého dne rezignoval na post ministra obrany. Dříve téhož dne rezignoval také „lidový gubernátor“ Luhanské republiky Valerij Bolotov. 15. srpna přišla zpráva, že hranici z Ruska překročila kolona 23 obrněných vozidel, která měla být ještě téhož dne zčásti zničena ukrajinským dělostřelectvem. Téhož dne byly také zahájeny závěrečné ofenzívy na Luhansk a Doněck. Následujícího dne ale prý povstalci nasadili do bojů velké množství těžké techniky (mimo jiné 30 tanků a/nebo 120 obrněných transportérů) a ještě téhož dne povstalci údajně obnovili spojení mezi jimi drženými částmi oblastí Doněcké a Luhanské. Podle ruských zdrojů se téhož dne povstalcům podařilo na jihu Doněcké oblasti u hranic s Ruskem jižně od města Krasnyj Luč, okolo městečka Dmitrovka, obklíčit tři ukrajinské prapory a obsadit město Marynivka. Tvrdé boje a ostřelování pokračovaly i přes noc. Obec Chrjaščuvate, která leží jihovýchodně od Luhanska, měla být podle Ukrajiny povstaleckou dělostřeleckou palbou srovnána se zemí a naopak měla být podle povstalců armádou rozstřílena obec Makijivka ležící nedaleko Doněcka. Armáda ohlásila 17. srpna, že se jí podařilo obsadit Jasynuvata, což je město na přístupové cestě do Doněcka, a že vstoupila do Luhanska, kde se jí prý podařilo obsadit jednu čtvrť. Téhož dne byl povstalci sestřelen ukrajinský bojový letoun MiG-29, což bylo potvrzeno Ukrajinci, a prý i dva letouny Su-25, což potvrzeno nebylo. Další dvě vesnice (Chrjaščuvate a Černuchino) byly ukrajinskými jednotkami obsazeny hned příští den, u Chrjaščuvate byla při dělostřelecké přestřelce zasažena kolona autobusů s uprchlíky z Luhanska. Armáda také ohlásila obklíčení Horlivky. Přestože podle zpráv vedení ukrajinské antiteroristické operace byl Luhansk již několik dní obklíčen, tak ředitel ukrajinského Centra pro vojensko-politická studia Dmytro Tymčuk 18. srpna prohlásil: „Rozvinul se postup v rajónu obydlených obcí Novosvitlivka–Chrjaščuvate s cílem odříznout Luhansk od zbylých oblastí kontrolovaných Luhanskou lidovou republikou.“. Na jihu u Saur-Mohyly povstalci podnikli protiútok, při bojích v Ilovajsku a Novosvitlivce dokázali povstalci údajně zničit 10 ukrajinských tanků.\n\n19. srpna 2014 byl na Ukrajině zakázán příjem 14 ruských televizních stanic (mj. RT, doposud známá jako \"Russia Today\", nebo LifeNews) v kabelových sítích. Podle poradce ukrajinského ministerstva vnitra Antona Heraščenka se jedná o obranu před propagandou ze strany Ruska. Ruská média označují ukrajinskou vládu vzniklou po únorovém převratu jako fašistickou. Podle Heraščenka nejsou ukrajinské stanice vpouštěny do ruských sítí. Již koncem března 2014 pozastavil kyjevský soud vysílání několika ruských státních a polostátních televizí na Ukrajině. Rusko vzápětí protestovalo proti porušení lidských práv a svobod.\n\nTéhož dne se opět bojovalo o obce Chrjaščuvate a Novosvitlivka, které pár dní před tím obsadila armáda a tvrdé boje pokračovaly i v Luhansku, kde armáda oznámila boje o centrum města. Podle Ukrajiny dorazila 20. srpna do Luhanska kolona čítající více než 150 ozbrojených vozů a 1500 vojáků údajně pocházejících z Ruska, což Rusko odmítlo. Velmi tvrdé boje vypukly u města Ilovajsk, které leží jihozápadně od Doněcku, přestože Ukrajina oznámila 20. srpna, že město obsadila, ale později téhož dne přišly zprávy, že se zde stále bojuje; armáda ohlásila ztráty až 9 mužů a 22 bylo zraněných. Během těchto dní se bojovalo také o Doněck, Luhansk a na jihu o Saur-Mohylu. Boje v těchto místech pokračovaly i následující den a povstalcům se podařilo sestřelit ukrajinský letoun Su-24M.\n\nUkrajina 21. srpna také ohlásila, že nadále nebude pokračovat v cílených útocích, ale že podnikne plošnou ofenzívu; ještě téhož dne ohlásila údajné úspěchy této strategie, kdy měly být zničeny „tři tanky a dvě bojová vozidla uskupení teroristů“. Ale hned dalšího dne se situace změnila, ráno byl sestřelen ukrajinský vrtulník u vesnice Heorhijivka v Luhanské oblasti a hlavně se opět rozhořely boje o Ilovajsk. Povstalci obklíčili ukrajinské jednotky, které bojovaly o město, a ostřelovali je z minometů a granátometů. Ukrajinci utrpěli těžké ztráty a podle Semenčenka ve městě už nebylo ani 300 ukrajinských vojáků. Kromě toho téhož dne oznámil litevský ministr zahraničí Linas Linkevičius, že litevský honorární konzul v Luhansku Mykola Zelenec „byl unesen a brutálně zabit teroristy“ z řad proruských separatistů.\n\nPříštího dne, tedy 23. srpna, boje pokračovaly, ale podle povstalců již ne přímo ve městě, ale v jeho okolí. Podle povstalců zde 23. srpna bojovalo 1500 povstalců proti 4000 Ukrajincům. Kromě dalších bojů v okolí Doněcka a Luhanska bylo toho dne povstalci napadeno město Novoazovsk a přilehlá vesnice Sedovo, které leží na jihu u Černého moře východně od Mariupole, tedy v oblasti, která měla být od povstalců vyčištěna již počátkem června.\n\n24. srpna, na ukrajinský Den nezávislosti, vyhlásili povstalci další protiofenzívu a údajně se jim podařilo obklíčit jižně od Ilovajsku až 7 000 ukrajinských vojáků. Podle ruských zdrojů ovládali povstalci oblast kolem ruské hranice, odkud pak měli zaútočit a spojit se s povstaleckým územím jižně od Doněcka, čímž měl vzniknout velký kotel kolem ukrajinských vojáků bojujících v Ilovajsku a u Saur-Mohyly. V němž se dostalo do obklíčení asi 10 000 příslušníků ukrajinských ozbrojených sil. Ukrajinci tyto zprávy nepotvrdili, ale v místech, kudy měla vést ofenzíva povstalců, prý ten samý den zaútočily ruské jednotky. Navíc během dvou předešlých dnů pravděpodobně bylo zabito více než 150 ukrajinských vojáků, bylo zničeno 17 tanků a 10 raketometů. Ukrajinské vedení na to reagovalo prohlášením, že během dvou předešlých dnů Ukrajinci zabili či zranili 500 povstalců, ale své ztráty ani jedna strana nespecifikovala.\n\nTéhož dne, tedy 24. srpna, byl dělostřeleckou palbou ukrajinské armády dvakrát zasažen a těžce poškozen fotbalový stadion Donbas Arena v Doněcku, kde hraje klub FK Šachtar Doněck. Stadion doposud patřil k nejmodernějším v Evropě. Jeho vlastníkem je oligarcha Rinat Achmetov. Podle ruských zpráv ovládali povstalci oblast kolem rusko-ukrajinské hranice, kudy se jim 24. srpna podařilo zaútočit na téměř 100 kilometrů jižně vzdálený přímořský Novoazovsk, kde Ukrajina neměla silnou posádku, ale boje přesto probíhaly několik dní. Ukrajinské zprávy útok nezmiňovaly, až 25. srpna se objevila zpráva, že ukrajinské jednotky u Novoazovska byly napadeny ozbrojenou kolonou z Ruska. Přilehlé městečko Sedovo, kde měla být také základna ukrajinské armády, bylo toho dne povstalci dobyto. Téhož dne se prý ukrajinské jednotky zakopaly na severu Luhanska. Přestože ukrajinští velitelé z kotle od Ilovajska hlásili 26. srpna, že jsou v kritické situaci a žádali posily, tak ukrajinské vedení hlásilo od Ilovajsku veliké úspěchy, mimo jiné prý zabili ten den 247 povstalců. Na jihu dále pokračovaly boje o Novoazovsk, který měli povstalci téhož dne již kompletně obklíčit a podle ruských médií měli povstalci zahájit ofenzívu v okolí Doněcka, především směrem na jih. Boje u Novoazovska pokračovaly i dalšího dne, tedy 27. srpna, a povstalcům se podařilo obsadit několik vesnic kolem města, ale samotné město bylo obsazeno až pozdě v noci. Ukrajinské jednotky, které ho bránily, se prý stáhly do Mariupole.\nMezitím se stále zhoršovala situace v ilovajském kotli. Velitel praporu Donbas Semenčenko dokonce prohlásil, že jednotky bojující u Ilovajska byly podvedeny, a vyzval k demonstraci před generálním štábem v Kyjevě, aby byly obklíčeným jednotkám poslány posily. Upozornil také na to, že pokud k nim posily nedorazí, tak utrpí velké ztráty. Po pádu Novoazovska se povstalci vydali směrem na Mariupol. Podle ruských médií postupovali 28. srpna povstalci také ze severu od Doněcka a hrozilo obklíčení dalších ukrajinských jednotek jižně od tohoto velkoměsta. Téhož dne oznámil ukrajinský prezident Porošenko, že Rusko podniklo invazi na Ukrajinu, aby otevřelo novou jižní frontu. Rusko i povstalci toto odmítli s tím, že Novoazovsk dobyly jednotky povstalců. Téhož dne obsadili povstalci také strategicky důležitou výšinu Saur-Mohyla. Ukrajinská vojska začala 29. srpna opevňovat Mariupol. Situace na jihu ale byla pro Ukrajinu kritická, protože zde prý Ukrajina neměla dostatek jednotek, aby mohli oblast bránit a povstalcům se prý podařilo obklíčit ukrajinské jednotky jižně od Doněcka a také obklíčit Mariupol, když obsadili přímořské městečko Jalta, které leží západně od Mariupole. Přestože byl 29. srpna vyjednán odchod ukrajinských vojáků z ilovajského kotle, ještě téhož dne tam probíhaly tvrdé střety. Povstalci požadovali, aby Ukrajinci před odchodem na místě zanechali zbraně, s čímž někteří nesouhlasili, a tak došlo k mnoha potyčkám. Posily, které byly vyslány na pomoc vojákům v kotli, se k nim nedokázaly probít a se ztrátami se stáhly. I v kotli mělo údajně dojít k protiútoku, který také neuspěl a po něm se měla část Ukrajinců vzdát. 30. srpna se přes koridory měli dostat první Ukrajinci, ale i tak se celá akce potýkala se značnými problémy a po některých Ukrajincích se mělo střílet, podle povstalců se totiž někteří pokusili vyvézt těžkou techniku. Téhož dne se Ukrajinci stáhli od Luhanska. Dalšího dne odešli z ilovajského kotle další Ukrajinci. Povstalcům se podařilo obklíčit letiště v Doněcku a u Luhanska. Kromě toho měli zahájit postup na sever směrem na Severodoněck a Lysyčansk.\n\nPřestože povstalci ohlásili, že luhanské letiště dobyli už 31. července, tak podle Ukrajinců se zde bojovalo až do 1. září, kdy podle prezidenta Porošenka mělo být letiště napadeno ruskými tanky. Toho dne ukrajinské jednotky vyklidily luhanské letiště. Na jihu se bojovalo o město Volnovacha ležící mezi Doněckem a Mariupolem. Ukrajinské jednotky obklíčené jižně od Doněcku měly podle zpráv dostat posily a pokusit se prorazit obklíčení, což se však nezdařilo. Povstalci údajně nadále postupovali z východu na Mariupol. Situace na západ od Mariupole byla nejasná, avšak nejenom ukrajinská média začala zpochybňovat tamní přítomnost povstalců.\n\nPodle nejmenovaných vysokých vojenských představitelů NATO Ukrajina ke dni 1. září 2014 tento vojenský konflikt již prohrála. Mimo jiné byly uvedeny ztráta luhanského letiště a fakt, že důležité ukrajinské jednotky byly obklíčeny separatisty a pravděpodobně i ruskými jednotkami s těžkým dělostřelectvem a neměly už skoro žádnou volnost pohybu. Invaze dalších ruských jednotek, které byly ale připraveny k zásahu, nebyla tehdy pro další vývoj situace již nutná. Obrat v průběhu války ve prospěch Kyjeva byl k tomu datu vylučován.\n\n2. září bylo bez boje povstalci obsazeno město Kurachove západně od Doněcku a jižně od Doněcku bylo potvrzeno obsazení několika měst povstalci. Ti ale tvrdili, že tato města obsadili již před několika dny. Podle povstalců byly také zlikvidovány všechny ukrajinské jednotky jižně od Luhanska. Tvrdé boje probíhaly především na severu u měst Jenakijeve, Horlivka, o doněcké letiště a v oblastech severně a západně od Luhanska, zatímco na jihu neměla ani jedna strana dostatek jednotek. Ukrajinské jednotky jižně od Doněcka měly být opět obklíčeny. Podle ruských zpráv mělo být 3. září povstalci dobyto město Volnovacha, čímž měla být definitivně obsazená celá silnice od Doněcku do Mariupole, což by otevřelo možnost zaútočit na Mariupol i ze severu. 4. září se povstalcům podařilo obklíčit další ukrajinské vojáky u města Debalceve a bojovalo se o vesnici Šyrokyne před Mariupolem. Dalšího dne, tedy v pátek 5 září ráno, vypukly boje blízko Mariupole a bojovalo se opět i u Doněcka. V 18:00 hodin místního času byl však po podpisu ujednání mezi Ukrajinou a proruskými separatisty, který se udál v běloruském Minsku, vyhlášen klid zbraní a obě strany předběžně přerušily bojové operace.\n\nPřestože podle světových médií 6. září boje utichly, obviňovaly se obě strany nadále z porušování příměří. Místní boje potvrdila také OBSE, která hlásila střelbu u Mariupole a v okolí Doněcku. Následujícího dne se opět obě strany obvinily z porušení příměří. Mělo se bojovat především v okolí Doněcku a Mariupole a také samotný Doněck měl být podle povstalců ostřelován z prostoru doněckého letiště, což potvrdila i OBSE. Situace se uklidnila 8. září, obě strany hlásily méně střetů než v minulých dnech a OBSE zaznamenala pouze dvě případy použití dělostřelectva. 9. září se opět vyostřila situace u Doněcku, který byl podle OBSE opět ostřelován z prostoru Ukrajinci ovládaného letiště, a také v jeho okolí, kde ostřelování od povstalců hlásila ukrajinská armáda. Nově byly hlášeny střety i od oblasti kolem Debalceva, kterou ovládala ukrajinská armáda, ale naopak situace u Mariupole se uklidnila. V následujících dnech byly hlášeny střety především od Doněcku a přilehlých oblastí, Ukrajina začala přeskupovat své jednotky. 12. září došlo k první z plánovaných výměn zajatců, při níž bylo vyměněno 36 ukrajinských vojáků za 36 povstalců. Boje se opět rozhořely 15. září, a to kromě u Doněcku a jeho okolí také u Luhansku a Děbalceva. Toho dne byla ostřelována hlídka OBSE (není jasné kým), ale vyvázla bez zranění. Při ostřelování zahynulo v Doněcku a přilehlých městech téměř 20 civilistů.\nV následujících dnech byla situace opět o něco klidnější, jenže v severních městech (Děbalcevo, Doněck, Luhansk, Horlivka, Makijivka) nadále docházelo k incidentům, ale situace na jihu u Mariupole byla klidná. Dne 20. září otřásla Doněckem mohutná exploze, která pocházela z místní chemičky, podle povstalců byl výbuch způsoben zásahem ukrajinského dělostřelectva, což ukrajinská armáda opět popřela. V noci na 21. září byl Doněck opět ostřelován a situace se toho dne zhoršila. Ukrajina navíc oznámila, že nehodlá stáhnout těžké zbraně a vytvořit nárazníkovou zónu podle minského protokolu, protože povstalci prý porušují příměří. Přesto se dalšího dne objevily zprávy, že ukrajinská armáda se připravuje na stažení těžkých zbraní a povstalci podle ukrajinské armády připravují obdobný krok. Toto se opravdu podařilo 24. září zčásti uskutečnit. Během těchto dní sice stále místy probíhaly boje, ale 25. září ani jedna strana nezaznamenala žádný incident, což bylo poprvé od zahájení příměří. Následující den byl také klidný a obě strany spolu s OBSE začaly vytyčovat 30 kilometrovou demilitarizovanou zónu. Také začaly obě strany s výměnami zajatců, ale hned dalšího dne byly tyto přerušeny, protože Ukrajinci za zajatce vydávali i lidi, kteří byli zatčeni mimo bojové oblasti a s povstalci neměli nic společného (zajatci se vyměňovali v poměru 1 : 1). Situace se opět začala vyhrocovat a 29. září se opět rozhořely boje u Doněcka a Debalceva. Podle Ukrajinců zaútočili povstalci na letiště i s tanky, a přestože byl útok odražen, bylo zabito až devět ukrajinských vojáků, což byl nejvážnější incident od začátku příměří. Dalšího dne se situace neuklidnila, obě strany se intenzivně dělostřelecky ostřelovaly, nejvážnější byla situace v Doněcku, který měli ostřelovat Ukrajinci, a ve městě Popasna, které měli ostřelovat povstalci.\n\nOstřelování pokračovalo i 1. října a Ukrajinci obvinili povstalce, že k linii příměří přisouvají posily i těžké zbraně a také z ostřelování ukrajinských pozic na mnoha místech. Povstalci naopak obvinili Ukrajince z ostřelování Doněcku, které si mělo vyžádat až 12 obětí.\n2. října 2014 se rozhořely boje o doněcké letiště, v Pavlopoli a v Nikišynu. Povstalci ohlásili dobití obou terminálů letiště, což Ukrajinci popřeli. Při ostřelování Doněcku zahynul mimo jiné švýcarský pracovník Mezinárodního červeného kříže. Boje o doněcké letiště dále pokračovaly i 3. října a podle Ukrajinců měli povstalci zaútočit také u Debalceva a u obcí Ščastja, Nikišyno, Novomichajlivka a Smeloe. Pokračovalo také ostřelování Doněcku. Vedení ukrajinské Antiteroristické operace (ATO) tvrdilo, že povstalci při útocích utrpěli těžké ztráty. Situace v dalších dnech byla podobná a postupně se vyostřovala.\n\n20. října došlo v Doněcku k masivnímu výbuchu, který povstalci přičítají výbuchu balistické rakety OTR-21 Točka. Výbuch rozbil okna ve větší části města, znovu poškozena byla i Donbas Arena. Premiér Doněcké lidové republiky Alexandr Zacharčenko následně na Twitteru napsal, že příměří lze po dnešním útoku považovat za ukončené. Ukrajinská armáda jakýkoliv podíl na explozi popřela.\n\n4. listopadu mluvčí ukrajinského ministerstva zahraničí Jevhen Perebyjnis uvedl, že od uzavření příměří 5. září padlo více než 100 ukrajinských vojáků a dalších šest set jich bylo raněno. Povstalci, pravděpodobně podporovaní ruskými vojenskými silami, nadále bojují s ukrajinskou armádou, například u Debalceva a Mariupole. Probíhají stále také boje o doněcké letiště.\n\n6. listopadu podle Ukrajinské bezpečnostní rady do Donbasu z Ruska vtrhly desítky tanků, 16 houfnic a tři desítky nákladních aut s municí a vojáky. Hranice podle mluvčího rady Andrije Lysenka překročila také kolona s přenosnými radarovými stanicemi.\nV prosinci nově jmenovaný šéf Rady národní bezpečnosti a obrany (SNBO) Oleksandr Turčynov prohlásil, že „Naše válka skončí pouze tehdy, až bude osvobozeno celé území Ukrajiny, včetně Krymské autonomní republiky.“\n\nKoncem prosince 2014 byla domluvena výměna zajatců mezi ukrajinskou armádou a povstalci.\n\nV lednu boje mezi provládními silami a povstalci opět zesílily. Podle OBSE příměří porušovaly obě strany. Byly hlášeny civilní oběti, podle povstalců dělostřelecká palba zničila 19 obytných domů v Doněcku. Rusko oznámilo, že věc začíná vyšetřovat jako genocidu ruskojazyčného obyvatelstva. 13. ledna někdo zasáhl při ostřelování stanoviště ukrajinské armády granátem poblíž města Volnovacha právě projíždějící linkový autobus s civilisty z Mariupolu. Zemřelo nejméně 10 lidí a dalších 13 bylo zraněno. Podle ukrajinských médií šlo o palbu proruských povstalců, ti ji ale popřeli s tím, že místo sice leží u kontrolního stanoviště ukrajinské armády, ale mimo dostřel jejich dělostřelectva.\n\nRáno 18. ledna začala mohutná operace povstalců s cílem dobýt zpět doněcké letiště. Podle ukrajinské armády byla dobyta oblast, která podle „demarkačních čar“ měla být pod kontrolou ukrajinských jednotek. Boje Doněcké letiště zruinovaly. Dne 22. ledna bylo zabito 8 lidí při zásahu trolejbusu v centru Doněcku. Spekulovalo se, že šlo o palbu ukrajinského dělostřelectva, které krylo ústup ukrajinských jednotek od doněckého letiště.\n\nPři bojích o letiště v Doněcku bylo zajato 16 ukrajinských vojáků. Vůdce separatistů Zacharčenko prohlásil, že by je nejraději postřílel. Jednoho ze zajatých vojáků nechal deportovat do centra Doněcka, na místo kde ležela mrtvá těla civilních obětí minometného útoku, kde se jej dav pokusil lynčovat, lidé do něj kopali a bili ho.\n24. ledna došlo k ostřelování Mariupolu a podle Kyjeva zahynulo 30 lidí. Podle prezidenta Porošenka šlo o teroristický útok separatistů na město a jeho obytné čtvrti, při kterých přišlo o život desítky nevinných lidí, a téměř sto jich bylo zraněno. Starosta města oznámil, že šlo o masivní útok, řízený povstalci a jedná se o naprosto jasnou agresi ruské strany, která způsobila hrozné ztráty mezi obyvateli východní části města.\n\nÚtok na Mariupol, za který povstalci odmítají odpovědnost, odsoudil i generální tajemník OSN Pan Ki-mun. V Radě bezpečnosti OSN prohlášení odsuzující útok na Mariupol vetovalo Rusko.\n\nUkrajinský parlament v lednu přijal usnesení, ve kterém označil Ruskou federaci za agresora a vzbouřence za teroristy. Poslanci rovněž požádali mezinárodní společenství o další pomoc a o navýšení sankcí vůči Rusku.\n\n29. ledna prohlásil náčelník gen. štábu Ukrajinské armády Viktor Muženko, že v Donbasu Ukrajina nebojuje s regulérními ruskými jednotkami.\n\nPodle zprávy OSN uveřejněné 9. února 2015 bylo do tohoto dne při válečných operacích na východě Ukrajiny zabito již nejméně 5 486 lidí. Zraněných obětí konfliktu bylo skoro 13 000. Město Debalceve na východ od Horlivky s velkou ukrajinskou posádkou a důležitým železničním uzlem bylo obklíčeno proruskými povstalci. Na ukrajinské vojenské velitelství v Kramatorsku byl podniknut útok dalekonosným raketometem. Při útoku na Debalceve byl zabit velitel ukrajinské policie Jevhen Jukhanov. Zabit byl také velitel ukrajinského batalionu (praporu) Lviv Dmytro Zaharia, když jeho vozidlo najelo poblíž Debalceve na minu.\n15. února vzešla v platnost druhá mírová dohoda z Minsku, která úderem půlnoci měla přinést příměří. Především v okolí strategického Debalceva ji ale separatisté nerespektovali a dál útočili na obklíčené ukrajinské jednotky. K frontě se stahovaly ruské tanky T-72B3.\n\n17. února před polednem dobyli proruští separatisté město Debalceve zhruba z 80 %. Podle jejich mluvčího Eduarda Basurina zbývalo již jen několik obytných čtvrtí, aby měli město zcela pod kontrolou. Více než 300 ukrajinských vojáků bylo zajato a bylo mnoho padlých, a to na obou stranách. 18. února 2015 ovládli separatisté Debalceve a jeho okolí již úplně. Ukrajinské jednotky se na rozkaz prezidenta Porošenka z tohoto území stáhly. V bojích o Debalceve utrpěly značné ztráty na lidech – podle Denise Pušilina 3 000 padlých vojáků – a vojenské technice.\n\nOd neděle 1. března 2015 zavedla Ukrajina opatření, podle kterého musí mít občané Ruské federace pro vstup na její území cestovní pas. Doposud jim k tomu stačil jen občanský průkaz.\n\nZačátkem března, po dobytí Debalceve povstalci, boje na východní Ukrajině oslabily a obě strany údajně začaly stahovat těžkou vojenskou techniku na linie dohodnuté v Minsku 12. února 2015 (viz druhá minská dohoda).\nDobrovolnický prapor Azov bojující na Donbasu nemá v příměří velkou víru. \"„Příměří se nám nelíbí. Stejně jako všechna předchozí, povede i toto jen k další nepřátelské ofenzívě,“\" prohlásil velitel praporu Andryj Bileckyj. Členové praporu koncem měsíce března 2015 opevňovali Mariupol a každým dnem očekávali útok povstalců. Z porušování příměří jsou kromě povstalců obviňovány také další dobrovolnické prapory na ukrajinské straně, které tou dobou ještě nebyly (od května) podřízeny armádnímu velení.\n\nVůdce krajně pravicového hnutí Pravý sektor Dmytro Jaroš se stal poradcem ukrajinského ministra obrany. Jeho cílem je legalizovat své vlastní jednotky, které bojují proti donbaským separatistům. Hnutí Pravý sektor je v Rusku označováno za fašistickou a nadto za teroristickou organizaci.\n\nNa Ukrajinu dorazilo 300 amerických výsadkářů, kteří mají za úkol cvičit příslušníky ukrajinské Národní gardy v boji proti separatistům. Ukrajinská národní garda se skládá především z dobrovolnických praporů jako je prapor Azov, jejichž příslušníci byli členy domobrany během protestů na Majdanu.\n\nKoncem dubna došlo k silným přestřelkám u obce Šyrokyne, napůl cesty mezi Novoazovskem a Mariupolem. Podle Ukrajinské armády došlo k použití těžkých zbraní.\n\nUkrajinské dobrovolnické prapory byly včleněny do armádních složek Ukrajiny. Minské dohody, navzdory jejich proklamované podpoře, nejsou zcela naplněny – Ukrajina ztratila od jejich vyhlášení dalších několik tisíc km kontrolovaného území, jak dokládá mapa vydaná zpravodajskou stanicí BBC. Naopak vůdci separatistů opakují své záměry dobýt větší části území. Na ukrajinském území byli zadržení dva vojáci Ruské federace (jak oni sami tvrdí), Rusko opět ale odmítlo, že by šlo o jejich aktivní vojáky. Rusko a LNR podaly vysvětlení, že se jedná o policii na povstaleckém území, nikoliv o muže ve službě ozbrojených složek Ruska, z nichž byli prý \"čerstvě propuštěni\" (tato taktika již několikrát dokumentována). Dokumentována je rovněž přítomnost ruské vojenské techniky (T-72, BMP-97, dron Forpost) na území Ukrajiny, případně v nejtěsnějším okolí. Agenturou Associated Press byly zachyceny údajné praktiky ruských internetových trolů (v Petrohradu, následně převzato světovými médii), kteří údajně šíří manipulativní (nepravdivé) informace na diskuzních fórech a webech, sami trolové pak uvádějí \"stojí za tím vláda\".\n\nPrezident Porošenko prohlásil, že ukrajinská armáda znovu dobude doněcké letiště. Americký ministr zahraničí John Kerry v reakci na to vyjádřil víru v rozmyšlení ukrajinského prezidenta ohledně silového řešení. Podle Porošenka nejsou zástupci separatistických republik \"jednou ze stran dialogu\", protože ozbrojenci a teroristé nemohou zastupovat Donbas.\n\nPočátek června propukly těžké boje u Marjinky v bezprostřední blízkosti zničeného doněckého letiště a města Doněcku, přičemž obě strany se obviňovaly z vyprovokování těchto šarvátek. Podle tvrzení povstalců bylo při ostřelování Doněcku, Horlivky, Šyrokyna a Spartaku zabito několik civilistů a desítky jich utrpěly zranění, a téměř tisíc horníků zůstalo uvězněno pod zemí. Mluvčí ruského prezidenta Putina Dmitrij Peskov obvinil ukrajinskou vládu, že vyprovokovala nové boje na východě Ukrajiny, aby vytvořila tlak na Evropskou unii, která bude v blízké budoucnosti rozhodovat o prodloužení nebo zmírnění hospodářských a politických sankcí proti Rusku. Poslední události v Donbasu mají podle pozorovatelů souvislost také se setkáním uskupení G7, tedy nejvyšších představitelů západních zemí včetně USA a Japonska, které se koná 7. června 2015 na bavorském zámku Elmau. Před tímto setkáním G7 hovořil ukrajinský prezident Porošenko na své tiskové konferenci v Kyjevě pod širým nebem o „bezpříkladném nebezpečí ruského vpádu na Ukrajinu“ a oznámil, že továrny na výrobu zbraní na Ukrajině pracují v současnosti na tři směny. Porošenko také prohlásil, že na východě země bojuje 50 tisíc „ukrajinských hrdinů“ a proti nim údajně stojí 9 tisíc ruských vojáků podporujících separatisty.\n\n6. června 2015 se švýcarská diplomatka Heidi Tagliaviniová rozhodla rezignovat na funkci zmocněnkyně OBSE pro Ukrajinu, protože vzhledem k nevůli obou znepřátelených stran na mírovém urovnání donbaské krize považuje svou misi za zbytečnou.\n\nNavzdory příměří z poloviny února boje pokračovaly. Separatisté posilovali útoky i výzvědnou a průzkumnou činnost. V polovině července utrpěla ukrajinská armáda nejhorší ztráty za posledních 5 týdnů, když byly její pozice ostřelovány z houfnic ráže 152 milimetrů. Za pouhých 24 hodin zahynulo 8 ukrajinských vojáků a 16 jich bylo zraněno. Separatisté hlásili 2 mrtvé vojáky a jednu civilistku.\n\nHlášeny byly i čtyři civilní oběti z Avdijivky, kterou ostřelovali podle Kyjeva separatisté. Ti zase uváděli, že Ukrajinci z Andrijivky ostřelují jejich pozice v obci Spartak. Počet mrtvých od začátku bojů vyšplhal už na 6500 a obě strany se obviňovaly z porušování příměří.\n\nSeparatisté útočili na ukrajinské pozice i těžkými zbraněmi s ráží přes 100 mm, které byly zakázány minskými dohodami. Jde například o minomety ráže 120 mm, houfnice 2S1 Gvozdika ráže 122 mm a 2S3 Akacija ráže 152 mm nebo tanky. Podle vojenského analytika Dmitra Tymčuka se charakter bojů ale trochu změnil a daleko více jsou teď nasazováni snipeři, a to oběma stranami. Nejčastěji se střetávají v oblastech obcí a měst Marjinka, Peski, Šumy, Šyrokyne, Krymske, Ščastje a Stanycja Luhanska.\n\nKontaktní skupina se v Minsku dohodla 21. července na dalším stahování zbrání. Už dříve měly být staženy těžké zbraně, které ale na bojišti nadále figurovaly. Nová dohoda požadovala navíc stažení lehčích zbraní a tanků. Nadále přitom trvaly spory ohledně konání místních voleb a nepodařilo se dohodnout takové podmínky, které by uspokojily obě strany. Přestřelky byly na denním pořádku.\n\nV Austrálii bylo v červenci uvolněno video natočené separatisty, jak se prodírají bezprostředně po pádu stroje MH17 jeho troskami a diví se, že nejde o trosky Suchoje, ale o civilní letoun. K této události také proběhly vzpomínkové akce po celém světě. Oběti uctili i separatisté, kteří v polích u dopadu stroje odhalili pamětní kámen. Země nejvíce postižené tragédií, Malajsie, Austrálie, Ukrajina, Belgie a Nizozemsko, vyzvaly v návrhu rezoluce Rady bezpečnosti OSN k vytvoření mezinárodního tribunálu, který by tragédii vyšetřil. Rusko s právem veta ji ale odmítlo a navrhlo zvláštního vyšetřovatele. To zase odmítly Západní státy a obsah rezoluce, o které se má hlasovat koncem července, je tak stále nejasný.\n\nS příměřím ze září 2015 zbraně na východní Ukrajině z většiny utichly, avšak bez konečného vypořádání. V separatistické oblasti vznikl tzv. „zamrzlý konflikt“. Příměří je přerušováno přestřelkami, ze kterých se obviňují obě strany. Tento stav k dubnu 2016 trvá. Příměří je sledováno kontrolory s modrými neprůstřelnými vestami z Organizace pro spolupráci a bezpečnost v Evropě (OBSE). \n\nSituace na bojištích je už více jak dva roky kritická, jako by mírové dohody ani neexistovaly. Podle OBSE byla situace složitá. Od března 2014 do července 2016 zemřelo již 10 tisíc osob a nepřehledný konflikt přitom napomáhá korupci a nelegálnímu prodeji zbraní. Mluvčí ukrajinské armády uvedl, že během července 2016 přišlo o život více jak 15 ukrajinských vojáků a stejný počet jich byl zraněn. OBSE situaci kritizuje, ale nemůže nic dělat, protože přítomnost jakýchkoli ozbrojených kontrolorů proruští povstalci na jimi ovládaném území vytrvale odmítají. Boje probíhaly nejčastěji u Doněcku a u Mariupolu.\n\nTajemník ukrajinské bezpečnostní rady Oleksandr Turčynov vysvětluje situaci tím, že Rusové údajně v oblasti zkoušejí nové zbraně. Doslova prohlásil, že „ruští okupanti používají munici zakázanou mezinárodními úmluvami“ jako např. kazetové náboje pro houfnice ráže 122 mm. Další nově testovanou zbraní jsou podle něj ruské minomety KM-8 Graň ráže 120 milimetrů s laserem naváděnou municí a systémem řízení palby Malachit, jež smějí obsluhovat výlučně ruští vojáci.\n\nBěhem války utrpěla na Ukrajině svoboda slova i médií a o život přišlo několik novinářů, kteří se snažili držet tyto hodnoty. V červenci 2016 zemřel například kritik Ruska, Pavel Šeremet. V dubnu roku 2015 byl naopak zavražděn v Kyjevě proruský novinář Oles Buzyna a podobné incidenty se nevyhýbají ani bývalým politickým činitelům. Řada Ukrajinců vidí možné řešení v předčasných parlamentních volbách. Ty podle nich dovedou zemi k demokratickému Západu nebo do ještě většího bezvládí. \n\n10. srpna ruská strana uvedla, že v noci ze 6. na 7. a ze 7. na 8. srpna došlo ke dvěma přestřelkám „s diverzními a teroristickými silami“. Útočníci podle ruské strany měli na nafukovacích člunech a v uniformách sovětského typu připlout na Krym, kontrarozvědka FSB je ale odhalila. V přestřelkách zemřeli dva ruští vojáci a někteří další byli zraněni. Z útočníků byli zabiti dva a dalších pět zajato. Ukrajinská strana incident označila za smyšlený. Kommersant potom napsal, že jde o obyvatele Krymu, z nichž někteří měli ruské doklady. Několika výbuchy na poloostrově chtěli zničit místní turistiku, ale nechtěli zabíjet. Skupina měla být vycvičena ukrajinskou rozvědkou a řízena jejím taktéž zatčeným členem Jevhenem Panovem.\n\nV reakci na toto dění se k hranicím mezi Krymem a Ukrajinou podle médií přesunulo množství moderní ruské techniky, což později potvrdila také ukrajinská strana. V souvislosti s tím druhý den ukrajinský prezident Porošenko nařídil na kontaktních liniích na Krymu i v Donbasu bojovou pohotovost. Ukrajina také k hranici s Krymem přesunula těžkou techniku a protitankové rakety a Rusko potom vyměnilo svou protiletadlovou obranu S-300 za nejmodernější S-400. Před incidentem bylo naplánováno, že dojde k rozhovoru na téma míru na Ukrajině na okraji summitu G20 v Číně začátkem září, a to v normandském formátu, čili i s Petrem Porošenkem, ale po obvinění Ukrajiny z diverze Vladimir Putin účast Porošenka odmítl. Schůzka státníků v Šanghaji se tak měla odehrát bez zástupců Ukrajiny.\n24. srpna 2016 Ukrajina oslavila 25 let své nezávislosti na Sovětském svazu velkou vojenskou přehlídkou o 4 tisících vojácích a 200 kusech techniky, která měla dát najevo odhodlání čelit svému východnímu sousedovi. Porošenko při ní prohlásil, že Ukrajina získá svá okupovaná území na Donbase a Krymu zpátky diplomatickou a politickou cestou. Verši také vybídl „Moskaly“, což je hanlivý výraz pro Rusy, aby dali ruce pryč od Ukrajiny. Prezident také řekl, že ačkoliv bude Ukrajina potřebovat ještě mnoho úsilí v budování armády a podporu od spojenců, aby mohla v klidu spát, už teď může prohlásit, že po dvou letech se ji podařilo vybudovat zcela novou armádu schopnou se ubránit několikanásobně silnějšímu sousedovi. Porošenko také narážel na nedodržování závazků sjednaných Budapešťským memorandem v roce 1994, kdy se Ukrajina vzdala jaderných zbraní výměnou za bezpečnostní záruky Ruska, Spojených států a Spojeného království. Uvedl k tomu, že dnes jsou hlavním garantem ukrajinské obrany ukrajinské ozbrojené síly. Přehlídka se odehrála na hlavní kyjevské ulici vedoucí na náměstí Nezávislosti, tzv. „Majdan“. Zúčastnilo se ji tisíce lidí, z toho někteří dávali najevo svoje vlastenectví košilemi s ukrajinskými národními výšivkami nebo máváním ukrajinskou vlajkou.\n\nKvůli zesilování bojů v posledních měsících na konci srpna navrhla kontaktní skupina pod Organizací pro bezpečnost a spolupráci v Evropě válčícím stranám, aby přijaly začátek září jako nový termín skutečného klidu zbraní. Tlak na Ukrajinu, Rusko i povstalce vyvíjeli i evropští diplomaté, kteří je vybízeli k dodržování minských dohod, k ukončení bojů a k uspořádání místních voleb.\n\n15. prosince se na summitu EU jednalo o prodloužení sankcí proti Rusku. 19. prosince Evropská unie sankce prodloužila.\n\n18. prosince vypukly těžké boje u města Debalceve. Ukrajinská armáda i separatisté se vzájemně obviňovali z rozpoutání bojů.\nPo setkání s vůdci separatistů, se kterými jednala o propuštění ukrajinských zajatců, byla bývalá vojenská pilotka a poslankyně Nadija Savčenková vyloučena z poslanecké frakce Baťkivščyna někdejší premiérky Tymošenkové. Ukrajinská vláda považuje separatisty za „teroristy“ a „bandity“ a odmítá s nimi jednat. Předseda ukrajinského parlamentu Andrij Parubij kritizoval Savčenkovou slovy: „My vystupujeme kategoricky proti jednání s teroristy a proti amnestii vrahů Ukrajinců“.\n\nKoncem ledna 2017 opět propukly těžké boje mezi ukrajinským vojskem a separatisty, tentokrát u města Avdijivka blízko Doněcku. Z vyprovokování bojů se vzájemně obviňovali separatisté i ukrajinské vládní jednotky.\n2. února 2017 Doněckem otřásl silný výbuch, způsobený nejspíše ostřelováním ukrajinskou armádou. Během ostřelování byly hlášeny civilní oběti.\n\nDne 8. února 2017 byl spáchán atentát na vysoce postaveného vojenského velitele separatistů v samozvané Doněcké lidové republice, plukovníka Michaila Tolstycha, přezdívaného Givi. Byl to již několikátý atentát zaměřený na likvidaci vysoce postavených vůdců separatistů v samozvaných republikách na východní Ukrajině (Doněcká lidová republika a Luhanská lidová republika). Vrah zabil Tolstycha plamenometem. Separatisté obvinili z tohoto \"teroristického činu\" ukrajinské tajné služby. Atentát byl spáchán v den, kdy se v sesterské Luhanské lidové republice konal pohřeb náčelníka luhanské Národní milice Olega Anaščenka, který zemřel v sobotu 4. února 2017, když v jeho autě vybuchla nálož.\n\nDne 13. února obvinil Ruský vyšetřovací výbor ukrajinské síly z používání mezinárodními konvencemi zakázaných zbraní na jihovýchodě Ukrajiny. Údajně se jednalo o hlavice raket Točka U (v kódu NATO Scarab B) s kazetovou municí. Vyšetřovatelé výboru údajně zajistili důkazy, že ukrajinská armáda použila tyto taktické rakety při ostřelování obydlených míst v Luhanské oblasti v letech 2014 a 2015. Tím by byly, co se týče Ukrajinské armády, potvrzeny dřívější zprávy o tom, že obě strany používaly kazetovou munici. Mluvčí výboru Světlana Petrenková jmenovala konkrétní místa, kde byly tyto rakety v Luhansku a okolních vesnicích a také v oblasti Krasnodonu údajně použity. Podle této zprávy byly rakety vybaveny vysoce explozivními hlavicemi a hlavicemi s kazetovou municí.\n\nV květnu 2018 se rozpoutaly boje prakticky po celé linii fronty. 18. května ukrajinská armáda dobyla obec Pivdenne (Južná) a snažila se obklíčit město Horlivka. Obě strany se obviňují z toho, že do bojů nasadily děla ráže 122 mm a minomety. Dělostřelecká palba ukrajinské armády zranila několik horníků a podle Ukrajinské pravdy „bylo zničeno 15 a zraněno 13 bojovníků rusko-teroristických sil“. Povstalecká agentura DAN poté obvinila ukrajinské vedení z páchání genocidy a barbarství. Podle ukrajinského experta Olexije Arestovyče se Ukrajinci snaží obklíčit město Horlivka obsazováním okolních kopců. Ty jsou totiž podle Minských dohod nárazníkovým pásmem mezi ukrajinskou armádou a povstalci, a tudíž nejde ze strany Ukrajiny o porušování dohod z Minsku.\n\nV srpnu 2018 byl při teroristickém útoku v restauraci v Doněcku zavražděn nejvyšší představitel (prezident a zároveň předseda vlády) Doněcké lidové republiky Alexandr Zacharčenko. Separatisté z útoku obvinili ukrajinskou tajnou službu SBU. Ukrajina se k útoku nepřihlásila a incident přisoudila vnitřnímu sporu mezi povstalci.\n\nV březnu 2019 přeběhla na ukrajinskou stranu velitelka ženské osádky tanku Svitlana Drjuková. Drjuková udělala v armádě separatistů rychlou kariéru od zdravotní sestry až k náčelnici štábu tankového pluku v Doněcku. Stala se oslavovanou hvězdou Novoruska v televizním dokumentu „Hrdinové naší doby“ a hrála hlavní roli v připravovaném propagandistickém dokumentárním filmu „Opolčenočka“ (Děvče z domobrany), který natáčel ruský režisér Alexej Kozlov v Doněcké lidové republice. Film měl být promítán v ruské televizi na Den vítězství 9. května. Drjuková se zamilovala do příslušníka ukrajinské rozvědky a již nějaký čas spolupracovala s ukrajinskými tajnými službami. Podařilo se jí přeběhnout s jejími syny a také s balíkem tajných dokumentů. Přinesla mimo jiné důkazy o testech nejnovějšího ruského tanku T-72B3 na okupovaném ukrajinském území a o rozmístění a výzbroji separatistických jednotek.\n\nDrjuková vystoupila 3. března v ukrajinské televizi a prohlásila, že je ochotná svědčit o činnosti důstojníků ruské armády a agentů ruských tajných služeb na separatisty ovládaném území na východě Ukrajiny, o ruských zločinech a o pašování nejmodernějších ruských zbraní do povstaleckých oblastí před mezinárodním soudem v Haagu. Podle ní ruští vojáci při přechodu na východ Ukrajiny odevzdávají veškeré osobní dokumenty a dostanou novou falešnou identitu jako obyvatelé Doněcka či Luhanska. Uvedla také, že je obeznámena s plány Ruska na masivní vojenskou invazi na východ Ukrajiny s předpokládanou účastí až 100 000 vojáků. Díky jejím informacím se podařilo ukrajinské guerillové jednotce, těsně před jejím útěkem, zničit osm povstaleckých tanků.\n\nKandidát na prezidenta Volodymyr Zelenskyj v dubnu 2019 prohlásil, že „Územní celistvost Ukrajiny musí být trvalá. Hlavním úkolem teď je udělat první krok, zastavit palbu. Je třeba pokračovat v minském mírovém procesu, který je třeba reformovat.“\n\nNa obou stranách konfliktu byly v průběhu bojů četné civilní oběti, a to mrtví a ranění. 1. října 2014 ráno zabila střela vypálená z raketometu na stanici městské hromadné dopravy v Doněcku osm lidí. Linkový mikrobus, který ve stanici stál, zcela shořel. Stalo se tak poměrně nedaleko od již zničeného doněckého letiště, o které se tehdy bojovalo.\n\nPočátkem roku 2017 používala ukrajinská armáda proti povstaleckým územím těžké zbraně, které měly být podle dohod z Minsku již staženy do takové vzdálenosti, aby neohrožovaly lidská obydlí. Dne 30. ledna 2017 dopoledne ukrajinská armáda ostřelovala okolí školy v severních čtvrtích města Makejevka a také nemocnice tomto městě. U nemocnice dopadly střely do kotelny a stálo to dva lidské životy, další dva lidé byli zraněni.\n\nV červnu 2014 upozornil Úřad vysokého komisaře OSN pro lidská práva na množící se případy zabíjení, mučení a únosů na východní Ukrajině, které podle zpráv páchaly ozbrojené skupiny bojující proti ukrajinské vládě. Situaci na jimi obsazených územích označila za rozpad práva a pořádku.\n\nV červenci 2014 uvedla mezinárodní organizace Amnesty International, že shromáždila důkazy o mučení, jemuž byla za poslední tři měsíce na východě Ukrajiny podrobena více než stovka unesených civilistů. Podle této zprávy byli za tyto zločiny zodpovědní většinou proruští separatisté, i když se podobných zločinů v menší míře dopouštěly i síly věrné vládě v Kyjevu, včetně účasti ozbrojených milicí, které tehdy vedl ukrajinský poslanec Oleh Ljaško. Organizace uvedla, že neexistují žádné komplexní a spolehlivé údaje o počtu únosů, podle ní však ukrajinské ministerstvo vnitra oznámilo téměř 500 únosů mezi dubnem a červnem 2014 a pozorovatelská mise OSN pro lidská práva ve stejném období zaznamenala 222 případů.\n\nPodle zprávy \"Výboru OSN pro lidská práva\" proruští separatisté unášejí, zadržují, mučí a popravují rukojmí, aby tak „zvětšili svou kontrolu nad obyvatelstvem“. Podle této zprávy bylo k 28. červnu 2014 uneseno nejméně 812 lidí. Rusko tuto zprávu označilo za naprosto jednostrannou.\n\nV květnu 2014 separatisté ve Slavjansku unesli několik mezinárodních pozorovatelů z organizace OBSE, mezi nimiž byl i jeden Čech. Rukojmí však po čase propustili.\n\nVelmi sporná je role tzv. dobrovolnických batalionů na ukrajinské straně války na východní Ukrajině a jejich hlavního sponzora, oligarchy Ihora Kolomojského. Podnikatel Kolomojský financoval dobrovolnické prapory Dnipro, Aidar, Azov, Dnepr a Donbass, které jsou obviňovány z válečných zločinů na východní Ukrajině, únosů, nezákonného zadržování, týrání, krádeže, vydírání a možných poprav. Kolomojský je jedním z nejbohatších mužů Ukrajiny. 24. března 2015 byl během osobní audience u Petra Porošenka prezidentem zbaven funkce guvernéra Dněpropetrovské oblasti. Zároveň byla ukrajinskou tajnou službou SBU proti blízkým spolupracovníkům Kolomojského, několika ve zprávě se svými plnými jmény uvedeným velitelům, jednomu poslanci parlamentu a jednomu funkcionáři organizace Pravý sektor vznesena obvinění z těžkých zločinů během bojů v nejmenovaných lokalitách na východě země. Uvedeny byly únosy osob, ohrožování úředních osob s napřaženou zbraní a loupeže. Mimo jiné uloupila skupina mužů včetně bojovníků některého z těchto praporů v jednom zemědělském podniku čtyři obilní kombajny značky John Deere. Dále byly plánovány „koordinovaný útok“ na donbaského oligarchu Rinata Achmetova osobně a také obsazení jeho energetického koncernu DTEK.\n\nBěhem války na východní Ukrajině se výrazně zhoršila již tak nedobrá situace v zemi v oblasti ochrany žen a v některých případech i mužů před sexuálním a jiným násilím. Nejohroženějšími skupinami žen byly matky s dětmi, drogově závislé, HIV pozitivní a prostitutky. Neexistují oficiální statistiky, ale případů sexuálního násilí během války bylo mnoho a jejich závažnost byla vysoká. Pro vládu nebylo prioritou řešit tuto situaci. Případy byly hlášeny z obou stran válečného konfliktu i z obou stran hranice. Neziskové organizace neměly peníze ani dostatek personálu, aby řešily situaci na území pod ukrajinskou kontrolou, a ještě hůře na tom byly na území kontrolovaném separatisty.\n\nPodle některých svědectví byly na území kontrolovaném separatisty znásilňovány ženy a dokonce i děti. Školačky byly svou nuznou situací nuceny směňovat sex za jídlo či peníze, docházelo i k vážným fyzickým i psychickým traumatům obětí či vyhrožování zastřelením.\n\nJsou známa další svědectví o různých činech. V Jenakijeve separatisté pronásledovali drogově závislé ženy. Jednu dívku zadrželi a pohrozili jí smrtí. Po tom, co ji jeden z nich poznal, nabídli jí, že jim bude vařit a nechají ji žít. Souhlasila i se sexem s nimi a později se údajně stala povstaleckou bojovnicí a dokonce snajperkou. Další případ popisuje jak matka sedmi dětí vyměnila sex se svou nejstarší dcerou s jedním povstalcem za jídlo pro rodinu. Další žena byla obviněna ze spolupráce s Ukrajinskou armádou a na 43 dní uvězněna ve sklepení sídla bývalé ukrajinské rozvědky v Doněcku. Ihned první večer byla znásilněna, u výslechu brutálně bita do hlavy, přes nohy a do břicha. Bylo jí vyhrožováno, že protože si nezaslouží děti, polijí jí vyšetřovatelé genitálie kyselinou. Nakonec jí údajně vpíchli neznámou látku do těla, ztratila vědomí a po probuzení krvácela z pochvy a měla roztrhané oblečení. O několik dní později ji pod pohrůžkou skupinového znásilnění donutili k orálnímu sexu. Její spoluvězeňkyni hromadně znásilňovali opakovaně, nakonec byla tolik traumatizovaná, že o ni ztratili zájem. Další ženu zajala v Doněcku Ruská pravoslavná armáda kvůli podezření z podpory Majdanu a šest dní ji držela ve sklepě policejní stanice, kde byla mučena. Jednou byla zbita přes záda tak, že se nemohla dva dny postavit, jindy ji například řezali do chodidel, jednou se musela svléknout do naha před svým dozorcem. Její spoluvězeňkyni potom znásilňovali na ošetřovně. Tu potom viděla při roznášení jídla ve své cele zcela nahou, zuboženou, klečící a s rozbitou hlavou.\n\nTaké na ukrajinské straně je dosvědčeno sexuální a jiné násilí na ženách i mužích páchané bojovníky Ukrajinské armády i dobrovolnických praporů. Jednu ženu například nutili ukrajinští vojáci pod pohrůžkou sexuálního násilí podepsat doznání, že její synové bojují za separatisty a že jim předávala informace o pohybu Ukrajinců. Vězněna byla dva měsíce bez jakéhokoliv obvinění. Doložen je také případ, kdy byl rozpuštěn zvláštní policejní prapor Tornado a obviněno osm jeho členů z únosů a mučení lidí, kdy byli mužští zajatci nuceni znásilňovat své mužské spoluvězně a do genitálií jim byl pouštěn elektrický proud. V jiném případě policisté zbili drogově závislou ženu a strčili jí do kapsy psychoaktivní drogy. Pak byla donucena přistoupit k orálnímu sexu pod pohrůžkou, že jí jinak obviní z držení drog. Jiní policisté odvezli za město svou známou prostitutku pod záminkou, že dostane drogy, a tam ji znásilnili. Mnohdy jsou však případy sexuálních násilných činů páchaných ukrajinskými bojovníky zamlčovány, neboť tito mužové jsou uctíváni jako hrdinové.\n\nVelkým problémem je také domácí násilí, kterého se dopouštějí ukrajinští vojáci po návratu z fronty. Často se tak děje v důsledku jejich traumat či posttraumatické stresové poruchy. Své problémy často řeší alkoholem. Psychologická pomoc těmto vojákům je na Ukrajině nedostatečná a poskytují ji hlavně dobrovolníci.\n\nMezi Ukrajinci a Rusy je rozšířeno přesvědčení, že si oběť může za znásilnění do značné míry sama, ženy se tak snaží na své trauma zapomenout, stydí se za něj, bojí se pomsty a jen málokdy ho ohlašují. Na celé Ukrajině je také velmi málo míst, kde mohou tyto ženy získat pomoc. Na celé Ukrajině je 100 míst v domovech pro oběti domácího či sexuálního násilí, ale jen před válkou bylo potřeba asi 4600 míst.\n\nDalšími ženami ohroženými sexuálním násilím jsou vnitřní uprchlice, které utíkají před válkou na východě země do jiných oblastí Ukrajiny. Zde jsou pak mnohé ženy obchodníky se ženami verbovány k prostituci v zahraničí, mj. v Izraeli a v Turecku. K souhlasu je žene zoufalá situace, kdy nemohou sehnat práci a musí živit své děti. Verbovány jsou ale i ženy na území ovládaném separatisty.\n\nHuman Rights Watch obvinila ukrajinskou armádu z válečných zločinů, kterých se dopustila používáním raketometných systémů Grad proti civilním čtvrtím ve městech ovládaných proruskými povstalci. Jak ukrajinská vláda, tak i povstalecké síly používají rakety Grad. Human Rights Watch vyzvala všechny strany konfliktu ve východní Ukrajině, a to zejména ukrajinské vládní síly, aby přestali používat rakety Grad v obydlených oblastech, nebo v jejich blízkosti. Grady jsou neřízené rakety, které nemohou být zaměřeny přesně a jsou často vypalovány salvami z multi-hlavňového odpalovacího zařízení. V povstalecké oblasti mají na svědomí velké množství civilních obětí. Jejich používání v zalidněných oblastech je v rozporu s mezinárodním humanitárním právem a může být považováno za válečný zločin. Podle Human Rights Watch ve více než deseti městech a vsích ukrajinská armáda použila zakázanou kazetovou munici. Kyjev informace o nasazení kazetové munice popírá. Human Rights Watch vyzvala také Rusko, aby se zavázalo nepoužívat kazetovou munici. Podle Amnesty International válečné zločiny páchají obě strany, a rovněž konstatovala, že se Rusko podílí na eskalaci konfliktu. Na východě země platí příměří, které však bylo podle některých informací v několika oblastech narušováno.\n\nV lednu 2015 zástupce Amnesty International pro Evropu a Střední Asii Denis Krivošejev prohlásil, že členové provládních dobrovolnických praporů stále častěji zabraňují dodávkám potravin a léků, které jsou určeny civilistům v oblastech ovládaných separatisty. Podle Krivošejeva je vyhladovění civilního obyvatelstva jako metoda vedení války válečným zločinem.\n\nPodle zprávy Úřadu Vysokého komisaře OSN pro uprchlíky z počátku září 2014 přibližně 814 000 ukrajinských občanů uprchlo před válkou do Ruska a dalších 260 000 byli uprchlíci do jiných částí Ukrajiny.\n\nMezinárodní výbor Červeného kříže (MVČK) vydal 12. srpna 2014 prohlášení, že na východní Ukrajině v místech postižených boji trpí tisíce lidí v kritických podmínkách. Současně oznámil, že je připraven distribuovat humanitární pomoc vyslanou Ruskem za podmínek, že mu to bude umožněno, a on při tom bude moci zachovat neutralitu. „Je urgentní, aby se dostalo pomoci lidem v Luhansku a dalších oblastech na východě země, kde probíhají po týdny těžké boje. Situace je kritická – udává se, že tisíce lidí nemají přístup k vodě, elektřině ani zdravotní péči,“ uvedl v tiskové zprávě Laurent Corbaz, vedoucí operací MVČK v Evropě a Střední Asii. Konvoj s humanitární pomocí pro východní Ukrajinu vypravilo v úterý 12. srpna Rusko.\n\nČervený kříž byl ochoten pomoc distribuovat „za účasti, se souhlasem a podporou všech zúčastněných stran“ a za podmínky, že zůstane zachována jeho neutralita a nezávislost. Zástupci MVČK se 11. srpna 2014 setkali s ukrajinskými i ruskými zástupci a předložili jim dokument specifikující způsob, kterým by se akce mohla uskutečnit. Červený kříž současně po ruské straně žádal, aby deklarovala, jaký materiál a v jakém objemu na Ukrajinu veze. „Všechny strany musí také zaručit bezpečnost personálu a vozidel MVČK během operace s ohledem na skutečnost, že MVČK zásadně nepřijímá ozbrojený doprovod,“ oznámila organizace. Laurent Corbaz upozornil, že je třeba všechny podrobnosti vyjasnit dříve, než se zahájí distribuce. Moskva oznámila, že se konvoj zastaví na hranici. Rusko vezlo v prvním konvoji na východní Ukrajinu 2000 tun potravin, léků a zdravotnických potřeb a také mobilní elektrické generátory.\n\nPo několikadenním zkoumání nákladu ukrajinskou stranou a vyjednávání o dodržení podmínek stanovených MVČK překročilo dne 22. srpna 2014 celkově 227 ruských nákladních automobilů s humanitární pomocí ukrajinské hranice na přechodu Doněck (Rusko) – Izvarino. Stalo se tak bez souhlasu ukrajinské pohraniční stráže a bez doprovodu MVČK. Ruské ministerstvo zahraničí varovalo před pokusy tento konvoj zastavit. Automobily pak údajně dorazily do města Luhanska a náklad byl vyložen. Ukrajinští funkcionáři prohlásili, že ze strany Ruska to je invaze, ale že konvoj nebude napaden. USA vyzvaly Rusko, aby konvoj z území Ukrajiny neprodleně stáhlo. Pozorovatelská mise OBSE na rusko-ukrajinských hranicích potvrdila, že se 23. srpna všech 220 nákladních aut vrátilo zpět do Ruska (7 doprovodných vozidel se totiž vrátilo již předchozí den).\n\nTehdejší šéf moskevské organizace Červeného kříže Igor Trunov prohlásil, že se z ruské strany nejednalo o humanitární pomoc, ale o invazi. Nákladní auta v konvojích mohla podle něho mít naloženo cokoliv, například také zbraně a munici. Šéf válečných veteránů z Jekatěrinburgu Vladimir Jefimov vyjádřil názor, že se díky humanitárním konvojům dostaly tajně na Ukrajinu desítky bývalých příslušníků ruských speciálních jednotek.\n\nDo oblastí ovládaných proruskými separatisty bylo vypraveno ze západní Ukrajiny 15 konvojů s humanitární pomocí. Konvoje organizoval a financoval ukrajinský podnikatel Rinat Achmetov, který má v oblasti Donbasu značná hospodářská aktiva. Několika z těchto konvojů byla však cesta do krizové oblasti znemožněna provládními dobrovolnickými prapory, které financují jiní oligarchové.\n\nHumanitární pomoc na východní Ukrajině poskytuje rovněž řada nevládních organizací z celého světa. Z těch českých v regionu působí např. Charita ČR, která se zaměřuje na pomoc vnitřním uprchlíkům. Rozsáhlou pomoc organizuje Člověk v tísni, mezi jehož aktivity v oblasti patří distribuce jídla, zajišťování bydlení, či obnova zdrojů obživy. Za rok 2015 tak Člověk v tísni rozdal více než 100 tisíc potravinových balíčků, rozdělil výbavu domů na zimu a materiál na jejich opravu více než 37 tisíce lidem, více než 736 tisíc lidí získalo přístup vodě a přes 30 tisíc jednotlivců bylo zahrnuto do projektů ochrany ohrožených osob a dětí.\n\nU ukrajinských vojáků se po návratu z fronty běžně objevují posttraumatické stresové poruchy a během let 2015–2017 ukončilo 500 vojáků svůj život sebevraždou. Pomoc často tito vojáci nevyhledávají, protože si svoje problémy neuvědomují, a nebo ji dokonce odmítají či jí pohrdají. Ukrajinští politici, například ministr vnitra Arsen Avakov, hovoří o zavedení státního systému, který by dokázal poskytnout veteránům včasnou pomoc a péči a umožnil jim začlenit se zpátky do společnosti a zvládnout psychické problémy. Úřady odhadují, že podobné problémy má asi třetina veteránů z války v Donbase.\n\nDne 23. června 2014 ohlásil nový ukrajinský prezident Porošenko jednostranně příměří, které se však projevilo pouze jako omezení bojů na obou stranách. V pátek 27. června prodloužil Porošenko toto příměří do pondělí 30. června. Poté se ocitl pod tlakem radikálních kruhů, aby vyhlásil pro východ Ukrajiny válečné právo, a příměří odvolal. V neděli 29. června 2014 vydali německá kancléřka Angela Merkelová a francouzský prezident François Hollande společné prohlášení, kterým vyzvali jak Ukrajinu, tak Rusko k většímu úsilí o omezení válečného konfliktu a k prodloužení příměří. V průběhu dne 30. června vznikla po čtyřstranných telefonických rozhovorech jmenovaných státníků a ruského prezidenta Vladimira Putina domněnka, že by déle trvající prodloužení klidu zbraní mohlo být reálné. Tato naděje se však nesplnila, ačkoliv bylo prodloužení příměří již téměř dojednáno (i bilaterálně mezi Ukrajinou a Ruskem). Téhož dne po 21. hodině oznámila Porošenkova kancelář, že ukrajinský prezident rozhodl pokračovat v „protiteroristických“ operacích. Zpravodajská agentura Associated Press citovala Porošenkova slova: „My zaútočíme a osvobodíme svou zemi.“\nPodle odhadů Organizace spojených národů (OSN) bylo ve válce na východní Ukrajině od poloviny dubna 2014 do 20. června 2014 zabito celkově 423 lidí, a to vojáků či ozbrojenců na obou stranách a civilistů.\n\nOd 20. června ovšem boje v zásadě neustaly, takže jsou další značné ztráty na životech a na zničených objektech. Ve středu 2. července 2014 se v Berlíně sešli ministři zahraničních věcí Ukrajiny (Pavlo Klimkin), Ruska (Sergej Lavrov), Německa (Frank-Walter Steinmeier) a Francie (Laurent Fabius) a hovořili o postupném zastavení bojů za určitých podmínek. Jedním z bodů jednání byl návrh Ruska, který byl ovšem předložen již v pondělí 30. června. Moskva byla ochotná svolit k tomu, aby ukrajinští zástupci společně s Rusy dohlíželi nad spornými hraničními přechody na ruském území, aby se zabránilo dalšímu přílivu bojovníků a zbraní. Definitivní dohoda o příměří však stále nebyla uzavřena. Ministři se pouze předběžně dohodli na své další schůzce v sobotu 5. července 2014.\n\nOd počátku nové ofenzívy a po výměně ministra obrany a náčelníka generálního štábu hlásila ukrajinská armáda velké úspěchy včetně zlepšení své kontroly nad ukrajinsko-ruskou hranicí. Zároveň zahájilo Rusko velké manévry válečných lodí a jiných útvarů v oblasti Černého moře. Postupně byly vyvinuty značné diplomatické aktivity. Konaly se telefonické rozhovory nejvyšších představitelů včetně prezidenta USA Baracka Obamy a viceprezidenta Joe Bidena. Novým prvkem byl návrh, aby se sešli zástupci Ukrajiny a Ruska v sobotu 5. července na zatím neurčeném místě na východě Ukrajiny a vyjednávali o novém příměří v rámci tzv. kontaktní skupiny za účasti separatistů a se záštitou Organizace pro bezpečnost a spolupráci v Evropě (OBSE) pod vedením Švýcarky Heidi Tagliaviniové. K tomuto setkání však nedošlo. Města Slavjansk a Kramatorsk zůstala od té doby pod kontrolou ukrajinské armády a válka pokračovala dál.\n\nUkrajinský ministr zahraničních věcí Klimkin vedl 10. července 2014 rozhovor s německým deníkem Frankfurter Allgemeine Zeitung (FAZ). V něm přislíbil, že ukrajinská armáda nenapadne při své nové ofenzívě proti povstalcům samotné město Doněck. „Jsme připraveni hovořit se separatisty, ale nemůžeme je pro to získat.“ Vláda je ochotná zavést „decentralizaci“ země a přiznat ruštině zvláštní postavení ve městech a obcích. „Kdyby však byly obě řeči uznány jako úřední v celém státě, bude mít ukrajinština sotva šanci“, uvedl Klimkin.\n\nV neděli 17. srpna 2014 se v Berlíně již potřetí sešli ministři zahraničních věcí Pavlo Klimkin (Ukrajina), Sergej Lavrov (Rusko), Laurent Fabius (Francie) a Frank-Walter Steinmeier (Německo), aby jednali o možném řešení ukrajinské krize. Těsně před setkáním požádal ministr Klimkin Evropskou unii a NATO o vojenskou pomoc pro Ukrajinu. Pětihodinové rozhovory ministrů bez přítomnosti jiných osob však nepřinesly hmatatelné výsledky. Ministr Klimkin pouze prohlásil: „Abychom dosáhli pokroku, budeme se asi muset setkat ještě mnohokrát na dobu pěti hodin.“ Od neděle 17. srpna ovšem pokračovaly boje na východě Ukrajiny s velkou intenzitou.\n\nPokračovaly také diplomatické aktivity s úmyslem, tento konflikt nějakým způsobem omezit, zmrazit nebo dokonce zastavit. Nejprve navštívil 15. srpna 2014 finský prezident Sauli Niinistö ruského prezidenta Putina v Soči. Byla to první oficiální návštěva nejvyššího představitele členské země Evropské unie v Rusku od vypuknutí ukrajinské krize. Niinistö poté řekl v rozhovoru s německým deníkem FAZ, že jeho cesta do Soči se uskutečnila proto, že „mnozí lidé ve Finsku a mimo Finsko ji považovali za potřebnou“. Poté byla na sobotu 23. srpna ohlášena návštěva německé kancléřky Angely Merkelové v Kyjevě a její rozhovory s prezidentem Porošenkem, premiérem Arsenijem Jaceňukem a několika starosty ukrajinských měst. Podle názoru francouzského konzervativního deníku Le Figaro připomene Merkelová ukrajinským politikům, že EU nebude moci Ukrajině poskytnout vojenskou pomoc, o kterou Kyjev již několikrát žádal. Kancléřka při své návštěvě v Kyjevě naléhala na příměří na východě Ukrajiny a na politické řešení krize. Zároveň přislíbila „finančně těžce postižené“ Ukrajině úvěr ve výši 500 milionů eur na obnovu válkou zničené infrastruktury (hlavně elektráren a vodáren) a pomoc ve výši 25 milionů eur na stavbu ubytoven pro uprchlíky, ale neslíbila žádnou vojenskou pomoc jakéhokoliv druhu.\n\nV úterý 23. srpna se sešli na summitu o ukrajinské krizi v běloruském Minsku prezidenti Porošenko a Vladimir Putin. Tato schůzka mezi čtyřma očima trvala bezmála dvě hodiny a prezidenti obou států mluvili převážně o potřebě rychlého ukončení bojů. Schůzka se konala v rámci setkání všech nejvyšších představitelů Euroazijské celní unie, jejímž členem Ukrajina doposud je.\n\nPozorovatelé jsou toho názoru, že tento válečný konflikt může být definitivně vyřešen pouze dohodou mezi USA, Evropskou unií a Ruskem. Projevilo se, že již v červnu 2014 se na finském ostrově Boisto sešli vysoce postavení vyjednavači z Washingtonu a Moskvy. Tito diplomaté navrhli mírovou misi OSN a uzavření hranice mezi Ruskem a Ukrajinou, ale také stažení ukrajinských jednotek ze sporného území a amnestii pro separatisty. Následně ale nebyli ani ukrajinská vláda na straně jedné ani proruští povstalci a ruská vláda na straně druhé ochotni skutečně udělat požadované ústupky, neboť za stávající situace (ke konci srpna 2014) by to bylo vyloženo jako znamení slabosti.\n\nPodle tehdejšího vyjádření českého premiéra Bohuslava Sobotky měl zesílení sankcí vůči Rusku ze strany Evropské unie předcházet pokus o jednání mezi EU a Ruskem. Sobotka chtěl řešit válku na Ukrajině diplomatickou cestou. K jednání s Ruskem chtěl vyzvat na summitu EU v Bruselu dne 30. srpna 2014. „Jsem tou situací velmi znepokojen. Na Ukrajině probíhá válka, která je příliš blízko České republice. Je to rovněž válka, která je příliš blízko Evropské unii a nejsem spokojen s tím, jakým způsobem probíhají jednání mezi EU a Ruskem o řešení této situace,“ uvedl Sobotka při své návštěvě Českých Budějovic dne 29. srpna 2014. Podle něj se problematika Ukrajiny dostala do nepříjemné spirály eskalace násilí a sankcí. „Chci vyzvat k tomu, abychom cestu ven z této spirály hledali pomocí diplomacie. Ještě než se Evropa rozhodne pro nové sankce, musí podle mého názoru proběhnout jednání mezi představiteli EU a Ruska o řešení krize na Ukrajině,“ řekl premiér. Podle prezidenta Miloše Zemana se tehdy stále více lidí v České republice v té době obávalo válečného konfliktu.\n\nBohuslav Sobotka prohlásil po summitu v Bruselu o návrhu dalších ekonomických sankcí proti Rusku: „Vyhradil jsem si právo s některými částmi toho návrhu nesouhlasit, pokud se budeme domnívat, že není správné, aby Evropa šla tímto směrem.“ Návrh komise EU chtěla česká vláda podle Sobotky prostudovat, zanalyzovat jeho dopady na českou ekonomiku a projednat. „Pak bude zřejmé, s jakými částmi bude moci ČR souhlasit a s jakými nikoliv,“ dodal premiér. Předseda české vlády měl hluboké pochybnosti o tom, zda přitvrzení sankcí může přispět k řešení prohlubující se ukrajinské krize. Podobně zdrženlivé byly podle něj i další země, například Slovensko, Maďarsko či Rakousko. „Předpokládám, že připomínky k návrhu Evropské komise nepřijdou jen z České republiky,“ poznamenal Sobotka. Přes Sobotkovy námitky byly však hospodářské sankce EU proti Rusku a proruským povstalcům na východní Ukrajině krátce po podepsání tzv. Minského protokolu začátkem září 2014 dosti podstatně zpřísněny.\n\nV Německu byla 5. prosince 2014 publikována výzva 60 významných osobností (bývalých vysokých politiků a jiných prominentů), ve které varují před zostřením konfliktu s Ruskem a požadují ochotu k dialogu. Kritizují také jednostrannost masových médií při zpravodajství o této záležitosti. Výzvu podepsali mimo jiné bývalý spolkový prezident Roman Herzog, bývalý spolkový kancléř Gerhard Schröder a bývalý spolkový ministr vnitra Otto Schily.\n\nDne 1. září 2014 se sešli v Minsku zástupci Ukrajiny, Ruska, OBSE a tentokrát i zástupci separatistů z Doněcké i Luhanské oblasti. Za Ukrajinu byl přítomen exprezident Leonid Kučma, za Rusko velvyslanec na Ukrajině Michail Zubarov a za OBSE Heidi Tagliaviniová. Jako zástupci samozvaných republik se jednání zúčastnili vicepremiér Andrej Purgin za Doněckou lidovou republiku, za Luhanskou lidovou republiku to byl Valerij Karjakin. Zástupci východoukrajinských samozvaných republik přijeli do Minsku s požadavky, pod kterými byli tehdy ochotni přistoupit na zachování územní celistvosti současné Ukrajiny. Hlavním bodem bylo, aby Kyjev uznal jejich zvláštní status, stejně jako zvláštní postavení ruštiny v těchto oblastech. Dále požadovali rovněž amnestii pro své bojovníky a „politické vězně“. Navíc také požadovali zvláštní status pro své vojenské jednotky a mimo jiné si vyhrazovali právo na dosazování soudců a státních zástupců. Z dalších požadavků to byl např. zvláštní status v zahraničně-obchodních vztazích s ohledem na jejich těsnější provázanost s Ruskem a Eurasijským ekonomickým svazem.\n\n10. února 2015 večer oznámila ruská tisková agentura ITAR-TASS s odkazem na anonymní informované zdroje, že takzvaná kontaktní skupina se v Minsku předběžně dohodla na režimu příměří na východě Ukrajiny a na jeho kontrole. Dohody bylo podle ruské agentury dosaženo na zasedání této skupiny, jejímiž členy jsou ukrajinský exprezident Leonid Kučma, proruský ukrajinský politik Viktor Medvedčuk, ruský velvyslanec v Kyjevě Michail Zurabov a zmocněnci separatistů Denis Pušilin a Vladislav Dějněgo. Prostředníkem jejich jednání byla švýcarská diplomatka Heidi Tagliaviniová, zástupkyně OBSE. Dojednán byl rovněž postup stažení těžké výzbroje a v tomto diplomatickém rámci i budoucí právní status Donbasu.\n\nOd 11. února navečer se v Minsku uskutečnilo jednání čtyř státníků, a to německé kancléřky Merkelové, francouzského prezidenta Hollanda, ruského prezidenta Putina a prezidenta Ukrajiny Porošenka. Byly nejen projednány výsledky jednání zmíněné kontaktní skupiny a paralelních jednání diplomatů těchto čtyř států, ale přímo mezi státníky bylo intenzívně vyjednáváno. Prezident Putin trval na tom, že ukrajinské jednotky v oblasti města Debalceve jsou obklíčeny (viz Boje o Debalceve). Dne 12. února 2015 dopoledne dohodli státníci jmenovaných čtyř mocností ústně příměří pro východní Ukrajinu a celkově 13 bodů nutných opatření, která mají být splněna postupně jedno po druhém. Dojednaný klid zbraní a stažení těžké vojenské techniky na dohodnuté vzdálenosti (tři pásma podle dosahu zbraní) byly stvrzeny písemně v rámci tzv. kontaktní skupiny, tj. za účasti proruských separatistů a Ukrajiny, a vstoupily v platnost 15. února 2015 okamžitě s úderem půlnoci. Navzdory dohodám o příměří se ale 15. února přesouvala k frontě u Debalceva kolona ruských tanků T-72B3, které mají strategickou výhodu oproti ukrajinským protějškům, především díky nenápadnějšímu systému nočního zaměřování.\n\n16. února 2015 oznámila ukrajinská armáda, že se prozatím nehodlá podvolit ustanovení dohody o stažení těžkých zbraní od linie příměří ze dne 12. února. 18. února 2015 byl celý tzv. debalcevský kotel dobyt proruskými povstalci a vyklizen ukrajinskou armádou. V průběhu bojů přitom separatisté do města ustavičně odmítali vpustit pozorovatele OBSE, kteří opakovaně trvali na okamžitém zastavení bojů dle nových dohod z Minsku. Boje přitom v noci na 18. února probíhaly i v dalších oblastech, u doněckého letiště a v Šyrokyne u Mariupolu. Dopoledne téhož dne pak separatisté podle neověřených informací zahájili útok za pomocí raketového systému Grad na obec Trojicke.\n\nPřes uzavření druhé minské dohody na Ukrajině dál probíhaly bojové operace a umírali lidé. Situace se poněkud přiostřila, když na začátku srpna 2016 došlo k incidentu, při kterém došlo na Krymu k přestřelce mezi agenty FSB a skupinou ozbrojenců na člunech, jež se podle ruské strany snažila proniknout na Krym, rozmístit několik náloží a zničit tak místní turistiku. Zatímco Ukrajina mluvila o smyšleném incidentu, Kreml hovořil o provokacích Ukrajiny. Obě strany pak ke společným hranicím v reakci na to přesouvali těžkou techniku a vyhlásily nejvyšší bojovou pohotovost. Tuto vyhrocenou situaci měla řešit schůzka Ruska, Německa, Francie a Ukrajiny na okraj summitu G20 v Číně začátkem září, po obvinění Ukrajiny Ruskem z pokusu o vpád diverzantů na Krym, ji Vladimir Putin zrušil a ta se tak sice uskuteční, ale bez účasti ukrajinských zástupců.\n\n17. července 2014 byl při přeletu nad povstaleckým územím sestřelen civilní malajsijský letoun ve výšce 10 km. Sestřelení měli údajně na svědomí povstalci. Naproti tomu, povstalci obviňovali ze sestřelení ukrajinskou armádu. Čin vyvolal odsouzení mezinárodní komunity, která vyslovila požadavek na důkladné vyšetření události, avšak ozbrojenci z DLR prý bránili vyšetřovatelům z OBSE v přístupu na místo havárie. Podle amerických zpravodajských služeb letadlo zřejmě omylem sestřelili povstalci, mohlo se jednat o dezertéry z ukrajinské armády.\n\nVálka na východě Ukrajiny je předmětem propagandy, která v ní hraje jednu z ústředních rolí. Ruská verze zpráv se snaží ovlivňovat politické, ekonomické a sociální prostředí mj. falešnými informacemi a zvyšováním sociálního napětí. Ukrajinská verze zpráv označuje separatisty jako „teroristy sponzorované Ruskem“ a vynechává informace, které by mohly zhoršit obraz armády i vlády v Kyjevě. Důkazy o ruském i ukrajinském pokřivení faktů shromažďuje například ukrajinská nevládní organizace \"StopFake\". Podle ní je rozdíl mezi propagandami v tom, že v Rusku je centrálně řízená, zatímco na Ukrajině jde o nekoordinované individuální pokusy.\n\nRuská strana a proruští komentátoři označují konflikt za občanskou válku. Naproti tomu mnozí ukrajinští a proukrajinští komentátoři tento ruský popis považují za snahu Ruska zastřít skutečnost, že se jedná o agresi Ruské federace a válku vyvolanou Ruskem. Mj. stovky ruských trollů se údajně cíleně věnují manipulaci sociálních sítí. Trollové jsou organizovaní a zpravidla působí ve skupinách. Věnují se tématům jako například přítomnost zahraničních vojsk na Ukrajině a popírání přítomnosti ruských vojáků. Tomu pomáhá oficiální postoj Kremlu, který mnohé informace tají. Přehled ruských dezinformací o válce na Ukrajině zpracoval např. think-tank Evropské hodnoty.\n\nDekretem prezidenta Putina se staly počty padlých ruských vojáků ve zvláštních operacích v době míru státním tajemstvím. To může být podle novinářů kritizujících Kreml a ruskou vládu pokus o jejich zastrašování při informování o údajných počtech padlých ruských vojáků na Ukrajině.\n\nPropaganda ale bují i na ukrajinské straně, ačkoliv jde o jiný způsob, a to mimo jiné tzv. tendenční sdělení a nastolování určité agendy.\n\nK obraně proti ruské propagandě Ukrajina zřídila ministerstvo informací (kritiky nazýváno „ministerstvo pravdy“). Veřejnosti se ale nelíbí, že jdou peníze, kterých je málo, na něco, co mnozí považují za marný boj s ruskou mašinérií. Někteří novináři a lidskoprávní organizace pak varovali před omezením svobody slova nebo před nastolením totální cenzury. Ukrajina také vytvořila televizi \"Ukraine Tomorrow\", která má být odpovědí na \"Russia Today\" nebo \"Sputnik\". V srpnu 2016 ale tato televize vysílala jen několik hodin denně a nevyrovnala se kvalitou svým oponentům.\n\nV srpnu 2015 uveřejnil server bs-life.ru informaci, že na Ukrajině zahynulo 2000 ruských vojáků. Ruský opoziční blogger Ruslan Levijev označil údaje za vymyšlené. Tato informace ze serveru záhy zmizela, ale ještě před jejím smazáním ji převzala i jiná světová média.\n\nUkrajinský web Myrotvorec zveřejnil jména a osobní data 4068 novinářů, akreditovaných u separatistické Doněcké lidové republiky, včetně reportérů České televize Miroslava Karase a Lukáše Roganského a zpravodaje Českého rozhlasu Víta Pohanky. Myrotvorec uvedl, že \"tito novináři spolupracují s bojovníky teroristické organizace.\" V reakci na zveřejnění jmen někteří ukrajinští politici požadovali, aby uvedení novináři byli považováni za nepřátele Ukrajiny a nebylo jim umožněno dále pracovat. V květnu 2016 Myrotvorec zveřejnil jména a adresy 1572 povstaleckých bojovníků, kteří válčili na východní Ukrajině v létě 2014. Z analýzy vyplývá, že ze 78% se jednalo o ukrajinské občany, většinou z města Doněck, a z 19% o občany Ruska.\n\nStřetnutí ukrajinské vlády a povstalců v Donbasu je doprovázeno informační válkou. Pro Ukrajince je z 89 procent zdrojem informací zpravodajství televizních stanic. V prostoru ovládaném povstalci mají vysílače, které ještě nebyly v důsledku válečných událostí zničeny, pod kontrolou především právě oni, zatímco ukrajinská vláda nestačí obnovovat svoje vysílače. K lidem na východě země se tak dostává především ruská verze událostí. Dle svědectví jedné obyvatelky města Avdijivka v Doněcké oblasti při dlouhodobém opakování informací přicházejících z povstalecké strany není pro člověka snadné jim neuvěřit. Na ruskojazyčné televizní stanice v Donbasu mají natočené svoje antény ze 70 procent také lidé, kteří žijí na ukrajinské straně poblíž fronty.\n\nZprávu o údajně 2000 padlých ruských vojácích na Ukrajině zveřejnily také například britské deníky \"The Independent\" a \"The Times\", následně zprávu uveřejnila i některá česká média jako iDNES.cz nebo Česká televize. Zprávu přinesla také stanice Svobodná Evropa. NATO a některé západní státy odhadovaly počty padlých ruských vojáků v polovině roku 2015 od několika stovek až po několik tisíců. NATO uvedlo v březnu 2015 za necelý rok 2014 přes 5600 obětí z řad vojáků a civilistů na obou stranách, podle OSN to bylo více než 6000. Podle informací s odvoláním na německou zpravodajskou službu zahynulo při bojích na východě Ukrajiny téměř 50 tisíc vojáků a civilních obyvatel. V roce 2015 informovalo NATO, že se bojových operací na Ukrajině účastní zhruba 12 000 ruských vojáků, přičemž jejich počty se průběžně mění, podle \"Kyiv Post\" jsou v případě potřeby doplňovány z oněch 55 000 vojáků, kteří jsou připraveni na ruské straně hranice. O přítomnosti ruských vojáků psala i polská rozvědka.\n\n\n\n\nUkrajina, Polsko a Spojené státy už několikrát varovaly, že Rusko separatistům na Ukrajině dodává zbraně i vojáky. Rusko ale vytrvale svou účast v bojích na Ukrajině odmítá a tvrdí, že není stranou konfliktu. Existují o tom ale pochyby i proto, že také na Krymu, jejž následně Rusko anektovalo, dlouho popíralo svou vojenskou přítomnost. Předložené důkazy o účasti Ruska na konfliktu jsou nepřímé.\n\nRuští občané bojující ve válce jsou otevřeně podporováni ruským státem. V ruských městech byl otevřeně prováděn nábor nových bojovníků s využitím vojenských komisariátů.\n\n24. července, týden po sestřelení malajsijského letadla, údajně proruskými povstalci, vláda USA oznámila, že má důkazy o ostřelování ukrajinského území armádou Ruské federace zpoza hranic. Podle vyjádření mluvčího bylo „nezpochybnitelné“, že ruská armáda útočila na ukrajinskou armádu. 28. července publikovala satelitní snímky ukazující těžké ostřelování ukrajinských pozic z ruského území. Od 30. července z těchto důvodů zahájila na hranicích Ukrajiny s Ruskem misi OBSE, která po týdnu vydala zprávu, že ke střelbě z Ruska nedocházelo, přestože Ukrajina Rusko několikrát ze střelby obvinila.\n\n14. srpna překročil hranice nedaleko hraničního přechodu Izvaryne konvoj obrněných vozidel s ruskými poznávacími značkami. Ukrajina později oznámila, že většinu konvoje zlikvidovala pomocí dělostřelectva. Generální sekretář NATO Anders Fogh Rasmussen oznámil, že toto je „jasným důkazem pokračující ruské účasti na destabilizaci východní Ukrajiny.“ Naproti tomu mise OBSE na hranicích Ruska a Ukrajiny vydala 13. srpna a 19. srpna zprávy, ve kterých stálo, že nezaznamenala žádný přesun vojsk ani zbraní skrz hranici.\n\nUkrajinský ministr obrany Valerij Heletej 21. srpna prohlásil, že povstalci používali v Rusku vyrobené zbraně, které nikdy nebyly využívány ani zakoupeny ukrajinskou armádou. Zranění povstalci jsou většinou ošetřováni v Rusku s pomocí ruského ministerstva pro mimořádné situace. Jsou také vyslýcháni a registrováni FSB (ruskou kontrarozvědkou a vnitřní bezpečností).\n\n18. srpna ministr obrany Sergej Šojgu udělil Suvorovovu medaili Pskovské výsadkářské divizi. Ruská média vyzdvihla skutečnost, že Suvorovova medaile je udělována pouze za účast v bojových operacích a informovala, že mnoho vojáků z této divize padlo na Ukrajině jen několik dní předtím, ale jejich pohřby byly drženy v tajnosti.\n\nPodle zpráv NATO Rusko ostřeluje ukrajinské pozice přes hranici od poloviny srpna a od 22. srpna ruské dělostřelectvo a pěchota operují uvnitř ukrajinského území. 25. srpna byla spatřena kolona ruských tanků a vojenských vozidel na jihovýchodě Ukrajiny u města Novoazovsk, která jela směrem na přístav Mariupol.\n\n25. srpna Služba bezpečnosti Ukrajiny oznámila zajetí skupiny ruských vojáků z výsadkové skupiny 71211 v Kostromě, kteří překročili hranici do Ukrajiny v noci na 23. srpna. Vojáci byli zajati v Dzerkalne, 20 km od hranice. SBU také zveřejnila jejich fotografie a jména. Příští den k tomu ruské ministerstvo obrany uvedlo, že vojáci překročili hranici „omylem“ a zatčení se nebránili. Nakonec Rusko přiznalo, že dva z nich padli na Ukrajině. Samotní zajatí vojáci při tiskové konferenci ukrajinské tajné služby uvedli, že sami nevěděli, že míří na Ukrajinu, a že za překročení hranice mohou jejich velitelé. Ruská média podle nich líčí situaci na Ukrajině jinak, než jak to je ve skutečnosti, a spoustu věcí neříkají.\n\n27. srpna bylo dobyto město Novoazovsk, podle ukrajinských zpráv bylo město dobyto ruskou kolonou, což ruská média i povstalci popírají a tvrdí, že město dobyli povstalci, kteří se k němu dostali přes málo střeženou oblast u rusko-ukrajinské hranice. Ukrajinští policisté se stáhli do Mariupolu. Ukrajinský prezident Petro Porošenko se podle vlastního vyjádření „rozhodl zrušit pracovní návštěvu Turecké republiky ve spojitosti s rychle se horšící situací v Doněcké oblasti, zvláště v Amvrosijivce a Starobeševě, poněvadž proběhla invaze ruských sil.“\n\n28. srpna prohlásil nový premiér Doněcké lidové republiky Alexandr Zacharčenko, že na straně povstalců bojují tisíce dobrovolníků z Ruska, mezi nimiž jsou i bývalí vojáci nebo také vojáci na „dovolené“.\n\nPodle NATO operuje na Ukrajině více než 1000 ruských vojáků, kteří nejenom podporují separatisty, ale přímo bojují, přičemž toto tvrzení je dokládáno satelitními snímky. Podle Ruska bylo na Ukrajině pouze 10 parašutistů, kteří byli zajati ukrajinskou armádou dne 26. srpna 2014.\n\nDo konfliktu na Ukrajině jsou nepřímo poradci a dobrovolnými bojovníky zapojeny i Spojené státy americké, jejichž příslušníci pomáhají na straně ukrajinské vlády. Informoval o tom bulvární hamburský nedělní list \"Bild am Sonntag\" v květnu 2014 s odvoláním na německé tajné služby. Podle této zprávy působilo v té době na ukrajinském území kolem 400 amerických žoldnéřů. Šlo o elitní vojáky americké agentury Academi, která byla dříve známa jako Blackwater a působila například v Iráku a Afghánistánu. O této skutečnosti poté informovala i česká média.\n\nOd dubna 2015 provádí 173. výsadková brigáda americké armády výcvik ukrajinských dobrovolnických praporů. V červnu 2015 americká Sněmovna reprezentantů schválila dodatek k zákonu, který umožňuje vojenskou pomoc Ukrajině, v němž zakazuje americkým instruktorům cvičit příslušníky praporu Azov, protože podle iniciátora dodatku, demokratického poslance za Michigan Johna Conyerse, příslušníci praporu Azov vyznávají „otevřeně neonacistické názory“. Conyers při té příležitosti kritizoval americkou politiku na Ukrajině a použil příklad z minulosti: „Jak ukazuje účast USA v afghánském konfliktu po sovětské invazi, příliš aktivní vojenská podpora a nadměrné množství dodávaných zbraní může vést k destabilizaci a nakonec i poškodit naše vlastní národní zájmy.“ V roce 2016 byl zákaz zrušen s odůvodněním, že prapor Azov žádné činy porušující lidská práva nespáchal a Azov tak mohl být znovu financován z peněz, které Ukrajině posílají Spojené státy. Tento krok byl kritizován Centrem Simona Wiesenthala.\n\nČeská firma Excalibur Army z holdingu Czechoslovak Group (CSG) v roce 2018, v době zvýšeného napětí na východní Ukrajině, dodala na Ukrajinu obrněná vozidla BVP-1 a samohybné houfnice 2S1 Gvozdika.\n\nAktivní podpora proruského separatismu na východní Ukrajině Ruskem vyvolala novou vlnu separatistických snah v samotném Rusku. Zatímco na Ukrajině Kreml separatismus aktivně podporuje, u sebe doma z něj má hrůzu.\n\n\n"}
{"id": "1007360", "url": "https://cs.wikipedia.org/wiki?curid=1007360", "title": "Seznam zápasů saúdskoarabské fotbalové reprezentace na MS", "text": "Seznam zápasů saúdskoarabské fotbalové reprezentace na MS\n\nSaúdskoarabská fotbalová reprezentace byla celkem 5x na mistrovstvích světa ve fotbale a to v roce 1994, 1998, 2002, 2006, 2018.\n\n"}
{"id": "1007364", "url": "https://cs.wikipedia.org/wiki?curid=1007364", "title": "Daliah Laviová", "text": "Daliah Laviová\n\nDaliah Laviová, rozená Daliah Lewenbuchová, hebrejským písmem: דליה לביא‎‎ (12. října 1942 Šavej Cijon – 3. května 2017 Asheville, Severní Karolína) byla izraelská herečka a zpěvačka.\n\nPochází z rodiny židovských přistěhovalců z Ruska a Německa. Při svém natáčení v Izraeli ji objevil Kirk Douglas a zařídil jí studium baletní školy ve Stockholmu, kde také dostala svoji první filmovou roli, později působila jako fotomodelka. Jejími nejznámějšími rolemi je Paloma ve filmu \"Old Shatterhand\" (s Lexem Barkerem) a bond girl ve filmu \"Casino Royale\" (s Davidem Nivenem a Peterem Sellersem). Od sedmdesátých let dala před herectvím přednost pěvecké dráze, byla populární hlavně v Německu. V roce 1972 vyhrála anketu o nejlepší zpěvačku Bravo Otto. V roce 1994 nazpívala úspěšný duet s Karlem Gottem \"Ich bin da um dich zu lieben\".\n\n\n\n"}
{"id": "1007366", "url": "https://cs.wikipedia.org/wiki?curid=1007366", "title": "Seznam zápasů fotbalové reprezentace Spojených arabských emirátů na MS", "text": "Seznam zápasů fotbalové reprezentace Spojených arabských emirátů na MS\n\nFotbalová reprezentace Spojených arabských emirátů byla celkem 1x na mistrovstvích světa ve fotbale a to v roce 1990.\n\n"}
{"id": "1007371", "url": "https://cs.wikipedia.org/wiki?curid=1007371", "title": "Jan Dobřenský mladší", "text": "Jan Dobřenský mladší\n\nJan Dobřenský, celým jménem Jan Josef Dobřenský, uváděn též jako Jan Josef III. Dobřenský z Dobřenic, přepisováno rovněž \"Dobrzenský z Dobrzenicz\" (29. dubna 1870 Chotěboř – 13. dubna 1947 Chotěboř), byl český šlechtic z rodu Dobřenských z Dobřenic a politik, za Rakouska-Uherska na počátku 20. století poslanec Říšské rady.\n\nPocházel z české šlechtické rodiny Dobřenských z Dobřenic. Jeho otcem byl politik Jan Václav Dobřenský (1841–1919), matkou Alžběta hraběnka Kottulinská z Kottulinu (1850–1929). Sestra Alžběta Dobřenská z Dobřenic se provdala do portugalské šlechtické rodiny.\n\nJeho vychovatelem byl Cyril Purkyně, vnuk Jana Evangelisty Purkyně. Sloužil v rakousko-uherské armádě, v níž dosáhl hodnosti rytmistra v záloze. Studoval práva na Karlo-Ferdinandově univerzitě v Praze. Byl členem obecního zastupitelstva v Chotěboři. Zastával i funkci náměstka okresního starosty. Byl jmenován čestným občanem obce Pohled, pro své zásluhy o ochranu tamní české menšiny.\n\nOd doplňovacích voleb v roce 1903 zasedal na Českém zemském sněmu, kam byl zvolen za kurii velkostatkářskou. Mandát obhájil v řádných zemských volbách v roce 1908. Byl členem Strany konzervativního velkostatku.\n\nNa počátku století se zapojil i do celostátní politiky. V doplňovacích volbách roku 1905 získal mandát na Říšské radě za velkostatkářskou kurii v Čechách. Nastoupil 28. listopadu 1905. K roku 1905 se uvádí jako Johann Dobrženski von Dobrženitz mladší, hrabě a rytmistr. V květnu 1906 se uvádí jako jeden z 15 členů poslaneckého Klubu českého konzervativního velkostatku (\"Gruppe der Abgeordneter des böhmischen konservativen Großgrundbesitzes\").\n\nPo vzniku republiky byl přijat do československé armády coby štábní kapitán v záloze. Zastával funkci prezidenta \"Československého jockey klubu\". V září 1938 a v lednu 1939 pověřil synovce Jindřicha (1892–1945), aby celý rod zastupoval při prohlášeních české šlechty, kterými se část historické české šlechty vyslovila na podporu státu. Prohlášení české šlechty ze září 1939 pak podepsalo dokonce pět členů rodu: Jan Josef, jeho syn Jan Maxmilián, bratr Otakar (1871–1952), a také synovec Jindřich a František (1915–1978) z potštejnské větve.\n\nZemřel v dubnu 1947. Rodinný velkostatek přešel na syna Jana Maxmiliána Dobřenského (1911–1996). Následně byla pozůstalost po roce 1948 zkonfiskována státem.\n"}
{"id": "1007374", "url": "https://cs.wikipedia.org/wiki?curid=1007374", "title": "Herbert (rozcestník)", "text": "Herbert (rozcestník)\n\nHerbert odkazuje na:\n\n"}
{"id": "1007375", "url": "https://cs.wikipedia.org/wiki?curid=1007375", "title": "Chirograf", "text": "Chirograf\n\nChirograf, též charta partita (lat. \"rozdělená listina\") je druh středověké listiny, kdy byl text vícekrát (zpravidla dvakrát) napsán na jeden pergamen a poté rozdělen specifickým způsobem (klikatým rozstřižením apod.) Přiložením obou shodných částí k sobě bylo do budoucna zaručeno ověření pravosti listiny a platnosti obsahu. Tento způsob se užíval především v Anglii a v severní Evropě v období, kdy se pečeť ještě neprosadila jako hlavní ověřovací znamení. Jako způsob ověřování pravosti byl značně nepraktický (k ověření pravosti byla nutná přítomnost obou smluvních stran), a proto se na kontinentu příliš nerozšířil.\n\nText byl napsán dvakrát, výjimečně třikrát na jeden pergamen, který byl následně rozdělen na části (\"charta paricola\"). Přestřižení psací látky se učinilo nepravidelnou linií. Listina měla poté tři strany rovné a čtvrtou nepravidelnou, zubatou. Jednu část získal příjemce, druhou si ponechal vydavatel nebo byla uložena u důvěryhodné osoby (např. veřejného notáře). V místě přestřižení mohl být též napsán text – heslo nebo průpovídka (tzv. znamení chirografu). Velmi častým slovem, které písaři používali v místě rozdělení, bylo přímo \"chirographum\". Některé chirografy měly jen jeden hlavní text a v horní části pergamenu toto znamení. Tato část se poté rovněž odstřihla (\"charta indentata\"). Ověření pravosti listiny proběhlo poté přiložením buď dvou identických textů k sobě nebo připojením přestiženého slova tak, aby se obě části doplňovaly a souhlasily. \n\nPozději byly chirografy doplňovány i pečetěmi, aby se zvýšila právní jistota dokumentu.\n\n\n"}
{"id": "1007380", "url": "https://cs.wikipedia.org/wiki?curid=1007380", "title": "IQLANDIA", "text": "IQLANDIA\n\niQLANDIA je moderní centrum zážitkového učení, tzv. science centrum, kde v centru dění je proces učení jednotlivce (na rozdíl od zážitkového vzdělávání, které popisuje interaktivní proces mezi učitelem a žákem). V deseti expozicích se nachází přes 400 interaktivních exponátů z oblasti astronomie, geologie, fyziky, chemie, biologie, zeměpisu, techniky i matematiky. V iQLANDII, kam ročně zavítá přes čtyři sta tisíc turistů z Čech i zahraničí, mohou lidé spatřit prvního humanoidního robota v zemi – Thespiana, ohnivé tornádo, hrající Teslův transformátor nebo oblíbené Science show. \n\nČtyři hlavní pilíře science centra tvoří iQLANDIA, určená pro návštěvníky od osmi let, sousední iQPARK, určený i menším dětem, na jehož základech vznikla, iQPLANETÁRIUM lákající na přírodovědné filmy i unikátní živé pořady a iQFABLAB, moderní technická dílna pro kutily.\n\nZábavní vědecké centrum o rozloze 10 000 m² vyrostlo v brownfieldu bývalé Desty v Liberci, jeho výstavba trvala necelé dva roky. iQLANDIA byla společně s dalšími čtyřmi centry v Plzni, Brně a Ostravě vybudována za přispění evropských peněz. iQLANDIA navázala na tradici sousedního iQPARKU, vůbec prvního science centra v České republice. Brány prvním návštěvníkům otevřela 28. března 2014.\n\niQLANDIA nabízí deset expozic, které zábavně představují svět vědy.\n\nPlanetárium s padesáti místy, vybudované v kupoli na samém vrcholu science centra, disponuje rozsáhlou databází astronomických objektů a přenese návštěvníky, v podstatě kamkoliv si vzpomenou: mezi hvězdy, planety, asteroidy, planetární mlhoviny, komety, družice. V nabídce jsou filmy nejenom o vesmíru, ale i o evoluci, rozpadu kontinentů či dinosaurech. Každý pořad je doplněn o komentovanou prohlídku aktuální oblohy. Tým pracovníků planetária má nachystané i autorské, živě komentované pořady, a to jak pro školy, tak pro veřejnost. Promítání může navštívit i zahraniční divák. Lektoři mu zapůjčí sluchátka, do kterých mu pustí požadovaný překlad.\n\niQLANDIA pořádá pro malé i velké pravidelný doprovodný program. Těšit se mohou na víkendové tematické workshopy „Hurá do laboratoře“, během kterých si mohou například vyrobit parfém, odhalit neviditelný inkoust či prozkoumat svět pod mikroskopem. Velmi populární jsou badatelské aktivity, které probíhají několikrát denně v expozicích. Návštěvníci se v jejich rámci seznámí například se životem s bílou holí nebo si zkusí vyrobit nanovlákno. Vrcholem doprovodného programu jsou potom akční Science show, plné ohňů, blesků a kouře. Jedná se o spektakulární vystoupení, během kterých lektoři zapalují oheň ledem, dokáží vyvolat džina z lahve nebo sestavit kouřové dělo.\n\nHRY\n\nV science centru se návštěvníci mohou zapojit do několika her, a to třeba do Kriminálky iQLANDIA nebo do hry Ilumináti.\n\nŠKOLY\n\niQLANDIA mimo jiné pořádá i vzdělávací programy pro mateřské, základní i střední školy. Školní skupiny mají na výběr z tematických Science show, Laborek a také speciálně laděného programu v Planetáriu. Žáci a jejich kantoři zde navíc mají k dispozici pracovní listy. \n"}
{"id": "1007382", "url": "https://cs.wikipedia.org/wiki?curid=1007382", "title": "Rauma", "text": "Rauma\n\nRauma je město a obec v provincii Satakunta ve Finsku. V roce 2014 měla 39 900 obyvatel. Nachází se na západním pobřeží Finska ve vzdálenosti 92 km severně od Turku a 50 km jižně od Pori. Městská práva obdrželo v roce 1442. Je sídlem papírenského a námořního průmyslu a je známé kvalitními krajkami a starými dřevěnými stavbami v centru, které jsou chráněny UNESCO.\n\n"}
{"id": "1007383", "url": "https://cs.wikipedia.org/wiki?curid=1007383", "title": "DVV Coburg", "text": "DVV Coburg\n\nDJK Viktoria VfB Coburg (celým názvem: Deutsche Jugend Kraft Viktoria Verein für Bewegungsspiele Coburg; zkráceně: DVV Coburg) byl německý fotbalový klub, který sídlil v bavorském městě Coburg. Klub byl založen v roce 1907 pod názvem Coburger FC, zanikl v roce 2012 kvůli dluhům ve výši 118 000 eur. Klubové barvy byly žlutá a černá.\n\nSvé domácí zápasy odehrával na stadionu Dr. Eugen Stocke Anlage s kapacitou 3 000 diváků.\n\n\n\nZdroj: \n\n\n\nZdroj: \n\n"}
{"id": "1007384", "url": "https://cs.wikipedia.org/wiki?curid=1007384", "title": "Odborný dohled nad východem Slunce", "text": "Odborný dohled nad východem Slunce\n\nOdborný dohled nad východem Slunce (nebo také \"Sunrise Supervising\") je český film režiséra Pavla Göbla z roku 2014. Pojednává o třech bývalých vězních (cirkusák Jiří Vymětal, zloděj Jozef Polievka a hudebník Vratislav Brabenec), kteří se snaží pomstít bývalému agentovi StB (Jiří Lábus). Natáčení filmu probíhalo ve Varnsdorfu. Premiéru měl na podzim 2014.\n\n"}
{"id": "1007389", "url": "https://cs.wikipedia.org/wiki?curid=1007389", "title": "Josef Václav Bohuslav", "text": "Josef Václav Bohuslav\n\nJosef Václav Bohuslav (jako překladatel uváděn Jos. V. Bohuslav; 12. prosince 1863 osada Radenice obce Všejany – 24. března 1952 Praha) byl český soudce, senátní prezident Nejvyššího správního soudu a soudce Ústavního soudu. Kromě toho byl činný i jako publicista, překladatel a veřejný činitel.\n\nV roce 1882 maturoval na gymnáziu v Mladé Boleslavi, poté rok studoval na filozofické fakultě, ale pak přešel na práva. Na právnické fakultě české univerzity získal roku 1888 doktorát práv. Byl praktikantem u zemského soudu v Praze, auskultantem v Nových Benátkách a soudním adjunktem v Brandýse nad Labem a roku 1900 se stal soudcem zemského soudu v Praze, později byl také zároveň předsedou rozhodčího soudu bratrských pokladen pro obvod horního úřadu v Praze.\n\nPo roce 1923 přešel na Nejvyšší správní soud, kde mj. redigoval jeho sbírku rozhodnutí, tzv. \"Bohuslavovu sbírku rozhodnutí Nejvyššího správního soudu\". Ta se dělila na sbírku ve věcech administrativních (označení Boh. A) a sbírku ve věcech finančních (Boh. F) a v jejich dodatku byly publikovány i nálezy ústavního soudu. V letech 1921–1927 byl také členem Ústavního soudu, poté odešel do výslužby.\n\nKromě soudcovské činnosti působil v řadě spolků, např. Sokola, Malostranské besedy, literárního spolku Slavia a především byl místopředsedou a krátce i předsedou Klubu československých turistů (napsal také několik turistických průvodců, zejména po Švýcarsku, nebo \"Turistův zákoníček\"). V roce 1943 získal čestné občanství Řevnic, kde byl členem obecního zastupitelstva a předsedou okrašlovacího spolku a kde je i s manželkou Zdenkou pochován.\n\nTaké překládal z polštiny (např. novelu \"Dědičku Černolickou\" (1890) od Pauliny Wilkońské) a ruštiny a pod pseudonymy Bohuš Radenský nebo Boža Vilič psal básně a povídky. Byl ovšem především autorem řady právnických spisů a popularizačních prací z oblasti práva.\n\n"}
{"id": "1007393", "url": "https://cs.wikipedia.org/wiki?curid=1007393", "title": "Mistrovství světa ve fotbale 2014 – skupina E", "text": "Mistrovství světa ve fotbale 2014 – skupina E\n\nSkupina E Mistrovství světa ve fotbale 2014 byla jednou z osmi základních skupin tohoto šampionátu. Nalosovány do ní byly celky Švýcarska, Ekvádoru, Francie a Hondurasu.\n\n\"Poznámka: Žebříček z října 2013 byl použit pro určení nasazení při konečném pořadí losování skupin na Mistrovství světa. Žebříček z června 2014 ukazuje aktuální pořadí mužstva ve světovém žebříčku FIFA.\"\n\n\"Všechny časy zápasů jsou v SELČ.\"\n\nOba týmy se ještě nikdy předtím spolu nestřetly.\n\nOba týmy se ještě spolu nikdy neutkaly.\n\nObě mužstva se spolu utkala v předchozích třiceti šesti zápasech, mimo jiné i v základní skupině Mistrovství světa 2006, kde utkaní skončilo nerozhodně 0:0.\n\nOba týmy se spolu střetly v předchozích třinácti zápasech a ve všech případech to byla přátelská utkání. Naposledy se spolu střetly v roce 2013, kdy zápas skončil remízou 2:2. Oba trenéři jsou Kolumbijci a v minulosti vedli opačný tým, Luis Fernando Suárez trénoval Ekvádor v letech 2004–2007, kdy se třeba v roce 2006 probojoval s týmem na Mistrovství světa a Reinaldo Rueda vedl Honduras v letech 2006–2010 a například v roce 2010 se s mužstvem dostal na světový šampionát. Honduraský záložník Wilson Palacios byl suspendován na tento zápas, poté, co byl vyloučen v utkání proti Francii.\n\nOba týmy se spolu utkaly pouze v jednom utkání a to v základní skupině Mistrovství světa ve fotbale 2010, kde zápas skončil remízou 0:0.\n\nVítězství Švýcarska 3:0 zařídil hattrickem Xherdan Shaqiri, který ještě před zápasem poznamenal, že samotný hráč v utkání moc nezmůže. Byl to druhý hattrick na tomto šampionátu (první vstřelil Němec Thomas Müller proti Portugalsku v základní skupině G) a jubilejní padesátý v historii mistrovství světa. Švýcarsko postoupilo do osmifinále.\n\nOba týmy se spolu střetly pouze v jednom zápase a to v přátelském utkání v roce 2008, kde góly Bafétimbiho Gomise zvítězila Francie 2:0.\n\nOba týmy neměly jistý postup, Francie měla výhodu více bodů a příznivého skóre, její nepostup byl málo pravděpodobný, mohla si dovolit za určitých podmínek i porážku. Zato Ekvádor potřeboval bodovat a ještě se musel ohlížet na průběh paralelně hraného utkání Honduras - Švýcarsko. Francie již hrála vlažněji nežli v předchozích zápasech, Ekvádorci toho nedokázali využít a střetnutí skončilo bezbrankovou remízou, která poslala domů jihoamerický tým.\n"}
{"id": "1007394", "url": "https://cs.wikipedia.org/wiki?curid=1007394", "title": "Brampton", "text": "Brampton\n\nBrampton je město na jihu Ontaria v Kanadě, které je sídlem regionu Peel, který je jednou ze čtyř částí Velkého Toronta. V roce 2011 měl 523 911 obyvatel. Byl založen jako vesnice v roce 1853 a byl pojmenován podle venkovského města Brampton v Cumbrii v Anglii. Město bylo později známé jako (město květin v Kanadě), což bylo odvozeno od místního skleníkového průmyslu. Na začátku 21. století ve městě převládá zpracovatelský průmysl, maloobchod, logistika, informační a telekomunikační technologie.\n"}
{"id": "1007398", "url": "https://cs.wikipedia.org/wiki?curid=1007398", "title": "Écuires", "text": "Écuires\n\nÉcuires je francouzská obec v departementu Pas-de-Calais v regionu Hauts-de-France. V roce 2011 zde žilo 580 obyvatel.\n\n\"Počet obyvatel\" \n\n"}
{"id": "1007400", "url": "https://cs.wikipedia.org/wiki?curid=1007400", "title": "John Haugland", "text": "John Haugland\n\nJohn Haugland (* 23. září 1946 Stavanger) je bývalý norský automobilový závodník. Jako tovární jezdec týmu Škoda Motorsport se v sedmdesátých a osmdesátých letech účastnil mistrovství světa v rallye. V kariéře vyhrál 106 závodů, nejčastěji na voze Škoda 130 RS. Skončil celkově devátý na Švédské rallye 1979 a třikrát vyhrál Barum rallye (1976, 1979, 1980). Jeho navigátory byli Arild Antonsen, Jan-Olof Bohlin a Fred Gallagher.\n\nPo ukončení kariéry provozuje ve městě Geilo školu pro rallyeové jezdce, jejím absolventem je např. Petter Solberg.\n\n"}
{"id": "1007403", "url": "https://cs.wikipedia.org/wiki?curid=1007403", "title": "Šibeník", "text": "Šibeník\n\nŠibeník může být:\n"}
{"id": "1007406", "url": "https://cs.wikipedia.org/wiki?curid=1007406", "title": "Wired", "text": "Wired\n\nWired může být:\n\n"}
{"id": "1007407", "url": "https://cs.wikipedia.org/wiki?curid=1007407", "title": "Wando", "text": "Wando\n\nWando může být:\n\n"}
{"id": "1007408", "url": "https://cs.wikipedia.org/wiki?curid=1007408", "title": "Herní hudba", "text": "Herní hudba\n\nHerní hudba (nebo také videoherní hudba) je taková hudba, jež je určená výhradně pro potřeby videoher nebo počítačových her. Tento žánr původně začínal jen jako směsice jednoduchých monotónních melodií na syntetizátorech 8-bitových konzolí, z nichž se vyvinul styl chiptune, až dorostla do kvality porovnatelné k filmové hudbě s tím, jak se zvyšovala kvalita zvukových systémů v kybernetice. Od přelomu tisíciletí se začaly běžně konat koncerty videoherní hudby.\n\nHudba do her se poprvé objevila v 70. letech v době tzv. „zlatého věku arkádových her“ u konzolí druhé generace. Tehdy byla distribuována na kazetách nebo gramofonových deskách, ale možnosti využití byly tehdy i s ohledem na vysoké pořizovací ceny omezené, snad pouze u velkých herních automatů, ale existovalo vysoké riziko poruchovosti. Přesto hry s hudbou na kazetách existovaly, například Journey.\n\nMnohem spolehlivějším a levnějším způsobem ozvučení hry hudbou bylo využití existujících čipů, které měnily impulzy z programu na analogový zvuk speakerem, jenž se využíval jako výstup pro ostatní zvukové efekty ve hře (skákání, střelba, nárazy, apod.). Jeden z prvních pokusů o takovou implementaci hudby byla japonská hra Gun Fight, která však obsahovala pouze úvodní melodii od Tomohira Nišikada Nevýhodou však byla monotónnost, repetitivnost, a v případě prvních her také nemožnost nechat hrát hudbu jinde než mezi jednotlivými úrovněmi či na začátku a na konci hry. První hrou, kompletně ozvučenou hudbou, se stala až legenda Space Invaders z roku 1978, která znamenala v tomto ohledu revoluci ve videoherním průmyslu, přestože hudba byla ještě renderovaná jen čtyřmi basovými tóny, jež se opakovaly pořád dokola a dynamicky reagovaly na vývoj. První hrou s plnohodnotným melodickým hudebním pozadím byla až Rally-X z roku 1980, která měla v sobě zakódovanou jednoduchou 8-bitovou melodii, přehrávanou ve smyčce. Tehdy však byla implementace hudby do herních zařízení i tak obtížná a objevovala se spíše jen ve velkých automatech. Některé stroje jako Atari 2600 umožňovaly přehrát zvuky jen na dvou kanálech. Kromě toho si na hudbu musely videoherní společnosti začít najímat hudební skladatele, protože na zakódování komplexnějšího hudebního díla už programátor bez zkušeností se skládáním hudby nestačí. I proto byla hudba ve hrách spíše ještě raritou.\n\nTo se změnilo, až když se konzole s procesorem Motorola 6800 začaly distribuovat s přídavným programovatelným zvukovým čipem Yamaha, jenž umožnil přehrávat 8-bitovou monotónní hudbu na více kanálech, někdy až na osmi. První takto vybavenou hrou byl Carnival z roku 1980, jež za pomocí čipu AY-3-8910 přehrávala na pozadí 8-bitovou verzi klasického díla Sobre las Olas od mexického skladatele Juventina Rosy. Dalším posunem byla hra Frogger, jež v sobě obsahovala do té doby nevídaných 11 hudebních skladeb. \n\nNa malých domácích konzolích se hudba objevila poprvé až s uvedením konzole ColecoVision v roce 1982, jež umožnila přehrávat zvuky a hudbu na čtyřech kanálech. Mnohem významnější však bylo uvedení konzole Famicom v roce 1983, lépe známé jako NES, jež umožňovala dle technologie pulzně kódové modulace přehrávat hudbu a zvuky na jednom z pěti kanálů. Její konkurent Commodore 64 nabídl jako jeden z prvních funkci filtrování a také první pokusy o přehrávání polyfonních melodií - 4-bitová hudba na čtvrtém kanálu. Takováto vylepšení však narážela u většiny her na nejeden problém, a to ten, že hudební a čistě zvukový systém nebyl od sebe oddělený. Zvuky musely velmi často používat kanály, jež používala i hudební stopa, takže pro přehrání zvuku bylo nutné u dané hudby vypnout její přehrávání. Tím se hudba často kouskovala.\n\nV polovině 80. let již byla hudba ve hrách natolik rozšířeným standardem, že společnosti, jež přežily krach videoherního průmyslu, byly nuceny najímat nové, většinou mladé skladatele, kteří měli na starost pouze hudbu. Tímto se o třídu zvýšila kvalita hudby i her samotných a videoherní průmysl přispěl k mnoha objevům v žánru skládání hudby. Patří sem skladatelé Koiči Sugijama (Dragon Quest), Nobuo Uemacu (Final Fantasy), Rob Hubbard (Monty On the Run, International Karate), Kodži Kondo (Super Mario Bros., The Legend of Zelda), Miki Higašino (Gradius, Yie-Ar Kung Fu), Hiroši Kawaguči (Space Harrier, Out Run), Hirokazu Tanaka (Metroid, Kid Icarus, EarthBound), Martin Galway (Daley Thompson's Decathlon), Juzo Koširo (Dragon Slayer, Ys, Shinobi, Streets of Rage), Mieko Išikawa (Dragon Slayer, Ys) a Ryu Umemoto. K tomu dopomohlo i to, že v Japonsku tito skladatelé zpravidla vydávali po vydání hry na kazetách nebo na CD i soundtrack k dané hře, ale místo 8-bitové hudby na konzoli se jednalo tentokrát o orchestrální přepracování, které pomáhalo hudbu ke hrám i hry samotné více popularizovat. Tímto Japonci vytvořili ke konci 80. let tlak na americké společnosti jako Sierra nebo Interplay, aby i ony začaly brát hudbu do her vážně.\n\n\n"}
{"id": "1007410", "url": "https://cs.wikipedia.org/wiki?curid=1007410", "title": "Anton Eisenkolb", "text": "Anton Eisenkolb\n\nAnton Eisenkolb (22. března 1857 Ostrov – 15. dubna 1926 Ústí nad Labem), byl rakouský a český politik německé národnosti, na počátku 20. století poslanec Říšské rady.\n\nNarodil se v Ostrově. Pocházel z rodiny tkalce. Studoval práva na Karlo-Ferdinandově univerzitě v Praze. Pak nastoupil do státní služby. Ze státní správy ale odešel poté, co mu bylo uděleno pokárání za to, že se podílel na založení pobočky německé školské organizace Deutscher Schulverein. Usadil se v Chabařovicích a působil zde jako advokát. Byl zde veřejně a politicky aktivní. Patřil k všeněmcům Georga von Schönerera. Angažoval se v antikatolickém hnutí „Pryč od Říma“ (Los von Rom). Roku 1901 byl v Chabařovicích díky jeho iniciativě zřízen evangelický kostel. Poté, co na sjezdu všeněmeckého hnutí konaném roku 1901 pronesl protikatolický projev, požadovali katoličtí duchovní z Chebska konfiskaci vydání novin \"Ascher Zeitung\", které jeho řeč otiskly.\n\nNa počátku století se zapojil i do celostátní politiky. Ve volbách do Říšské rady roku 1901 získal mandát za městskou kurii, obvod Ústí n. Labem, Chabařovice, Teplice atd. K roku 1901 se uvádí jako advokát.\n\nPočátkem 20. století přeložil sídlo své advokátní kanceláře z Chabařovic do Ústí nad Labem. V závěru života trpěl nemocemi. Zemřel v dubnu 1926 a byl pohřben do rodinného hrobu v Chabařovicích.\n"}
{"id": "1007415", "url": "https://cs.wikipedia.org/wiki?curid=1007415", "title": "Ceca", "text": "Ceca\n\nSvetlana Ražnatović (srbsko cyrilicí \"Светлана Ражнатовић\", , rozená Veličković, * 14. června 1973 Žitorađa, SR Srbsko, Socialistická federativní republika Jugoslávie, dnes Srbsko) též známá pod svým uměleckým jménem Ceca (srbskou cyrilicí \"Цеца\", ) je srbská turbofolková zpěvačka a jedna z nejpopulárnějších zpěvaček v Srbsku vůbec. Kariéru folkové zpěvačky započala v roce 1988.\n\nJe jednou z nejlépe placených umělců v srbském hudebním průmyslu. Věnuje se srbskému modernímu folku, popu a taneční hudbě. Vystupuje s různými typy hudby, hlavně s balkánským/jihoevropským folkem nebo popem s etnografickými prvky.\n\nVzhledem ke své obrovské popularitě je někdy nazývána \"Matkou Srbska\" Po svém manželovi Željko Ražnatovičovi obviněném z válečných zločinů se stala prezidentkou bělehradského fotbalového klubu FK Obilić.\n\nCeca, vlastním jménem Svetlana Veličković (srbskou cyrilicí \"Светлана Величковић\", ), se narodila ve městě Žitorađa, v tehdejší Jugoslávii. Žila s rodiči, otcem Slobodanem a matkou Mirou až do roku 1991, když utekla do Švýcarska se svým přítelem v 18 letech. Má sestru jménem Lidija.\n\nNa veřejnosti poprvé vystoupila v 9 letech, ve svém rodném městě Žitorađa. O čtyři roky později, ve třinácti letech zpívala v hotelu na pobřeží Černé Hory, kde byla na dovolené s rodiči. Zde si jí všiml uznávaný zpěvák a harmonikář Mirko Kodić, který jí pomohl k nahrání debutového studiového alba \"Cvetak Zanovetak\" (1988). V patnácti letech vystupovala na Ilidžském hudebním festivale v Sarajevu, kde se svou písní \"\"Cvetak Zanovetak\"\" celou soutěž vyhrála a píseň se následně stala velkým hitem.\n\nJejí první dvě alba \"Cvetak Zanovetak\" (Цветак зановетак, 1988) a \"Ludo srce\" (Лудо срце, 1989) jsou v tradičním srbském lidovém hudebním stylu. Třetím albem \"Pustite me da ga vidim/To Miki\" (Пустите ме да га видим/То Мики) se rychle stala velmi populární dospívající hvězdou a idolem pro mnoho lidí v Srbsku. Album se stalo hitem hlavně v bývalé Jugoslávii. Stala se nejprodávanějším umělcem pro vydavatelství PGP-RTB, které vlastní vysílatel RTS, a třetí nejprodávanější lidovou umělkyní v Jugoslávii (za Lepou Brenou a Draganou Mirković). Ve stejném směru pokračovala na svém dalším album \"Babaroga\" (Бабарога, 1991). Na album je videoklip k písni \"\"Hej vršnjaci\"\" (Хеј вршњаци), který je složen ze záběrů z jejích osmnáctých narozenin.\n\nV 17 letech byla obsazena do role Koštany, krásné cikánské zpěvačky a tanečnice, ve filmu \"Nečista krv\" (Нечиста крв) založeném na pracích srbského dramatika a romanopisce Borisava Stankoviće. Ve filmu si zahrála spolu i s Majou Stojanović, Radem Šerbedžijou, Ljubou Tadićem, Tzvetanou Manevou.\n\nNásledně spolupracovala se skladatelkou Marinou Tucaković a později s mladým chráněncem Aleksandarem Milićem Mili, se kterým ve spolupráci pokračuje dodnes. S dalšími třemi alby \"Šta je to u tvojim venama\" (Шта је то у твојим венама, 1993), \"Ja još spavam u tvojoj majici\" (Ја још спавам у твојој мајици, 1994) a \"Fatalna ljubav\" (Фатална љубав, 1995) se popularita stále zvyšovala. Alba zahrnují hity jako \"\"Nije monotonija\"\" a dvě coververze písní Hanky Paldum \"\"Tražio si sve\"\" a \"\"Volela sam volela\"\". S modernější hudební produkcí, videoklipy a vyvíjejícím se styl její popularita rostla, o čemž svědčí její album z roku 1996 \"Emotivna luda\" (Емотивна луда, 1996) a album z roku 1997 \"Maskarada\" (Маскарада, 1997). Píseň \"\"Nevaljala\"\" z alba \"Maskarada\" se stal hitem #1 v Srbsku 17 po sobě jdoucích týdnů. V roce 1996 se jí narodil syn Veljko a v roce 1998 dcera Anastasija.\n\nV roce 1999 vydala desáté studiové album \"Ceca 2000\" (Цеца 2000, 1999), které obsahuje několik hitů: \"Crveno\" a 2 coververze \"\"Crni sneg\"\" a \"\"Sviće dan\"\". Její jedenácté album \"Decenija\" (Деценија, 2001) obsahuje dva hity: \"\"Tačno je\"\" a titulní skladbu. Dvanácté album \"Gore od ljubavi\" (Горе од љубави) bylo vydáno v roce 2004 a její třinácté studiové album \"Idealno loša\" (Идеално лош, 2006) obsahuje hity \"\"Manta, manta\"\" a \"\"Koža pamti\"\". Čtrnácté studiové album \"Ljubav živi\" (Љубав живи) bylo vydáno v červnu 2011, následovala alba Poziv (Позив) - v roce 2013 - a nejnověji Autogram (Аутограм) z roku 2016. Hudební styl zvaný různě, ale nejčastěji \"turbofolk\" (ale třeba i čalga apod.) je na balkáně velmi populární a Ceca Ražnatović je jeho nekorunovanou královnou. Několik let již tradičně vydává pod labelem Ceca Music.\n\nDosud prodala přes deset milionů kusů alb, a to zejména v balkánských zemích. V červnu 2013 uskutečnila koncert v Bělehradě před tisíci fanoušky k jejím 40. narozeninám.\n\n\n\n\n\n"}
{"id": "1007423", "url": "https://cs.wikipedia.org/wiki?curid=1007423", "title": "1001 alb, která musíte slyšet, než umřete", "text": "1001 alb, která musíte slyšet, než umřete\n\n1001 alb, která musíte slyšet, než umřete () je kniha, kterou poprvé v roce 2005 vydal její šéfeditor Robert Dimery v knižním vydavatelství Quintessence. V tomto vydání a reedicích z let 2007, 2008 a 2009 v knize vychází upravený seznam hudebních alb, které byly vydány mezi lety 1955 až 2008. Seznam je publikován v chronologii podle let. Začíná albem \"In the Wee Small Hours\" od Franka Sinatry a končí albem \"Oracular Spectacular\" od brooklynského dua MGMT.\n\nPublicista na volné noze, Robert Dimery, který žije v Londýně, pracoval pro časopisy jako jsou \"Time Out\" a \"Vogue\". Autor předmluvy knihy, Michael Lyndon, je jedním ze zakladatelů časopisu \"Rolling Stone\", je autorem mnoha profilů a biografií známých osobností (Paul McCartney, John Lennon, B. B. King, Johnny Cash, Ray Charles, jako novinář doprovázel na turné skupinu The Rolling Stones a další), v roce 2003 vydal svůj sborník textů o rockové hudbě pod názvem \"Flashback\". Každé album seznamu je komentováno krátkou esejí, kterou napsal některý z významných hudebních kritiků (je jich více než devadesát, jsou dopisovateli časopisů zabývajících se moderní kulturou: Allmusic, \"Kerrang!\", \"Q\", \"Spin\", \"Rolling Stone\", \"Record Collector\", \"Beat\", \"Melody Maker\", \"Music Week\", \"Billboard\" a dalších). U jednotlivých profilů se nachází vyobrazení obalů, u většiny článků jsou ilustrační fotografie interpretů, citace, údaje o produkci, vydavatelství, celkové délce nahrávek a pododobně.\n\nŽánrově v seznamu převládají rocková a popová alba ze západní produkce, ale je v něm výběr z nahrávek jazzu, blues, R&B, world music, country, elektronické hudby nebo také hiphopu. Rockový a popový žánr zahrnuje i jeho subžánry, jako jsou punk rock, grindcore, heavy metal, alternativní rock, progresivní rock, hudbu k poslechu a rock and roll padesátých let.\n"}
{"id": "1007427", "url": "https://cs.wikipedia.org/wiki?curid=1007427", "title": "Brontosaurus (film)", "text": "Brontosaurus (film)\n\nBrontosaurus je československý film z roku 1979 režírovaný Věrou Plívovou-Šimkovou. Vypráví o Tomáši Šeredovi, jehož ztvárnil syn režisérky Tomáš Šimek, jenž se zajímá o přírodu, zvířata a chová exotické ptactvo. Spolu s kamarády vyklízí les od odpadků a občas se jim podaří vrátit vyhozené předměty těm, kdo je do lesa odnesli. Tomáš se ovšem nepřátelí se starším spolužákem Frantou Metelkou, ztvárněným Michaelem Hofbauerem, který pro svou sovu, jež má ochočenou, střílí v lese ptactvo. Jednou Franta Tomášovi z pomsty vypustí veškeré exotické ptactvo, které Tomáš choval. Postižený se proto vypraví do lesa, kde se je snaží odchytit zpět do voliér. V lese tráví i noc a postupem času se k němu přidávají další děti, mezi nimiž je také Franta, jenž se snaží napravit napáchanou škodu a je Tomášovi nápomocen při odchytu ptáků. V závěru filmu již stanuje v lese celá třída, která také celý les čistí. Ze sesbíraného harampádí sestaví svého maskota Brontosaura (předlohou je samozřejmě obří druhohorní \"Brontosaurus\"), jehož si odvezou z lesa domů.\n\nVe filmu dále hrají například Pavel Soukup (v roli tělocvikáře), Zdeněk Svěrák (coby učitel Bobr), Veronika Jeníková (pionýrská vedoucí), Josef Somr (inspektor) či Daniela Kolářová (učitelka Bižoléčára).\n"}
{"id": "1007428", "url": "https://cs.wikipedia.org/wiki?curid=1007428", "title": "Seznam ťinských císařů (265–420)", "text": "Seznam ťinských císařů (265–420)\n\nŤinští císaři stáli v čele říše Ťin, čínského státu existujícího v letech 265–420. Zakladatelem říše a prvním císařem ťinské dynastie byl S’-ma Jen (císař Wu-ti), který roku 265 svrhl dynastii Wej. Roku 280 Wu-ti obsadil císařství Wu rozkládající se jižně od Jang-c’-ťiang. On a jeho potomci krátce vládli sjednocené Číně, záhy se však jejich moc rozložila v nepokojích osmi knížat (291–306), rolnických vzpourách a útocích „pěti barbarských kmenů“. Roku 311 armáda siungnuského státu Chan dobyla ťinské hlavní město Luo-jang a zajala císaře Chuaj-tiho. Zbytky ťinských úředníků se stáhly na západ do Čchang-anu, kde prohlásily císařova synovce S’-ma Jieho korunním princem a po Chuaj-tiho smrti císařem (císař Min-ti). Roku 316 byl dobyt i Čchang-an a Min-ti zajat. V severní Číně se ťinská moc krátce udržela ještě v Kan-su, kde se roku 319 S’-ma Pao, kníže z Nan-jangu, prohlásil králem z Ťin. Následující rok však zemřel.\n\nŘíše Ťin se udržela na jihu s hlavním městem v Ťien-kchangu (později přejmenovaném na Ťien-jie, dnešní Nanking, do roku 280 metropole Wu). Pro odlišení od první etapy existence ťinského státu (Západní Ťin) je nazývána Východní Ťin. Prvním zdejším vládcem byl S’-ma Žuej, původně kníže z Lang-ja, od roku 317 král z Ťin, od roku 318 císař. Jeho potomci vládli jižní Číně do roku 420, kdy posledního ťinského císaře sesadil generál Liou Jü, zakladatel nové dynastie Liou Sung.\n\nPodle čínské tradice císař po smrti obdržel čestné posmrtné jméno. Dalším jménem udělovaným posmrtně bylo chrámové jméno, určené k použití při obřadech v chrámu předků dynastie. Obě jména vyjadřovala charakter vlády a císaře, například zakladatelé dynastií dostávali chrámové jméno Tchaj-cu (, Velký předek, Velký praotec).\n\nÉra vlády je název kratšího či delšího období vlády, shrnující základní směr státní politiky.\n"}
{"id": "1007432", "url": "https://cs.wikipedia.org/wiki?curid=1007432", "title": "Diego Lugano", "text": "Diego Lugano\n\nDiego Alfredo Lugano Morena (* 2. listopadu 1980) nebo jednoduše Diego Lugano je uruguayský fotbalový obránce a reprezentant. V současné době hraje za São Paulo FC v Brazílii.\n\nLugano hrál ve své kariéře za Plaza Colonia, Club Nacional de Football, São Paulo FC, Fenerbahçe, Paris Saint-Germain FC, Málaga CF, West Bromwich Albion, BK Häcken a Cerro Porteño.\n\nByl zvolen nejlepším kapitánem na Mistrovství světa 2010 v Jihoafrické republice. Trenér Óscar Tabárez jej nominoval na Mistrovství světa 2014 v Brazílii.\n\nNacional\n\nSão Paulo\n\nFenerbahçe\n\nUruguay\n\n"}
{"id": "1007439", "url": "https://cs.wikipedia.org/wiki?curid=1007439", "title": "Palác Razumovských (Opava)", "text": "Palác Razumovských (Opava)\n\nPalác Razumovských je palác s čestným dvorem v Opavě na Nádražním okruhu. Byl postaven v letech 1891-1893 pro rodinu ruských šlechticů Razumovských, kteří vlastnili v blízkém okolí statky Melč a Dolní Životice. Autorem projektu byl vídeňský architekt Ludwig Tischler. Sochařská výzdoba je dílem Johanna Müllera.\n\nV letech 1946-2009 v něm sídlil Slezský ústav. Od roku 2010 v něm sídlí ředitelství Slezského zemského muzea.\n\nObjekt je od roku 1958 kulturní památkou. \n"}
{"id": "1007440", "url": "https://cs.wikipedia.org/wiki?curid=1007440", "title": "Aloysius Stepinac", "text": "Aloysius Stepinac\n\nBlahoslavený Aloysius Viktor Stepinac (chorvatsky Alojzije Viktor Stepinac, 8. května 1898, Brezarić u obce Krašić, Království chorvatsko-slavonské, Rakousko-Uhersko – 10. února 1960, SFRJ) byl chorvatský kardinál a v letech 1937 až 1960 arcibiskup záhřebský. V říjnu 1998 byl prohlášen za mučedníka a papežem Janem Pavlem II. beatifikován. Připomínka připadá na 10. února. \n\nJeho případ je však poněkud kontroverzní, neboť byl rovněž kritizován za údajnou kolaboraci s fašisty během druhé světové války.\n\nNarodil se jako páté z osmi dětí v rodině rolníka. Během 1. světové války sloužil na italské frontě. V červenci 1918 byl Italy zajat a pět měsíců držen jako válečný zajatec. Po válce se zapsal na fakultu agronomie na univerzitě v Záhřebu, ale po jednom semestru ji opustil a vrátil se domů pomáhat otci. Patřil k chorvatským Sokolům, a v roce 1922 tak s touto organizací cestoval na katolický Sokolský slet do Brna. \n\nV roce 1924 odjel do Říma studovat teologii na koleji Germanicum. Na kněze byl vysvěcen 26. října 1930. V roce 1934 byl jmenován biskupem koadjutorem záhřebské diecéze, za další tři roky se tak stal arcibiskupem, ač mu ještě nebylo ani 40 let. \n\nZa druhé světové války, v dubnu 1941, Stepinac nejdříve vítal ustašovské vůdce a nezávislé Chorvatsko. Již rok nato ale fašistické pronásledování Židů a Srbů odsuzoval a napomáhal jim k útěku.\n\nPo skončení války byl obviněn z válečných zločinů a kolaborace. Ačkoli byl odsouzen, v důsledku zahraničního i domácího nátlaku byl propuštěn do domácího vězení. V roce 1952 ho papež Pius XII. jmenoval kardinálem. \n\nZemřel v roce 1960. Objevily se sice spekulace, že byl otráven, při ohledání jeho ostatků v roce 1993 však odborníci zjistili, že příčinou smrti mohla být trombóza.\n"}
{"id": "1007442", "url": "https://cs.wikipedia.org/wiki?curid=1007442", "title": "Matěj Louda z Chlumčan", "text": "Matěj Louda z Chlumčan\n\nMatěj Louda z Chlumčan, správněji \"Lauda\" (konec 14. století–1460) byl písecký hejtman, husitský bojovník a diplomat, hofrychtéř a zřejmě kronikář. Jako vladyka držel statek v Chlumčanech u Loun.\n\nS reformním učením Husovým se seznámil na pražské univerzitě (zmiňován poprvé k r. 1409), jejíž studia nedokončil. Za udatnost v bitvě na Vítkově získal darem dům v Řetězové ulici. Odešel však do Písku, kde se stal hejtmanem a pro svou důvěryhodnost též úředníkem nad káděmi, tedy pokladníkem. V letech 1426–1428 velel jako hejtman táborským polním obcím.\n\nPo svém zajetí v době bitvy u Lipan přešel k umírněnější straně (což mu bylo někdy vyčítáno jako zrada) a stal se diplomatickým vyjednávačem v Basileji. Zikmund Lucemburský ho pak jmenoval hofrychtéřem královských měst. Byl pak měšťanem Starého Města a mecenášem univerzity, při které 1451 založil kolej sv. apoštolů pro chudé studenty.\n\nMatěj Louda se snad významně autorsky podílel na Starých letopisech českých.\n\n"}
{"id": "1007445", "url": "https://cs.wikipedia.org/wiki?curid=1007445", "title": "Pied-à-terre", "text": "Pied-à-terre\n\nPied-à-terre (z fr. „chodidlo na zemi“) je označení pro drobný vedlejší domov, typicky situovaný ve větším městě, většinou daleko od primárního bydliště. Pied-à-terre si budují lidé, pro které má smysl jej v dané lokalitě využít a samozřejmě si jeho zbudování a provoz mohou dovolit. Pied-à-terre je též alternativou k pobytu v hotelu se svými výhodami (soukromí) i nevýhodami (provozní náklady). Pied-à-terre není nemovitost určenou pro dovolenou, je to spíše útočiště pro přespání nebo krátkodobý, sezónní pracovní pobyt v dané lokalitě a jeho funkcí je snížit dojíždění mezi prací a současným domovem. Co do funkce se též může překrývat s nemovitostí ve formě investice.\n"}
{"id": "1007446", "url": "https://cs.wikipedia.org/wiki?curid=1007446", "title": "Gerry Goffin", "text": "Gerry Goffin\n\nGerry Goffin (11. února 1939 – 19. června 2014) byl americký textař. Po návratu z armády studoval chemii a v roce 1959 se oženil se zpěvačkou Carole King, které v té době bylo pouhých sedmnáct let. Spolu začali psát písně, mezi velké hity patřila například „Will You Love Me Tomorrow“ proslavená skupinou The Shirelles či „Take Good Care of My Baby“, kterou nahrál Bobby Vee. Jedním z jejich největších hitů byla píseň „The Loco-Motion“, kterou nahráli například Little Eva, Grand Funk Railroad nebo Kylie Minogue. Dvojice se rozešla v roce 1968, ale roku 1990 byla uvedena do Rock and Roll Hall of Fame. Zemřel v roce 2014 ve věku pětasedmdesáti let.\n\n\n"}
{"id": "1007449", "url": "https://cs.wikipedia.org/wiki?curid=1007449", "title": "Seznam zápasů bolivijské fotbalové reprezentace na MS", "text": "Seznam zápasů bolivijské fotbalové reprezentace na MS\n\nBolivijská fotbalová reprezentace byla celkem 3x na mistrovstvích světa ve fotbale a to v roce 1930, 1950, 1994.\n\n"}
{"id": "1007453", "url": "https://cs.wikipedia.org/wiki?curid=1007453", "title": "Monsieur de Sainte-Colombe", "text": "Monsieur de Sainte-Colombe\n\nMonsieur de Sainte-Colombe, také známý jako Jean de Sainte-Colombe (1640 – 1700) byl francouzský barokní hudební skladatel a hráč na violu da gamba.\n\nO životě Jeana de Sainte-Colombe toho není příliš známo (zejména kvůli tomu, že se sám držel stranou veškerých poct a žil v ústraní mimo společnost). Pravděpodobně se narodil kolem roku 1640. Byl výborným hráčem na violu da gamba (přidal sedmou strunu \"[AA]\" na basovou violu, čímž vytvořil violu da gamba a zavedl ve Francii používání strun protkaných stříbrem), učil mj. Marina Maraise.\n\nPo smrti své ženy se Sainte-Colombe ještě více uzavřel do sebe a prohloubila se jeho averze vůči okolnímu světu. Staral se sám o své dvě dcery Brigidu a Françoise, které učil hrát na violu.\n\nSainte-Colombe zemřel kolem roku 1700. Roku 1701 složil Marin Marais na jeho počest \"Tombeau pour Monsieur de Sainte-Colombe\".\n\nMezi dochovanými Sainte-Colombovými díly je 67 koncertů \"à deux violes esgales\" (pro dvě violy) a více než 170 děl pro jednu violu da gamba (složil nejvíce skladeb pro violu da gamba před Marinem Maraisem). Jeho skladby jsou pojmenovány vesměs depresivně (např. \"Náhrobek smutku\", \"Podsvětí\", \"Cháronova bárka\", \"Žalozpěvy\"), což reflektuje Sainte-Colombův život.\n\n\nV roce 1991 napsal Pascal Quignard Sainte-Colombovu biografii po názvem \"Všechna jitra světa\", líčící vztahy mezi ním, Marinem Maraisem, společností a jeho dcerami.\n\nKniha byla zfilmována pod stejným názvem v témže roce režisérem Alainem Corneauem, v hlavních rolích s Jeanem-Pierrem Mariellem (Sainte-Colombe), Gérardem Depardieuem a Guillaumem Depardieuem (Marin Marais).\n\n"}
{"id": "1007461", "url": "https://cs.wikipedia.org/wiki?curid=1007461", "title": "Daniel Beneš", "text": "Daniel Beneš\n\nIng. Daniel Beneš, MBA (* 19. března 1970 Havířov) je český manažer, od září 2011 generální ředitel a předseda představenstva ČEZ.\n\nPo absolvování gymnázia na ul. Studentská v Havířově vystudoval Strojní fakultu Vysoké školy báňské - Technické univerzity Ostrava (získal titul Ing.) a Brno International Business School Nottingham Trent University (získal titul MBA).\n\nV letech 1993 až 1997 působil jako vedoucí odbytu ve společnosti Bohemiacoal, později jako ředitel společnosti Hedviga Group. V letech 2000 až 2004 byl ředitelem firmy Tchas, předního importéra a obchodníka s palivy v ČR.\n\nDo společnosti ČEZ přišel v roce 2004. Nejdříve byl od července 2004 do ledna 2005 ředitelem úseku Nákup, od února 2006 do května 2007 působil jako ředitel Divize Správa. Od 1. června 2007 do 15. září 2011 byl výkonným ředitelem společnosti ČEZ.\n\nZároveň se v prosinci 2005 stal členem představenstva ČEZu, od května 2006 do září 2011 byl místopředsedou představenstva (z toho v letech 2008 až 2010 jako 1. místopředseda).\n\nDne 15. září 2011 byl po rezignaci Martina Romana zvolen předsedou představenstva a generálním ředitelem ČEZ.\n\nV červnu 2013 zveřejnil deník E15 obvinění Jany Nagyové a tzv. rebelujících poslanců ODS z korupce, z něhož vyplývá, že o možných postech pro dotyčné politiky s Nagyovou hovořil i Beneš.\n\nDaniel Beneš je ženatý a má dva syny. Byl také dlouholetým členem ČSSD, ale kvůli kariéře v byznysu členství ve straně pozastavil.\n"}
{"id": "1007462", "url": "https://cs.wikipedia.org/wiki?curid=1007462", "title": "Chodovský buk", "text": "Chodovský buk\n\nChodovský buk je památný strom – rozložitý buk lesní (\"Fagus sylvatica\") s bohatě zavětvenou korunou, který roste v obci Chodov u Bečova, vlevo od silnice směrem na Měchov u prodejny proti bývalé škole. Strom má nízký kmen s výraznými kořenovými náběhy, ve výšce 2,5 m rozdvojuje do dvou silných, dutých, pokroucených kosterních větví. Jejich dalším mnohočetným větvením vznikla hustá, rozložitá koruna.\nStrom má měřený obvod 464 cm, výšku 15 m (měření 2010).\nZa památný byl vyhlášen v roce 1986 jako estetiky zajímavý strom, významný stářím a vzrůstem.\n\n\n"}
{"id": "1007464", "url": "https://cs.wikipedia.org/wiki?curid=1007464", "title": "Buky nad Bečovem", "text": "Buky nad Bečovem\n\nBuky nad Bečovem je v současnosti jeden památný strom – buk lesní (\"Fagus sylvatica\"). Původně se jednalo o skupinu dvou stromů, v předjaří 2002 byl jeden strom odstraněn a byla zrušena jeho ochrana.\n\nZbylý strom, který roste na levé straně silnice z Bečova do Toužimi před čp. 368 má válcovitý kmen, který se rozvětvuje v přibližně ve třech metrech na pět hlavních kosterních větví připomínajících dlaň. Strom má velmi hustou souměrnou korunu vejcovitého tvaru, měřený obvod 510 cm, výšku 26 m (měření 1994).\n\nZa památný byl vyhlášen v roce 1986 jako esteticky zajímavý strom, významný stářím a vzrůstem.\n\n\n"}
{"id": "1007465", "url": "https://cs.wikipedia.org/wiki?curid=1007465", "title": "Lípy u fary v Bečově", "text": "Lípy u fary v Bečově\n\nLípy u fary v Bečově jsou v současnosti (2014) tři památné stromy – jedna lípa malolistá (\"Tilia cordata\") a dvě lípy velkolisté (\"Tilia platyphyllos\"). Původně to byla skupina 4 lip.\nJedna z nich v roce 2007 zanikla a ochrana byla zrušena. Lípy rostou v jedné řadě v obci u příjezdové komunikace k faře. Nejsilnější z trojice lip roste nejblíže u kostela, má přímý, boulemi posetý a více než 8 m vysoký kmen, ukončený chocholem zprohýbaných větví. Za památné stromy byly vyhlášeny v roce 1986 jako esteticky zajímavé stromy.\n\n\n"}
{"id": "1007467", "url": "https://cs.wikipedia.org/wiki?curid=1007467", "title": "Dub u hudební školy", "text": "Dub u hudební školy\n\nDub u hudební školy je památný strom – dub letní (\" Quercus robur\"), který roste v Bečově nad Teplou u křižovatky ulic Školní a Dlouhá. Okolo stromu vede panoramatická Stezka (červeně značená). Jedná se o tvarově krásný dub s rozložitou, hustou a paprsčitou korunou deštníkovitého tvaru. Ve spodní části kmene má větší množství nápadných jizev po odstraněných větvích. Solitérní strom má měřený obvod 340 cm, výšku 23 m (měření 2010).\nZa památný strom byl vyhlášen v roce 1986 jako esteticky zajímavý strom a jako krajinná dominata.\n\n\n"}
{"id": "1007468", "url": "https://cs.wikipedia.org/wiki?curid=1007468", "title": "Bryan Ruiz", "text": "Bryan Ruiz\n\nBryan Jafet Ruiz González (* 18. srpna 1985, San José, Kostarika, zkráceně znám jako Bryan Ruiz) je kostarický fotbalový záložník či útočník a reprezentant, který působí v anglickém klubu Fulham FC. Účastník Mistrovství světa 2014 v Brazílii, kde byl kapitánem týmu.\n\nRuiz začínal v profesionálním fotbale v roce 2002 v kostarickém celku LD Alajuelense, s nímž vyhrál jednou ligovou trofej (2004/05). V červenci 2006 odešel do Evropy, kde hrál postupně za belgický KAA Gent, nizozemský FC Twente, anglický Fulham FC a nizozemský PSV Eindhoven (zde hostoval).\n\nV dresu FC Twente se mu zdařil unikátní kousek, v utkání 27. března 2010 proti Spartě Rotterdam (výhra 3:0) vstřelil v rozmezí pouhých čtyř minut hattrick (46., 49. a 50. minuta)!\n\nBryan Ruiz reprezentuje Kostariku, v národním týmu debutoval v roce 2005.\n\nKolumbijský trenér Kostariky Jorge Luis Pinto jej vzal na Mistrovství světa 2014 v Brazílii. Zde plnil roli kapitána týmu. Ve druhém utkání Kostariky v základní skupině D se vítězným gólem podílel na výhře nad Itálií 1:0. Zároveň byl ohodnocen jako „muž zápasu“. Kostarika tak po Uruguayi zdolala dalšího favorita a bývalého mistra světa, v těžké skupině s favorizovanými celky Uruguaye (výhra 3:1), Itálie (výhra 1:0) a Anglie (remíza 0:0) se kvalifikovala se sedmi body z prvního místa do osmifinále proti Řecku. V něm Kostaričané vyhráli až v penaltovém rozstřelu poměrem 5:3 a poprvé v historii postoupili do čtvrtfinále MS, Ruiz vstřelil vedoucí gól (byla to překvapivá šouravá střela k tyči) a rovněž proměnil v rozstřelu penaltu. Ve čtvrtfinále s Nizozemskem (0:0, 3:4 na penalty) došlo opět na penaltový rozstřel, v něm Ruiz svůj pokus tentokrát neproměnil. Kostarika byla vyřazena, i tak dosáhla postupem do čtvrtfinále svého historického maxima.\n\n"}
{"id": "1007472", "url": "https://cs.wikipedia.org/wiki?curid=1007472", "title": "Seznam zápasů ekvádorské fotbalové reprezentace na MS", "text": "Seznam zápasů ekvádorské fotbalové reprezentace na MS\n\nEkvádorská fotbalová reprezentace byla celkem 3x na mistrovstvích světa ve fotbale a to v roce 2002, 2006, 2014.\n\n"}
{"id": "1007473", "url": "https://cs.wikipedia.org/wiki?curid=1007473", "title": "Seznam zápasů chilské fotbalové reprezentace na MS", "text": "Seznam zápasů chilské fotbalové reprezentace na MS\n\nChilská fotbalová reprezentace byla celkem 9x na mistrovstvích světa ve fotbale a to v roce 1930, 1950, 1962, 1966, 1974, 1982, 1998, 2010, 2014.\n\n"}
{"id": "1007477", "url": "https://cs.wikipedia.org/wiki?curid=1007477", "title": "Chris Thomas", "text": "Chris Thomas\n\nJméno a příjmení Chris Thomas nosí více různých osob:\n\n"}
{"id": "1007481", "url": "https://cs.wikipedia.org/wiki?curid=1007481", "title": "Bill Mollison", "text": "Bill Mollison\n\nBill Mollison (4. května 1928 Stanley, Tasmánie, Austrálie – 24. září 2016 Sisters Beach, Hobart, Tasmánie) byl australský vědec, přírodovědec a psycholog.\n\nSpolečně s Davidem Holmgrenem je považován za „otce koncepce permakultury“. První publikace o permakultuře byla vydána v roce 1978. Bill Molison v této knize popsal svůj způsob života a také důvod, proč se žít jinak a vytvářet nový model společnosti. V roce 1991 byl natočen film o permakultuře, kde Bill Molison popsal funkčnost permakultury v různých klimatických pásmech. Učil lidi dovednosti vypěstovat si lokální jídlo.\n\n"}
{"id": "1007482", "url": "https://cs.wikipedia.org/wiki?curid=1007482", "title": "Seznam zápasů paraguayské fotbalové reprezentace na MS", "text": "Seznam zápasů paraguayské fotbalové reprezentace na MS\n\nParaguayská fotbalová reprezentace byla celkem 8x na mistrovstvích světa ve fotbale a to v roce 1930, 1950, 1958, 1986, 1998, 2002, 2006, 2010.\n\n"}
{"id": "1007483", "url": "https://cs.wikipedia.org/wiki?curid=1007483", "title": "Olga Bołądź", "text": "Olga Bołądź\n\nOlga Bołądź (* 29. února 1984 v Toruni) je polská herečka. Je považována za jednu z nejkrásnějších hereček své země.\n\nV roce 2007 promovala na Státní divadelní škole Ludwika Solskiho v Krakově. Zlepšovala herecké zkušenosti v Barceloně, pak studovala herectví v Akademii Stelly Adlerové ( ) v Los Angeles. Na svém kontě má Olga Bołądź celou řadu hlavních a vedlejších filmových výstupů.\n\nPlynně mluví anglicky, italsky a španělsky. Nyní se učí rusky. Je svobodná, nebot´ otec jejího syna Brunona (*2013) je mnohem mladší od ní.\n\n"}
{"id": "1007484", "url": "https://cs.wikipedia.org/wiki?curid=1007484", "title": "Románské umění v Česku", "text": "Románské umění v Česku\n\nRománské umění se v českých zemích rozvíjí přibližně od 11. do poloviny 13. století. Navazuje částečně na umění velkomoravské říše, na otonskou renesanci a na byzantské vlivy. Přeměna společnosti směrem k vrcholnému středověku se odráží i v rozkvětu umění, který se nejvíce projevuje monumentální architekturou, zatímco malířství a sochařství plní především výzdobnou funkci většinou s náboženskou tematikou.\n\nRománské malířství se vyznačuje výraznou kresebností obrysových linií a důrazem na vyjádření obsahu, bez snahy o realistické podání výjevu. Uplatnění našlo v knižních iluminacích a nástěnné malbě, tzv. bible chudých.\n\nV 11. století se objevují první projevy malířství v knižních iluminacích. Na samém začátku je to v zahraničí vyhotovený wolffenbüttelský rukopis Gumpoldovy legendy kněžny Emmy. Domácí iluminátorské dílny se rozvíjí za Vratislava II., z jehož doby máme doloženou malířskou činnost opatů Božetěcha a Regnarda. K nejslavnějším dílům patří Kodex vyšehradský a evangeliáře vytvořené u příležitost korunovace Vratislava na prvního českého krále v roce 1085.\n\nVe 12. století pokračuje výzdoba knih v klášterních skriptoriích, jejichž plodem je mimo jiné Žaltář ostrovský. S hojnější výstavbou kamenné architektury se uplatňuje nástěnná malba, která se však ve většině případů nezachovala. Mimořádně výtvarně a ideologicky zajímavá je výzdoba rotundy sv. Kateřiny ve Znojmě, která představuje cyklus ze života Panny Marie a Krista a paralelně postavy přemyslovské dynastie. Další příklady kostelních maleb jsou např. témata ze života světce v kostele sv. Klementa ve Staré Boleslavi nebo téma posledního soudu v kostele sv. Petra a Pavla v Albrechticích nad Vltavou.\n\nZe 13. století pochází iluminace Augustinova spisu \"De civitate Dei\", na které jsou Češi v nebeském Jeruzalémě odrážející probuzené národnostní cítění. Před polovinou 13. století vznikla rozměrem vůbec největší kniha, Codex gigas. Nástěnné malby se dochovaly např. v bazilice sv. Jiří, kostelíku v Dolních Chabrech nebo v kostele v Bořitově, kde je zpodobněn oblíbený obr Kryštof přenášející malého Krista přes řeku. Ze sklonku románského období byly malby v třebíčské bazilice a mariánské malby na pilířích kostela Panny Marie v Písku. Dokladem malířské výzdoby ve světském prostředí jsou postavy králů a královny ze zbořeného domu v Platnéřské ulici v Praze.\n\nSochařství plní především výzdobnou funkci architektury. Hojně se používá geometrického a rostlinného dekoru, např. v ústupkových portálech nebo na patkách, dřících a hlavicích sloupů. V architektuře se uplatňuje i figurální plastika přizpůsobená architektuře, např. mezi sloupky či na hlavicích sloupů. Prvky volnější plastiky mají např. některé reliéfy. Zbytky polychromie dokládají, že byly románské sochy často povrchově barvené.\n\nRománské sochařství se zprvu rozvíjelo okolo klášterů, což je písemně doloženo v případě opata Božetěcha a Regnarda. Ve 12. století díky Vladislavu II. a biskupu Danielovi přichází do umělecké tvorby nová inspirace stykem s vyspělejší oblastí severní Itálie. Ve 13. století se prvky románské plastiky uplatňují ještě i v nastupující gotické architektuře, např. v Třebíči.\nReprezentativní příklady zejména figurálního sochařství:\nVýběr románské plastiky je vystaven v 1. sále Lapidária Národního muzea.\n\nCírkevní architektura užívá pro kostely jednak typ rotundy, jednak obdélné stavby kostelíků. K náročnějším stavbám pak patří vícelodní baziliky. V románské době se začínají také stavět kamenné klášterní budovy s rajským dvorem.\n\nZe světských staveb se rozvíjí pevnostní architektura, od opevněných dvorců po první hrady. Objevují se také první kamenné mosty. Na sklonku románského období se začínají opevňovat nově zakládaná města.\n\n"}
{"id": "1007485", "url": "https://cs.wikipedia.org/wiki?curid=1007485", "title": "Oskar Pollak", "text": "Oskar Pollak\n\nOskar Pollak (5. září 1883, Praha – 11. června 1915 padl na řece Soči, Itálie) byl historik umění.\n\nOskar Pollak se narodil v Praze V. - Josefově, v chudé německé židovské rodině kupce Adolfa Pollaka (1855 - před 1912) jako druhé ze tří dětí. Matka Hermína Pollaková se narodila 22. ledna 1864 ve Mcelech u Nymburka jako Hermine Fluss, vdala se roku 1882 a brzy ovdověla. Oskar absolvoval staroměstské Německé státní gymnázium v zadním traktu paláce Golz-Kinských na Staroměstském náměstí  čp. 606/12, kde se spřátelil s několika spolužáky - osobnostmi, z nichž je především znám Franz Kafka, protože se dochoval jeho dopis z roku 1904 a Pollakovo jméno je také uvedeno v Kafkově deníku. Přátelil se také například s Maxem Brodem či s Josefem Opitzem.\n\nDále krátce studoval chemii na přírodovědecké fakultě Karlo-Ferdinandovy univerzity, přestoupil na filozofickou fakultu, kde studoval filozofii, archeologii a dějiny umění. Z finančních důvodů nastoupil na podzim roku 1903 na místo domácího učitele na zámku Horní Studenec, (dnes místní část obce Ždírec nad Doubravou), na Havlíčkobrodsku. \n\nDoktorát z dějin umění obhájil roku 1907 na téma \"Pražští sochaři vrcholného baroka Jan Brokoff a Ferdinand Maxmilián Brokoff\". Téhož roku se oženil s Hedvikou Eisnerovou, sestrou známého filologa Pavla Eisnera a odejel na stipendijní pobyt v Římě. V letech 1910–1913 pracoval jako asistent v semináři dějin umění německé Karlo-Ferdinandovy univerzity v Praze, roku 1913 odešel dělat asistenta Maxe Dvořáka na univerzitu ve Vídni, kde se roku 1914 habilitoval a jeden rok přednášel jako soukromý docent dějin umění. Vzápětí získal místo sekretáře pro dějiny umění na Rakouském institutu pro výzkum dějin v Římě, kam se s manželkou přestěhoval.\n\nPollak byl vlastenecky založen, v 1. světové válce se počátkem roku 1915 sám přihlásil do rakouské armády. Padl 11. června 1915 na rakousko-italské frontě na Soči.\n\nPollak patřil k nejpilnějším badatelům, napsal několik studií, především z dějin renesančního a barokního umění v Čechách a v Římě. Většina jeho prací vyšla až posmrtně.\n\n"}
{"id": "1007487", "url": "https://cs.wikipedia.org/wiki?curid=1007487", "title": "Otočná mapa hvězdné oblohy", "text": "Otočná mapa hvězdné oblohy\n\nOtočná mapa hvězdné oblohy je základní pomůckou pro orientaci na noční obloze. Sestává ze dvou disků, kterými lze otáčet kolem společného bodu. Patřičným natočením lze zobrazit viditelnou část oblohy pro dané datum a čas. Její konstrukce vychází z astrolábu.\n\nZákladem otočné mapky je kruhová hvězdná mapa, která je překrytá vrchní částí s oválným otvorem. Obě části lze vůči sobě natáčet. Oválný otvor představuje horizont a vymezuje část oblohy, která je viditelná v daném okamžiku. Tvar viditelné oblasti se liší v závislosti na zeměpisné šířce. Hvězdná mapa obsahuje především jasné hvězdy a souhvězdí, případně další objekty a mapové prvky (hranice mléčné dráhy, souřadné systémy, hranice souhvězdí apod.), a to buď pro severní, nebo jižní polokouli, dle zeměpisné šířky pozorovatele.\n\nPro malé zeměpisné šířky kolem rovníku se používá oboustranné provedení. V tomto případě je k každé strany disku hvězdná mapa pro rozdílnou polokouli a obdobně jsou přizpůsobeny i otvory vrchních částí.\n\nObvod vrchní části představuje jeden den. Obvod hvězdné mapy představuje jeden rok. Obojí je naznačeno pomocí stupnic s různou úrovní dalšího dělení. Pokud se části natočí tak, že se dílky obou stupnic pro daný datum a čas protínají, ve viditelné oblasti se zobrazí odpovídající část noční oblohy.\n\nPokud pozorovatel drží pomůcku nad hlavou a je natočený podle zeměpisných stran vyznačených na vrchní části, může přímo porovnávat objekty na mapě se skutečností.\n\n"}
{"id": "1007488", "url": "https://cs.wikipedia.org/wiki?curid=1007488", "title": "Seznam zápasů peruánské fotbalové reprezentace na MS", "text": "Seznam zápasů peruánské fotbalové reprezentace na MS\n\nPeruánská fotbalová reprezentace byla celkem 5x na mistrovstvích světa ve fotbale a to v roce 1930, 1970, 1978, 1982, 2018.\n\n"}
{"id": "1007489", "url": "https://cs.wikipedia.org/wiki?curid=1007489", "title": "Milan Pitlach", "text": "Milan Pitlach\n\nMilan Pitlach (* 1. března 1943) v Kroměříži je český architekt a fotograf žijící v Německu.\n\nPo absolvování gymnasia v Opavě vystudoval Milan Pitlach Fakultu architektury Českého vysokého učení technického, ČVUT, v Praze (1966). V letech 1966–1969 pracoval ve Sdružení projektových atelierů v Praze, atelieru Delta. V letech 1969–1970 byl na stáži v londýnské kanceláři Yorke, Rosenberg & Mardall. V letech 1971–1980 byl zaměstnán v Projektovém ústavu výstavby hl.m. Prahy. V roce 1981 emigroval do Spolkové republiky Německa. Pracoval v kancelářích Dansard, Kalenborn & Partner, Heuser Architects, mezi lety 1984–1989 pak v atelieru O. M. Ungerse v Kolíně nad Rýnem. V letech 2003–2009 působil v Šanghaji jako hlavní architekt společnosti Archlong Group Co. Během londýnské stáže začal fotografovat. První výstavu otevřel v pražské Redutě v roce 1972. Od té doby realizoval na čtyři desítky individuálních výstav a svou fotografickou tvorbu publikoval v řadě knižních publikací a katalogů.\n\nMilan Pitlach ve svém díle vychází z tradic české moderní architektury. „Základními premisami mých návrhů jsou ekonomie hmoty, ale také půdorysu a usilí vytvářet prostor. Hmotové koncepty jsou odvíjeny z elementárních geometrických objemů, které, jakkoliv dekonstruovány, nechávají tušit jejich původní tvar.“ (Milan Pitlach: Úvod ke knize Šanghajské koncepty) Vyhýbá se formovému subjektivismu, který se příliš často manifestuje okázalými gesty stejně jako ornamentalismu. Těžištěm jeho práce, ať už to bylo v Čechách, v Anglii, v Německu nebo v Číně, bylo především vypracovávání konceptů, a to jak architektonických, tak také urbanistických. (Diplomní projekt dělal na katedře urbanismu u prof. Kriseho) Své tvůrčí postoje formuloval příležitostně formou úvah a kritických statí. Řadu z nich publikovala Architektura ČSR, Architekt, Revolver Revue a její Kritická příloha. Marginálně se věnoval pedagogické činnosti. V letech 1984–1985 byl hostujícím profesorem Bergische Universität ve Wuppertalu, v letech 1992–1993 působil na Českém vysokém učení technickém v Praze.\n\n\nZ velkého počtu projektů a soutěžních návrhů jich byla řada oceněna nejvyšší cenou: urbanistické řešení Prahy – Libně (1980), Budova spolkového sněmu v Karlsruhe (1986), Media Park Köln (ex equo, 1987), Messepalast Wien (ex equo, 1987), Budova společnosti BIBA Bremen (1989), úprava Karlova náměstí v Třebíči (projekt vybraný k realizaci,1996), administrativní budova Blok #114, Jing An District v Šanghaji, (2004), Šanghajský židovský památník v Šanghaji (2004), Kulturní zóna Min Hang v Šanghaji (2005), Zastavovací plán území East Tai Hu Lake, Suzhou (2007). Ceny dostala řada dalších projektů: soutěž na Jihozápadní město Prahy (1968), soutěž na dětská hřiště, Praha (1971), soutěž na rozšíření městské knihovny ve Fuldě (1986), soutěž na Residenční soubor, Solingen (1990), soutěž na Řešení ploch pražských nádraží, (1993), Generel průmyslové zóny Sweinfurt (1995), soutěž na stanici zavěšené dráhy, Wuppertal (1993), soutěž na úpravu Komenského a Masarykova náměstí, Třebíč (1996).\n\n\nMilan Pitlach se zabývá fotografií od roku 1969. Během londýnské stáže se „nechal okouzlit novými způsoby a projevy života, s nimiž souzníval a velmi rychle se s nimi ztotožňoval. Protože se mu jevil důležitý, chtěl si ho zaznamenat [...] Učinil tak formou fotografií a zápisků, obojí téměř deníkových, poněvadž v nich je spíše než distancovaný a profesionální přístup, zřejmý vztah někoho, kdo chce vizuálně a literárně hovořit o subjektivním prožitku a možná o klíčové události svého života.“ V Čechách sedmdesátých let pokračoval v dokumentárním zobrazování české reality období normalizace. Stejnou estetikou jsou neseny i jeho snímky z cest z tohoto desetiletí (Polsko, NDR, Rusko). V té době začal také rozvíjet intimní linii své tvorby, která nalezla svůj výraz v publikaci v cyklu nazvaném Deniky (TORST, 1999). Po emigraci začal těžit z možností svobody pohybu, jehož odrazem bylo zintenzívnění fotografické činnosti. V tvorbě osmdesátých let, poznamenané mnohými cestami (Itálie, Francie, Japonsko, USA) je nejrozsáhlejší jeho soubor fotografií z Indie. „U indických fotografií, vzniklých o deset let později /než anglické fotografie/ se setkáváme s formální bravurou. Pitlach vyvažuje svou komposici s profesionální jistotou a až estétskou vytříbeností. [...] Zachází až barokně s kontrapunktem světla a stínu.“ Posledním velkým tématem dokumentární fotografie se stala Pitlachovi Čína, kde pobýval jako architekt po dobu šesti let. Ale vedle dokumentární fotografie nalézá v poslední době v jeho tvorbě stále více prostoru fotografie spekulativní. Definitivní formu dostalo díky knižní publikaci téma Matoušovy pašije. Rovněž byly publikovány části jiných souborů fotografií, jako Krajiny podle Friedricha Nietzscheho, Fragmenty, Kaligrafie, Kašpar noci podle Ravela.\n\n\n\n\n\n"}
{"id": "1007493", "url": "https://cs.wikipedia.org/wiki?curid=1007493", "title": "Denny Cordell", "text": "Denny Cordell\n\nDenny Cordell (1. srpna 1943 – 18. února 1995) byl anglický hudební producent.\n\nNarodil se v Buenos Aires v Argentině, ale dětství prožil v Anglii. V polovině šedesátých let se seznámil s Chrisem Blackwellem a začal pracovat jako producent pro jeho hudební vydavatelství Island Records; později pracoval jako nezávislý hudební producent pro různá vydavatelství. Roku 1965 produkoval první album skupiny The Moody Blues nazvané \"The Magnificent Moodies\". Roku 1967 produkoval album \"Procol Harum\" stejnojmenné skupiny a to včetně hitu „A Whiter Shade of Pale“. Rovněž je producentem alba \"With a Little Help from My Friends\" zpěváka Joe Cockera. Zemřel v roce 1995 na lymfon ve věku 51 let.\n\n"}
{"id": "1007495", "url": "https://cs.wikipedia.org/wiki?curid=1007495", "title": "Arcidiecéze maserská", "text": "Arcidiecéze maserská\n\nArcidiecéze Maseru je římskokatolickou arcidiecézí nacházející se v Lesothu.\n\nDne 8. května 1894 byla vytvořena apoštolská prefektura Basutoland, z části území apoštolského vikariátu Kimberley v Orange.\n\nPoté 18. února 1909 papež Pius X. povýšil prefekturu brevem \"Ex hac beati Petri\" na apoštolský vikariát se stejným názvem.\n\nPo 42 letech 11. ledna 1951 byl papežem Piem XII. vikariát povýšen na diecézi Maseru.\n\nO rok později 11. prosince 1952 byla z části jejího území vytvořena diecéze Leribe.\n\nDne 3. ledna 1961 byla opět z další části území vytvořena diecéze Qacha’s Nek a ve stejný den byla diecéze Maseru bulou \"Etsi priores\" papeže Jana XXIII., povýšena na metropolitní arcidiecézi.\n\nRoku 1977 byla z dalšího jejího území vytvořena nová diecéze Mohale’s Hoek.\n\nJejími sufragánními diecézemi jsou: Qacha’s Nek, Mohale’s Hoek a Leribe. Hlavním chrámem je Katedrála Panny Marie z Victories.\n\nK roku 2007 měla arcidiecéze 364 858 věřících, 28 diecézních knězů, 59 řeholních knězů, 1 stálého jáhna, 119 řeholníků, 267 řeholnic a 38 farností.\n\n"}
{"id": "1007497", "url": "https://cs.wikipedia.org/wiki?curid=1007497", "title": "Diecéze leribská", "text": "Diecéze leribská\n\nDiecéze Leribe je římskokatolickou diecézí nacházející se v Lesothu.\n\nByla ustanovena dne 11. prosince 1952 bulou \"Quod solet\" papeže Pia XII, z části území diecéze Maseru.\n\nPatří do církevní provincie Maseru. Hlavním chrámem je katedrála Svaté Moniky.\n\nK roku 2007 měla diecéze 230 639 věřících, 22 diecézních kněží, 10 řeholních kněží, 1 stálého jáhna, 16 řeholníků, 226 řeholnic a 17 farností.\n\n"}
{"id": "1007498", "url": "https://cs.wikipedia.org/wiki?curid=1007498", "title": "Lipozom", "text": "Lipozom\n\nLipozom je uměle vzniklá kulovitá struktura vytvořená z lipidové dvouvrstvy. Lipozom může být použitý jako vehikulum, které může dopravit vitamín nebo léčivo na požadované místo v organismu. Lipozomy mohou být připraveny například působením ultrazvuku na biologické membrány.\n\nLipozomy jsou často složeny z fosfolipidů obohacených o fosfatidylcholiny. Může také obsahovat příměsi, které upravují vlastnosti povrchu lipozomu a tím i jeho chování v prostředí. Lipozomální povrch může mít na svém povrchu umístěny tzv. ligandy, které umožní přichycení lipozomů k postiženým buňkám.\n\nRozlišujeme různé druhy lipozomů. \n\nMultilamelární vezikula (MLV), malá jednolamelární vezikula (angl. small unilamellar vesicle – SUV) a velká jednolamelární vezikula – (angl. large unilamellar vesicle – LUV). Lipozomy by neměly být zaměňovány s micelami, které jsou složeny jen jednou vrstvou lipidů.\n\nK roku 2012 bylo registrováno 12 léků založených na lipozomální formě a u 5 dalších probíhaly klinické testy.\nAž do nedávné doby bylo použití liposomů zaměřeno především na cílené podávání léčiv. Všestranné schopnosti lipozomů nyní nacházejí využití i v jiných oblastech. Lipozomy jsou nyní využívány též pro perorální (ústní) aplikaci některých dietních a výživových doplňků. \nVe vodě rozpustné vitamíny jsou vstřebávány jen v malém množství a mají tzv. nízkou biologickou dostupnost. Podílí se na tom například částečně omezená vstřebatelnost ve vodě rozpustných vitamínů, jejichž vstřebávání skrze stěnu střeva je závislé na transportních mechanismech (transportních kanálech). Proto zapouzdření do lipozomu nabízí velmi účinnou metodu jak obejít zničení živiny v trávícím traktu trávícími enzymy a a napomáhání vstřebání živin do buněk a tkání.\n"}
{"id": "1007501", "url": "https://cs.wikipedia.org/wiki?curid=1007501", "title": "Silniční kolo", "text": "Silniční kolo\n\nSilniční kolo neboli závodní kolo je druh bicyklu sloužící k jízdě převážně na pevném povrchu (asfalt, beton). Není vhodné provozovat silniční kolo na povrchu hrubém či kamenitém (štěrk, polní cesty). Je co nejvíce odlehčeno, aby jezdec dokázal vyvinout co nejvyšší rychlost. Rám je z lehkého materiálu (většinou dural, v dnešní době i uhlíková vlákna), další částí jsou podobné jako u ostatních jízdních kol. Řazení bývá páčkové umístěné na řídítkách. Řídítka bývají tzv. berany. Kolo je vybaveno úzkými plášti (s duší nebo bez duše) pro dosažení co nejnižšího valivého tření. Vyrábí se ve velikostech 540, 560 a 580 mm (velikost od středu středového složení po vrch sedlové trubky). Používá se jak při závodění, tak pro rekreační či kondiční jízdy.\n"}
{"id": "1007503", "url": "https://cs.wikipedia.org/wiki?curid=1007503", "title": "Keith Reid", "text": "Keith Reid\n\nKeith Reid (* 19. října 1946, Londýn) je anglický textař. V roce 1966 se potkal s hudebníkem Garym Brookerem, se kterým nedlouho poté založil skupinu Procol Harum. Tato dvojice se autorsky podílela na většině písní této skupiny a ačkoliv Reid se skupinou nevystupuje, je označován za jejího člena. V roce 2008 vydal pod hlavičkou The Keith Reid Project album \"The Common Thread\", na kterém se vedle jiných podíleli například John Waite, Chris Thompson nebo Terry Reid.\n"}
{"id": "1007504", "url": "https://cs.wikipedia.org/wiki?curid=1007504", "title": "Mouka z koky", "text": "Mouka z koky\n\nMouka z koky se vyrábí z celých sušených listů koky sklizených z rostliny koka - \"Erythroxylum koky\" nebo \"Erythroxylum novogranatense\". Mouka z koky je komerčně vyráběná a prodávaná v obchodech v Bolívii, Peru a Ekvádoru.\n\nMouka z koky se používá především na regionální úrovni jako nutriční doplňková látka do chleba, koláčů, sladkostí, džusů a cereálií. V Andách je široce přijímána jako přírodní lék, a používá se jako lék na gastritidu, koliky, revmatismus, artritidy, suchý kašel, zvýšený cholesterol a cukrovku.\n\nMouka z koky je také používána jako doplněk stravy, protože obsahuje všechny přirozené látky v celém listu koky včetně základních minerálů (vápník, draslík, fosfor), vitaminy (B1, B2, C, a E) a živin, jako jsou bílkoviny a vláknina.\n"}
{"id": "1007505", "url": "https://cs.wikipedia.org/wiki?curid=1007505", "title": "Formby FC", "text": "Formby FC\n\nFormby FC (celým názvem: Formby Football Club) byl anglický fotbalový klub, který sídlil ve městě Formby v metropolitním hrabství Merseyside. Založen byl v roce 1919 pod názvem Formby United FC, zanikl v roce 2014.\n\nSvé domácí zápasy odehrával na stadionu Altcar Road.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1007507", "url": "https://cs.wikipedia.org/wiki?curid=1007507", "title": "Cambridge Regional College FC", "text": "Cambridge Regional College FC\n\nCambridge Regional College FC (celým názvem: Cambridge Regional College Football Club) byl anglický fotbalový klub, který sídlil ve městě Cambridge v nemetropolitním hrabství Cambridgeshire. Jednalo se o rezervní tým Cambridge United FC. Založen byl v roce 2006, zanikl v roce 2014. Klubové barvy byly oranžová a černá.1\n\nSvé domácí zápasy odehrával na Abbey Stadium s kapacitou 10 847 diváků.\n\n\nZdroj: \n\n\n\nZdroj: \n\n"}
{"id": "1007511", "url": "https://cs.wikipedia.org/wiki?curid=1007511", "title": "Ignác Cornova", "text": "Ignác Cornova\n\nIgnác Cornova (25. července 1740 Praha – 25. července 1822 Praha) byl český jezuitský kněz, historik kritické osvícenské orientace, básník, pedagog a člen zednářské lóže.\n\nDráhu jezuity začal studiem na Akademickém gymnasiu v Klementinu na Starém Městě ve školním roce 1756–1757, odkud přestoupil na studijní pobyty do Březnice ve školním roce 1759–1760 a do Olomouce na školní roky 1760–1764, kde dále pokračoval ve studiu filozofie, teologie a jazyků.\n\nOd roku 1762 učil na jezuitském gymnáziu v Brně, v letech 1771–1772 v Chomutově a ve školním roce 1772–1773 v Klatovech. Roku 1784 se vrátil do Prahy, učil na Akademickém gymnasiu a současně až do roku 1795 přednášel všeobecné dějiny na Karlo-Ferdinandově univerzitě. Když byl udán za své sympatie k Francouzské revoluci a osvícenství, bylo mu zakázáno přednášet Poté se věnoval badatelské práci a, přednášel soukromě. Roku 1776 byl přijat do zednářské lóže \"U tří korunovaných sloupů\".\n\nByl zakládajícím členem Královské české učené společnosti.\n\nPředevším psal historické spisy a překládal z latiny a francouzštiny. Napsal první monografii o Bohuslavu Hasištejnském z Lobkowicz. Věnoval se také psaní učebnic pro střední školy a divadelních her.\n\n\n"}
{"id": "1007514", "url": "https://cs.wikipedia.org/wiki?curid=1007514", "title": "Mistrovství světa ve fotbale 2014 – skupina F", "text": "Mistrovství světa ve fotbale 2014 – skupina F\n\nSkupina F Mistrovství světa ve fotbale 2014 byla jednou z osmi základních skupin tohoto šampionátu. Nalosovány do ní byly celky Argentiny, Bosny a Hercegoviny, Íránu a Nigérie.\n\n\"Poznámka: Žebříček z října 2013 byl použit pro určení nasazení při konečném pořadí losování skupin na Mistrovství světa. Žebříček z června 2014 ukazuje aktuální pořadí mužstva ve světovém žebříčku FIFA.\"\n\n\"Všechny časy zápasů jsou v SELČ.\"\n\nObě mužstva se spolu utkala v předchozích dvou zápasech a oba tyto zápasy byly přátelské. Naposledy se spolu střetly v roce 2013, kde Argentina zásluhou branek Sergia Agüera vyhrála 2:0.\n\nOba týmy se spolu střetly pouze v jednom zápase a to v přátelském utkání v roce 1998, kde zápas ve prospěch Nigérie rozhodl jedním gólem Ahmed Garba.\n\nOba týmy se spolu utkaly pouze v jednom utkání a to v přátelském utkání v roce 1977, kde zápas po penaltovém rozstřelu vyhrála Argentina 4:1.\n\nOba týmy se ještě nikdy předtím spolu nestřetly.\n\nObě mužstva se spolu utkala v předchozích šesti zápasech, včetně tří základních skupin Mistrovství světa, když ve všech byla úspěšnější Argentina (1994: 2:1; 2002: 1:0; 2010: 1:0). Jejich poslední střetnutí se uskutečnilo v roce 2011, kde šlo o přátelské utkání, které Argentina zvládla 3:1.\n\nOba týmy se spolu střetly v pěti zápasech a ve všech případech to byla přátelská utkání. Naposledy se spolu utkaly v roce 2009, kdy zápas skončil výhrou Íránu 3:2.\n"}
{"id": "1007519", "url": "https://cs.wikipedia.org/wiki?curid=1007519", "title": "Okres Kościerzyna", "text": "Okres Kościerzyna\n\nOkres Kościerzyna (polsky \"Powiat kościerski\") je okres v polském Pomořské vojvodství. Rozlohu má 1 166 km² a v roce 2011 zde žilo 70 474 obyvatel. Sídlem správy okresu je město Kościerzyna\n\nMěstská:\n\nVesnické:\n"}
{"id": "1007526", "url": "https://cs.wikipedia.org/wiki?curid=1007526", "title": "Enner Valencia", "text": "Enner Valencia\n\nEnner Remberto Valencia Lastra (* 11. dubna 1989, San Lorenzo, Ekvádor) je ekvádorský fotbalový útočník a reprezentant, od roku 2017 hráč klubu Tigres UANL.\n\nV A-mužstvu Ekvádoru debutoval 29. února 2012 v přátelském zápase proti Hondurasu (výhra 2:0). Dostal se na hřiště v 81. minutě.\n\nKolumbijský trenér Ekvádoru Reinaldo Rueda jej nominoval na Mistrovství světa 2014 v Brazílii, kde Ekvádor po prohře 1:2 se Švýcarskem, výhře 2:1 nad Hondurasem a remíze 0:0 s Francií obsadil se čtyřmi body nepostupové třetí místo v základní skupině E. Valencia vstřelil všechny tři góly svého týmu.\n\n"}
{"id": "1007530", "url": "https://cs.wikipedia.org/wiki?curid=1007530", "title": "Wimbledon 2014", "text": "Wimbledon 2014\n\nWimbledon 2014 byl 128. ročník třetího tenisového grandslamu sezóny – nejstaršího a nejslavnějšího turnaje světa, který probíhal od pondělí 23. června do neděle 6. července 2014. Grand Slam se tradičně konal na travnatých dvorcích v londýnském All England Lawn Tennis and Croquet Clubu. Představoval jediný turnaj velké čtyřky hraný na tomto povrchu, který byl také součásti kalendáře profesionálních okruhů mužů ATP World Tour 2014 a žen WTA Tour 2014. Vítězové, vyjma soutěže smíšené čtyřhry, si do žebříčků připsali 2 000 bodů.\n\nTurnaj organizovala Mezinárodní tenisová federace. Titul ve dvouhře obhajovali skotský hráč Andy Murray, který nestačil ve čtvrtfinále na Grigora Dimitrova a Francouzka Marion Bartoliová, která šest týdnů po zisku mísy Venus Rosewater ukončila kariéru. \n\n128. ročník se tradičně odehrával v londýnském All England Lawn Tennis and Croquet Clubu. Premiérový ročník se v něm uskutečnil roku 1877 a na nové adrese v ulici Church Road oddíl sídlí od roku 1922. Z celkového počtu čtyřiceti devíti travnatých dvorců bylo pro grandslam využito devatenáct z nich, včetně tří největších: centrálního dvorce s kapacitou 15 000  diváků, kurtu č. 1 s kapacitou 11 500 přihlížejících a dvorce č. 2, do jehož ochozů se vtěsná 4 000 návštěvníků.\n\nGrand Slam probíhal mezi 23. červnem až 6. červencem 2014 a zahrnoval soutěže mužské i ženské dvouhry, mužskou, ženskou a smíšenou čtyřhru, singly i debly juniorů a juniorek do 18 let v kategorii Grade A, turnaj legend, a také dvouhry a čtyřhry vozíčkářů v rámci okruhu handikapovaných UNIQLO Tour, turnaje zařazeného do kategorie Grand Slamu.\n\nNovým mužským rekordem Wimbledonu se stala účast 37letého britského hráče Jamieho Delgada ve 23. ročníku turnaje bez přerušení, když v roce 2014 nastoupil po boku lucemburského tenisty Gillese Müllera do mužské čtyřhry. V prvních letech 1992–1995 odehrál juniorku. Následně se zúčastňoval singlové či deblových soutěží dospělých. Ve dvouhře byl nejdále ve druhém kole. Stávající rekord s 22 starty držel Mark Knowles. Absolutně nejvíce startů v řadě zaznamenala na wimbledonské trávě Britka Virginia Wadeová, když odehrála 26 ročníků. Martina Navrátilová se v All England Clubu bez přerušení objevila 24krát. Švýcar Roger Federer také navýšil rekord v počtu startů v grandslamové dvouhře za sebou, když od Australian Open 2000 nechyběl na žádném z padesáti devíti majorů. \n\nVýhrou v úvodním kole nad Slovákem Martinem Kližanem dosáhl první hráč světa Rafael Nadal na jubilejní 700. výhru na okruhu ATP Tour. Po výhře nad 24. nasazeným Francouzem Gaëlem Monfilsem postoupil na svém pátém grandslamu Jiří Veselý poprvé do třetí kola majoru, v němž nestačil na 144. australského hráče žebříčku Nicka Kyrgiose, startujícího stejně jako Čech na divokou kartu. Ten následně vyřadil Nadala a čtvrtfinálovou účastí zaznamenal svůj nejlepší výsledek dosavadní kariéry. \n\nFrancouzská turnajová čtrnáctka Jo-Wilfried Tsonga odehrála každý z úvodních dvou duelů ve dvou dnech. Dvojnásobný semifinalista londýnské události tak neměl před zápasem třetího kola ani jeden volný den. Nejdříve si poradil se zkušeným Rakušanem Jürgenem Melzerem v pěti setech a poté opět v pětisetové bitvě zdolal Američana Sama Querreyho. Utkání bylo přerušeno ve středu za stavu gamů 9:9 v pátém dějství, aby jej francouzský hráč získal v dalším odpoledni poměrem her 14:12. V osmifinále však nestačil na Novaka Djokoviće.\n\nProhrou v 1. kole od Federera se 83. tenista italský světa Paolo Lorenzi dotáhl na rekordní zápis Australana Marinka Matosevice, když ani potřinácté v řadě nepřešel úvodní kolo hlavní soutěže grandslamové dvouhry. Nejdále z Američanů se podíval devátý nasazený John Isner s dělovým servisem, který zde v roce 2010 odehrál nejdelší utkání tenisové historie. Premiérově v kariéře usiloval na dvorcích All England Clubu o postup do osmifinále. Tři ze čtyř tiebreaků proti turnajové devatenáctce Felicianu Lópezovi ovšem nezvládl. Poprvé po 103 letech wimbledonského turnaje se tak do osmifinále ženské ani mužské dvouhry neprobojoval žádný americký tenista. Naposledy předtím zástupci amerického tenisu chyběli v této fázi během ročníku 1911.\n\nPoprvé si čtvrtfinále na londýnském grandslamu zahrál pátý nasazený Stanislas Wawrinka proti krajanu Rogeru Federerovi. Jednalo se o vůbec první výlučně švýcarské čtvrtfinále ve 128leté historii Wimbledonu. Svou 42. čtvrtfinálovou účastí v grandslamové dvouhře překonal Federer stávající rekord Američana Jimmyho Connorse. Švýcar také kritizoval nový předpis znamenající přísnější dodržování bílého oblečení hráčů, jenž předepsal nosit i bílé spodní oblečení s maximálně centimetrovým barevným proužkem. \n\nVůbec poprvé prošel do semifinále grandslamu jedenáctý nasazený Bulhar Grigor Dimitrov poté, co mezi poslední osmičkou vyřadil 3:0 na sety skotského obhájce titulu Andyho Murrayho. Po Cvetaně Pironkovové se stal teprve druhým bulharským tenistou historie, jenž se probojoval do semifinále singlu na Grand Slamu.\n\nPremiérové semifinále majoru ve své kariéře hrál také osmý nasazený Kanaďan Milos Raonic, který do něj prošel přes australské překvapení turnaje Nicka Kyrgiose. V něm však nestačil na Rogera Federer. Tomu v každém setu trvajícím málo přes půl hodiny postačil jeden break, aby zvítězil 6–4, 6–4, 6–4.Basilejský rodák postoupil již do svého devátého wimbledonského finále, když všechny odehrané semifinálové duely zvládl.\n\nKyrgios byl již na prahu vyřazení ve druhém kole, ve kterém odvrátil devět mečbolů třináctému nasazenému Francouzi Richardu Gasquetovi a po pětisetovém dramatu dokázal vyhrát. Poté byl strůjcem dalšího překvapení soutěže, když v osmifinále vyřadil úřadující světovou jedničku a dvojnásobného wimbledonského vítěze Rafaela Nadala.\n\nNejvýše nasazený Srb Novak Djoković ztratil v úvodních čtyřech zápasech jen jediný set. Ve čtvrtfinále přešel přes chorvatskou turnajovou dvacet šestku Marina Čiliće po pětisetové bitvě, když doháněl ztrátu 1:2 na sady. Čilić se ve třetím kolem postaral o překvapení, když zdolal finalistu z roku 2010 a světovou šestku Tomáše Berdycha po třísetovém průběhu. V semifinále si Djoković poradil s nebezpečným Dimitrovem výsledkem 6–4, 3–6, 7–6 a 7–6.\n\nFinálové klání mezi Djokovićem a Federerem bylo 35. vzájemným střetnutím, čímž vyrovnali zápasovou bilanci svých trenérů přítomných v lóži Beckera a Edberga. Úvodní set dospěl do tiebreaku, z něhož vyšel vítězně Švýcar poměrem míčů 9:7, přestože v něm čelil dvěma setbolům za stavu 5:6 a 6:7. Ztráta jeho podání ve třetí hře druhého dějství stačila Srbovi ke srovnání sad na 1–1. Federer tak podruhé v celém turnaji přišel o servis.\n\nTřetí fáze finále se obešla bez prolomeného podání. Ve zkrácené hře tentokrát dominoval Jihoslovan poměrem míčů 7:4. Ve čtvrté sadě následovaly tři breaky v řadě, počínaje čtvrtým gamem. Djoković již vedl 5–2. Za stavu 5–3 podával na vítězství, ale zakončení duelu nezvládl. V následujícím gamu odvrátil Švýcar mečbol za stavu 30:40, když mu pomohlo jestřábí oko, které opravilo původně zahlášený aut na eso. Obrat v setu sedminásobný vítěz dovršil breakem na 7–5 a vynucením si rozhodující sady. V ní měl první příležitost prolomit podání švýcarský hráč za stavu her 3–3. Nevyužil ji, stejně jako soupeř tři příležitosti v následujícím gamu. K dalším dvěma breakbolům se Srb propracoval za stavu 5–4 na gamy a druhý z nich již proměnil díky Federerově bekhendu do pásky. To znamenalo vítězný konec zápasu i celého turnaje.\n\nDjoković získal po třech letech druhý wimbledonský titul a celkem sedmou trofej z Grand Slamu, první od Australian Open 2013. V pondělní aktualizaci žebříčku ATP ze 7. července se vrátil na pozici světové jedničky, kde vystřídal Nadala, a zahájil svůj 102. týden na čele světové klasifikace. Na předchozích 16 grandslamech se neprobojoval do finále jen čtyřikrát. Ve středu po turnaji byla naplánována jeho svatba s Jelenou Rističovou. Po dohrání uvedl: „\"Chci ho věnovat mé budoucí manželce a mému dítěti, které přijde na svět. Brzy se stanu otcem, takže se na to stále připravuju. Tohle je skvělá část mého života. Titul musím věnovat i rodičům a celému týmu, který mě stále podporuje\".“ Federer prohrál třetí grandslamové finále z posledních pěti, v téměř 33 letech, jako třetí nejstarší finalista Wimbledonu v open éře. Starším dvojnásobným finalistou byl pouze Ken Rosewall v letech 1970 a 1974.\n\nPětinásobná šampiónka a americká světová jednička Serena Williamsová vypadla ve třetím kole s francouzskou 25. nasazenou Alizé Cornetovou po setech 6–1, 3–6 a 4–6. Poprvé od ročníku 2005 tak favoritka skončila v All England Clubu před branami osmifinále. Po dvou gamech zamířily hráčky do šatny pro déšť. Následně vyhrála Williamsová pět her v řadě a získala úvodní sadu. Ve druhé čelila hrozbě „kanára“, když prohrávala již 0–5 na gamy. Po zvládnutém třetím dějství francouzská vítězka sdělila: „\"Tohle je největší překvapení turnaje, ona je jednička a nemůžu uvěřit, že jsem se o to postarala já … Před pár lety jsem na trávě nedokázala skoro hrát a teď jsem tady porazila Serenu Williamsovou\".“ Přispěla tak ke slabšímu výsledku zástupců Spojených států, když nikdo z amerických singlistů nepřešel poprvé po 103 letech třetí kolo.\n\nTřetí fázi nepřešla ani čínská světová dvojka Li Na, která skončila na raketě Barbory Záhlavové-Strýcové, která svou formu před grandslamem potvrdila finálovou účastí na birminghamském AEGON Classic 2014. Stejně jako na předcházejícím French Open 2014 tak dvě nejvýše nasazené tenistky vypadly již v prvním týdnu. Ve čtvrtém kole si Češka poradila s bývalou světovou jedničkou a desátou nasazenou Caroline Wozniackou. Dánce tak zmařila šanci stát se 12. aktivní tenistkou, jež by zkompletovala čtvrtfinálové účasti na všech čtyřech grandslamech. Naopak Záhlavová-Strýcová prošla premiérově do čtvrtfinále grandslamové dvouhry, když až na 33. pokus během turnajů velké čtyřky zůstala v pavouku i druhý týden.\n\nPoprvé v otevřené éře tenisu se do osmifinále majoru probojovaly čtyři české tenistky. Vedle Záhlavové-Strýcové, také 24letá Petra Kvitová, 27letá Lucie Šafářová a 19letá Tereza Smitková, když všechny figurovaly v dolní polovině pavouku. Smitková zažívala debut v hlavní soutěži majoru poté, co jako 175. tenistka žebříčku WTA zvládla tři kvalifikační kola. Ve třetí fázi dvouhry odvrátila dva mečboly se Srbkou Bojanou Jovanovskou. Mezi poslední šestnáctkou ji však deklasovala Šafářová, na níž uhrála jen dva gamy. Na turnaji však zahrála druhý nejvyšší počet – 30 es, když ji v této statistice předčila jen Kvitová.\n\nPremiérově také na londýnském pažitu postoupily mezi poslední osmičku hráček tři zástupkyně českého tenisu. Poprvé se do této fáze ve Wimbledonu probojovala světová třiadvacítka Lucie Šafářová, která předtím čtvrtfinále odehrála pouze na Australian Open 2007.\n\nV osmifinále byla vyřazena i úřadující vítězka Roland Garros Maria Šarapovová, kterou po dramatickém boji za 2.39 hodin vyřadila devátá nasazená Němka Angelique Kerberová. Ruska zahrála 49 nevynucených chyb oproti pouhým 11 soupeřky. Přestože dokázala odvrátit šest mečbolů, sedmý již znamenal postup německé hráčky. Kerberová po výhře dodala: „\"Je to neuvěřitelné … Byl to hrozně těžký zápas, obě jsme hrály na maximum a myslím, že to byl super tenis. Bylo to hodně těsné, každý set byl náročný, proto jsem moc šťastná, že jsem to zvládla a vyhrála\".“\n\n18leté americké hráčce Victorii Duvalové, která při svém debutu na wimbledonské trávě došla do druhého kola, bylo podle tiskové agentury AP v průběhu turnaje diagnostikováno zhoubné onemocnění – Hodgkinův lymfom v rané fázi s dobrou prognózou na vyléčení. Bioptické vzorky jí byly odebrány krátce před zahájením londýnského grandslamu. \n\nVzájemný duel mezi Kvitovou a Šafářovou znamenal historicky první české semifinále dvouhry na Grand Slamu. Šestá nasazená Kvitová zvítězila ve dvou setech a podruhé postoupila do wimbledonského finále. V něm se poprvé utkaly dvě tenistky narozené v 90. letech 20. století. Češka hladce přehrála 20letou Kanaďanku Eugenií Bouchardovou za 55 minut, která jí vzala pouhé tři hry. V pátém nejkratším finále ženské dvouhry ve Wimbledonu se tak stala osmou hráčkou otevřené éry, která vybojovala více než jednu mísu Venus Rosewater určenou pro šampiónky.\n\nSoutěž mužské čtyřhry překvapivě vyhrál nenasazený kanadsko-americký pár Vasek Pospisil a Jack Sock. V semifinále si poradili se zkušenými turnajovými pětkami Leanderem Paesem a Radkem Štěpánkem. Ve finálovém duelu pak zdolali první dvojici světa, bratrů Boba a Mika Bryanových, po velké pětisetové bitvě 7–6, 6–7, 6–4, 3–6 a 7–5. Pro oba se jednalo o první společný turnaj na okruhu a zároveň premiérové grandslamové finále i titul v této soutěži.\n\nPremiérový wimbledonský titul získal druhý pár světa Sara Erraniová a Roberta Vinciová z Itálie, jehož členky ve finále ženské čtyřhry zdolaly maďarsko-francouzský pár Tímea Babosová Kristina Mladenovicová po hladkém průběhu ve dvou setech. Italské hráčky tak zkompletovaly kariérní grandslam, vítězství na všech čtyřech turnajích velké čtyřky v ženské čtyřhře. Celkově si obě připsaly pátou deblovou trofej z této nejvyšší úrovně tenisu. Po turnaji se obě vrátily do čela světové klasifikace žebříčku WTA ve čtyřhře, když jej opustily 16. února 2014.\n\nMužskou dvouhru posedmé v kariéře ovládl první nasazený srbský tenista Novak Djoković, který se díky triumfu posunul v novém vydání žebříčku ATP na 1. místo.\n\nŽenskou dvouhru vyhrála česká jednička a světová šestka Petra Kvitová. Jednalo se o její druhý titul z londýnského grandslamu (první: 2011).\n\nV ženské čtyřhře zvítězil druhý nasazený italský pár Sara Erraniová a Roberta Vinciová, jehož obě členky tak zkompletovaly kariérní grandslam v této kategorii. Ve Wimbledonu slavily první titul. Na zbylých třech majorech triumfovaly již dříve\nMužskou čtyřhru opanovali nenasazení Kanaďan Vasek Pospisil a Američan Jack Sock. Pro oba se jednalo o první společný turnaj na okruhu a zároveň premiérové grandslamové finále i titul v mužském deblu.\n\nSmíšenou čtyřhru vyhrála patnáctá nasazená srbsko-australská dvojice Nenad Zimonjić a Samantha Stosurová. Pro Stosurovou to byl druhý titul z wimbledonského mixu a pro Nestora premiérový, avšak celkově pátý z této kategorie.\n\n\nCelkový rozpočet Wimbledonu 2014 byl proti předešlému ročníku navýšen o téměř tři miliony liber (o 10,8 %) a dosáhl částky 25 000 000 liber. Vítězové dvouher si připsali 1 760 000 liber, což představovalo meziroční nárůst o 160 tisíc liber.\n\nTenisté ve Wimbledonu 2014\n\nNásledující tenisté obdrželi divokou kartu do hlavních soutěží.\n\nNásledující tenisté postoupili do hlavních soutěží z kvalifikací.\n\n"}
{"id": "1007531", "url": "https://cs.wikipedia.org/wiki?curid=1007531", "title": "Tajuplný svět Alex Mackové", "text": "Tajuplný svět Alex Mackové\n\nTajuplný svět Alex Mackové (v anglickém originále The Secret World of Alex Mack) je americký dětský televizní seriál vysílaný poprvé na Nickelodeonu od 8. října 1994 do 15. ledna 1998.\n\nAlex Macková je obyčejná dospívající dívka žijící se svými rodiči, Georgem a Barbarou a starší sestrou Annie, ve městě Rajské Údolí. Během návratu domů po svém prvním dni na nižší střední škole (Junior High School; ekvivalent českého 2. stupně základní školy), ji téměř přejede náklaďák z místní chemičky a vylije se na ni přísně tajná chemická látka GC-161. Brzy zjistí, že jí tato látka dala zvláštní schopnosti, mezi něž patří telekineze, schopnost metat elektrické výboje z prstů a schopnost přeměnit se do kapalné formy. Nicméně, její schopnosti dokážou být nepředvídatelné (například když její pokožka začne jasně zářit, když je nervózní). Alex se svěří jen své sestře Annie a svému nejlepšímu kamarádovi Rayovi a na jejich radu se rozhodne utajit své schopnosti přede všemi ostatními, včetně svých rodičů.\n\nNa konci čtvrté řady seriálu se podaří lidem z chemičky odhalit, že dítě zasažené chemikálií GC-161 je Alex. Poté co je osvobozena a Daniella Atronová (ředitelka a majitelka chemičky v Rajském Údolí) je zatčena, dá otec Alex látku pro neutralizaci účinků GC-161, ale seriál končí otevřeně bez vysvětlení jestli Alex látku použila. Jeden z tvůrců seriálu, Ken Lipman, v roce 2012 prozradil, že Alex přípravek pro odstranění svých schopností nikdy nepoužila.\n\n\n\n\n\n\n\nSeriál napsali Thomas W. Lynch a Ken Lipman. Nápad na příběh o dítěti, které kvůli chemické nehodě získá nadpřirozené schopnosti, dostal Lipman ve svém dětství. Inspirací mu byl jeho otec, jaderný fyzik, který skladoval radioaktivní materiál doma v garáži. Hlavní postava měla být původně chlapcem, ale po prodání seriálu Nickelodeonu byla změněna na dívku.\n\nSeriál se natáčel ve městě Valencia v Kalifornii a v Santa Clarita Valley. Scény na nižší střední škole (Junior High School) se natáčely na Základní škole Charlese Helmerse (Charles Helmers Elementary School) a na Základní škole Jamese Fostera (James Foster Elementary School) a scény z vyšší střední školy (Senior High School) jsou situovány v Castaic Middle School.\n\nSouběžně s vysíláním seriálu byla vydána také knižní série pro mladé čtenáře. Příběh knih je nezávislý na televizním seriálu s výjimkou první a poslední knihy v sérii, které odpovídají jeho začátku a konci.\n\n"}
{"id": "1007532", "url": "https://cs.wikipedia.org/wiki?curid=1007532", "title": "Štěpán Pučálka", "text": "Štěpán Pučálka\n\nŠtěpán Pučálka (26. prosince 1845 Bělčice – 2. února 1914 Hradiště u Blovic) byl český lékař, organizátor kulturního života a komunální politik v Blovicích u Plzně.\n\nNarodil se 26. prosince 1845 v Bělčicích u Blatné v rodině zemědělce. Studoval hlavní školu a gymnázium v Písku a v letech 1865-70 pražskou lékařskou fakultu. Promoval na doktora mediciny 18. března 1871, na magistra porodnictví 13. dubna téhož roku a na doktora chirurgie 9. října 1872.\n\nPřestěhoval se do Blovic, kde se stal od 1. ledna 1872 městským, a brzy poté i železničním a panským lékařem. Od roku 1879 zajišťoval zdravotní péči také ve 25 obcích tehdejšího blovického okresu.\n\nVedle své činnosti praktického lékaře působil i v kulturní a samosprávné oblasti. Jako student byl činný v prvním výboru spolku českých mediků. Později se stal delegátem Ústřední jednoty českých lékařů a aktivním členem lékařské komory, kde v letech 1902-04 podal návrh na zavedení českého jazyka u zkoušek a na zřízení penzijního fondu s povinným členstvím. Řadu let předsedal plzeňské lékařské župě a byl tam zvolen čestným členem. V Blovicích spoluzaložil a přes třicet let vedl literární spolek, který také organizoval přednášky, hudební a pěvecká vystoupení.\n\nDlouhodobě se rovněž účastnil blovické komunální politiky. Přes třicet let zasedal v městském zastupitelstvu. Byl též členem městské rady, městským školním dozorcem a předsedou ředitelstva městské spořitelny. U příležitosti čtyřicátého výročí promoce mu bylo uděleno čestné občanství.\n\nPříležitostně také přispíval do \"Časopisu českých lékařů\".\n\nZemřel 2. února 1914 v Hradišti u Blovic.\n"}
{"id": "1007534", "url": "https://cs.wikipedia.org/wiki?curid=1007534", "title": "Pučálka (rozcestník)", "text": "Pučálka (rozcestník)\n\nVýraz pučálka může znamenat:\n\n\n\n"}
{"id": "1007535", "url": "https://cs.wikipedia.org/wiki?curid=1007535", "title": "Mistrovství světa ve fotbale 2014 – skupina G", "text": "Mistrovství světa ve fotbale 2014 – skupina G\n\nSkupina G Mistrovství světa ve fotbale 2014 byla jednou z osmi základních skupin tohoto šampionátu. Nalosovány do ní byly celky Německa, Portugalska, Ghany a USA.\n\n\"Poznámka: Žebříček z října 2013 byl použit pro určení nasazení při konečném pořadí losování skupin na Mistrovství světa. Žebříček z června 2014 ukazuje aktuální pořadí mužstva ve světovém žebříčku FIFA.\"\n\n\"Všechny časy zápasů jsou v SELČ.\"\n\nObě mužstva se spolu utkala v předchozích sedmnácti zápasech, mimo jiné i v zápase o 3. místo na Mistrovství světa 2006, kde utkání lépe zvládlo Německo a vyhrálo 3:1. Jejich poslední střetnutí se uskutečnilo v základní skupině na Mistrovství Evropy 2012, kde brankou útočníka Maria Gómeze zvítězilo Německo poměrem 1:0.\n\nOba týmy se spolu střetly v předchozích čtyřech zápasech, včetně dvou po sobě jdoucích Mistrovství světa, ve kterých byla vždy úspěšnější Ghana. Na MS v roce 2006 porazila USA v základní skupině 2:1 a v roce 2010 zvítězila v osmifinále po prodloužení 2:1, kde zápas gólem v 93. minutě rozhodl Asamoah Gyan.\n\nObě mužstva se spolu utkala v předchozích dvou utkáních, včetně základní skupiny na Mistrovství světa ve fotbale 2010, kde utkání rozhodl jediným gólem Mesut Özil a Německo tak zvítězilo 1:0.\n\nZajímavým faktorem tohoto utkání bylo střetnutí dvou bratrů Jérômea a Kevina-Prince Boatengových, kteří stáli proti sobě (stejně jako na předchozím MS 2010 v Jihoafrické republice). V ghanském dresu hráli společně bratři André Ayew a Jordan Ayew. Němec polského původu Miroslav Klose, který vyrovnával na konečných 2:2, vstřelil na světových šampionátech už 15. gól, čímž vyrovnal rekord Brazilce Ronalda.\n\nOba týmy se spolu střetly v předchozích pěti zápasech, včetně základní skupiny na Mistrovství světa ve fotbale 2002, které vyhrálo mužstvo USA 3:2. Portugalský obránce Pepe byl suspendován na tento zápas, poté, co byl vyloučen v utkání proti Německu.\n\nOba týmy se spolu střetly v předchozích devíti utkáních, včetně dvou utkáních na Mistrovství světa, které vyhrálo Německo. Na MS v roce 1998 porazilo USA v základní skupině 2:0 a v roce 2002 vyhrálo ve čtvrtfinále výsledkem 1:0, kde zápas brankou v 39. minutě rozhodl záložník Michael Ballack. Aktuální trenér Spojených států Jürgen Klinsmann hrál za Německo na třech světových šampionátech (na MS v roce 1998 vstřelil druhý gól v utkání proti Spojeným státům), a také se mu jako trenérovi Německa podařilo v roce 2006 s aktuálním německým koučem Joachimem Löwem, který plnil funkci jeho asistenta, postoupit na Mistrovství světa.\n\nOba týmy se ještě nikdy předtím spolu nestřetly.\n"}
{"id": "1007539", "url": "https://cs.wikipedia.org/wiki?curid=1007539", "title": "Mistrovství světa ve fotbale 2014 – skupina H", "text": "Mistrovství světa ve fotbale 2014 – skupina H\n\nSkupina H Mistrovství světa ve fotbale 2014 byla jednou z osmi základních skupin tohoto šampionátu. Nalosovány do ní byly celky Belgie, Alžírska, Ruska a Jižní Korey.\n\n\"Poznámka: Žebříček z října 2013 byl použit pro určení nasazení při konečném pořadí losování skupin na Mistrovství světa. Žebříček z června 2014 ukazuje aktuální pořadí mužstva ve světovém žebříčku FIFA.\"\n\n\"Všechny časy zápasů jsou v SELČ.\"\n\nObě mužstva se spolu utkala v předchozích dvou utkáních a obě tyto utkání byly přátelské. Naposledy se spolu střetly v roce 2003, kdy Belgie vyhrála 3:1.\n\nFavorizovaná Belgie považovaná za černého koně šampionátu 2014 se v prvním zápase s Alžírskem natrápila. Dlouhou dobu prohrávala 0:1 a herně byla nevýrazná. Obrat v utkání se zdařil až po vystřídaní Romela Lukaka, který se neprosadil, nahradil jej Marouane Fellaini, hráč Manchesteru United, kde neměl příliš podařenou sezonu 2013/14. V zápase s Alžírskem se dokázal gólově prosadit, jeho branka hlavou načala obrat, který dokonal Dries Mertens.\n\nOba týmy se spolu utkaly pouze v jednom utkání a to v přátelském utkání v roce 2013, kdy Rusko gólem Dmitrije Tarasova zvítězilo 2:1.\n\nZápas Ruska s Jižní Koreou skončil remízou 1:1. Brankář Igor Akinfejev vyrobil minelu, která znamenala vedení soupeře. Střelu mířící přímo na něj si srazil do sítě. Rusové stačili pouze vyrovnat.\n\nOba týmy se spolu střetly v osmi zápasech (včetně zápasů hraných s dřívějším mužstvem Sovětského svazu), včetně čtyř zápasů na Mistrovství světa. Na MS v roce 1970 porazilo SSSR družstvo Belgie v základní skupině 4:1, v roce 1982 zvítězilo opět mužstvo SSSR, když v druhé fázi skupin zvítězilo 1:0, následující mistrovství v roce 1986 oplatila Belgie porážku Sovětskému týmu a zvítězila v osmifinále 4:3 po prodloužení a konečně v roce 2002 porazila v základní skupině Belgie výběr Ruska 3:2. Naposledy se obě mužstva utkala při přátelském zápase v roce 2010, kde dvěma góly rozhodl zápas belgický útočník Romelu Lukaku.\n\nBelgie vyhrála i svůj druhý zápas na turnaji, což jí zajistilo definitivu postupu do osmifinále. Vítězný gól vstřelil mladý reprezentant Divock Origi, který se dostal na hřiště v průběhu druhého poločasu (byla to jeho první branka za belgické A-mužstvo, před mistrovstvím měl na svém kontě navíc pouze dva přípravné zápasy). Romelu Lukaku byl stejně jako v prvním zápase proti Alžírsku střídán, aniž by se prosadil.\n\nObě mužstva se spolu utkala pouze v jenom utkání a to v přátelské zápase v roce 1985, kde zápas lépe zvládla Korea a zvítězila 2:0.\n\nGólově bohaté střetnutí. Alžírsko začalo velmi aktivně a v prvním poločase soupeře výrazně přehrávalo, nasázelo mu tři branky. Jihokorejci ožili až ve druhé půli, kdy se dokázali i oni střelecky prosadit.\n\nObě mužstva se spolu utkala v předchozích dvou zápasech, včetně dvou základních skupin Mistrovství světa (1990: Jižní Korea 0:2 Belgie; 1998: Jižní Korea 1:1 Belgie). Jejich poslední střetnutí se uskutečnilo v roce 1999, kde šlo o přátelské utkání, které Belgie zvládla výsledkem 2:1.\nOba stávající trenéři Marc Wilmots a Hong Mjong-po hráli proti sobě jako hráči na Mistrovství světa 1998.\n\nPřed tímto zápasem měli Belgičané jistotu postupu, kouč Wilmots si proto mohl dovolit značně obměnit sestavu, na hřiště se tak poprvé dostalo několik nových hráčů (i když to bylo i částečně vynucené některými zraněními, např. Vermaelena, Kompanyho, Witsela). Jižní Korea měla ještě šanci na postup, ale nepříliš velkou. Na konci prvního poločasu skočil Steven Defour oběma nohama na holeň Kim Šin-uka a byl vyloučen, ale hru Belgie to téměř nepoznamenalo, i tak se dostávala do šancí. Utkání rozhodl v 78. minutě Jan Vertonghen, který dorazil do sítě vyraženou střelu Divocka Origiho. Belgie získala poprvé na MS v základní skupině plný počet 9 bodů, Jižní Korea skončila na čtvrtém místě a byla vyřazena.\n\nOba týmy se spolu střetly pouze v jednom zápase (v době za Sovětského svazu) a to v přátelském utkání v roce 1964, kdy zápas skončil shodně 2:2.\n\nV zápase Alžírska s favorizovaným Ruskem se zrodila remíza 1:1, vyrovnávající gól na konečných 1:1 vstřelil hlavou Alžířan Islám Slimaní po špatném odhadu ruského brankáře Akinfejeva, remíza znamenala historicky první postup Alžírska do osmifinále MS na úkor Ruska.\n"}
{"id": "1007540", "url": "https://cs.wikipedia.org/wiki?curid=1007540", "title": "Seznam dílů seriálu Tajuplný svět Alex Mackové", "text": "Seznam dílů seriálu Tajuplný svět Alex Mackové\n\nToto je seznam dílů seriálu \"Tajuplný svět Alex Mackové\". Americký televizní seriál \"Tajuplný svět Alex Mackové\" byl původně vysílán televizí Nickelodeon od 8. října 1994 do 15. ledna 1998.\n\n<onlyinclude></onlyinclude>\n\n"}
{"id": "1007541", "url": "https://cs.wikipedia.org/wiki?curid=1007541", "title": "Blaise Matuidi", "text": "Blaise Matuidi\n\nBlaise Matuidi (* 9. dubna 1987, Toulouse, Francie) je francouzský fotbalový záložník a reprezentant s angolskými kořeny, od léta 2017 hráč klubu Juventus FC. Účastník Mistrovství světa 2014 v Brazílii a EURA 2016 ve Francii.\n\nV seniorském fotbale debutoval v dresu Troyes AC, pak hrál za AS Saint-Étienne.\n\nV červenci 2011 podepsal tříletý kontrakt s Paris Saint-Germain FC. V létě 2017 se stěhoval do Itálie, posílil Juventus FC z Turína.\n\nHrál za mládežnické výběry Francie v kategorii U19 a U21.\n\nBlaise Matuidi debutoval v A-týmu Francie 7. září 2010 pod trenérem Laurentem Blancem v kvalifikačním utkání proti reprezentaci Bosny a Hercegoviny (výhra 2:0), dostal se na hřiště v 81. minutě.\n\nNa EURU 2012 konaném v Polsku a na Ukrajině byl součástí 23-členného týmu, ale kvůli zranění neodehrál ani jeden zápas (Francie na šampionátu prohrála 0:2 ve čtvrtfinále se Španělskem).\n\nTrenér Didier Deschamps jej vzal na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1. Matuidi vstřelil jeden gól v základní skupině E proti Švýcarsku (výhra 5:2).\nPředstavil se i na domácím EURU 2016.\n\n"}
{"id": "1007542", "url": "https://cs.wikipedia.org/wiki?curid=1007542", "title": "Wesel", "text": "Wesel\n\nWesel je město v severozápadní části německé spolkové země Severní Porýní-Vestfálsko. Je hlavním městem okresu Wesel. Území města je rozděleno na 5 správních obvodů, mezi části města patří Lackhausen, Obrighoven, Ginderich, Feldmark, Fusternberg, Büderich, Flüren a Blumenkamp. Leží na soutoku řek Rýn a Lippe.\n\nPrvní záznamy o městě sahají do 8. století, kdy se zde nacházelo francké sídlo. Od 12. století přešlo pod správu Klevského vévodství. V 15. století se stalo součástí Hanzy. V rámci Klevského vévodství představovalo druhé největší (hned po Kolíně nad Rýnem) celní překladiště. Bylo významným obchodím centrem a střediskem pro překládání a směnu zboží.\n\nV roce 1590 bylo město po čtyřletém obléhání obsazeno Španěly. Během osmdesátileté války se ve městě následně střídala vláda Španělů a Nizozemců. Roku 1672 obsadily město francouzské jednotky, vedené Ludvíkem II. Bourbonem, knížetem z Condé. V rámci dědictví připadlo město roku 1609 Hohenzollernům z Braniborského markrabství. Ti však až do roku 1678 nebyli schopni převzít kontrolu nad městem, což vyřešil až Nijmegenský mír. Ačkoli mělo město dobré opevnění, Prusové ho během sedmileté války vyklidili, a následně ho okupovali Francouzi. Na jejím konci bylo navráceno zpět Prusům. V 18. století byl pruským guvernérem města polní maršál Friedrich Wilhelm von Dossow. V rámci Schönbrunnské smlouvy bylo město roku 1805 postoupeno Francii. Francouzi následně zesílili opevnění města a postavili obdélná opevnění Citadelle Napoleon (v Büderichu) a Citadelle Bonaparte (na rýnském ostrově), které byly pojmenovány na počest Napoleona Bonaparte. Ačkoli spojenci vyhlásili roku 1813 nad městem blokádu, zůstalo pod správou Francie až do konce Napoleonských válek, kdy se stalo součástí pruské provincie Velkovévodství Dolní Porýní. Citadelle Napoleon byla následně přejmenována na Fort Blücher (na počest pruského maršála Gebharda Leberechta von Blüchera).\n\nBěhem druhé světové války se ve městě nacházely skladiště a spediční centra, což bylo důvodem spojeneckých náletů. Ve dnech 16., 17. a 19. února 1945 zažilo město bombardování, které zničilo 97 % budov. Zároveň došlo na rozkaz Wehrmachtu ke zničení mostů přes řeky Rýn a Lippe, aby se zabránilo spojencům v postupu. 10. března byl následně zničen i 1,9 km dlouhý železniční most přes Rýn, který byl do té doby posledním mostem v německých rukou. V rámci Operace Plunder čelilo město ostřelování spojeneckých vojsk a opětovného bombardování letouny RAF. Dne 23. března ve 21:00 shazoval každý z letců desetitunovou bombu, jednalo se tak o nejtěžší bomby shozené během druhé světové války. V následných spojeneckých bojích byl zraněn minimální počet lidí. V rámci Operace Varsity, největší vzdušné operace války, bylo do okolí města vysazeno 18 000 vojáků. V tu dobu podléhalo již město útoku speciálních jednotek Spojeného království. Spojenecké jednotky následně překročily Rýn v pozemních transportérech. Od roku 1939 se populace z počátečních 25 000 snížila na 1 900 (v roce 1945). Roku 1946 se město stalo součástí spolkové země Severní Porýní-Vestfálsko.\n\n\nVe městě se nachází hlavní nádraží a železniční stanice Wesel-Feldmark. Železnice spojuje Wesel s městy Oberhausen, Duisburg, Düsseldorf, Kolín nad Rýnem a Mönchengladbach.\n\nSeznam starostů města od roku 1808 (od roku 1896 zvaných \"primátor\"):\n\n\n\n\n"}
{"id": "1007544", "url": "https://cs.wikipedia.org/wiki?curid=1007544", "title": "Výsledky českých reprezentantů v judu 2014", "text": "Výsledky českých reprezentantů v judu 2014\n\nTento článek uvádí výsledky českých reprezentantů v judu na mezinárodních podnicích za rok 2014.\n\nTurnaje v judu:\n\n\"výsledky z mistrovství světa\"\n\n\"výsledky z mistrovství Evropy\"\n"}
{"id": "1007558", "url": "https://cs.wikipedia.org/wiki?curid=1007558", "title": "Ondřej Schrutz", "text": "Ondřej Schrutz\n\nOndřej Schrutz (25. listopadu 1865 Rodvínov – 28. prosince 1932 Praha) byl český lékař, profesor Univerzity Karlovy, odborník na epidemiologii a dějiny lékařství.\n\nNarodil se 25, listopadu 1865 v Rodvínově u Jindřichova Hradce. Vystudoval jindřichohradecké gymnázium a 29. listopadu 1890 promoval na české lékařské fakultě.\n\nV letech 1888-95 byl asistentem v ústavu pro normální anatomii. Roku 1894 se stal docentem plastické anatomie při malířské (později výtvarné) akademii a o rok později i v umělecko-průmyslové škole. Roku 1896 se habilitoval na české lékařské fakultě pro dějiny lékařství a epidemiologii. Roku 1899 získal titul mimořádného profesora.\n\nByl rovněž notářem lékařského sboru doktorů v Praze. Uskutečnil několik stáží v Itálii, Německu a Rusku.\n\nRoku 1920 byl jmenován řádným profesorem. Inicioval vznik Ústavu dějin lékařství při lékařské fakultě a od r. 1924 stál v jeho čele. Ve školním roce 1929-30 zastával funkci děkana lékařské fakulty.\n\nZemřel 28. prosince 1932 v Praze na zápal plic, téměř přesně rok po úmrtí své manželky.\n\nZabýval se hlavně dějinami antické, středověké a islámské mediciny. Soustředil se zejména na dílo Hippokrata a jeho následovníků.\n\nSamostatně vyšly např. tyto jeho práce:\n\nPublikoval rovněž v časopisech (např. studie Die Medizin der Araber, uveřejměná v \"Handbuch der Geschichte der Medizin\" v Jeně r. 1902, popř. Ukázka zdravotních poměrů v Čechách za Karla IV. a Václava IV. v \"České revue\" r. 1898 nebo řada článků v \"Časopise českých lékařů\").\n\nPřispíval do Ottova slovníku naučného pod značkou \"Srz\".\n\n"}
{"id": "1007562", "url": "https://cs.wikipedia.org/wiki?curid=1007562", "title": "Folklórní soubor Hořeňák", "text": "Folklórní soubor Hořeňák\n\nFolklorní soubor Hořeňák je soubor z Lázní Bělohrad.\n\nSoubor byl založen v roce 1949 a u jeho zrodu stál hudební pedagog Vratislav Vycpálek. V roce 2017 má soubor přibližně 45 členů a je sdružován pod občanským sdružením FS Hořeňák a Hořeňáček, o. s. Od roku 1975 je soubor organizátorem folklorních slavností písní a tanců „\"Pod Zvičinou\"\" v Lázních Bělohradě, které se každoročně konají v polovině června. \n\nSlavnosti nejprve vznikly jako krajská přehlídka folklorních souborů východočeského kraje, trvaly dva dny a jeden soubor z jiného regionu byl pozván jako host přehlídky. Po roce 1989 se z přehlídky stal Mezinárodní folklorní festival Pod Zvičinou a trvá 3 dny. Od roku 2000 je tento festival čtyřdenní, připojila se soutěž \"Polka rallye\" a festival získal na větší oblíbenosti u diváků. Hořeňák má ve svém programu tance, písně a lidová vyprávění z Podkrkonoší a regionu Hořicka a Novopacka. V minulosti se účastnil mnoha mezinárodních folklorních festivalů téměř po celé Evropě, v Jižní a Severní Americe a v Asii, vystupoval a natáčel pro Českou televizi i rozhlas. Hořeňák se účastnil zápisu do Guinessovy knihy rekordů, kdy 20 minut na jednom místě v německém Altenburgu tančilo 3 700 tanečníků z různých států na danou choreografii.\n\nObecný zájem o lidovou píseň podnítila na přelomu 18. a 19. století sbírka Johanna Gottlieba Herdera \"Stimmem der Völker in Liedern\" (Hlasy národů v písních, 1807), kde v překladech uvedl písně různých národů. Z podnětu vídeňské Gesselschaft der Musikfreunde (Společnost přátel hudby) a za dohledu centrálních úřadů byly v jednotlivých zemích monarchie zahájeny v roce 1819 rozsáhlé sběry lidových písní. Výsledky sběratelské činnosti na našem území byly shromážděny do dvou rukopisných sbírek - guberniální (z území Moravy a Slezska) a kolowratské (z území Čech). František Antonín hrabě Kolowrat - Liebštejnský, prezident zemského gubernia a nejvyšší purkrabí království českého, vydal 1819 nařízení o sběru v Čechách všem 16 krajským guberniím a pražskému hejtmanství a rozsáhlý nevídaný sběr byl zahájen. Po letech lze konstatovat, že Zemské prezidium v Praze, které české příspěvky soustřeďovalo, nejenže nebylo ani jednou po tři roky urgováno o uspíšení své zásilky, ale navíc nikoho z vídeňského ministerstva vnitra ani z Gesselschaft der Musikfreunde nezajímalo, že z Čech nebylo - na rozdíl od ostatních zemí monarchie - do Vídně odesláno vůbec nic, a oba exempláře kolowratského rukopisu tedy archivují literární a hudební archivy Národního muzea v Praze. Pro úplnost uveďme, že na zřízení Vlasteneckého muzea v roce 1818 (dnes Národního muzea) se význačným způsobem podílel právě hrabě F. A. Kolowrat-Liebštejnský.\n\nKdyž přeskočíme do konce 19. století, pak zájem o sběr tanečního folkloru vzbudil Josef Vycpálek (1847-1922), profesor piaristického gymnázia v Rychnově nad Kněžnou, kolowratský zámecký archivář, zakladatel tancepisu a sběratel lidových tanců zejména na Rychnovsku, Táborsku a Choceradsku. Díky zručnému stenografování a kategorizaci kroků totiž dokázal zachytit taneční pohyb dopodrobna slovem a zahájil tak novou epochu v dokumentaci lidových tanců. Pro Národopisnou výstavu českoslovanskou v roce 1895 pořídil obsáhlý seznam lidových tanců a za účast na ní byl perzekvován. V roce 1947 pak získal pražský Soubor písní a tanců Josefa Vycpálka jméno Josefa Vycpálka.\n\nVznik Hořeňáku je spojen se synem Josefa Vycpálka, profesorem pražské Akademie múzických umění dr. Vratislavem Vycpálkem (* 30. 7.1892 Rychnov nad Kněžnou, † 9. 10. 1962 Praha), hudebním skladatelem (složil více než 80 skladeb, písní a tanců), sběratelem a propagátorem lidové písně a folklóru. Také on byl profesorem ne však ve svém rodišti, ale v Praze. Doplňme, že měl za manželku dceru rychnovského rodáka Otmara Vaňorného, vynikajícího překladatele z řečtiny a latiny. Právě Vratislav Vycpálek stál u kolébky Hořeňáku, když kolem sebe soustředil několik mladých lidí z Horní Nové Vsi, vtiskl jim do vínku lásku k lidovému tanci, zpěvu a podnítil je k založení souboru. Ti se pak scházeli - původně šest párů, a protože místnost na zkoušky nebyla, nacvičovali a tancovali bez hudby; i kroje byly vypůjčené. Soubor - tehdy se říkalo taneční kroužek - obnovil zvyk \"Staročeského máje\", příležitostně se zúčastňoval národopisných slavností, soutěží lidové umělecké tvořivosti, a jak to bývalo, cílevědomější činnost se projevovala před nějakou soutěží.\n\nDo roku 1954 vedl soubor dr. Vratislav Vycpálek, po něm nastoupil a soubor vedl do roku 1959 pan Groh. V roce 1957 se soubor zúčastnil slavností písní a tanců \"U nás na Náchodsku\". V těchto letech taneční složku souboru vedl Jindřich Rychtera, muziku obstarávala jen harmonika a klarinet. Až učitel Josef Stejskal soustředil devět muzikantů - amatérů a ti v zimním období nacvičovali lidovou hudbu především dětskému souboru. \n\nOd roku 1959 začaly zápisy v souborové kronice a nastal zvrat: Muzikanti už byli, i když věk 60 let nebyl výjimkou, a vedení souboru a hraní na basu se ujal až do roku 1963 učitel v Horní Nové Vsi Josef Stejskal. Předtím prošel krátkou praxí v brněnském vojenském souboru Jánošík a hrál i ve stejnojmenném filmu. To vysvětluje fakt, že na repertoáru budoucího Hořeňáku byly Karičky, Zbojnický tanec i valašský Cigánský.. Soubor vystupoval v prvních svých krojích, které měly ráz všeobecného kroje českého a jež navrhla paní Matoušková z Hradce Králové. Stejskalova muzikantská záliba se projevila v souboru, a tak ještě v tom roce jeho členové souboru vystoupili pro děti na vánoční besídce a na okresním kole soutěže tvořivosti mládeže (tehdy se říkalo STM) v Hradci Králové. Velkým pomocníkem Vratislava Vycpálka a Josefa Stejskala byl Antonín Ódl. Právě on pomáhal rozvíjet taneční i hudební činnost (muzika byla jen harmonika a klarinet) a soubor se od roku 1957 zúčastňoval folklorních slavností U nás na Náchodsku.\n\nV roce 1961 se dávaly různé návrhy na jméno souboru - Hulán, Obkročák, Rejdovák, ale konečné rozhodnutí nepadlo.\n\nPo roce 1963 po odchodu Josefa Stejskala se vedení souboru ujali Antonín Jarušek a Stanislav Brůna, hudbu vedl L. Švitorka a taneční složku Jindřich Rychtera. Spolupráce s profesory Pavlem Krejčím a Františkem Bonušem pak přinesla zásadní změnu - orientací výlučně na český folklor, především na tance, písně i lidová vyprávění z Podkrkonoší, regionu Hořicka a Novopacka. Právě oni dali výběrem a zpracováním souboru „vizáž\", naprosto nezaměnitelnou s jinými soubory, které už v té době pracovaly v severovýchodních Čechách. \n\nV repertoáru zakotvily tance z Podkrkonoší, ale i tance obrození a folklor městské periferie. Soubor se stylově vyhraňoval a svou tvář utvrzoval v povědomí veřejnosti působivými programovými bloky, jako byly např. Okolo Javoří, Rok pod horami, Chléb a písně, Chození po májích. Program se vyznačoval rázovitým humorem, byť trochu silácky drsným, a i taneční technika se stylizovala do tvrdší podoby. Na doporučení Františka Bonuše a Pavla Krejčího soubor odjel na festival U nás na Náchodsku, a tak se v tom roce dostal znovu tam, kde již účinkoval ve svém začátku. Ale na tento festival - říkalo se mu Rýzmburk - se již nedalo jet bez jména. Přemýšlelo se, až se přišlo na jméno Hořeňák. Ze souboru se postupně stal pevně stmelený kolektiv, kde jeden chápe druhého a překážkou nebyl ani rozdílný věk jeho členů, někdy i několik desítek roků. Za dlouhá léta svého působení, a to jak uměleckého, tak i kulturního, si vytvořil osobitý hudební, taneční i slovesný repertoár, který ve svých hlavních rysech vychází z romantických historických vrstev folkloru v Podkrkonoší. \n\nTen dále doplňuje z jiných podhorských krajů Čech, především Podorlicka a z Českomoravské vysočiny. Hořeňák se dostává do povědomí diváků i organizátorů, vystupuje doma i v celém okolí na nejrůznějších slavnostech, jako byly letní mírové slavnosti, ale i třeba požárnické, stejně tak na dožínkách, oslavách Prvního máje i Mezinárodního dne žen (MDŽ), národních i mezinárodních družstevních dnech, na výstavách (např. 50 let SSSR), oslavách výročí Února, Dnech tisku, rozhlasu a televize (a stejně tak i na Slavnostech Rudého práva), oslavách Velké říjnové socialistické revoluce a Měsíce československo-sovětského přátelství, u příležitosti výročí osvobození naší vlasti Sovětskou armádou, na Dnech družby (včetně vystoupení pro sovětské vojáky v Jičíně), Dnech kultury u nás i v cizině, na konferencích brigád socialistické práce či oslavách Slovenského národního povstání. Stejně tak tomu bylo i na večerech družby, nejrůznějších konferencích (např. Jednoty), předáváních rudých praporů, ale i na sjezdu baráčníků, nadílkách Dědy Mráze, soutěžích tvořivosti mládeže (STM) i přehlídkách lidové umělecké tvořivosti (LUT), na schůzích Svazu československo-sovětského přátelství (SČSP) i jednotných zemědělských družstev (JZD), na nejrůznějších výstavách (např. ovoce a zeleniny, ale i na celostátní výstavě AGRA v Nitře), na dětských dnech, na plesech i šibřinkách. Soubor vystupoval pro jiskry a pionýry, v kulturních klubech JZD, na setkáních s FDJ (organizací Svobodné německé mládeže), na sportovních hrách i na Dnu nevidomých. Soubor se účastnil brigád na sběru železného šrotu, vítání občánků do života, soutěží národopisných skupin, konferencí brigád socialistické práce (BSP), výchovných koncertů a také na oslavách 100. výročí narození Josefa Kožíška (známého pedagoga a „znatele dětské duše\"), na slavnostních otevřeních škol, filmových festivalech pracujících, na festivalech a nejrůznějších soutěžích.\n\nK 15. výročí vzniku souboru v roce 1964 byl vytištěn nový propagační materiál i nové plakáty a Hořeňák natáčel poprvé pro televizi. Podle návrhu PhDr. Jiřiny Langhammerové z Národopisného muzea v Praze se daly šít nové, vyšívané kroje. Dalo moc práce, než se vše sehnalo tak, jak mělo být. Hořeňák měl za sebou již několik zájezdů do zahraničí a znovu byl založen dětský soubor, který dostal název \"Hořeňáček\". S dětmi je velmi dobrá práce, měly nové kroje a vystupovaly už i samostatně, ale musela jim stále hrát muzika od velkého souboru, což bylo velmi náročné. Kroniky podávaly svědectví o letité sousedské spolupráci s folklorními slavnostmi „U nás na Náchodsku\", o úspěších i prohrách na domácích scénách, o zájmu pořadatelů zahraničních festivalů a setkáních, o přátelství se souborem z Altenburgu v bývalé NDR. Ale taky o potížích s místními orgány, aby soubor mohl vůbec vyjet za těmito přáteli. V roce 1966 se ujal vedení souboru Jaroslav Čístecký, primášem a vedoucím hudby byl již delší dobu F. Fól. Poprvé soubor vyjel do Strážnice a popáté na festival U nás na Náchodsku.\n\nV roce 1967 se do čela souboru dostala Eva Jarušková a Hořeňák jel poprvé na festival českých souborů do Prahy. Od roku 1971 stáli v čele souboru manželé Jana Rychterová (vede pečlivě i souborovou kroniku) a Jindřich Rychtera; ten se stal zároveň organizačním vedoucím, který již byl v souboru naprosto nezbytný. Stále se zkoušelo v tělocvičně, kde nebylo topení ani nejzákladnější hygienické zařízení. Byly potřeba kroje, boty a nebyl zřizovatel. V tradici pokračovali oba jejich synové Martin Rychtera (tanečník) a Milan Rychtera (choreograf). V roce 1972 přes všechny nesnáze bylo dost vystoupení, soubor měl 14. října 1972 pětisté vystoupení od svého vzniku.\n\nV roce 1974 Hořeňák nadále se selskou tvrdohlavostí bojoval, navíc od toho roku byl organizátorem mezinárodních folklórních slavností písní a tanců \"Pod Zvičinou\" a Bažantnice se stala místem každoročního setkávání souborů nejen z východočeského kraje. Zajímal se o něj hradecký i pražský rozhlas. K 25. výročí vzniku souboru se dal vytisknout nový propagační materiál a plakáty, natáčelo se také poprvé pro televizi. Na návrh Národopisného ústavu v Praze se daly ušít nové kroje. V tom čase měl soubor za sebou již několik zahraničních zájezdů a znovu se založil dětský soubor, který dostal název Hořeňáček. (Ten nyní vede Ing. Zdeňka Rychterová.)\n\nRoku 1975 začal Hořeňák spolupracovat s Československým rozhlasem, který si vybral z repertoáru Hořeňáku osm skladeb, což byl velmi pěkný úspěch. Soubor připravoval už druhé slavnosti písní a tanců Pod Zvičinou, zúčastnil se folklorních festivalů na Dětvě a v Českých Budějovicích. Připravoval nový program „Chléb a písně\" - měl velký ohlas. Jezdil vystupovat do Prahy na Staroměstské náměstí, ale i do Strážnice, Českých Budějovic a jinam. V roce 1976 se Hořeňák dostal do Národní přehlídky folklorních souborů v Třinci, jíž se účastnilo 15 nejlepších souborů Čech a Moravy, a Hořeňák tu vybojoval hlavní cenu festivalu.\n\nNa celostátní přehlídce folklorních souborů v roce 1977 v Košicích dostal Hořeňák festivalovou cenu za úspěšný programový blok Chléb a písně. Velmi dobrá práce byla s dětmi, získaly nové kroje a vystupovaly už i samostatně, ale musela jim hrát muzika velkého souboru, což bylo velmi náročné.\n\nDne 1. května 1978 dostal soubor státní vyznamenání „Za vynikající práci\" a následně pak vyznamenání „Za zásluhy o výstavbu\".\n\nV roce 1979 se dětský soubor Hořeňáček dostal až do krajské přehlídky v Chrudimi a Hořeňák připravil nový program. Soubor získal nové kroje, tentokrát pracovní, a často vystupoval. K dětskému souboru přibyl další dětský kolektiv - Hořeníček, který vedly bývalé členky souboru H. Smotlachová a J. Suchardová. Po odchodu F. Fóla se primáškou muziky stala E. Suchá. Byla provedena celková rekonstrukce sokolovny, malého tanečního sálu, zasedací místnosti, kuchyně a ubytování pro 45 osob.\n\nRoku 1985 se vedení dětského souboru Hořeňáček ujal Milan Rychtera a děti se dostaly v tomto roce až do Národní přehlídky dětských folklorních souborů v Kyjově. Hořeňáček také vyrazil na první zahraniční zájezd a byly mu ušity nové kroje, které znovu navrhla dr. Jiřina Langhammerová z Národopisného muzea v Praze. Hořeňáček dostal pozvání k účinkování na festivalu \"U nás na Náchodsku\", účinkoval ve Strážnici v pořadu Přišlo jaro do vsi a Otevírejte se, strážnické brány. Zúčastnil se II. setkání dětských souborů v Šumperku. Nehrála jim už muzika velká - E. Suchá získala v lidové škole umění muziku dětskou. Ta natáčela pro Čs. rozhlas v Hradci Králové. Zde pomáhal cvičit zpěv K. Zakl. Své vedení změnil i soubor Hořeníček - nejmenších dětí se ujaly L. Zívrová a J. Vrbová a účastní se s nimi samostatných vystoupení i okresních přehlídek. Organizuje se dětský festival a vedení hudby se ujal Jaroslav Rychtera ml., primáškou zůstala E. Suchá.\n\nPo roce 1989 ubylo vystoupení v Čechách, a tak soubor zkoušel pořádat i diskotéky, ale po několika akcích od toho upustil. Přesto ho čekaly folklorní festivaly Strážnice, Veselý Kopec a jiné. Znovu byly vytvořeny pohledy a nový propagační materiál. Hořeňák začal také vystupovat v Peci pod Sněžkou pro hotel Horizont; vystoupení bylo každou sobotu a toto trvá do dnešních dnů.\n\nV roce 1990 se konaly 3. dětské slavnosti, které v příštích letech zanikly pro nedostatek financí a sloučily se s festivalem folklórních souborů \"Pod Zvičinou\". V dalších letech se děti dostaly až na zemskou přehlídku českých dětských souborů do Poděbrad, \"U nás na Náchodsku\" a jinam. V roce 1994 se souborem choreograficky spolupracovali manželé Eva a Radek Rejškovi, bývalí vedoucí pražského Souboru písní a tanců Josefa Vycpálka. (Přišli do něj v roce 1949 a prožili v něm čtyřiačtyřicet let - Eva jako choreografka a Radek učil techniku, vytrvalost, pohybovou koordinaci.) Změnilo se i vedení hudby, primáškou se stala Ivana Zukalová, ale největší změna se týkala Hořeňáku. Soubor nemohl nikdo dotovat, a tak se stal samostatným subjektem Sdružení členů a přátel souboru Hořeňák. Na počet vystoupení si nemohl naříkat, hotel Horizont mu dal dělat nové plakáty a firma Hoška Tour nové pohledy.\n\nRoku 1995 měl opět premiéru soubor pro děti od 3 do 6 let Hořeníček, jehož vedení se ujala Ing. Zdeňka Rychterová. Sdružení členů a přátel souboru Hořeňák pořádalo poprvé v sokolovně vesnický bál; ten se pak opakuje každý rok. Dětský soubor Hořeníček se spojuje s Hořeňáčkem a jeho vedoucími byli Zdeňka a Milan Rychterovi. Hořeňáček vyjížděl každý rok na festivaly nejen po Čechách a Moravě, ale i do zahraničí. Hořeňák dostal ocenění Jivínský Štefan za pozoruhodný kulturní počin a za dlouholetou kulturní činnost. Jezdil vystupovat do Prahy, Ústí nad Labem, Turnova, na Dlaskův statek, do hotelů v Krkonoších, ale i jinam. Vznikl nový propagační materiál, několik pohledů souboru, i pohled ke slavnostem Pod Zvičinou.\n\nV roce 2000 do slavností Pod Zvičinou zařadil Hořeňák nový program, a to Polka Rallye, závod na 200 m točené polky ve třech kategoriích - krojované, nekrojované a děti.\n\nMezi lety 2001 a 2008 proběhla změna ve vedení hudby - primáškou se stala Veronika Festová, nyní Klímová, a vedoucím hudby byl Tomáš Klíma. V těchto letech se přihlásili do souboru noví hudebníci Zdena a Miloslav Zlatníkovi. V roce 2009 40členný Hořeňák včetně 12členné muziky organizoval 35 ročníků mezinárodních slavnosti písní a tanců \"Pod Zvičinou\", účastnil se mnoha přehlídek (např. 19krát byl na festivalu \"U nás na Náchodsku\") a natočil svůj vlastní film. Nejde dost dobře obsáhnout všechna vystoupení, která soubor měl, ani nejdou uvést všechny diplomy a čestná uznání. Leckdy něco zaskřípalo, ale přes veškeré úsilí členů se zase vše dalo do pořádku. V sedmi souborových kronikách jsou záznamy o 2663 vystoupeních do konce roku 2008, do zahraničí vycestoval Hořeňák 70krát. Hořeňák kromě toho, že je držitelem státních vyznamenání \"Za vynikající práci\" a „Za zásluhy o výstavbu\", má však také diplom České mírové rady, cenu České hudební společnosti, Čestné uznání za reprezentaci na XIII. ročníku světového festivalu v Kanadě od C.I.O.E.F.F. a I.O.F. Hořeňák se podílel na vydání tří knih - „Hudci, milí hudci\", „České lidové kroje\" (1995) a „Turistické perly\" (2000).\n\n\n\nHořeňáček od doby svého založení dosáhl mnoha úspěchů na národních přehlídkách i dětských folklórních soutěžích. V zahraničí vystupoval 16krát a účinkoval na festivalech \"U nás na Náchodsku\", ve Strážnici, Šumperku, Luhačovicích, Kyjově, na zemské přehlídce v Pardubicích i jinde. Zabývá se zpracováním lidového umění, a to písněmi, tanci a dětskými hrami, na jejichž podkladě se snaží rozvíjet dětskou hudebnost, rytmické cítění a pohybovou kulturu. Ve svém repertoáru má písně a tance z Podkrkonoší i podhorských oblastí Čech. Kroje navrhlo Národopisné muzeum v Praze.\n\n"}
{"id": "1007563", "url": "https://cs.wikipedia.org/wiki?curid=1007563", "title": "Apoštolský vikariát Bejrút", "text": "Apoštolský vikariát Bejrút\n\nApoštolský vikariát Bejrút je vikariát římskokatolikcé církve, nacházející se v Libanonu.\nLatinský obřad katolické církve v Libanonu přišel s křížovými výpravami na konci 11. století a konečnou porážkou křižáků na Blízkém východě v druhé polovině 13. století. V tomto období se v zemích kde leží současný Libanon, vytvořilo několik latinských církevních oblastí, které nahrazovaly staré biskupství vzniklá v počatcích křesťanství: arcidiecéze Tyr, se sufragánními diecézemi Ptolemais ve Fénicii, Caesarea Philippi, Sidón a Berytus, zatímco Latinský antiochijský patriarchát měl diecéze Byblus, Tripolis a Antarados. Tyto diecéze jsou zaniklé a používají se jako titulární sídla.\n\nObřad pokračoval příchodem františkánů i jiných katolických řádů např. kapucínů, karmelitánů a poté i lazaristů a jezuitů. Pro věřící latinského obřadu v Libanonu nebylo vytvořeno žádné církevní území, až do konce francouzského mandátu na konci druhé světové války kdy apoštolský delegát v Sýrii usedl jako biskup pro latinské věřící v Libanonu.\n\nVikariát byl vytvořen dne 4. června 1953 bulou \"Solent caeli\" papeže Pia XII., z části území apoštolského vikariátu Aleppo. Apoštolští vikáři jsou členy Konference latinských biskupů arabských oblastí. Apoštolský vikarát podléhá přímo Svatému stolci.\n\nHlavním chámem je Katedrála Svatého Ludvíka. K roku 2010 měl vikariát 15 000 věřících, 1 diecézního kněze, 160 řeholních kněží, 1 stálého jáhna, 208 řeholníků, 1 115 řeholnic a 8 farností.\n"}
{"id": "1007565", "url": "https://cs.wikipedia.org/wiki?curid=1007565", "title": "Wimbledon 2014 – mužská dvouhra", "text": "Wimbledon 2014 – mužská dvouhra\n\nDo soutěže mužské dvouhry v londýnském Wimbledonu 2014 nastoupilo sto dvacet osm tenistů. Z kvalifikačního turnaje postoupilo dvacet hráčů, z toho šestnáct přímo a čtyři jako šťastní poražení. Obhájcem titulu byla světová pětka Andy Murray z Velké Británie , kterého ale ve čtvrtfinále vyřadil Bulhar Grigor Dimitrov.\n\nSedmé grandslamové vítězství si připsal první nasazený srbský tenista Novak Djoković, když v boji o titul přehrál turnajovou čtyřku Švýcara Rogere Federera po pětisetovém průběhu 6–7, 6–4, 7–6, 5–7 a 6–4.\n\nVítěz si do žebříčku ATP připsal 2 000 bodů a získal částku 1 760 000 liber.\n\nOrganizátoři nasadili úřadující světovou jedničku Rafaela Nadala jako turnajovou dvojku, když preferovali výkony Novaka Djokoviće na travnatém povrchu. Stejně tak zohlednili titul Murrayho a Skota posunuli před oba švýcarské hráče na třetí pozici.\n\nVýhrou v úvodním kole nad Slovákem Martinem Kližanem dosáhl první hráč světa Rafael Nadal na jubilejní 700. výhru na okruhu ATP Tour. Po výhře nad 24. nasazeným Francouzem Gaëlem Monfilsem postoupil na svém pátém grandslamu Jiří Veselý poprvé do třetí kola majoru, v němž nestačil na 144. australského hráče žebříčku Nicka Kyrgiose, startujícího stejně jako Čech na divokou kartu. Ten následně vyřadil Nadala a čtvrtfinálovou účastí zaznamenal svůj nejlepší výsledek dosavadní kariéry. \n\nFrancouzská turnajová čtrnáctka Jo-Wilfried Tsonga odehrála každý z úvodních dvou duelů ve dvou dnech. Dvojnásobný semifinalista londýnské události tak neměl před zápasem třetího kola ani jeden volný den. Nejdříve si poradil se zkušeným Rakušanem Jürgenem Melzerem v pěti setech, když v dohrávce následujícího dne dovršil obrat z nepříznivého stavu 1:2 na sety. Následně si poradil opět v pětisetové bitvě s Američanem Samem Querreym. Utkání bylo přerušeno ve středu za stavu gamů 9:9 v pátém dějství, aby jej francouzský hráč získal v dalším odpoledni poměrem her 14:12. V osmifinále však nestačil na Novaka Djokoviće.\n\nNejdále z Američanů prošel devátý nasazený John Isner s dělovým servisem, který zde v roce 2010 odehrál nejdelší utkání tenisové historie. Premiérově v kariéře usiloval na dvorcích All England Clubu o postup do osmifinále. Tři ze čtyř tiebreaků proti turnajové devatenáctce Felicianu Lópezovi ovšem nezvládl. Poprvé po 103 letech wimbledonského turnaje se tak do osmifinále ženské ani mužské dvouhry neprobojoval žádný americký tenista. Naposledy předtím zástupci amerického tenisu chyběli v této fázi během ročníku 1911.\n\nPoprvé si čtvrtfinále na londýnském grandslamu zahrál pátý nasazený Stanislas Wawrinka proti krajanu Rogeru Federerovi. Jednalo se o vůbec první výlučně švýcarské čtvrtfinále ve 128leté historii Wimbledonu. Sedminásobný vítěz Federer své dvanácté čtvrtfinále na nejstarším turnaji světa vyhrál a podeváté postoupil do semifinále. V úvodních kolech neztratil žádný set a dokonce ani jednou neprohrál podání. Svou 42. čtvrtfinálovou účastí v grandslamové dvouhře překonal stávající rekord Američana Jimmyho Connorse. Federer také kritizoval nový předpis znamenající přísnější dodržování bílého oblečení hráčů, jenž předepsal nosit i bílé spodní oblečení s maximálně centimetrovým barevným proužkem. \n\nVůbec poprvé prošel do semifinále grandslamu jedenáctý nasazený Bulhar Grigor Dimitrov poté, co mezi poslední osmičkou vyřadil 3:0 na sety skotského obhájce titulu Andyho Murrayho. Dobrou formu si udržel z wimbledonské přípravy v Queen’s Clubu, kde slavil premiérový titul na trávě. Poražený Murray po skončení uvedl: „\"Začal jsem zápas špatně a dodal jsem mu sebevědomí, které se ho nepustilo celý zápas. Měl jsem šanci vrátit se do zápasu, ale nevyužil ji … On hrál od začátku do konce lépe, proto jsem prohrál\".“ Dimitrov se tak po Cvetaně Pironkovové stal teprve druhým bulharským tenistou historie, jenž se probojoval do semifinále singlu na Grand Slamu.\n\nPremiérové semifinále majoru ve své kariéře odehrál také osmý nasazený Kanaďan Milos Raonic, který do něj prošel přes australské překvapení turnaje Kyrgiose. Vylepšil tak své maximum z předešlých ročníků, které představovalo druhé kolo. Vzestup kanadského tenisu dovršila finálovou účastí ve dvouhře jeho krajanka Eugenie Bouchardová a vítěz mužské čtyřhry Vasek Pospisil.\n\nV semifinále si Djoković poradil s nebezpečným Dimitrovem výsledkem 6–4, 3–6, 7–6 a 7–6. Raonić pak nestačil na favorizovaného Federera.\n\nFinálové klání mezi Djokovićem a Federerem bylo 35. vzájemným střetnutím, čímž vyrovnali zápasovou bilanci svých trenérů přítomných v lóži Beckera a Edberga. Po pětisetovém dramatu v něm triumfoval srbský tenista, když dokázal proměnit třetí mečbol. Připsal si tak druhý wimbledonský titul a celkem sedmou trofej z Grand Slamu, první od Australian Open 2013. V pondělní aktualizaci žebříčku ATP ze 7. července se vrátil na pozici světové jedničky, kde vystřídal Nadala, a zahájil svůj 102. týden na čele světové klasifikace. Na předchozích 16 grandslamech se neprobojoval do finále jen čtyřikrát. Ve středu po turnaji byla naplánována jeho svatba s Jelenou Rističovou. Po dohrání uvedl: „\"Chci ho věnovat mé budoucí manželce a mému dítěti, které přijde na svět. Brzy se stanu otcem, takže se na to stále připravuju. Tohle je skvělá část mého života. Titul musím věnovat i rodičům a celému týmu, který mě stále podporuje\".“ Federer prohrál třetí grandslamové finále z posledních pěti, v téměř 33 letech, jako třetí nejstarší finalista Wimbledonu v open éře. Starším dvojnásobným finalistou byl pouze Ken Rosewall v letech 1970 a 1974.\n\n Novak Djoković (vítěz)\n"}
{"id": "1007568", "url": "https://cs.wikipedia.org/wiki?curid=1007568", "title": "Arménská archieparchie bejrútská", "text": "Arménská archieparchie bejrútská\n\nArménská archieparchie Bejrút je archieparchií arménské katolické církve, nacházející se v Libanon a její hlavou je Arménský kilíkijský patriarcha.\n\nPerzekuce uvalená na křesťany Anatolie během první světové války, a v obtížných letech po vzniku moderního Turecka, vedlo k uprchnutí desítkám tisíc křesťanů do Sýrie a Libanonu. Mezi těmito tisíci byli i arménští katolíci. \n\nOd května do července 1928 se arménští biskupové kteří přežili genocidu, shromaždili v Římě, za předsednictví kardinála Luigi Sincera, sekretáře Kongregace pro východní církve aby reorganizoval arménskou katolickou církev. Dne 23. června byla vydána vyhláška v níž se psalo že sídlo církve se přesouvá z Konstantinopole do kláštera v Bzoummaru blízko Bejrútu. \n\nArchieparchie byla vytvořena 25. ledna 1929, brevem \"Litteris apostolicis\" papeže Pia XI., jako sídlo arménského kilíkijského patriarchy. \n\nK roku 2012 měla archieparchie 12 000 věřících, 5 eparchiální knězů, 13 řeholních knězů, 2 stálé jáhny, 27 řeholníků, 19 řeholnic a 7 farností.\n\n"}
{"id": "1007571", "url": "https://cs.wikipedia.org/wiki?curid=1007571", "title": "Waidhaus", "text": "Waidhaus\n\nWaidhaus je obec v Německu, ležící v okrese Neustadt an der Waldnaab v Bavorsku při hranicích s Českou republikou. Na německé straně se v blízkosti obce nachází město Pleystein, na české město Rozvadov.\n\nObec leží nedaleko významného hraničního přechodu Rozvadov, kterým prochází dálnice D5 (respektive německá dálnice A6).\n\nNedaleko obce se rovněž nachází místo, kterým prochází mezi Českou republikou a Německem ropovod Ingolstadt a trať přenosové soustavy elektrického vedení GKK Etzenricht.\n\nSousední obce jsou: Rozvadov, Eslarn, Pleystein, Georgenberg.\n\nJako hraniční bod na významné obchodní a státní stezce mezi Franky (Norimberk), Horní Falcí a Českým královstvím (Plzeň, Praha) byl Waidhaus za třicetileté války svědkem těžkých bojů. V létě 1621 se zde na rozkaz Arnošta z Mansfeldu opevnily jednotky z Čech ustupující armády falckraběte Fridricha V. tzv. Zimního krále. Podařilo se jim od července do září úspěšně bránit proti oddílům Katolické ligy, kdy tudy chtěl dosud vítězný velitel bavorsko-ligistické armády, generál-poručík Tilly zaútočit na Horní Falc. Mansfeldova velmi obratně položená polní opevnění jsou nyní středem zájmu archeologických výzkumů a představují jedinečný historický soubor a slibující bohaté poznatky raně novověkého vojenského stavitelství. \n\nWaidhaus byl sídlem urbánního a soudního úřadu, v 18. století mu bylo propůjčeno právo tržní vsi. Waidhaus náležel k správnímu úřadu v Amberku a zemskému soudu v Treswitz. Na základě správních reforem na počátku 19. století se obecním ediktem roku 1818 stal Waidhaus samostatnou obcí. \n\nV roce 1877 obnovil bavorský král Ludvík II. propůjčení práv tržní vsi. \n\nRoku 1945 se Waidhaus stal součástí americké okupační zóny. Blízké sousedství Československa – satelitního státu SSSR vedlo k důkladnému střežení opevněné hranice, tzv. Železné opony. \n\nVe Waidhausu byl důležitý (mimo jiné i tzv. diplomatický) hraniční přechod. Nicméně od 21. prosince 2007 jsou celnice opuštěné, Česká republika vstoupila do Schengenského prostoru a na hranicích již neprobíhá žádná kontrola. \n\n"}
{"id": "1007575", "url": "https://cs.wikipedia.org/wiki?curid=1007575", "title": "George Goulding", "text": "George Goulding\n\nGeorge Henry Goulding (16. listopadu 1884, Kingston upon Hull – 31. ledna 1966, Toronto) byl kanadský atlet, olympijský vítěz v chůzi na 10 kilometrů.\nNejdříve se věnoval běhům na dlouhé tratě, později se orientoval na chůzi. Na olympiádě v roce 1908 obsadil v závodě v chůzi na 3500 metrů čtvrté místo, závod v chůzi na 10 mil nedokončil, v maratonu doběhl 22. Na olympiádě ve Stockholmu zvítězil v závodě na 10 kilometrů chůze jak v kvalifikaci, tak ve finále. Po závodě poslal manželce telegram : \"Zvítězil jsem - George\".\n"}
{"id": "1007576", "url": "https://cs.wikipedia.org/wiki?curid=1007576", "title": "LÉ Deirdre (P20)", "text": "LÉ Deirdre (P20)\n\nLÉ Deirdre (P20) byla oceánská hlídková loď irského námořnictva. Byla to první válečná loď postavená přímo pro irské námořnictvo. Ve službě byla v letech 1972–2001. Vylepšenou verzí tohoto plavidla jsou tři jednotky třídy \"Emer\".\n\nPlavidlo postavila irská loděnice Verlome Dockyard v Corku jako náhradu za dosud používané starší minolovky třídy \"Ton\". Do služby byla zařazena 19. června 1972.\n\nElektroniku představovaly radary Decca 1226 a Kevin Hughes Mk.VI a sonar Simrad. Plavidlo bylo vyzbrojeno jedním 40mm kanónem Bofors a dvěma 12,7mm kulomety. Pohonný systém tvořily dva diesely Polar SF112 VS-F. Lodní šroub byl jeden. Nejvyšší rychlost dosahovala 17 uzlů.\n"}
{"id": "1007577", "url": "https://cs.wikipedia.org/wiki?curid=1007577", "title": "Jan Mudra", "text": "Jan Mudra\n\nJan Mudra (* 22. ledna 1990, Plzeň) je český fotbalový záložník či obránce, od července 2019 působící v týmu Chojniczanka Chojnice. Je bývalým mládežnickým reprezentantem České republiky. Jeho postem je levý kraj obrany, ale dokáže hrát i na pravé straně nebo v záložní řadě.\n\nJe odchovanec Viktorie Plzeň. Do klubu přišel ve svých deseti letech z mužstva TJ Tlučná. Do prvního týmu Viktorky se propracoval před jarní částí sezony 2007/08. V dresu A-týmu nenastoupil k žádnému ligovému střetnutí, hrál pouze za rezervu.\n\nV lednu 2012 odešel na hostování do klubu 1. SC Znojmo. V zimním přestupovém období ročníku 2012/13 do mužstva přestoupil a na jaře 2013 oslavil s týmem postup do nejvyšší soutěže. V následujícím ročníku se střelecky neprosadil, ale odehrál za klub všech 30 ligových utkání, ve kterých nechyběl na hřišti jedinou minutu. Tým po roce sestoupil zpět do druhé ligy. Celkem za Znojmo odehrál během celého svého působení 60 zápasů v první i druhé lize, ve kterých vstřelil dva góly.\n\nV létě 2014 přestoupil do Slovanu Liberec, kde podepsal dvouletý kontrakt s následnou opcí. Se Slovanem Liberec v sezóně 2014/15 podstoupil boje o záchranu v 1. české lize, ta se zdařila. S týmem navíc vybojoval triumf v českém poháru.\n\nS libercem se v sezoně 2015/16 představil v základní skupině Evropské ligy UEFA, kde bylo mužstvo nalosováno do skupiny G společně s týmy SC Braga (Portugalsko), Olympique de Marseille (Francie) a FC Groningen (Nizozemsko). Slovan skončil v konfrontaci s těmito celky na třetím místě a do jarní vyřazovací části nepostoupil. Mudra nastoupil v základní skupině pouze v odvetném střetnutí proti Braze. V dresu Liberce si připsal 23 ligových startů, branku nedal.\n\nPřed jarní částí ročníku 2015/16 odešel na půlroční hostování do mužstva 1. FK Příbram. Se Středočechy bojoval o záchranu, která se podařila. Během půl roku odehrál za Příbram všech 14 utkání v lize, gólově se neprosadil.\n\nV létě 2016 zamířil do týmu tehdejšího nováčka nejvyšší soutěže FC Hradec Králové, kde podepsal smlouvu na dva roky s následnou opcí.\n\nV dresu Hradce Králové debutoval 31. 7. 2016 v ligovém utkání prvního kola na stadionu v Ďolíčku proti tamním Bohemians Praha 1905 (výhra 3:0), odehrál celý zápas. 20. 9. 2016 vstřelil ve 2. minutě jediný tudíž vítězný gól v zápase 3. kola českého poháru proti druholigovému FC Sellier & Bellot Vlašim. Hradec díky Mudrově trefě postoupil do osmifinále.\n\nAktuální k 14. červnu 2016\n\nJan Mudra je bývalý český mládežnický reprezentant. V letech 2007-2009 nastupoval za výběry do 18 a 19 let.\n\n"}
{"id": "1007579", "url": "https://cs.wikipedia.org/wiki?curid=1007579", "title": "Bianca Cappello", "text": "Bianca Cappello\n\nBianca Cappello (1548, Benátky – 17. října 1587, Poggio a Caiano, Prato) byla rodem benátská šlechtična a druhým sňatkem s toskánským velkovévodou Františkem I. Medicejským toskánská velkovévodkyně.\n\nBianca se narodila jako dcera Bartolomea Cappello, člena jedné z nejbohatších benátských patricijských rodin. Matku ztratila již v útlém věku a dětství s přísnou macechou bylo těžké. Dívka, proslulá svou mimořádnou krásou, byla zasnoubena se synem friulského dóžete.\n\nJako patnáctiletá se zamilovala do Pietra Bonaventuriho, ze zchudlé rodiny pocházejícího mladého zaměstnance banky Salviati; 28. listopadu roku 1563 spolu uprchli k Pietrově rodině do Florencie. Romantické pojetí příběhu představuje Biancu jako titulní postavu dojemné milostné historie, avšak dokumenty z té doby dokládají i méně romantické skutečnosti: Bianca tajně sebrala i všechny cennosti z majetku svého otce, k nimž se mohla dostat. Za dopadení únosce své dcery vypsal Biančin otec odměnu 1000 dukátů; ve Florencii pobývajícího Pietrova strýce Gianbattistu Bonaventuriho Benátčané uvrhli do vězení, kde zemřel. Dekretem senátu z příkazu Rady Deseti byli Pietro a Bianca prohlášení za vyhnance z Benátek a \"«pokud by se zmíněný Pietro někdy objevil v laguně nebo byl tam násilím přivezen, jeho hlava má být sražena s jeho ramenou před zraky veřejnosti»\". Služebnou Marii Donati, jež uprchlíkům pomáhala, odsoudili rovněž.\n\nUprchlíci se vzali v jedné vesnici u Bologne (podle jiných pramenů měli uzavřít sňatek ve Florencii, v domě Pietrovy matky). Po příchodu k Pietrově rodině se ukázalo, že přes jeho předchozí ujišťování se ani zdaleka nevyrovná rodině Biančině. Žila v chudém domě typu \"tugurio\" na jižní straně náměstí svatého Marka. Benátská patricijka uvyklá přepychu se ocitla v bídě: Pietrova matka byla invalidou připoutaným na lůžko, otec, jemuž přibylo několik dalších krků, musel propustit jediného sluhu, aby snížil výdaje. Zhýčkaná Bianca musela vykonával dosud jí neznámé špinavé domácí práce. Z manželství se následujícího roku 1564 narodila dcera jménem Virginia (podle jiných pramenů Pellegrina); provdala se později za hraběte Ulissa Bentivoglio.\n\nNovomanželé prakticky nevycházeli z domu, aby se vyhnuli uvěznění a vydání do Benátek, neboť byli přesvědčení, že do Florencie byli vyslání speciální agenti, kteří je měli najít. Bianca sotva vyšla do nedalekého kostela. Biančin manžel, zostudivší své chlebodárce – slavnou a vlivnou bankéřskou florentskou rodinu Salviati, jen těžko hledal nové zaměstnání, jež mu nakonec poskytl princ následník Francesco de Medici, který roku 1564 přijal regentství za svého otce Cosima I.\n\nBenátská republika žádala od Florencie vydání Pietra a Biancy. Aby Pietro získal podporu prince Francesca, seznámil ho se svou krásnou ženou, sjednav jejich schůzku, na niž Bianca ochotně šla. Podle jiné verze se Francesco doslechl o Biance, na jejíž vrácení Benátčané vypsali tak vysokou odměnu, a sám chtěl tuto ženu poznat. Podle romantické verze se to mělo udát tak, že Francesco procházel ulicí, uviděl Biancu v okně a byl zasažen její krásou (zatímco ona se polekala, považujíc ho za jednoho z benátských «lovců lebek»).\n\nAť tak či tak, poté, co uviděl Biancu, Francesco nastrojil setkání s ní již samotnou v domě markýzy Mondragone (varianta – v Casino Mediceo na náměstí sv. Marka), manželky jeho španělského vychovatele, jež se na Francescův příkaz spřátelila s Biančinou tchyní a přes ni Biance předestřela všechny výhody princovy záštity. Okolnosti tohoto setkání popisuje řada florentských spisovatelů. Když Bianca přišla k donně Mondragone, ta odešla a místo ní se vzápětí v komnatě objevil Francesco. Bianca padla na kolena před princem a poprosila o jeho ochranu před svými benátskými nepřáteli; to jí bylo okamžitě přislíbeno. Podle svých slov Francesco rychle vyšel z komnaty. Poté se vrátila paní domu, omluvila se a řekla, že Francesco získal klíč od domu neznámo jak a ona za jeho přítomnost nenese před Biancou vinu.\n\nNásledník a faktický vládce Forencie se skutečně začal zabývat Biančinou věcí. Pro začátek s pomocí florentského vyslance v Benátkách a papežského nuncia urovnal většinu problémů Biancy a jejího muže s Benátkami a také napomohl tomu, aby jí vydali věno její zesnulé matky, jež jí ze zákona náleželo, ale po jejím útěku bylo konfiskováno. Úplně očistit její jméno a eliminovat všechny nároky Benátské republiky se mu však nepodařilo.\n\nBianca se stala Francescovou milenkou. Jejich vztah trval mnoho let, nic na něm nezměnil ani jeho již dříve plánovaný – s cílem spojení s habsburskou dynastií – sňatek s rakouskou arcivévodkyní Johanou Habsburskou, dcerou císaře Ferdinanda I., který se uskutečnil 18. prosince roku 1565, záhy poté, co Francesco poznal Biancu.\n\nJak píší historici, «Bianca získala takovou moc nad slabošským princem, že prakticky vše se dálo podle její vůle». Velkou část svého času trávil Francesco buď ve své laboratoři, nebo s Biancou. Jeho manželka Johana, nudná žena povýšené povahy, byla před tuto skutečnost postavena prakticky ihned po svatbě a byla jí hluboce zasažena, což se zákonitě promítlo velmi negativně do vztahu manželů.\n\nFrancesco zahrnoval Biancu dary, včetně sídel (vill) a sadů. Usadil milenku v domě, známém jako \"Palazzo di Bianca Cappello\", poblíž své oficiální rezidence Palazzo Pitti. Roku 1566 byla Bianca představena u dvora.\n\nBiančin manžel Pietro Bonaventuri získal od Francesca vysokou hodnost ve vládě\na s tím související velké příjmy. Díky svému postavení a majetku se dostal mezi mladé bohaté Florenťany, mezi nimiž se začal chovat mimořádně vyzývavě, předváděje naplno svou pýchu, temperament a sklony k intrikám (díky kterým ostatně také svého času přiměl Biancu k útěku).\n\nPo nějakém čase (25. prosince 1570 nebo 1572) byl Pietro zavražděn na rohu Via Maggio, v níž stál dům darovaný jeho ženě. Za jeho vraždou stála rodina Ricci, již urazil «nevhodnou pozorností» dívce z této rodiny jménem Kassandra Bongiane (již učinil svou milenkou). Uražení Ricciové se domáhali spravedlnosti u Francesca, ten jim však nechtěl vydat manžela své milenky, naopak Pietra před nimi varoval, pokoušel se ho zachránit a radil mu, aby uprchl do Francie, Pietro však jeho varování nedbal. Bianca se rovněž pokoušela vysvětlit manželovi nezbytnost utéci nebo dát Ricciům zadostiučinění a omluvu. Pietro ji však nevyslyšel a zlostně odešel z domu. Vévoda zastihl milenku v slzách a když si vyslechl, co se stalo, poznamenal: \"«Nechce-li váš muž poslechnout dobře míněné rady, musíme ho ponechat jeho osudu.»\" Pietro pak, vyjda na ulici, potkal jednoho z Ricciů a opět ho urazil tím, že mu přiložil pistoli k hrudi. Ricciové znovu žádali vévodu o spravedlnost. Francesco odvedl Roberta Ricciho do zahrady, kde s ním dlouze hovořil a na rozloučenou řekl: \"«Konejte, jak chcete, nebudeme si vašeho chování všímat.»\", čímž fakticky vraždu manžela své milenky schválil. (Několik let poté se k tomu přiznal svému kaplanovi Gian Battistovi Confetti.) Po tomto rozhovoru vévoda odjel z města. 21. prosince, když se Pietro vracel od Kassandry, jej na mostě napadlo dvacet banditů, Pietrovi se však podařilo utéci. Dostal se téměř až domů, na rohu ulice však na něj čekali další vrahové, jimž tentokrát již neunikl a byl zabit. Současně byla ve své vlastní posteli zavražděna i Pietrova milenka Kassandra, jež s ním rodinu zostudila. Vévoda, který se vrátil do Florencie za dva dny, nařídil vyšetření případu, viníkům však dali možnost uprchnout do Francie.\n\nFrancesco a Bianca se již nijak nesnažili svůj vztah skrývat. Vévodova zákonitá manželka Johanna si bezvýsledně stěžovala v dopisech svému bratrovi, císaři Maxmiliánovi II., na milenku svého manžela. Vypráví se příhoda, že se obě ženy potkaly na mostě Santa Trinita a pouze zásah hrabětě Heliodora Costeliho zabránil Johanně dát rozkaz sluhům, aby Biancu svrhli do řeky Arno. Johanniným neštěstím bylo (krom jejích osobních vlastností a neatraktivního vzhledu), že svému manželovi stále nedala následníka a dědice – do roku 1575 porodila pouze šest dcer.\n\nAvšak ani Bianca, ač z manželství s Pietrem porodila dceru, znovu neotěhotněla. Kladla si otázku, nakolik by se změnilo její postavení, kdyby dala vévodovi syna, byť z levého boku. Jak praví historické prameny, v té době hledala pomoc u každého lékaře, ale i u každé věštkyně či čaroděje v Itálii. Nakonec 9. srpna roku 1576 oznámila Bianca narození chlapce, jehož Francesco, v té době již vévoda (Cosimo I. zemřel roku 1574) uznal za svého bastarda, přijal do rodiny jako Antonia di Medici (1576—1621) a zakoupil pro něj za 200 000 dukátů vládu v Neapolském království.\n\nAvšak, jak se ukázalo po několika letech, těhotenství a porod Biancy byly předstírané: v jejím domě tajně žily tři těhotné ženy a za spolupachatelství porodní báby byl novorozený syn jedné z nich vydáván za Biančino dítě. Krátce poté zemřely obě další ženy i porodní bába. (Pomoc při realizaci tohoto plánu Biance poskytla její služebná Giovanna Santo.) Lékař, který se věnoval «porodivší» Biance, pozoroval absenci některých symptomů a považoval ji za simulantku. František o podvodu samozřejmě neměl tušení. Existence dítěte byla léta tajena.\n\nO několik let později se Bianca sama přiznala svému milenci k podvodu. Kardinál Ferdinand, Francescův mladší bratr a Biančin dávný nepřítel, rovněž o této aféře věděl: zpravila ho o ní služebná Giavanna Santi, již Bianca po předstíraném porodu poslala do Bologne a jež se jen tak tak zachránila před vrahy, o nichž si myslela, že je najala Bianca. (Kardinál však dal přednost tomu utajit tuto informaci a zveřejnil ji teprve po Biančině smrti.) Práva «kukaččího mláděte» Antonia, přestože jej Francesco uznal za svého syna, byla později ostatními členy rodu ignorována. Na druhé straně nelze spustit ze zřetele druhou verzi, totiž že historka o tom, že těhotenství bylo předstírané a dítě podvržené, byla zveřejněna až po smrti obou rodičů a pochází od kardinála Ferdinanda, pro kterého byla mimořádně prospěšná, neboť vyřadila Antonia z linie následnictví trůnu, na který nakonec usedl sám Ferdinand.\n\nV tomtéž roce, po narození Antonia, Biancu nakonec navštívil s odpuštěním její otec, jehož s poctami přijal i vévoda Francesco. Bianca otci koupila jako dar dům v Benátkách.\nSoučasně s příchodem na svět Antonia, jehož všichni v té době pokládali za skutečného Medici, se přiostřily vztahy Florencie s Habsburky, kteří nakonec vyslyšeli Johaniny nářky a stížnosti polekavše se, že vévodství by mohl zdědit bastard. Situace se poněkud uklidnila po smrti císaře Maxmiliána II. Nový císař Rudolf II. vyslyšel obě strany: žaloby jeho tety Johany mu byly známy, její muž ji zase obviňoval z tvrdosti a rozhazovačnosti. Rudolf doporučil vévodovi, aby se k manželce choval s větší úctou a aby obětoval svou milenku, což Francesco samozřejmě neakceptoval. Naopak, jeho nenávist a špatné chování k Johanně ještě zesílily. Zajímavé je, že přes tyto poměry císař nejenže potvrdil Francescovi vévodský titul, ale změnil jeho panství na velkovévodství, nad nímž neměl římský papež moci.\n\nNásledujícího roku 1577 zákonitá Francescova manželka Johanna porodila chlapce, pokřtěného jménem Filip. Po narození malého prince, vytouženého následníka trůnu, považovala Bianca za vhodné na nějaký čas opustit Florencii, ale vévoda bez ní nemohl žít a když euforie z narození dědice opadla, povolal ji zpět, zahrnuv ji i Antonia dary. Z Benátek Bianca pozvala svého bratra Vittoria Cappello, který se stal vévodovým favoritem a na dlouhý čas i jediným rádcem. (Za nějaký čas však vévoda Vittoria vyhnal pro krádež ze státní pokladny.)\n\nMontaigne, uviděv Biancu ve Florencii, napsal o ní: \"«...krásná – podle italského vkusu, s veselou a buclatou tváří, s výmluvným výrazem…»\".\n\nTriumf Johanny jako matky následníka trůnu neměl dlouhého trvání. Zemřela při předčasném porodu dalšího, osmého dítěte, rovněž syna: 10. dubna 1578 v pokročilém stupni těhotenství spadla se schodů velkovévodského paláce ve Florencii a několik hodin poté předčasně porodila svého druhého syna, který vzhledem k tomu, že byl silně nedonošený, vzápětí zemřel. Johana sama skonala následujícího dne.\n\nOkolnosti Johaniny smrti vyvolaly mnoho dohadů a vyrojily se dokonce zvěsti, že na ní měl mít svůj díl její manžel a jeho milenka, kteří ji údajně hodlali otrávit či měli stát za její nehodou. Moderní analýzy Johaniných ostatků otravu vyloučily a potvrdily, že její úmrtí bylo v bezprostřední souvislosti s porodem – Johana utrpěla rupturu dělohy. Kromě toho trpěla těžkou formou skoliózy a její páteř a pánev byly silně deformované. Je zjevné, že i její předchozí porody musely být velmi těžké a je s podivem, že je vůbec přežila.\n\nFlorenťané byli roztrpčeni neúctou, s jako se choval novopečený vdovec k zesnulé. I Bianca projevila málo ohledů: když pohřební průvod procházel kolem jejího paláce, vyklonila se z okna a vévoda, projíždějící kolem, jí salutoval. «Biančin triumf byl ubohý, nepřístojný a odsouzeníhodný».\n\nZa tři měsíce, 5. července téhož roku, se vdovec Francesco tajně s Biancou oženil (jak se ukázalo, milenci si ještě za Pietrova života vzájemně závazně přísahali před obrazem Madonny, že se vezmou, až budou oba volní). Vévoda odmítl všechny nabízené nabídky ženitby s významnými ženami Evropy, včetně rozumných návrhů svého bratra kardinála, které by přinesly vévodství prospěch.\n\nNásledující měsíce žila Bianca přímo ve vévodském paláci, přičemž ze slušnosti bylo oznámeno, že ji vzali jako vychovatelku mladým princeznám.\n\n17. července téhož roku Benátky na prosbu Francesca udělily Biance, v té době stále ještě oficiálně stíhané pro okradení otce, čestný titul \"«Dcera svatého Marka»\", což ji postavilo na stejnou úroveň s italskými princeznami a dovolilo Francescovi de iure vyhnout se mesalianci a pozdvihnout ji na stupeň velkovévodkyně toskánské (jeho otec Cosimo, který se při druhém sňatku rovněž oženil nerovně, podobný titul pro svou ženu v souladu se zákonem nezískal). Otec a bratr Capello dostali titul rytířů Zlaté hvězdy \"(Stela d’Oro).\"\n\n12. října, jak jen to dovolilo uplynutí předepsaného období smutku, se ve Florencii konaly slavnostní oficiální svatební ceremonie a korunovace, na něž byly vynaloženy obrovské prostředky. Současně s korunovací se konaly i zásnuby Biančiny dcery Pellegriny s hrabětem Bentivoglio. Bianca byla prohlášena velkovévodkyní toskánskou a korunovanou dcerou Benátské republiky. Požehnání panovnickému páru udělil Biančin strýc patriarcha akvilejský. Spojenectví s Benátkami bylo jediným politickým ziskem tohoto manželství, neboť Habsburkové jím byli navýsost uraženi; zasnoubení vévodovy dcery se synem mantovského vévody bylo zrušeno а velkovévoda byl veřejně vysmíván v celé Itálii.\n\nBianca si vysloužila nenávist poddaných svého manžela a také přezdívku \"«Čarodějka»\". Таk například smrt malého Filipa, syna Francesca a Johany, který zemřel roku 1582, připisovali jejímu jedu, nemluvě už o smrti Johany samotné.\n\nJak píši badatelé, tato nenávist souvisela s tím, že Bianca byla rodem z Benátek – dávného protivníka Florencie; krom toho krajně nepopulární vévoda Francesco neustále demonstroval svůj vztah s ní (ten trval 24 let a vévoda krom Biancy neměl jiných milenek) a všechno, co tyran Francesco miloval, bylo poznamenáno negativním vztahem občanů k němu. Krom toho Francescův bratr kardinál Ferdinand, na rozdíl od svého staršího bratra u lidu velmi populární, Biancu hluboce nenáviděl a využíval svůj vliv, aby očernil jakékoli její konání. Předpokládá se také, že Biančina pověst čarodějnice může být spojena s tím, že se zajímala o chemické výzkumy a přístroje a dobře se v nich vyznala, což v očích nevzdělaných lidí mohlo být na újmu její pověsti.\n\nNěkteří badatelé (okouzlení romantickým obrazem Biancy) jsou mínění, že přes svou špatnou reputaci měla skvělý charakter, neusilovala o pocty, neměla účast na žádných úmrtích a nezneužívala svého vlivu na milence, usilujíc toliko o to, aby mu zajistila šťastný život; její ohavná pověst pak že je pouze plodem usilovné propagandy nenávistného kardinála Ferdinanda. Prokazatelné je, že Bianca usilovala o zachování přátelských vztahů mezi všemi členy rodiny Medici a vynakládala mnoho úsilí, aby se Francesco smířil se svými bratry, což se jí časem dařilo a za což jí osobně vyjádřil chválu římský papež Sixtus V.\n\nPo smrti svého jediného syna Filipa v roce 1582 vévoda upadl do těžké melancholie a uzavřel se ve své ville Pratolino. Biančino rozpoložení bylo ovšem mnohem příjemnější, neboť všechny její ambice byly uspokojeny. Vévodkyní bude ještě pět let (celkem devět); tím, že se stala panovnicí, hrála nejvýznamnější roli v politickém životě Florencie. Přesto však nedokázala zabezpečit svému «synovi» Аntoniovi, který byl roku 1583 legitimizován, práva následníka trůnu, ani porodit další dítě, jež by bylo i podle práva následníkem, nehledě na pověsti o jejím těhotenství, které vévodovi bratří včetně kardinála považovali za další podvod a doporučovali jeden druhému důkladně ji sledovat, připamatovávajíce si její předešlou aféru (korespondence se dochovala do dnešních dní).\n\nFrancesco a Bianca, poslední dva roky svého života trpící vodnatelností, zemřeli téměř současně nedlouho po slavnostním obědě, konaném 8. října roku 1587 na počest smíření s bratrem kardinálem Ferdinandem (který se stal následníkem vévodství po smrti Francescova syna Filipa) v domě u Poggio a Caiano. Tohoto posledního oběda se účastnil také florentský arcibiskup. Současníci naznačovali otravu, ač lékaři určili jako příčinu smrti malárii. Francesco zemřel 19. října, Bianca pak následujícího rána.\n\nNa trůn toskánského velkovévodství usedl Francescův bratr – kardinál Ferdinand, který o dva roky později opustil duchovní stav a oženil se. Pod jménem Ferdinand I. Medicejský vstoupil do historie jako jeden z nejúspěšnějších panovníků toskánského státu, zvláště pak v porovnání se svým předchůdcem, starším bratrem Francescem.\n\nOstatky Francesca byly s pompou uloženy do rodinné hrobky v bazilice San Lorenzo ve Florencii. Místo posledního odpočinku Biancy není známo. Manžele pochovali odděleně: pro nenávist, kterou k ní choval po dobu dlouhých let, nedovolil kardinál Ferdinand pohřbít Biancu spolu s manželem. Když se architekt Buontalenti zeptal, kde Biancu pochovat, odvětil kardinál: «Kde chcete, ona nebude ležet mezi \"námi\"». Podle legendy ji uzavřeli do laciného rubáše a zakopali do chudinského hrobu. Její tělo ovšem bylo nějakou dobu vystaveno v bazilice San Lorenzo, ale bez vévodské koruny, neboť kardinál řekl, že «nosila korunu už dost». (Předpokládá se, že ženské ostatky nedávno objevené v kryptě baziliky mohou náležet Biance).\n\nVnitřnosti manželů, vybrané z těl při balzamování, byly pohřbeny odděleně v kostele města Bonistallo nedaleko od villy, kde je zastihla smrt.\n\nPo nějaké době byly všechny emblémy Biancy sňaty z veřejných budov a nahrazeny emblémy Johany. Její titul v oficiálních dokumentech byl nahrazen slovy «la pessima Bianca» (špatná Bianca). Kardinál vyplnil všechny peněžní příkazy, učiněné Biancou v jejím testamentu ve vztahu k jejímu synovi Antoniovi, k dceři hraběnce Bentivoglio i k jiným osobám. Zvláštním dekretem však byl Antonio, bez ohledu na vůli zesnulého «оtce», prohlášen za nelegitimního (avšak vrátili mu právo nosit jméno Medici) a Ferdinand zveřejnil informaci o jeho podvržení. Krom toho byl Antonio přinucen vstoupit do Maltézského řádu, z čehož plynul závazek zůstat svobodným.\n\nForenzní a toxikologická expertíza ostatků vévodského páru, provedená odborníky z Florentské univerzity a publikovaná roku 2006 v \"British Medical Journal\" rozřešily záhadu smrti velkovévodského páru a prokázaly, že oba manželé byli – ve shodě s podezřením současníků – otráveni arsenikem, přičemž hlavním podezřelým je především kardinál Ferdinand, jenž měl ze smrti svého bratra největší prospěch. Reputace Biancy byla ovšem taková, že podle legendy měla jed připravit ona sama, aby otrávila tohoto svého švagra, ale omylem ho měl požít její manžel, načež se ona v hrůze otrávila rovněž. Tato verze zlidověla a využil jí např. Stendhal ve svých \"Italských kronikách\".\n\n\n\n"}
{"id": "1007580", "url": "https://cs.wikipedia.org/wiki?curid=1007580", "title": "Colton Ford", "text": "Colton Ford\n\nColton Ford, občanským jménem Glenn Soukesian (* 12. říjen 1962 Pasadena, Kalifornie, USA) je tenorový zpěvák, model a herec, dříve účinkující i v gay pornografii. V 80. letech vystupoval jako zpěvák i s uměleckým jménem Glenn Street.\n\nNarodil se v kalifornské Pasadeně a vyrůstal ve městě Mission Viejo. Má arménské, italské a podle vlastních slov i švédské, francouzské a anglické předky.\n\nNa jaře 2007 se přestěhoval z Los Angeles do New Yorku.\n\nV dětství hrál na housle a na kytaru. Později při škole zpíval \"a cappella\" v jazzovém kvartetu. V polovině 80. let krátce spolupracoval s produkční společností Jon St. Jamese On The Spot Records. V roce 1988 u ní pod pseudonymem Glenn Street vydal single \"Hardline\". Dalšímu vydanému singlu se však příliš nedařilo a koncem 80. let Ford podepsal smlouvu se společností Mide Productions Michaela O'Hary a Denise Richové. V 90. letech se měl původně stát hlavním vokalistou na chystaném druhém albu DJe Frankieho Knucklese \"Welcome to the Real World\", spory ve společnosti Virgin Records však vedly k tomu, že jeho místo zaujala zpěvačka Adeva. Asi o čtyři roky později mu táž spoležnost nabídla vydání vlastního sólového alba, avšak i z toho sešlo. Mezitím měl rozjednanou spolupráci i se společností Third Stone, která však ještě před vydáním alba zkrachovala.\n\nNež začal účinkovat v gay pornu, měl již zkušenosti s pózováním pro akty fotografa Jeffa Palmera. V pornografii se ocitl na podzim 2001 ve svých 39 letech, a to díky svému tehdejšímu partnerovi, jímž byl pornoherec Blake Harper. V té době Ford zažíval méně úspěšné období své hudební kariéry a podle jeho vlastních slov nastala situace, kdy Harperovi nemohl dorazit partner pro natáčení scény, a tak požádal Forda.\n\nNatáčení se věnoval jen asi 10 měsíců a pořídil celkem 12 videí. Přesto zaznamenal úspěch, k němuž později připisoval zásluhu právě svému partnerovi a také režisérské osobnosti Chi Chi LaRue.\n\nV rozhovoru pro \"Chicago Pride\" v roce 2007 uvedl, že je samozřejmě účinkování v pornografii součástí jeho (životního) příběhu a ničím, za co by se styděl. I pro následnou hudební kariéru mu přineslo určité výhody, stejně jako nějaké překážky.\n\nZároveň s Coltonem Fordem skončil v pornografii i jeho partner Blake Harper. Fordův návrat od pornografie zpět k pěvecké dráze zachytil dokumentární film \"Naked Fame\". Vznik dokumentu inicioval režisér a producent Christopher Long z produkční společnosti Hard Sell Productions a natáčení probíhalo od srpna 2002 asi 8 či 9 měsíců. Forda na cestě doprovázel jeho manažer Kyle Neven, známý rovněž z gay pornografie pod jménem Casey Jordan. Na konci filmu s ním však Ford spolupráci ukončil. Výsledný film byl promítán na řadě amerických LGBT filmových festivalů, kinopremiéru si odbyl 18. února 2005 v Los Angeles, v srpnu jej vydala na DVD společnost TLA Releasing a na podzim 2007 ho vysílala televize Here!\n\nI po skončení pornografické kariéry zůstal věrný modelingu a např. ještě v listopadu 2008 vyšla kniha fotografií Joea Oppedisana \"Uncensored\" i se snímky Coltona Forda.\n\nFilmy s výjimkou kompilací:\n\nPod značkou All Worlds Video později vyšlo výběrové DVD \"The Best of Colton Ford\" obsahující šest scén z předchozích filmů studia: \"Conquered\", \"Still Untamed\", \"Bringing Out Brother\", \"Porn Struck 2\", \"Bearing Leather\" i \"Colton\".\n\n\nV roce 2003 byl rovněž nominován spolu s Blakem Harperem na cenu GayVN v kategorii Nejlepší sexuální scéna za film \"Prowl 3: Genuine Leather\" studia MSR Videos. O rok později získal nominaci na stejnou cenu v kategorii Nejlepší skupinový sex, a to za společnou scénu s Matthewem Rushem, Blakem Harperem, Joem Fosterem, Chadem Huntem, Chrisem Steelem, Bretem Wolfem, Peterem Raegem, Codym Wolfem, Jakem Marshallem, Jimem Sladem a Antoniem Majorsem ve filmu \"Aftershock: Part 2\" společnosti Mustang Studios.\n\nKdyž si v letech 2001–2002 „odskočil“ ke kariéře pornoherce, v následujícím roce se opět vrátil k hudbě vydáním singlu Everything, jehož vznik sledoval i dokumentární film \"Naked Fame\". Zaměřil se nyní na kariéru písničkáře na poli klubové, taneční, housové hudby. Sám uváděl, že ho více k popu nasměrovalo už i setkání s Madonnou při natáčení filmu \"Příští správná věc\".\n\nSingle \"Everything\" vyšel v dubnu 2003 u vydavatelství Nervous Records (a později také na labelové kompilaci). V únoru 2004 následoval další single, jímž byla cover verze písně Stevieho Wondera nahraná jako duet se zpěvačkou Pepper MaShay pod názvem \"Signed, Sealed, Delivered (I'm Yours)\" a vydaná značkou Centaur Records.\n\nV roce 2007 vydal své první album \"Tug of War\" obsahující R&B a taneční písně, na jejichž psaní se podílel s DJem Quentinem Harrisem. První zveřejněná píseň z alba, \"The Way You Love Me\", vyšla formou singlu v létě 2007 na samostatném singlu s různými remixy včetně toho, který použil režisér Michael Lucas ve svém pornografickém filmu \"La Dolce Vita\", ohodnoceném cenou GayVN Award 2007 za nejlepší hudbu.\n\nV roce 2008 účinkoval ve videoklipu Cyndi Lauper k písni Into the Nightlife, natočeném v newyorském baru Splash a vyjel i na turné True Colors Tour se Cyndi Lauper jako hlavní účinkující.\n\nV září 2009 vydal – opět ve spolupráci s Quentinem Harrisem – druhé album \"Under the Covers\", s cover verzemi skladeb od R.E.M. (Losing My Religion), Nirvany (Lithium), Babyface (It’s No Crime), Britney Spears, Alicie Keysové a dalších. Téhož roku (dle jiných zdrojů až v roce 2011) vydal i dva samostatné singly, Let Me Live Again a The Music Always Gets You Back.\n\nS fotografem Joem Oppedisanem spolupracoval na obalech k albům i videoklipech ke svým písním. Oppedisano byl ku příkladu v roce 2007 uměleckým vedoucím při tvorbě klipu The Way You Love Me (2007, režie: Tony Sellari) a režíroval klip That's Me.\n\nV listopadu 2011 účinkoval v mimobroadwayské produkci muzikálu \"Little House on the Ferry\", gay milostném příběhu z Fire Islandu, v němž ztvárnil roli Maxe.\n\nV roce 2013 Ford vydal třetí album \"The Way I Am\", původně plánované už na jaro 2012.\n\nPodle vlastního vyjádření se na střední i vysoké škole hodně věnoval divadlu. Hrál například v muzikálech \"South Pacific\" a \"The Crucible\".\n\nPo dokumentu \"Naked Fame\" uvažovali tvůrci seriálu \"Dante's Cove\" o jeho obsazení do drobné role. Nakonec jej oslovil šéf castingu pro spin-off tohoto seriálu s názvem \"The Lair\", který se vysílal od června 2007. Ztvránil v něm úlohu heterosexuálně vystupujícího gay šerifa Trouta, který je na konci první seriálové řady téměř smrtelně postřelen a v úvodu druhé řady se vrací slepý.\n\nNa svou pornografickou minulost navázal malou rolí v komediálním filmu \"\" (\"Another Gay Sequel: Gays Gone Wild!\", 2008), kde si zahrál eskorta jménem Butch Hunk, jehož si přivolá dvojice hlavních postav k sexu ve třech. Už předtím se ale mihnul i ve filmech \"Příští správná věc\" (2000, uváděn jako Glenn Sakazian), \"Circuit\" (2001) či \"HellBent\" (2004).\n\n"}
{"id": "1007584", "url": "https://cs.wikipedia.org/wiki?curid=1007584", "title": "Antônio Eliseu Zuqueto", "text": "Antônio Eliseu Zuqueto\n\nMons. Antônio Eliseu Zuqueto, O.F.M.Cap. (29. dubna 1928, Resplendor – 23. srpna 2016) byl brazilský římskokatolický duchovní, biskup a člen řádu Kapucínů.\n\nNarodil se 29. dubna 1928 v Resplendoru, Antôniu Zuquetovi a Virgínii Mesturové.\n\nNavštěvoval základní školu Santa Teresa v Piracicabě SP. Filosofická a teologická studia získal v Itambacuri MG (1950 - 1955), a v Riu de Janeiro na \"Instituto Pastoral Vocacional\". Poté vstoupil do Řádu menších bratří kapucínů.\n\nKněžské svěcení přijal 19. března 1955 v Santa Teresa.\n\nPůsobil jako vicerektor a rektor semináře minor v Santa Teresa ES, superior a vikář Conceição do Mato Dentro, první rádce Custódia do Rio de Janeiro, vikář farnosti Svatého Šebestiána v Rio de Janeiru aj.\n\nDne 14. března 1980 ho papež Jan Pavel II. jmenoval pomocným biskupem diecéze Teófilo Otoni a titulárním biskupem telackým. Biskupské svěcení přijal 8. června stejného roku, z rukou arcibiskupa Carmina Rocca a spolusvětiteli byli Quirino Adolfo Schmitz, O.F.M. a José Goncalves Heleno.\n\nFuncki pomocného biskupa vykonával do 18. dubna 1983 kdy byl ustanoven diecézním biskupem Teixeira de Freitas–Caravelas. Na tento úřad emeritoval 15. června 2005 z důvodu překročení kanonického věku.\n\n"}
{"id": "1007585", "url": "https://cs.wikipedia.org/wiki?curid=1007585", "title": "Frank Hanuš Argus", "text": "Frank Hanuš Argus\n\nFrank Hanuš Argus, vl. jménem Hans Heinz Schimbera (22. září 1902 Čáslav – 16. září 1968 Praha) byl český armádní důstojník, dramatik, novinář, spisovatel, překladatel a příležitostný herec německého původu.\n\nFrank Hanuš Argus se narodil 22. září 1902 v Čáslavi. Poté, co Hansův otec během první světové války zemřel, se Schimberovi odstěhovali nejprve do Vídně a od roku 1918 žili v Brně, kde také Hans v roce 1919 odmaturoval. Následně vstoupil do řad československé armády a poté, co se v roce 1924 stal důstojníkem v záloze, přijal pseudonym Frank Hanuš Argus a začal se intenzivně věnovat literární činnosti. Do roku 1939 psal německy; byl například dopisovatelem časopisu Sozialdemokrat a zahraničních filmových magazínů, k nimž patřil mimo jiné Mein Film či Kinematograph. V letech 1927–29 působil jako redaktor týdeníku Prager Filmkurier, v jehož redakci pracoval i v letech 1934–36, kdy byl tento obnoven jako čtrnáctideník.\n\nO filmech však Argus nejen psal, ale na jejich vzniku se přímo podílel – epizodní herecké úlohy ztvárnil například v roce 1927 ve vynikajícím němém filmu \"Batalion\" (s Karlem Hašlerem v hlavní roli), v červenoknihovní \"Sextánce\" a dalším němém filmu \"Nemodlenec\". O rok později se mihl ve filmech \"Filosofka Mája\", \"Mlynář a jeho dítě\" a \"Známosti z ulice\" a v roce 1930 ztvárnil drobné postavy v němých filmech \"Černé oči, proč pláčete…?\" a \"Opeřené stíny\". V roce 1929 se Argus stal autorem námětu a scénáře k filmovému melodramatu režiséra Josefa Medeotti-Boháče \"Kamarádské manželství\" a zahrál si v něm rovněž jednu z vedlejších rolí. Bohužel, právě tento film se jako jediný z vyjmenovaných nedochoval.\n\nV téže době byl Argus činný i literárně – od 20. let psal německy romány žánru červené knihovny, které později vycházely i v českém překladu pod názvy \"Očistec lásky\", \"Pohádka lásky\", \"Touha po štěstí\" a podobně. Od vypuknutí Druhé světové války však začal psát výhradně česky – publikoval například tehdy velmi populární román \"Poslední Podskalák\", obratem zfilmovaný Janem Svitákem s řadou oblíbených herců v čele s Jaroslavem Vojtou, sci-fi román \"Muž dvou duší\", román \"Věčná píseň\" nebo divadelní hru \"Věčný kruh\".\n\nV umělecké činnosti pokračoval Argus i po válce – v roce 1957 měla například premiéru jeho divadelní hra \"Z cizího krev neteče\" a o rok později komedie \"Každý má něco\". Po pětatřiceti letech se Hans Argus objevil ještě jednou i před filmovou kamerou – v roce 1965 ztvárnil drobnou roli německého důstojníka v jednom z nejzajímavějších filmů Karla Kachyni \"Ať žije republika!\"\n\nZemřel v Praze o tři roky později ve věku těsně nedožitých 66. narozenin.\n\n"}
{"id": "1007588", "url": "https://cs.wikipedia.org/wiki?curid=1007588", "title": "Île Ronde", "text": "Île Ronde\n\nÎle Ronde (\"Round Island\", \"Kulatý ostrov\") je neobydlený skalnatý ostrůvek sopečného původu, ležící 22 km severovýchodně od Mauricia. Má rozlohu 1,688 km² a jeho nejvyšší bod leží 280 metrů nad mořem. V roce 1967 byl vyhlášen přírodní rezervací za účelem ochrany endemické flóry a fauny, která se zachovala díky izolaci ostrova: palma lahvovitá, scink Telfairův, hroznýšovka maskarénská, gekon hadí a další. Na ostrově konal svá bádání Gerald Durrell.\n\n\n"}
{"id": "1007590", "url": "https://cs.wikipedia.org/wiki?curid=1007590", "title": "Matteo Maria Zuppi", "text": "Matteo Maria Zuppi\n\nMons. Matteo Maria Zuppi (11. října 1955, Řím) je italský římskokatolický duchovní a Arcibiskup boloňský.\n\nNarodil se 11. října 1955 v Římě. Studoval na Papežské lateránské univerzitě kde získal bakaláře z teologie. Dále studoval literaturu a filosofii na Univerzitě v Římě, s tezí \"Historie křesťanství\". Na kněze byl vysvěcen 9. května 1981 Renatem Spallanzanim, pro diecézi Palestrina a 15. listopadu 1988 byl inkardován do diecéze Řím.\n\nV letech 1981 až 2000 byl vice-vikářem farnosti Santa Maria in Trastevere a poté byl do roku 2010 jejím farním knězem. Dále působil jako rektor kostela Santa Croce alla Lungara. Roku 2003 se stal prefektem III. prefektury.\n\nJe členem Kněžské rady a dnes také působí jako generální církevní asistent Komunity Svatého Egidia.\n\nDne 30. března 2006 se stal Kaplanem Jeho Svatosti.\n\nPapež Benedikt XVI. jej dne 31. ledna 2012 jmenoval pomocným biskupem diecéze Řím a titulárním biskupem z Villa nova. Biskupské svěcení přijal 14. dubna 2012 z rukou kardinála Agostina Valliniho a spolusvětiteli byli Giovanni Battista Pichierri a Vincenzo Paglia.\n\nJe pomocným biskupem pro centrální Řím. Od roku 2010 je farním knězem farnosti Svatých Šimona a Judy Torre Angela a roku 2011 je prefektem XVII. prefektury.\n\nS Andrea Riccardim dostal čestné občasntví Mosambiku pro svou spolupráci o zavedení míru v této zemi přes Komunitu Sv. Egidia.\n\nDne 27. října 2015 jej papež František jmenoval arcibiskupem boloňským.\nDne 5. října 2019 jej papež František kreoval kardinálem. \n\n\n"}
{"id": "1007591", "url": "https://cs.wikipedia.org/wiki?curid=1007591", "title": "John Mikaelsson", "text": "John Mikaelsson\n\nJohn Fredrik Mikaelsson (6. prosince 1913, Kristinehamn – 16. června 1987, Kalifornie) byl švédský atlet, dvojnásobný olympijský vítěz v chůzi na 10 kilometrů.\n\nJeho mezinárodní kariéra začala na evropském šampionátu v Oslo v roce 1946, kde vyhrál závod v chůzi na 10 kilometrů. Stejného úspěchu dosáhl na olympiádě v Londýně v roce 1948. Na mistrovství Evropy v Bruselu skončil v závodě na 10 kilometrů chůze třetí. Druhou zlatou olympijskou medaili v chůzi na 10 kilometrů vybojoval v Helsinkách v roce 1952. Během let 1936 až 1945 vytvořil celkem šestnáct světových rekordů na kratších chodeckých tratích.\n"}
{"id": "1007594", "url": "https://cs.wikipedia.org/wiki?curid=1007594", "title": "Evridiki", "text": "Evridiki\n\nEvridiki Theokleous (řecky \"Ευρυδίκη Θεοκλέους\", * 25. února 1968 Lemesos, Kypr), lépe známá jen jako Evridiki (řecky \"Ευρυδίκη\"), je kyperská rocková, popová, a synthpopová zpěvačka. V Evropě je známá tím, že reprezentovala svou rodnou zemi na Eurovision Song Contest v letech 1992, 1994 a 2007 s písněmi \"Teriazoume\", \"Eimai Anthropos Ki Ego\" a \"Comme Ci, Comme Ça\".\n\nEvridiki se narodila se v Lemesosu na Kypru a vyrůstala v hlavním městě ostrova, Nikósii. Studovala hudbu na \"Kuperské národní konzervatoři\". Když ji dokončila, šla do \"Le Studio des Variétés\" v Paříži, kde studovala hudbu, divadlo a tanec. Poté šla na \"Berklee College of Music\" v Bostonu, kde pokračovala ve studiu a doplnila si hudební vzdělání.\n\nV roce 1989 se přestěhovala do řeckých Athén, kde spolupracovala s několika umělci a v roce 1991 vydala své vlastní debutové album \"Gia Proti Fora\".\n\nV roce 1993 vydala vysoce oceňované album \"Missise Me\" (Μίσησέ Με), díky kterému se stala jednou z nejúspěšnějších umělců v Řecku. Album je mezi fanoušky jejím nejoblíbenějším albem.\n\nV roce 1994 začala pracovat na svém dalším albu \"Fthinoporo gynaikas\" (Φθινόπωρο γυναίκας, česky \"Ženský podzim\"). Album je inspirováno myšlenkou stárnutím po dobu plynoucího času a obsahuje směs popu a řecké lidové hudby. Ve stejném roce se provdala za George Theofana. V listopadu 1996 porodila syna Angela. V roce 2000 se rozvedli.\n\nTheofanous byl hlavní skladatel a producent prvních devíti vydaných alb a v letech 1998 až 1999 spolupracoval s manažerem \"Minos-Emi A&r\" Vangelisem Yannopoulem. Alba jako \"Dese Mou ta Matia\" (Δέσε μου τα μάτια, její první zlaté album, Δέσε μου τα μάτια, 1998), \"To Koumpi\" (Το κουμπί, 1999) a \"Ola Dika Sou\" (Όλα δικά σου, 2000) s jejich popovým/laiko soundem jsou charakteristické pro jejich období.\n\nV roce 2002 nastala v její kariéře obrat. Po rozvodu již více se svým ex-manželem spolupracovala a změnila styl hudby z popu na rock a alternativní rock. Ve svém živém albu \"Live Ki Allios\" (Live κι αλλιώς) z roku 2002 nazpívala dobře známé rockové písně.\n\nV roce 2002 si také zahrála v muzikále \"Král a já\" Taptimu. Muzikál produkoval Mimi Denisi a u veřejnosti a kritiky se dočkal velmi pozitivního přijetí.\n\nPo tříleté hudební přestávce vydala album \"Oso Fevgo Gyrizo\" (Όσο φεύγω γυρίζω, 2003), ke kterému při pauze napsala dvě písně. Tato tvorba se pro její kariéru stala zlomem tím, že charakterizuje její novou éru. Od té doby byla jednou z nejúspěšnějších řeckých rockových zpěvaček. Poté vydala další kritickou oslavované album \"Sto Idio Vagoni\" (Στο ίδιο βαγόνι, 2005). V obou albech spolupracovala s hudebníkem Dimitrem Korgialem, se kterým se později zasnoubila.\n\nKorgialas složil píseň \"\"Comme Ci, Comme Ça\"\", se kterou reprezentovala Kypr na Eurovision Song Contest 2007. Ve stejném roce vydala album \"13\" (její třinácté album). Později ve stejném roce na Kypru obdržela ocenění \"Zpěvačka roku\". V roce 2009 vydala album \"Etsi Ine I Agapi\" (Έτσι είναι η αγάπη) spolu s Dimitrem Korgialem. Následující rok byl vydán i singl \"\"Etsi Ine I Agapi\"\".\n\nCelkově lze říci, že je jednou z nejpopulárnějších, nejúspěšnějších a nejprodávanějších umělců v Řecku a na Kypru. Vedle George Theophana a Dimitrie Korgiala spolupracovala s dalšími významnými osobnostmi řeckého hudebního průmyslu. Mezi nimi jsou Vasilis Papakonstantinou, Giorgos Hatzinasios, Yannis Spanos, Marios Tokas, Vangelis Dimitriadis, Christos Dantis, Natalia Germanou, Eleni Peta, Antonis and Yannis Vardis, Stelios Rokkos a Sakis Rouvas.\n\nReprezentovala Kypr na Eurovision Song Contest 1992 ve švédském Malmö s písní \"\"Teriazoume\"\", se kterou se umístila na jedenáctém místě a pak v roce 1994 v irském Dublinu s písní \"\"Ime Anthropos Ki Ego\"\". Posledně zvedla vlnu kontroverzních reakcí u kritiků a publika kvůli politické narážce v písní na kyperský problém. Na druhé straně se stala horký favoritem na výhru, kvůli etnickému soundu a velmi procítěnému výkonu. Stejně jako při svém debutu v soutěži před dvěma lety se umístila na jedenáctém místě.\n\nTaké se objevila jako vokalistka na Eurovision Song Contest v letech 1983, 1986 a 1987.\n\nV roce 2007 byla vybrána reprezentkou Kypru již napotřetí s písní \"\"Comme Ci, Comme Ça\"\" jehož slova napsal Posidonas Giannopoulos a hudbu složil Dimitris Korgialas. Přestože byla tipována na celkovou potenciální vítězku, nedokázala se probojovat přes semifinále do finále soutěže.\n\nV roce 2008 se objevila na \"Junior Eurovision Song Contest 2008\", kde vystoupila s ústřední melodií soutěže \"Fun in the Sun\" se svým manželem Dimitrem Korgialem.\n\n\n\n\n"}
{"id": "1007595", "url": "https://cs.wikipedia.org/wiki?curid=1007595", "title": "San Carlo alle Quattro Fontane", "text": "San Carlo alle Quattro Fontane\n\nSan Carlo alle Quattro Fontane (česky \"kostel svatého Karla u čtyř fontán\") je malý kostel v Římě, který ve slohu vrcholného baroka postavil architekt Francesco Borromini. Stojí na Kvirinálu, v severní části historického města, na křižovatce ulic \"Via delle Quattro Fontane\" a \"Via del Quirinale\".\n\nKostel pro řád španělských trinitářů postavil v letech 1638–1641 mladý Borromini jako svoji první samostatnou práci. Roku 1646 byl zasvěcen sv. Karlu Borromejskému, ale horní část průčelí byla dokončena mnohem později, až po architektově smrti.\n\nDrobný kostelík stojí na nepravidelném pozemku a tvoří část klášterních budov. Přes malé rozměry (asi 20x12 m) je to vrcholná ukázka římského baroka, která vstoupila do dějin architektury. Zvlněná a bohatě zdobená fasáda má dvě patra s podobným, poměrně složitým rozvrhem. Čtyři štíhlé korintské sloupy nesou hlavní římsu s balkonem, mezi nimi jsou výklenky se sochami a malými sloupky. Svrchni patro má opět čtyři sloupy s výklenky a sloupky mezi nimi. Úzký a vysoký vnitřní prostor je velmi složitý. Jádrem je oválný střed se čtyřmi výklenky do kříže, který nahoře vybíhá do oválné kupole s lucernou. K němu přiléhá několik bočních kaplí a prostor dále člení sloupy při stěnách.\n\n\n\n"}
{"id": "1007607", "url": "https://cs.wikipedia.org/wiki?curid=1007607", "title": "Ostsächsische Sparkasse Dresden", "text": "Ostsächsische Sparkasse Dresden\n\nOstsächsische Sparkasse Dresden (Východosaská spořitelna Drážďany) je veřejnoprávní spořitelna se sídlem v Drážďanech, v německé spolkové zemi Sasko. Oblast jejího působení je velká 3 416 km² a rozprostírá se od zemského hlavního města přes zemský okres Saské Švýcarsko - Východní Krušnohoří až po zemský okres Budyšín. Měřeno dle bilanční sumy ve výši 11,9 miliard eur se jedná o největší spořitelnu na území východního Německa.\n\nÚstav je veřejnoprávní institucí a podléhá Spořitelnímu zákonu Svobodného státu Sasko a stanovám, vydaných správní radou spořitelny. Správními orgány spořitelny jsou představenstvo a správní rada. Představenstvo tvoří předseda a dva další členové. Spořitelna je členem Východoněmeckého svazu spořitelen (Ostdeutscher Sparkassenverband), čímž je automaticky spojena s Německým svazem spořitelen (Deutscher Sparkassen- und Giroverband).\n\nOstsächsische Sparkasse Dresden patří ze 100% Saské finanční skupině (Sachsen-Finanzgruppe) a tudíž i kapitálovým vlastníkům této skupiny: saským obcím a spolkové zemi Sasko.\n\nSpořitelna provozuje v současnosti 100 poboček a 49 samoobslužných míst s přibližně 180 bankomaty. Kromě toho funguje i 5 mobilních vozů, které jsou k dispozici klientům v různých venkovských lokalitách. Ústav má přibližně 600 000 klientů (podíl na trhu: 66%), z toho zhruba 5 000 z České republiky a Polska. Celkem zaměstnává Ostsächsische Sparkasse Dresden a její dceřiné společnosti okolo 1 800 zaměstnanců. 110 z nich jsou učni a studenti v oboru bankovnictví, kteří jsou vzděláváni v rámci duálního vzdělávacího systému. Schůze zaměstnanců se dle saského zákona o zastoupení zaměstnanců koná jednou za rok.\n\nZajímavostí je, že v zemském okresu Budyšín funguje vedle Ostsächsische Sparkasse Dresden (západní část okresu) i Kreissparkasse Bautzen (Okresní spořitelna Budyšín - východní část okresu).\n\n\nOstsächsische Sparkasse Dresden poskytuje jako spořitelna univerzální bankovní služby.\n\nObchodní úspěch banky souvisí s hospodářským růstem Saska, zejména Drážďan - hospodářsky nejsilnější oblasti východního Německa. Roku 2014 dosáhla spořitelna ročního výsledku 20,6 milionu eur. Celkové vklady dosáhly výše 10 miliardy eur. Úvěry klientů měly hodnotu 4,5 miliardy eur. Jako nejdůležitější partner střední třídy v regionu je spořitelna na území své působnosti jedničkou na trhu.\n\nV centrále spořitelny na náměstí \"Güntzplatz\" se nachází pokladna pro výměnu cizí měny (Sortenkasse). Dále se zde nalézají největší trezory v Sasku.\n\nRoku 1819 založili kupci malého města Königsbrück, které se dnes nalézá v oblasti působnosti, první spořitelnu v Sasku. Stalo se tak díky iniciativě saského právníka, ministra a mecenáše Petra Karla Viléma von Hohenthal, jenž se tehdy za nově vzniklý ústav zaručil 2 000 tolary.\n\n3. února 1821 byla otevřena první spořitelna v Drážďanech.\n\nV 2. polovině 19. století se Sasko postupně proměnilo v motor industrializace Německa a spořitelna rezidenčního města začala z rostoucích platů a stoupající poptávky po úvěrech profitovat. S rozrůstáním Drážďan na přelomu 19. a 20. století docházelo k otevírání nových poboček a vzdělávání personálu se postupně profesionalizovalo. Současně se etabloval i bezhotovostní platební styk.\n\nPo krátkém propadu v inflačních letech se reálná mzda po roce 1923 znovu stabilizovala, stejně tak i stav kont u Městské spořitelny Drážďany. Vypuknutí hospodářské krize roku 1929 a 2. světové války, na jejímž konci bylo město zničeno nálety, vedly opět k ekonomickému úpadku.\n\nPo válce se stala banka na 45 let součástí plánované ekonomiky východního Německa.\n\nPo sjednocení Německa roku 1990 byl znovu zaveden volný trh, čímž vyvstala ze strany spořitelny i nutnost zabývat se konkurencí v bankovním sektoru. Po několika fúzích řady menších spořitelen, uskutečněných na základě reformy okresní samosprávy v 90. letech, vznikla roku 2004 sloučením Městské spořitelny Drážďany a Spořitelny Labské údolí - Západní Lužice dnešní Ostsächsische Sparkasse Dresden.\n\nV roce 1999 bylo zřízeno v Drážďanech muzeum dokumentující historii saských spořitelen.\n\nSpořitelna spravuje pět vlastních nadací činných v oblasti umění, kultury, sportu, životního prostředí a sociálních aktivit. Nadace jsou vybaveny kapitálem ve výši 10,7 milionu euro, což odpovídá zhruba jednomu promile bilanční sumy. Kromě toho podporuje Ostsächsische Sparkasse Dresden každoročně 3 miliony eur více než 1 000 různých regionálních spolků.\n\n\n\n\n"}
{"id": "1007608", "url": "https://cs.wikipedia.org/wiki?curid=1007608", "title": "Třída Peacock", "text": "Třída Peacock\n\nTřída Peacock je třída hlídkových lodí britského královského námořnictva. Celkem bylo postaveno pět jednotek určených pro službu v Hongkongu. Později byla plavidla prodána zahraničním uživatelům – tři získaly Filipíny a dvě Irsko.\n\nRoku 1981 byla objednána stavba pěti jednotek této třídy, které měly v Hong Kongu nahradit minolovky třídy \"Ton\". Všech pět lodí postavila skotská loděnice Hall, Russell & Company v Aberdeenu. Tři čtvrtiny stavebních nákladů přitom hradila hongkongská vláda. Do služby vstoupily v letech 1983–1984. Operovaly ze základny HMS Tamar.\n\nJednotky třídy \"Peacock\":\n\nPosádku tvořilo šest důstojníků a 38 námořníků. Plavidla byla vyzbrojena jedním 76mm kanónem OTO Melara ve věží na přídi, dvěma kulomety a dvěma raketomety. Byly vybaveny dvěma rychlými čluny Avon Searider SR5M, které mohly přepravovat malou jednotku Royal Marines.\n\nPohonný systém tvoří dva diesely Crossley SEMT- Pielstick Diesels. Lodní šrouby jsou dva. Nejvyšší rychlost dosahuje 28 uzlů. Dosah je 2500 námořních mil při rychlosti 17 uzlů.\n\nVýzbroj filipínských plavidel tvoří jeden 76mm kanón OTO Melara ve věží na přídi, který doplňují čtyři 7,62mm kulomety. Výzbroj irských plavidel tvoří jeden 76mm kanón OTO Melara (systém řízení palby Radamec), dva 20mm kanóny Rheinmetall Rh 202 a dva 12,7mm kulomety. Osobní zbraně posádky tvoří pistole ráže 9 mm a kulomety ráže 7,62 mm.\n"}
{"id": "1007613", "url": "https://cs.wikipedia.org/wiki?curid=1007613", "title": "Avraham Šalom", "text": "Avraham Šalom\n\nAvraham Šalom (: , celým jménem Avraham Šalom Bendor, 7. června 1928, Vídeň – 19. června 2014, Tel Aviv) byl v letech 1980 až 1986 ředitel izraelské vnitřní zpravodajské služby Šin bet (též Šabak). Patřil mezi hlavní postavy některých z nejprominentnějších operací této zpravodajské služby. Mimo jiné byl zástupce velitele operace, při níž byl v Argentině dopaden a zajat nacistický válečný zločinec Adolf Eichmann. V důsledku kontroverze kolem aféry autobusu č. 300 rezignoval na svoji funkci ředitele zpravodajské služby.\n\nNarodil se ve Vídni jako jediné dítě v rodině průmyslníka a učitelky hry na klavír. V roce 1939 v jedenácti letech s rodinou přesídlil do britské mandátní Palestiny, kde se usadili v Tel Avivu. V roce 1946 se stal příslušníkem židovského podzemního úderného oddílu Palmach, v jehož řadách se zúčastnil mimo jiné bitvy u Mišmar ha-Emek v dubnu 1948. Později téhož roku, již v rámci izraelské armády, bojoval v řadě klíčových bitev války za nezávislost (např. v Galileji, Lodu, Ramle, Latrunu a Negevu). V roce 1949 armádu opustil a o rok později nastoupil k vnitřní zpravodajské službě Šin bet (též Šabak), kam jej naverboval Rafi Ejtan. V té nejprve nastoupil k operační jednotce v Haifě, aby se roku 1952 stal velitelem jeruzalémské operační jednotky. O dva roky později byl vyslán do Evropy, kde působil tři roky v rámci izraelské vnější zpravodajské služby Mosad.\n\nV letech 1956 až 1959 byl zástupcem velitele týmu operativců Mosadu a Šin bet, který v Argentině vypátral a dopadl nacistického válečného zločince a architekta holocaustu Adolfa Eichmanna, a následně jej převezl před soud do Izraele. Po tomto úspěchu se stal velitelem operační divize Šin bet. V roce 1972 po masakru izraelských olympioniků na letních olympijských hrách v Mnichově nastoupil do čela bezpečností sekce zpravodajské služby.\n\nRoku 1980 se stal ředitelem Šin bet, když ve funkci vystřídal Avrahama Achituva. Jeho působení v této funkci zasáhla jak libanonská válka, tak palestinský a židovský extremismus. Rozkrytím teroristické skupiny Židovské podzemí, tvořené radikálními izraelskými osadníky, která měla na svědomí bombové útoky a vraždy, se Šin bet pod jeho vedením podařilo zmařit plán na odpálení mešity Skalní dóm v Jeruzalémě.\n\nSe závěrem jeho působení v čele zpravodajské služby se pojí kontroverze související s aférou autobusu č. 300. V dubnu 1984 unesli čtyři palestinští teroristé linkový autobus společnosti Egged, jehož pasažéři byli (až na jednu ženu) při zásahu speciální jednotky osvobozeni. Dva z únosců byli zabiti při záchranné operaci, zatímco zbylí dva zemřeli po skončení akce poté, co byli předáni agentům Šin bet. Oficiálně však druzí dva „zemřeli po cestě do nemocnice.“ Pro vážně pochybnosti nechal ministr obrany Moše Arens celou událost prošetřit zvláštní vyšetřovací komisí, v jejímž čele stál Me'ir Zorea. Ve složitém vyšetřování se Šin bet pokusila křivými výpověďmi svých agentů svalit vinu za smrt dvou zadržených na generála Jicchaka Mordechaje, který teroristy při výslechu bil. Kvůli mocenským bojům uvnitř zpravodajské služby se celá aféra dostala k rukám generálního prokurátora Jicchaka Zamira. Ten doporučil propustit Šaloma a několik vyšších důstojníků pro ovlivňování svědků a falšování důkazů. Podle jeho bývalých spolupracovníků měl smrt obou únosců nařídit sám Šalom. Nakonec však nikdo z nich před soudem nestanul, neboť jim byla prezidentem Chajimem Herzogem udělena prezidentská milost, aniž by proti nim byla vznesena obvinění. Šalom nakonec na svoji funkci rezignoval a na postu ředitele jej vystřídal Josef Harmelin.\n\nOd 90. let 20. století byl Šalom zastáncem dvoustátního mírového uspořádání izraelsko-palestinského konfliktu, a to především po vypuknutí druhé intifády na počátku 21. století. Kritizoval izraelského premiéra Ariela Šarona za to, že mimo dění vytlačuje palestinského vůdce Jásira Arafata. Byl jedním ze zakladatelů Ženevské iniciativy, což byla skupina Izraelců a palestinských Arabů, která představila neoficiální návrh mírového řešení izraelsko-palestinského konfliktu. V roce 2010 reagoval na dotaz, zda by Izrael měl propustit palestinské vězně výměnou za uneseného izraelského vojáka Gilada Šalita, slovy: „Chtějí 900 [vězňů]. Dal bych jim jich 900 a dalších 1000 (…) pod podmínkou, že vaší strategií je uzavřít mír.“\n\nŠalom byl jedním z šesti bývalých ředitelů Šin bet, kteří se objevili v dokumentárním snímku \"The Gatekeepers\" z roku 2012, nominovaném na Oscara, v němž hovořili o svých zkušenostech a příbězích v čele této zpravodajské služby. Šalom například hovořil právě o aféře autobusu č. 300. Mimo jiné řekl, že dvojici únosců dostal již takřka mrtvou a zmlácenou od vojáků. Svým mužům pak řekl: „Doražte je a skončete to.“ Když byl dotázán na morálnost tohoto činu, odvětil: „Ve válce s terorismem na morálku zapomeňte. Napřed mi najděte morálku u teroristů.“\n\nZemřel v Tel Avivu ve věku 86 let.\n\n"}
{"id": "1007614", "url": "https://cs.wikipedia.org/wiki?curid=1007614", "title": "Petit Motet", "text": "Petit Motet\n\nPetit Motet (česky: malé moteto) byl žánr církevní (duchovní) komorní hudby, populární ve Francii v období baroka. Jedná se o ekvivalent světské kantáty a protějšek (menšího rozsahu) velkého moteta (\"Grand motet\").\n\n\n"}
{"id": "1007616", "url": "https://cs.wikipedia.org/wiki?curid=1007616", "title": "Diecéze zallatská", "text": "Diecéze zallatská\n\nDiecéze Zallata je titulární diecéze římskokatolické církve.\n\nZallata, v dnešním Alžírsku, je starověké biskupské sídlo v římské provincii Mauritania Sitifense.\n\nJediným známým biskupem je Argenzius, který se zúčastnil synodu v Kartágu roku 484, vandalského krále Hunericha.\n\nDnes je Zallata titulárním sídlem; současným titulárním biskupem je Luiz Henrique da Silva Brito, pomocný biskup Rio de Janeira.\n\n\n\n"}
{"id": "1007618", "url": "https://cs.wikipedia.org/wiki?curid=1007618", "title": "Hugo Meisl", "text": "Hugo Meisl\n\nHugo Meisl (16. listopadu 1881, Malešov — 17. února 1937, Vídeň) byl rakouský fotbalový funkcionář.\n\nPracoval jako bankovní úředník, hrál amatérsky fotbal za Vienna Cricket and Football-Club. Více než na hřišti však vynikl v roli organizátora, kde uplatnil svůj diplomatický talent a jazykové znalosti. Stál u zrodu Rakouského fotbalového svazu a jeho vstupu do FIFA, na stockholmské olympiádě působil jako rozhodčí.\nV letech 1919—1937 trénoval rakouskou fotbalovou reprezentaci známou jako \"Wunderteam\", která počátkem třicátých let neprohrála 14 utkání v řadě, porazila např. Německo 6:0 a Švýcarsko 8:1 a byla pokládána za nejlepší mužstvo světa. Meisl týmu vnutil sofistikovanou týmovou taktiku, na kterou soupeři nedokázali najít recept, největší hvězdou jeho týmu byl další český rodák Matthias Sindelar. Na mistrovství světa ve fotbale 1934 dosáhli Rakušané vedení Meislem pouze na čtvrté místo, když ve vyrovnaném semifinále s domácím týmem rozhodly chyby rozhodčího Eklinda. Na berlínské olympiádě dovedl Meisl svůj tým k zisku stříbrných medailí.\n\nV roce 1925 přišel Hugo Meisl s myšlenkou na pořádání Středoevropského poháru jako první pravidelné mezinárodní klubové soutěže. Po Meislově předčasném úmrtí na infarkt myokardu byla soutěž přejmenována na \"Meislův pohár\", po anšlusu Rakouska se vrátila k původnímu názvu kvůli Meislovu židovskému původu.\n\nJeho mladším bratrem byl fotbalista a sportovní reportér Willy Meisl.\n\nAndreas Hafer – Wolfgang Hafer: \"Hugo Meisl aneb Vynález moderního fotbalu\". Přeložila Dagmar Lieblová, Lesnická práce, Kostelec nad Černými lesy 2011. ISBN 978-80-7458-004-8\n\n"}
{"id": "1007619", "url": "https://cs.wikipedia.org/wiki?curid=1007619", "title": "Wimbledon 2014 – ženská dvouhra", "text": "Wimbledon 2014 – ženská dvouhra\n\nDo soutěže ženské dvouhry londýnského grandslamu ve Wimbledonu 2014 nastoupilo sto dvacet osm tenistek. Z kvalifikačního turnaje postoupilo dvanáct tenistek. Obhájkyní titulu měla být francouzská hráčka Marion Bartoliová, která ovšem šest týdnů po získání mísy Venus Rosewater překvapivě ukončila profesionální kariéru na srpnovém Cincinnati Masters 2013. Důvodem byl její zdravotní stav. Tělo již po řadě zranění nezvládalo zápasový režim. V době odchodu z profesionálního tenisu jí ve světové klasifikaci patřila 7. příčka.\n\nVítězka si do žebříčku WTA připsala 2 000 bodů a získala částku 1 760 000 liber, finalistka pak poloviční prémii.\n\nPětinásobná šampiónka a americká světová jednička Serena Williamsová vypadla ve třetím kole s francouzskou 25. nasazenou Alizé Cornetovou po setech 6–1, 3–6 a 4–6. Poprvé od ročníku 2005 tak favoritka skončila v All England Clubu před branami osmifinále. Po dvou gamech zamířily hráčky do šatny pro déšť. Následně vyhrála Williamsová pět her v řadě a získala úvodní sadu. Ve druhé čelila hrozbě „kanára“, když prohrávala již 0–5 na gamy. Po zvládnutém třetím dějství francouzská vítězka sdělila: „\"Tohle je největší překvapení turnaje, ona je jednička a nemůžu uvěřit, že jsem se o to postarala já … Před pár lety jsem na trávě nedokázala skoro hrát a teď jsem tady porazila Serenu Williamsovou\".“ Poprvé po 103 letech wimbledonského turnaje se do osmifinále ženské ani mužské dvouhry neprobojoval žádný americký tenista. Naposledy zástupci amerického tenisu chyběli v této fázi během ročníku 1911.\n\nTřetí fázi nepřešla ani čínská světová dvojka Li Na, která skončila na raketě Barbory Záhlavové-Strýcové, která svou formu před grandslamem potvrdila finálovou účastí na birminghamském AEGON Classic 2014. Stejně jako na předcházejícím French Open 2014 tak dvě nejvýše nasazené tenistky vypadly již v prvním týdnu. Ve čtvrtém kole si Češka poradila s bývalou světovou jedničkou a desátou nasazenou Caroline Wozniackou. Dánce tak zmařila šanci stát se 12. aktivní tenistkou, jež by zkompletovala čtvrtfinálové účasti na všech čtyřech grandslamech. Naopak Záhlavová-Strýcová prošla premiérově do čtvrtfinále grandslamové dvouhry, když až na 33. pokus během turnajů velké čtyřky zůstala v pavouku i druhý týden.\n\nPoprvé v otevřené éře tenisu se do osmifinále majoru probojovaly čtyři české tenistky. Vedle Záhlavové-Strýcové, také 24letá Petra Kvitová, 27letá Lucie Šafářová a 19letá Tereza Smitková, když všechny figurovaly v dolní polovině pavouku. Smitková zažívala debut v hlavní soutěži majoru poté, co jako 175. tenistka žebříčku WTA zvládla tři kvalifikační kola. Ve třetí fázi dvouhry odvrátila dva mečboly se Srbkou Bojanou Jovanovskou. Mezi poslední šestnáctkou ji však deklasovala Šafářová, na níž uhrála jen dva gamy.\n\nPremiérově také na londýnském pažitu postoupily mezi poslední osmičku hráček tři zástupkyně českého tenisu. Poprvé se do této fáze ve Wimbledonu probojovala světová třiadvacítka Lucie Šafářová, která předtím čtvrtfinále odehrála pouze na Australian Open 2007.\n\nV osmifinále byla vyřazena i aktuální vítězka Roland Garros Maria Šarapovová, kterou po dramatickém boji za 2.39 hodin vyřadila devátá nasazená Němka Angelique Kerberová. Ruska zahrála 49 nevynucených chyb oproti pouhým 11 soupeřky. Přestože dokázala odvrátit šest mečbolů, sedmý již znamenal postup německé hráčky. Ta po výhře dodala: „\"Je to neuvěřitelné … Byl to hrozně těžký zápas, obě jsme hrály na maximum a myslím, že to byl super tenis. Bylo to hodně těsné, každý set byl náročný, proto jsem moc šťastná, že jsem to zvládla a vyhrála\".“\n\nVzájemný duel mezi Kvitovou a Šafářovou znamenal historicky první české semifinále dvouhry na Grand Slamu. Naposledy předtím se dvě Češky, Helena Suková a Hana Mandlíková, probojovaly do semifinále na French Open 1986, kde však obě nastoupily jako zástupkyně československého tenisu proti Američankám. Suková tehdy podlehla další československé rodačce Martině Navrátilové, která již však reprezentovala Spojené státy. Postup do semifinálové fáze si Šafářová zajistila nad 22. hráčkou světa Jekatěrinou Makarovovou, pro niž to bylo také londýnské maximum. Češka výhru okomentovala jako nejkrásnější okamžik celé kariéry, když uvedla: „\"Byl to ten nejkrásnější okamžik, jaký jsem s tenisem zažila. Naposledy jsem na kurtu plakala štěstím, když jsme vyhrály Fed Cup. A za sebe sama ještě nikdy. Byl to úplně úžasný pocit\".“ \n\nKvitová v českém semifinále zvítězila ve dvou setech a po zisku titulu v roce 2011 se podruhé v kariéře probojovala do finále majoru. K zápasu sdělila: „\"Lucka tady hrála svůj nejlepší tenis v životě. Opravdu si zasloužila být v semifinále a upřímně si myslím, že první set jsem byla horší hráčkou na kurtu … První set byl naprosto vyrovnaný. Obě jsme byly nervózní. Věděly jsme, co od sebe můžeme čekat, a já byla tou šťastnější. Jsem ráda, že mi fungoval servis. To byl asi klíč k vítězství\".“ Aktivní bilanci vzájemných zápasů tak navýšila na 6–0 a v probíhající sezóně Šafářovou zdolala popáté, necelé tři týdny po vítězství na AEGON International 2014. Jednalo se také o první grandslamové semifinále dvou levaček po 22 letech, když naposledy předtím se levoruké hráčky Monika Selešová a Martina Navrátilová utkaly v semifinálovém klání Wimbledonu 1992. \n\nDo premiérového grandslamového finále kariéry prošla 20letá Kanaďanka a turnajová třináctka Eugenie Bouchardová, která dva předchozí semifinálové zápasy na Australian Open 2014 a French Open 2014 nezvládla. Duel proti rumunské světové trojce Simoně Halepové však vyhrála ve dvou setech. Stala se tak historicky první Kanaďankou ve finále dvouhry seniorského Grand Slamu. \n\n18leté americké hráčce Victorii Duvalové, která při svém debutu na wimbledonské trávě došla do druhého kola, bylo podle tiskové agentury AP v průběhu turnaje diagnostikováno zhoubné onemocnění – Hodgkinův lymfom v rané fázi s dobrou prognózou na vyléčení. Bioptické vzorky jí byly odebrány krátce před zahájením londýnského grandslamu. \n\nPetra Kvitová a Eugenie Bouchardová odehrály před finále jediný vzájemný duel a to na tvrdém povrchu srpnového Canada Masters 2013, kde ve druhém kole vyhrála Češka nad Kanaďankou, startující na divokou kartu. O mísu Venus Rosewater se obě hráčky utkaly v sobotu 5. července 2014 na centrálním dvorci. Jednalo se o první finále Grand Slamu, do něhož nastoupily obě hráčky narozené v 90. letech 20. století. Po jednoznačném průběhu za 55 minut zvítězila české tenistka, která soupeřce dovolila uhrát jen tři gamy. Získala tak druhý wimbledonský i grandslamový titul. Obě zbylé české šampiónky Martina Navrátilová a Jana Novotná byly přítomny v královské lóži. \n\n Serena Williamsová \"(3. kolo)\n"}
{"id": "1007621", "url": "https://cs.wikipedia.org/wiki?curid=1007621", "title": "Labsko-klejnárská niva", "text": "Labsko-klejnárská niva\n\nLabsko-klejnárská niva je geomorfologický okrsek v severozápadní části Čáslavské kotliny, ležící v okresech Kolín a Kutná Hora.\n\nÚzemí okrsku se nachází mezi městy Kolín (na severozápadě), Týnec nad Labem (na severovýchodě) a Kutná Hora (na jihu), které do okrsku částečně zasahují. Z východu je ke středu okrsku ještě vklíněna obec Starý Kolín.\n\nOkrsek Labsko-klejnárská niva (dle značení Jaromíra Demka VIB–3B–3) náleží do celku Středolabská tabule a podcelku Čáslavská kotlina.\n\nPodrobnější členění Balatky a Kalvody, které člení až na úroveň podokrsků a částí, okrsek Labsko-klejnárská niva nezná, uvádí pouze 2 jiné okrsky Čáslavské kotliny: Ronovská kotlina a Žehušická kotlina (její podokrsek Starokolínská rovina zhruba odpovídá území Labsko-klejnárské nivy.\n\nNiva sousedí s dalšími okrsky Středolabské tabule (Žehušická kotlina na jihovýchodě, Ronovská tabule na jihu, Kolínská tabule na západě, Poděbradská rovina a Ovčárská pahorkatina na severozápadě) a s celky Východolabská tabule na severu a Železné hory na severovýchodě.\n\n"}
{"id": "1007623", "url": "https://cs.wikipedia.org/wiki?curid=1007623", "title": "Wimbledon 2014 – ženská čtyřhra", "text": "Wimbledon 2014 – ženská čtyřhra\n\nDo soutěže ženské čtyřhry na londýnském grandslamu ve Wimbledonu 2014 nastoupilo šedesát čtyři párů. Obhájcem titulu byla nejlepší dvojice světa složená z Číňanky Šuaj Pchengové a Tchajwanky Su-wej Sieové, které také triumfovaly na předcházejícím majoru French Open 2014, avšak ve třetím kolem nestačily na maďarsko-francouzský pár Tímea Babosová a Kristina Mladenovicová.\n\nKaždá z vítězek do žebříčku WTA získala 2 000 bodů a dvojice si rozdělila částku 325 000 liber, poražený finálový pár pak poloviční finanční prémii.\n\nPremiérový wimbledonský titul získal druhý pár světa Sara Erraniová a Roberta Vinciová z Itálie, jehož členky ve finále zdolaly Babosovou s Mladenovicovou po hladkém průběhu ve dvou setech. Italské hráčky tak zkompletovaly kariérní grandslam, vítězství na všech čtyřech turnajích velké čtyřky v ženské čtyřhře. Celkově si obě připsaly pátou deblovou trofej z této nejvyšší úrovně tenisu. Po turnaji se obě Italky vrátily do čela světové klasifikace žebříčku WTA ve čtyřhře, když jej opustily 16. února 2014.\n\nPo rozpadu české dvojice Lucie Šafářové a Andrey Hlaváčkové na Roland Garros 2014 se novou spoluhráčkou Hlaváčkové stala Číňanka Čeng Ťie a Šafářová se vrátila k předchozí stabilní partnerce Anastasii Pavljučenkovové. Oba páry na sebe narazily ve čtvrtfinále. Po třísetovém průběhu dále postoupila Hlaváčková s Čengovou.\n\n   Sie Su-wej / Pcheng Šuaj \"(3. kolo)\n   Sara Erraniová / Roberta Vinciová (vítězky)\n   Květa Peschkeová / Katarina Srebotniková \"(1. kolo)\n   Cara Blacková / Sania Mirzaová \"(2. kolo)\n   Jekatěrina Makarovová / Jelena Vesninová \"(3. kolo)\n   Ashleigh Bartyová / Casey Dellacquová \"(čtvrtfinále)\n   Raquel Kopsová-Jonesová / Abigail Spearsová \"(3. kolo)\n   Serena Williamsová / Venus Williamsová \"(2. kolo, odstoupily dle ofic. prohlášení pro virové onemocnění Sereny)\n   Andrea Hlaváčková / Čeng Ťie \"(semifinále)\n"}
{"id": "1007627", "url": "https://cs.wikipedia.org/wiki?curid=1007627", "title": "Wimbledon 2014 – mužská čtyřhra", "text": "Wimbledon 2014 – mužská čtyřhra\n\nDo soutěže mužské čtyřhry na londýnském grandslamu ve Wimbledonu 2014 nastoupilo šedesát čtyři párů. Obhájcem titulu byla nejlepší dvojice světa složená z amerických dvojčat Boba a Mika Bryanových. Ve finále však nestačili na vítěze turnaje Vaska Pospisila s Jackem Sockem.\n\nSoutěž mužské čtyřhry vyhrál nenasazený kanadsko-americký pár Vasek Pospisil a Jack Sock. Ve finále zdolali nejvýše nasazené bratry Boba a Mika Bryanovy po velké bitvě v pěti sadách 7–6, 6–7, 6–4, 3–6 a 7–5. Pro oba se jednalo o první společný turnaj na okruhu a zároveň premiérové grandslamové finále i titul v této soutěži.\n\nKaždý z vítězů si do žebříčku ATP připsal 2 000 bodů a dvojice si rozdělila částku 325 000 liber, poražený finálový pár pak poloviční finanční prémii.\n\n   Bob Bryan / Mike Bryan \"(finále)\n   Alexander Peya / Bruno Soares \"(čtvrtfinále)\n   Daniel Nestor / Nenad Zimonjić \"(čtvrtfinále)\n   Julien Benneteau / Édouard Roger-Vasselin \"(čtvrtfinále)\n   Leander Paes / Radek Štěpánek \"(semifinále)\n   Marcel Granollers / Marc López \"(3. kolo)\n   Łukasz Kubot / Robert Lindstedt \"(2. kolo)\n   Rohan Bopanna / Ajsám Kúreší \"(2. kolo)\n   Julian Knowle / Marcelo Melo \"(čtvrtfinále)\n"}
{"id": "1007628", "url": "https://cs.wikipedia.org/wiki?curid=1007628", "title": "Wimbledon 2014 – kvalifikace ženské dvouhry", "text": "Wimbledon 2014 – kvalifikace ženské dvouhry\n\nKvalifikace ženské dvouhry ve Wimbledonu 2014 probíhala před zahájením hlavní soutěže. Los se uskutečnil 15. června 2014. Postoupilo z ní dvanáct tenistek po výhrách ve třech kolech.\n"}
{"id": "1007629", "url": "https://cs.wikipedia.org/wiki?curid=1007629", "title": "Wimbledon 2014 – kvalifikace mužské dvouhry", "text": "Wimbledon 2014 – kvalifikace mužské dvouhry\n\nKvalifikace mužské dvouhry ve Wimbledonu 2014 probíhala před zahájením hlavní soutěže. Postoupilo z ní dvacet tenistů po výhrách ve třech kolech, z toho šestnáct přímo a čtyři jako šťastní poražení.\n"}
{"id": "1007636", "url": "https://cs.wikipedia.org/wiki?curid=1007636", "title": "Ilija Beškov", "text": "Ilija Beškov\n\nIlija Beškov (; 24. července 1901, Dolni Dabnik, Bulharsko – 23. ledna 1958, Sofie) byl bulharský malíř, karikaturista, novinář, pedagog.\n\nV roce 1920 se zapsal na právnickou fakultu sofijské univerzity, o rok později ale nastoupil na výtvarnou akademii, kterou absolvoval v roce 1926. Od roku 1922 jasně inklinoval ke kresbě, konkrétně ke karikatuře, v tomto roce se jeho vlastní karikatury objevily v tisku a o něco později vytvořil i první ilustrace. V roce 1925 byl Ilija Beškov zatčen a málem zastřelen za otištění karikatur v letech 1923 a 1924 v době nastolení fašistické vlády v Bulharsku. Po obvyklé policejní inkvizici se rodině podařilo dosáhnout jeho propuštění a ukrytí.\n\nV roce 1944 po osvobození Bulharska od fašismu vytvořil Beškov množství karikatur, ve kterých interpretoval mezinárodní i vnitropolitické problémy a řadu satirických kreseb, v nichž se hořký smích a dobré srdce tohoto moudrého člověka citlivě dotýká lidských vad. V letech 1945 až 1958 působil jako profesor ilustrace na katedře grafiky v grafickém oddělení akademie v Sofii.\n\nV roce 1947 získal Vyznamenání Akademie věd v Bulharsku.\n\n"}
{"id": "1007638", "url": "https://cs.wikipedia.org/wiki?curid=1007638", "title": "Hřib Wichanského", "text": "Hřib Wichanského\n\nHřib Wichanského (\"Boletus wichanskyi\" ) je vzácná houba, která byla nalezena ve Vysokých Tatrách v letech 1962 a 1963.\n\n\nPrvní nález byl učiněn 29. července 1962 inženýrem Šputou na základě výzvy v Mykologickém sborníku nabádající k hledání vzácných druhů hub. Hřib rostl pod jalovcem na okrajové světlině smrkového lesa, který se rozkládá na úpatí Kriváně ve Vysokých Tatrách (Slovensko). Plodnice předal nálezce mykologovi Jaroslavu Veselskému, který ji poskytl ke studiu Evženu Wichanskému. Ten je nejprve považoval za hřib růžovník (\"Boletus fuscoroseus\") a popis nalezených exemplářů s tímto určením roku 1963 publikoval (včetně černobílých fotografií R. Kuželky).\n\nDruhý nález na téže lokalitě učinil inženýr Špůta o rok později, 27. července 1963. Část plodnic předal Jaroslavovi Veselskému, který na nich provedl makrochemické reakce, výsledky v témže roce publikoval (opět jako \"Boletus fuscoroseus\"). Zbývající plodnice poslal na ústředí Československé mykologické společnosti, kde byly opět zkoumány Evženem Wichanským a černobíle i barevně vyfotografovány Jiřím Baierem.\n\nRoku 1979 na základě opakovaných nálezů částečně podobných hřibů z Tatranského podhůří popsal mykolog Aurel Dermek ve spolupráci s Jiřím Lazebníčkem a Jaroslavem Veselským nový druh, hřib horský (\"Boletus subappendiculatus\"). Špůtovy nálezy z let 1962 a 1963 v popisu k tomuto druhu přiřadili. V roce 1993 se k této problematice vrátil mykolog Jiří Hlaváček, který se ztotožněním Špůtových nálezů s hřibem horským nesouhlasil, poukázal na rozdíly mezi oběma houbami a vyjádřil přesvědčení, že jde o dva samostatné druhy. Podobného názoru byl i Jiří Baier, který měl také možnost oba druhy studovat. Hlaváček se z tohoto důvodu rozhodl Špůtou nalezený a Wichanským popsaný hřib publikovat jako nový druh, který nazval hřib Wichanského (\"Boletus wichanskyi\").\n\nKe hřibu Wichanského se vrátil ještě kolektiv vedený Josefem Šutarou, když v roce 2014 publikoval popis nového druhu z tohoto příbuzenstva, který roste pod jehličnany – hřibu šedorůžového (\"Boletus roseogriseus\"). Konstatoval, že uvedenými znaky se liší jak od hřibu horského (zelenomodrající póry), tak od hřibu růžovníku a hřibu šedorůžového (užší spóry). Autoři dále upozornili, že podle soudobých pravidel nomenklatury je Hlaváčkův název \"Boletus wichanskyi\" formálně neplatný (nomen invalidum), protože autor neuvedl typovou položku (exsikát).\n\nKlobouk 100 – 200 milimetrů široký, nejdříve polokulovitě polštářovitý, pak téměř ploše rozložený, hnědý s růžovým nádechem, na otlačených místech se zbarvuje růžově a poté masově. Rourky nejprve krátké, později se prodlužující, bledě citronově žluté, na třeň přecházejí v jemnou síťku. Póry rovněž bledě citrónově žluté, při poškození modrozelenají.\n\nTřeň pevný, plný, nejdříve mírně soudkovitý, později válcovitý, někdy ve spodní části lehce hlízovitě zesílený. Zbarvený je žlutě, horní část kryje velmi jemná bledě citronová síťka.\n\nDužnina je zprvu krátce bílá, brzy bledě citrónová, zhruba 10 milimetrů pod pokožkou nabíhá růžově a později masově tmavne. Podobná barevná reakce se objevuje i v místech zdeformovaých při rozkrojení. Chutná mírně, příjemně houbově.\n\nBasidie čtyřvýtrusé, výtrusy jsou průhledné, hladké, zbarvené světle okrově. Dosahují 9 – 12,5 × 3,5 – 4 μm. Vzhled se liší podle polohy: Při viditelném apikulu jsou skoro válcovitě vřetenovité, při pohledu shora či zdola jsou podlouhle válcovitě elipsoidní se 2 – 3 (4) kulatými olejovými kapkami.\n\nPřirozená oxidace dužniny je na otlacích růžová, výrazněji na třeni, částečně i na pokožce klobouku. Na řezu v oblasti třeně a pod pokožkou klobouku kalně růžoví, na přechodu třeně v klobouk se nemění. Beze změny jsou i trubičky na řezu, pouze póry na otlacích reagují modrozeleně.\n\nSe čpavkem (10%) reaguje dužnina klobouku i třeně a dále póry, rourky i síťka na třeni slabě do šedozelena, naopak pokožka klobouku a třeň bez síťky ihned karmínově. S fenolem (2%) plodnice nereaguje krom rourek, které přecházejí slabě do šedozelena. S hydroxidem draselným (30%) se všechny části plodnice barví ihned okrově. Na zelenou skalici (10%) nereagují. S formolem (40%) se pouze rourky barví slabě do šedozelena.\n\nJediné publikované nálezy (1962 a 1963) pocházejí ze Slovenska, kde byla houba nalezena na úpatí Kriváně ve Vysokých Tatrách pod jalovcem na okraji smrkového lesa.\n"}
{"id": "1007644", "url": "https://cs.wikipedia.org/wiki?curid=1007644", "title": "Marcin Mroziński", "text": "Marcin Mroziński\n\nMarcin Mroziński (* 26. září 1985 Inowrocław, Kujavsko-pomořské vojvodství, Polsko), známý též jako Martin Fitch je polský herec, zpěvák, moderátor a reprezentant Polska na Eurovision Song Contest v roce 2010.\n\nMarcin Mroziński se narodil 26. září 1985 v polské Inowrocławi, Kujavsko-pomořském vojvodství.\n\nSvou hudební kariéru zahájil ve věku 8 let. Již od mládí se podílel se na řadě dětských hudebních soutěží v Polsku. V roce 1997 vyhrál \"National French Song Contest\", která se konala ve městě Radziejów. Také reprezentoval Polsko na mezinárodním festivale \"Zpívající maska\", kde se umístil na druhém místě. Od roku 1998 podílí na hostování televizní pořady v Polsku a byl také semifinalistou v polském vydání soutěže \"Idol\". Byl hostitelem \"Cartoon Network Production\" \"Staraoke\", který byl nahráván v Londýně.\n\nByl v obsazení v následujících muzikálech:\n\nDne 14. února 2010 vyhrál polské národní kolo \"Krajowe Eliminacje 2010\" a získal právo reprezentovat Polsko na Eurovision Song Contest 2010 s písní \"\"Legenda\"\". V semifinále na 25. května 2010 se nekvalifikoval do finále soutěže v Oslu. V semifinále jeho píseň získala 13. místo.\n\nV roce 2012 se zúčastnil hudebního festivalu \"Sunčane skale\", který se každoročně koná v černohorském městě Herceg Novi. V kategorii \"Pjesma ljeta\" se umístil s písní \"\"Is that a Real Love\"\" na 3. místě se ziskem 75 bodů a ztrátou na vítěze 8 bodů.\n"}
{"id": "1007646", "url": "https://cs.wikipedia.org/wiki?curid=1007646", "title": "Hofrychtéř", "text": "Hofrychtéř\n\nHofrychtéř (německy \"Hofrichter\", latinsky \"iudex curiae\") byl v českých zemích titul vysokého úředníka, soudce. Vyskytuje se od vrcholného středověku do novověku.\n\nÚřad hofrychtéře, latinsky \"iudex curiae civitatum ragalium\", vznikl v Čechách roku 1337, kdy Jan Lucemburský (králem 1310-1346) vydělil soudní pravomoc nad královskými městy z úřadu podkomořího. K hofrychtéři bylo mj. možné se odvolat od městských soudů. V Čechách nepatřil mezi nejvyšší zemské úředníky (\"beneficiarii supremi\").\n\nHofrychtéř patřil v Moravském markrabství mezi sedm nejvyšších stavovských zemských úředníků vedle zemského hejtmana, českého (královského) maršálka, komorníka, sudího, písaře a podkomořího. \n\nV souvislosti s obnovou úřadu markraběte moravského vznikl po polovině 14. století nový dvorský soud, jehož soudce se také nazýval hofrychtéř, lat. \"iudex curiae\". V roce 1523 za Ludvíka Jagelonského (markrabětem 1516–1526) byl úřad v souvislosti s dělením úřadů mezi stavy vyhrazen rytířům. Do konce 16. století mu odpadla agenda lenních otázek a v jeho kompetenci zůstaly jen pře rytířského stavu. Na zemském sněmu byl předsedou rytířského stavu. Obnovené zřízení zemské (1628) potvrdilo úřad rytířům, jeho obsah se ovšem rychle snižoval. V rámci správní úpravy Karel VI. v roce 1726 začlenil úřad hofrychtéře do moravského královského tribunálu, hlavního zemského správního orgánu. Úřad zanikl v roce 1748.\n\n\n\n"}
{"id": "1007648", "url": "https://cs.wikipedia.org/wiki?curid=1007648", "title": "Pacifická aliance", "text": "Pacifická aliance\n\nPacifická aliance (španělsky \"Alianza del Pacífico,\" česky rovněž Tichomořská aliance) je uskupení států usilující o ekonomickou integraci, volný pohyb zboží, služeb, pracovní síly a lidí. Zakládajícími členy Aliance jsou Mexiko, Peru, Chile a Kolumbie.\n\nMezi žadatele o plné členství v Alianci patří Kostarika a Panama. K březnu 2019 jsou kandidáty na postavení tzv. „přidruženého státu“ Kanada, Austrálie, Nový Zéland a Singapur, se kterými probíhají jednání. Zájem o postavení přidruženého státu projevily i Ekvádor a Jižní Korea, přičemž Ekvádor s vyhlídkou na možné budoucí plné členství v alianci.\n\nFormálně vznikla v dubnu 2011 podpisem tzv. Limské deklarace a stala se projevem snahy o integraci států latinskoamerického kontinentu podél pobřeží Tichého oceánu. Uskupení v současnosti představuje 8. největší ekonomiku světa a bránu na trh o velikosti více než 220 milionů obyvatel.\n\nCílem Aliance je v rámci smluvních stran postupně dosáhnout volného pohybu zboží, služeb, kapitálu a osob a v této souvislosti i posílení policejní spolupráce, obchodní integrace a celní spolupráce, jakož i odstranění překážek v pohybu služeb a kapitálu včetně možnosti integrace burz cenných papírů. Dne 1. května 2016 začala v rámci Aliance fungovat zóna volného obchodu, která zahrnuje 92% položek. Ve srovnání regionálních integračních skupin je Tichomořská aliance dynamickým a perspektivním uskupením, které se snaží stát stranou politických vlivů, a představuje tak dnes nejvíce životaschopné integrační uskupení v rámci Latinské Ameriky.\n\nPozorovatelský statut v Tichomořské alianci má aktuálně již 55 zemí jako např. USA, Austrálie, Izrael, Švýcarsko a řada států EU včetně České republiky. Ta pozorovatelský statut získala v červnu 2016.\n\nVedle relevantních státních institucí se prohlubování vztahů mezi Českou republikou a státy Tichomořské aliance věnuje Smíšená obchodní komora Česko-tichomořská aliance (ČESTA).\n\n\n"}
{"id": "1007649", "url": "https://cs.wikipedia.org/wiki?curid=1007649", "title": "Špičák (Přebuzská hornatina)", "text": "Špičák (Přebuzská hornatina)\n\nŠpičák (\"991 m n. m.\") je vrchol v západním Krušnohoří v Karlovarském kraji, v okrese Sokolov přibližně 3,7 km západně od Přebuzi. Špičák je nejvyšší horou okresu Sokolov. Na vrcholu se nacházejí vypreparované žulové skalky, těsně pod vrcholem na severní straně je dřevěný altánek. Z vrcholu je výhled západním až severním směrem přes Rájecké údolí na hřebeny Krušných hor, které tvoří českoněmeckou hranici, směrem na západ je vidět rozhledna na Olověném vrchu.\n\nPoblíž Špičáku (přibližně 3,5 km) se nachází přírodní památka Přebuzské vřesoviště.\n\nJsou dvě varianty jak se dostat turisticky na vrchol Špičáku:\n\n"}
{"id": "1007658", "url": "https://cs.wikipedia.org/wiki?curid=1007658", "title": "Klepy", "text": "Klepy\n\nKlepy jsou ne zcela hodnověrné informace o určitých osobách nebo skupinách, šířené buď ústně mezi lidmi, nebo pomocí bulvárních médií. Uspokojují zvědavost lidí, často obsahují i pomlouvačné informace. Nepravda v klepech může být uváděna do oběhu záměrně nebo vzniká jako informační šum, např. přeslechnutím či špatným pochopením. Z rozšířených klepů o známých osobách a skupinách může vzniknout fáma.\n\nPomlouvání je určité a intimní chování, což ho dělá ještě těžším při zkoumání a odhalování jeho vzniku. Jeho původ není úplně znám, ale zajisté zapříčinil, že se lidé mezi sebou naučili spolupracovat. Díky němu se lidé stávají stále více společenskými, vymýšlejí inovativní nápady. Pomlouvání přispělo k péči o náš zevnějšek, k rozvoji lidské společnosti a sociálních institucí. Je to také dokonce způsob, jakým se lidé naučili využívat oheň.\n\nKlepy jsou sociální nástroj, který používáme k diskuzi o tom, jaké změny a nové informace prožíváme my a lidé okolo nás. Mají mnoho negativních dopadů - například zhoršení psychického zdraví nebo zničení dobrého jména ve společnosti, ale mnoho vědců tvrdí, že jde i o pozitivní účinky jako uvolňování stresu z našeho těla nebo podnícení k seberozvoji a spolupráci. Také mohou být typem neformální komunikace zásadním pro sdílení informací. Dodává se, že klepy jsou nezbytné pro sociální spolupráci a že právě tento druh řeči vytváří sociální pouta a objasňuje sociální normy. Přirovnejme to k lepidlu, jež spojuje naši společnost, a hlavně sociální kruhy, ve kterých se pohybujeme.\n\nPřestože jsou drby intenzivně používané mezi lidmi a pro veřejnost jsou zajímavé, jsou také široce očerňovány. V nejlepším případě jsou klepy považovány za triviální a nečinné; v nejhorším případě za invazivní a destruktivní. Navíc, na rozdíl od všeobecného přesvědčení, že ženy pomlouvají více než muži, se zdá, že tomu tak není, ale muži a ženy se pouze v tomto fenoménu chovají jinak.  Zatímco mužské klepy mají větší šanci na sebepropagace a považují se za „výměnu informací“ nebo „udržování kontaktu“, klábosení žen má sklon k tomu, aby bylo zábavnější s mnoha detaily a poutavým tónem.\n\nKlepy neboli drby jsou suverénní lidskou činností a vyskytují se v čase a prostoru. Antropologové objevili vysokou četnost drbů v řadě kultur. Náboženské příkazy proti předávání i přijímání klepů se objevují v křesťanských, židovských a islámských textech a obavy z morálních důsledků klepů přetrvávají.\n\nSamotná definice drbů se postupem času změnila. V angličtině slovo vzniklo jako podstatné jméno „godsibb“, což znamená Bohu příbuzný, křtu se účastnila kmotra. V šestnáctém a sedmnáctém století se však stala nová definice drbů specifická pro pohlaví: žena navštěvující matku při porodu. Ve stejnou dobu se drby také staly slovesem a devalvovaly se.\n\nAčkoli současné definice drbů se liší, všichni sdílejí obavy s osobními a často i soukromými informacemi, a proto mohou být drby identifikovány jako „soukromé rozhovory“. Soukromé záležitosti se díky nim stávají veřejnými a mnozí toto vnímají jako rozmazávání imaginární, ale vlivné hranice mezi veřejným a soukromým.\n\nDruhá světová válka zaznamenala výbuch zájmu o psychologii klepů a jejich kontroly. Klíčovou práci provedli Gordon W. Allport a Leo Postman v roce 1947, jejichž podnětem bylo znepokojení nad poškozením morálky a národní bezpečnosti způsobeném hrozivými fámami šířícími zbytečné poplachy. Další cyklus zájmu je patrný na konci šedesátých a sedmdesátých let, počínaje vydáním knihy sociologa Tamotsu Shibutaniho Kerner et al. referát o občanských poruchách nebo Milgramova a Tochova esej o kolektivním chování, po nichž následují další knihy psané ze sociologického nebo psychologického hlediska.\n"}
{"id": "1007659", "url": "https://cs.wikipedia.org/wiki?curid=1007659", "title": "Soupisky mužstev Gambrinus ligy 2013/14", "text": "Soupisky mužstev Gambrinus ligy 2013/14\n\nToto jsou soupisky mužstev fotbalové Gambrinus ligy v sezóně 2013/14.\n\n"}
{"id": "1007661", "url": "https://cs.wikipedia.org/wiki?curid=1007661", "title": "Legenda (píseň)", "text": "Legenda (píseň)\n\n\"Legenda\" je píseň polského zpěváka Marcina Mrozińského, kterou složili Marcin Nierubiec a Marcin Mroziński.\n\nReprezentovala Polsko na Eurovision Song Contest 2010 v norském Oslu, kde byla zpívána v polštině i angličtině.\n\nPíseň byla vybrána během polského národního kola \"Krajowe Eliminacje 2010\" dne 14. února veřejností, kde obdržela 33.61% finálových hlasů. Zúčastnila semifinále soutěže, ze kterého se ale do finále neprobojovala.\n\n"}
{"id": "1007664", "url": "https://cs.wikipedia.org/wiki?curid=1007664", "title": "Grand Motet", "text": "Grand Motet\n\nGrand Motet (česky: velké moteto) byl hudební žánr, populární ve Francii v období baroka. Jedná se o protiklad malého moteta (\"Petit motet\"). \n\nTermín \"grand motet\" pochází z pozdější doby, použil ho poprvé až roku 1899 muzikolog Michel Brenet.. V období, kdy byla velká moteta tvořena, se nazývala jako \"motet pour deux choeurs\" (moteto pro dva sbory), \"motet å grand choeur\" nebo \"motet solennel\". Obsahuje předehru a pak sóla, duety, tercety a kvartety s instrumentálním doprovodem prokládané instrumentálními preludii a interludii. Charakteristické je pro něj kontrastování početně obsazeného „velkého sboru“, pěti- nebo šestihlasého, a „malého sboru“ tvořeného sólisty, zpravidla čtyřmi.\n\n\n"}
{"id": "1007669", "url": "https://cs.wikipedia.org/wiki?curid=1007669", "title": "LÉ Ciara (P42)", "text": "LÉ Ciara (P42)\n\nLÉ Ciara (P42) je hlídková loď třídy \"Peacock\" irského námořnictva. Postavena byla jako HMS \"Swallow\" (P242), hlídková loď pro službu v Hongkongu. Irsko loď zakoupilo roku 1988.\n\nPlavidlo postavila skotská loděnice Hall, Russell & Company v Aberdeenu.\n\nVýzbroj tvoří jeden 76mm kanón OTO Melara (systém řízení palby Radamec), dva 20mm kanóny Rheinmetall Rh 202 a dva 12,7mm kulomety. Osobní zbraně posádky tvoří pistole ráže 9 mm a kulomety ráže 7,62 mm. Pohonný systém tvoří dva diesely Crossley SEMT-Pielstick. Lodní šrouby jsou dva. Nejvyšší rychlost dosahuje 28 uzlů. Dosah je 2500 námořních mil při rychlosti 17 uzlů.\n"}
{"id": "1007670", "url": "https://cs.wikipedia.org/wiki?curid=1007670", "title": "LÉ Orla (P41)", "text": "LÉ Orla (P41)\n\nLÉ Orla (P41) je hlídková loď třídy \"Peacock\" irského námořnictva. Postavena byla jako HMS \"Swift\" (P243), hlídková loď pro službu v Hongkongu. Irsko loď zakoupilo roku 1988.\n\nPlavidlo postavila skotská loděnice Hall, Russell & Company v Aberdeenu.\n\nVýzbroj tvoří jeden 76mm kanón OTO Melara (systém řízení palby Radamec), dva 20mm kanóny Rheinmetall Rh 202 a dva 12,7mm kulomety. Osobní zbraně posádky tvoří pistole ráže 9 mm a kulomety ráže 7,62 mm. Pohonný systém tvoří dva diesely Crossley SEMT-Pielstick. Lodní šrouby jsou dva. Nejvyšší rychlost dosahuje 28 uzlů. Dosah je 2500 námořních mil při rychlosti 17 uzlů.\n"}
{"id": "1007671", "url": "https://cs.wikipedia.org/wiki?curid=1007671", "title": "Hvězdná seismologie", "text": "Hvězdná seismologie\n\nHvězdná seismologie (asteroseismologie) je odvětví vědy, která studuje vnitřní strukturu pulzujících hvězd pomocí analýzy jejich frekvenčního spektra. Dříve se dala používat pouze Slunce a další jasné hvězdy. Teleskop Kepler však umožnil získávat dostatečně kvalitní data pro zkoumání většího množství hvězd. Sledují se oscilace – poruchy, které se projevují periodicky v některých měřeních. Vážou se na stavové parametry hvězdného nitra, z jejich průběhu lze vypočítat reakce plazmatu v daném místě na odchylky od rovnováhy. Celková délka pozorování může být mnohem kratší než při detekci exoplanet. Na druhou stranu jsou amplitudy jednotlivých oscilačních modů velmi malé, tudíž je třeba je při krátkém pozorování pokrýt co možná nejhustěji. Mezi nejpoužívanější metody astroseismologie patří fonometrie (zaznamenávání celkového zářivého toku) a monitorování spektrálních čar, jejichž ekvivalentní šířky jsou teplotně citlivé.\n"}
{"id": "1007673", "url": "https://cs.wikipedia.org/wiki?curid=1007673", "title": "Prosperity (A497)", "text": "Prosperity (A497)\n\nProsperity (A497) je hlídková loď třídy \"Emer\", postavená pro irské námořnictvo jako LÉ Emer (P21). Po svém vyřazení ze služby v roce 2013 byla loď prodána do Nigérie. Nigerijské námořnictvo ji do služby zařadilo 19. února 2015 pod novým jménem \"Prosperity\".\n\nPlavidlo postavila irská loděnice Verlome Dockyard v Corku.\n\nElektroniku tvořily radary Kelvin Hughes Mk.IV, Decca 1230 a sonar simrad. Výzbroj tvořil jeden 40mm kanón Bofors a dva 20mm kanóny Rheinmetall Rh 202. Osobní zbraně posádky tvořily pistole ráže 9 mm a kulomety ráže 7,62 mm. Pohonný systém tvořily dva diesely SEMT- Pielstick o výkonu 48000 HP. Lodní šrouby byl jeden. Nejvyšší rychlost dosahovala 17 uzlů. Dosah byl 6750 námořních mil při rychlosti 12 uzlů.\n\n\"Emer\" roku 1979 zásoboval irské jednotky nasazené v rámci mise OSN v Libanonu UNIFIL. Stal se tak první irskou válečnou lodí nasazenou v zahraničí.\n"}
{"id": "1007678", "url": "https://cs.wikipedia.org/wiki?curid=1007678", "title": "LÉ Aoife (P22)", "text": "LÉ Aoife (P22)\n\nLÉ Aoife (P22) je hlídková loď třídy \"Emer\" irského námořnictva. Irsko plavidlo provozovalo v letech 1979–2015. Vyřazené plavidlo zakoupila Malta, jejíž ozbrojené síly loď provozují od června 2015 jako \"P62\". Jedná se o největší maltskou válečnou loď.\n\nPlavidlo postavila irská loděnice Verlome Dockyard v Corku. Loď byla spuštěna na vodu 12. dubna 1979 a uvedena do služby dne 29. listopadu 1979.\n\nElektroniku tvoří radary Kelvin Hughes Mk.IV, Decca 1230 a sonar simrad. Výzbroj tvoří jeden 40mm kanón Bofors a dva 20mm kanóny Rheinmetall Rh 202. Osobní zbraně posádky tvoří pistole ráže 9 mm a kulomety ráže 7,62 mm. Pohonný systém tvoří dva diesely SEMT- Pielstick o výkonu 48000 HP. Lodní šroub je jeden. Nejvyšší rychlost dosahuje 17 uzlů. Dosah je 6750 námořních mil při rychlosti 12 uzlů.\n\nPlavidlo se roku 1985 podílelo na nalezení černé skříňky Boeingu 747-237B letu Air India 182, který vybuchl ve vzduchu poblíž Irska. Irsko plavidlo vyřadilo dne 1. února 2015. Následně byla loďprodána Maltě, která ji dne 26. června 2015 zařadila do služby jako \"P62\".\n"}
{"id": "1007679", "url": "https://cs.wikipedia.org/wiki?curid=1007679", "title": "Ugo Frigerio", "text": "Ugo Frigerio\n\nUgo Frigerio (16. září 1901, Milán – 7. července 1968, Garda) byl italský atlet, olympijský vítěz v chůzi na 10 kilometrů.\nZávodní chůzi se začal věnovat v 17 letech. O rok později se poprvé stal mistrem Itálie v chůzi na 10 kilometrů. Na olympiádě v Antverpách v roce 1920 (v 19 letech) zvítězil v obou chodeckých disciplínách na 3 i 10 kilometrů. Na kratší trati zvítězil o 20 metrů, na delší trati pak o minutu a půl. Na další olympiádě v Paříži v roce 1924 byl na programu pouze chodecký závod na 10 kilometrů. Zde obhájil své vítězství.\n\nKontroverze způsobené rozhodováním chodeckých závodů vedly k tomu, že byla chůze vyřazena z programu olympiády v Amsterdamu v roce 1928. Frigerio proto ukončil závodní kariéru. K chůzi se vrátil poté, co byl do programu olympiády v Los Angeles zařazen závod v chůzi na 50 kilometrů. Při startu v tomto závodě vybojoval bronzovou medaili a patří tak k nejúspěšnějším chodcům v historii.\n"}
{"id": "1007680", "url": "https://cs.wikipedia.org/wiki?curid=1007680", "title": "LÉ Aisling (P23)", "text": "LÉ Aisling (P23)\n\nLÉ Aisling (P23) je hlídková loď třídy \"Emer\" irského námořnictva.\n\nPlavidlo postavila irská loděnice Verlome Dockyard v Corku.\n\nElektroniku tvoří radary Kelvin Hughes Mk.IV, Decca 1230 a sonar simrad. Výzbroj tvoří jeden 40mm kanón Bofors a dva 20mm kanóny Rheinmetall Rh 202. Osobní zbraně posádky tvoří pistole ráže 9 mm a kulomety ráže 7,62 mm. Pohonný systém tvoří dva diesely SEMT- Pielstick o výkonu 48000 HP. Lodní šrouby je jeden. Nejvyšší rychlost dosahuje 17 uzlů. Dosah je 6750 námořních mil při rychlosti 12 uzlů.\n\nPlavidlo se roku 1985 podílelo na záchranných operacích po výbuchu Boeingu 747-237B letu Air India Flight 182 ve vzduchu poblíž irska. Plavidlo vyhledalo a z moře vyzvedlo těla 38 obětí katastrofy.\n\n"}
{"id": "1007682", "url": "https://cs.wikipedia.org/wiki?curid=1007682", "title": "Okres Kartuzy", "text": "Okres Kartuzy\n\nOkres Kartuzy (polsky \"Powiat kartuski\") je okres v polském Pomořské vojvodství. Rozlohu má 1 121 km² a v roce 2011 zde žilo 119 954 obyvatel. Sídlem správy okresu je město Kartuzy\n\nMěstsko-vesnické:\n\nVesnické:\n\n"}
{"id": "1007686", "url": "https://cs.wikipedia.org/wiki?curid=1007686", "title": "Neuville-sous-Montreuil", "text": "Neuville-sous-Montreuil\n\nNeuville-sous-Montreuil je francouzská obec v departementu Pas-de-Calais v regionu Hauts-de-France. V roce 2011 zde žilo 661 obyvatel.\n\n\"Počet obyvatel\" \n\n"}
{"id": "1007689", "url": "https://cs.wikipedia.org/wiki?curid=1007689", "title": "Diecéze Zama major", "text": "Diecéze Zama major\n\nDiecéze Zama major je titulární diecéze římskokatolické církve.\n\nZama major je možné ztotožnit s \"Djamou\" v dnešním Tunisku. Je to starověké biskupské sídlo v římské provincii Afrika Proconsolare. Byla sufragánní arcidiecéze Kartágo.\n\nV provincii Afrika Proconsolare byly dvě diecéze Zama. Často se biskupové Zam podepisovali bez určení v jaké diecézi Zama se vyskytovali. Další diecéze je Zama minor, takže známé biskupy nemůžeme zařadit do diecézí.\n\nBiskup Marcellus se zúčastnil roku 256 Kartaginské synody, aby se svatým Cypriánem projednal otázku \"Lapsi\". Na synodu v Kartágu roku 411 se sešli biskupové a donatisté z římské Afriky a také Dialogus a donatista Montanus.\n\nDnes je Zama major titulárním sídlem; současným titulárním biskupem je Geraldo Nascimento, emeritní pomocný biskup arcidiecéze Fortaleza.\n\n\n\n"}
{"id": "1007690", "url": "https://cs.wikipedia.org/wiki?curid=1007690", "title": "George Larner", "text": "George Larner\n\nGeorge Edward Larner (7. března 1875, Langley – 4. března 1949, Brighton) byl britský atlet, olympijský vítěz v chůzi na 3500 metrů a 10 mil z roku 1908.\nZávodně se začal věnovat chůzi až v 28 letech. V letech 1904 a 1905 se stal mistrem Velké Británie v chůzi na 2 míle a 7 mil a vytvořil celkem devět chodeckých světových rekordů. Poté rezignoval na trénink, protože mu to překáželo ve výkonu funkce policisty v Brightonu. Jakmile mu jeho nadřízený povolil trénink během služby, vrátil se k vrcholovému závodění. Na olympiádě v Londýně v roce 1908 zvítězil na obou chodeckých tratích – na 3500 metrů a na 10 mil. Po ukončení sportovní kariéry působil jako chodecký rozhodčí.\n"}
{"id": "1007691", "url": "https://cs.wikipedia.org/wiki?curid=1007691", "title": "Étaples", "text": "Étaples\n\nÉtaples je francouzská obec v departementu Pas-de-Calais v regionu Hauts-de-France. V roce 2011 zde žilo 11 113 obyvatel. Je centrem kantonu Étaples.\n\n\"Počet obyvatel\" \n\n\n"}
{"id": "1007695", "url": "https://cs.wikipedia.org/wiki?curid=1007695", "title": "Diecéze Zama minor", "text": "Diecéze Zama minor\n\nDiecéze Zama minor je titulární diecéze římskokatolické církve.\n\nDiecézi Zama minor je možné identifikovat s \"Djamou\" nebo \"Amor-El-Djedidi\" v dnešním Tunisku. Jde o starobylé biskupské sídlo v římské provincii Afrika Proconsolare. Byla sufragannou arcidiecéze Kartágo.\n\nV provincii Afrika Proconsolare je známé, že se zde nacházely dvě diecéze Zama. Často se biskupové obou Zam nepodepisovali s místem určení, v jaké diecézi se nacházeli. Druhá diecéze byla Zama major, takže známé biskupy nemůžeme zařadit do diecézí.\n\nBiskup Marcellus se zúčastnil roku 256 Kartaginské synody, aby se svatým Cypriánem projednal otázku Lapsi. Na synodu v Kartágu roku 411 se sešli biskupové a donatisté z římské Afriky a také Dialogus a donatista Montanus.\n\nV současné době je diecéze Zama minor využívána jako titulární sídlo; současným titulárním biskupem je Barthélemy Adoukonou, sekretář Papežské rady pro kulturu\n\n\n\n"}
{"id": "1007697", "url": "https://cs.wikipedia.org/wiki?curid=1007697", "title": "Diecéze Zapara", "text": "Diecéze Zapara\n\nDiecéze Zapara je titulární diecéze římskokatolické církve.\n\nZapara je starobylé řecké biskupské sídlo v římské provincii Makedonie I., byla sufragannou arcidiecéze Soluň.\n\nJediným známým biskupem je Sabinián (553).\n\nV současné době je Zapara využívána jako titulární sídlo; od roku 1976 je sídlo bez biskupa.\n\n\n\n"}
{"id": "1007702", "url": "https://cs.wikipedia.org/wiki?curid=1007702", "title": "Naučná stezka Šibeniční vrch", "text": "Naučná stezka Šibeniční vrch\n\nNaučná stezka Šibeniční vrch je pojmenování naučné stezky ve Slavkovském lese, v CHKO Slavkovský les u Bečova nad Teplou. V seznamu tras KČT má číslo 9299. Vlastní popraviště je původně dřevěná, dnes kamenná kruhová stavba z 16. století. Průměr stavby 4,8 m. Jedná se o jednu z mála lokalit v České republice, kde se zachovalo kamenné zdivo šibenice. Při rekonstrukci objektu popraviště byly odkryty kosterní pozůstatky 4 – 5 osob mužského i ženské pohlaví různého stáří. Hrdelní právo obdržel Bečov již v roce 1399. Prováděly se zde tresty stínáním, oběšením, čtvrcením a později i upalováním. Popravy a mučení zde v 17.-18. století vykonával kat z Jáchymova. Šibenice byla zrušena roku 1765.\n\nStezka o délce cca 1,5 km je vedena středně náročným terénem s větším převýšením až v závěru trasy, celkové převýšení činí přibližně 100 m. Začátek stezky je na náměstí v Bečově nad Teplou, konec je u torza kruhového popraviště na Šibeničním vrchu 629 m n. m. Na začátku trasy obcházíme kostel sv. Jiří, a ještě než přejdeme ulici Toužimskou, můžeme naproti faře obdivovat památné lípy u fary v Bečově. Trasa stezky jde dál po zpevněných cestách, později po lesní pěšině. Cesta zpět do Bečova vede stejnou cestou.\n\nNa trase naučné stezky je pět informačních tabulí s informacemi o útrpném právu, hrdelním soudu, výkonu hrdelních trestů a trestu oběšením, o průvodu k šibenici, o povolání kata a jeho postavení ve společnosti, o druzích šibenic, o popravách a pohřbívání odsouzených. \n\nV roce 2002 provádělo plzeňské pracoviště archeologického oddělení Národního památkového ústavu v prostoru šibenice a okolí archeologický průzkum. Prostor šibenice a bezprostřední okolí je skalnaté, usuzuje se proto, že k uložení mrtvých těl se využily prohlubně ve vrcholové části Šibeničního vrchu. Na vytipovaných místech byly odebrány vzorky půdy k provedení fosfátové analýzy. Rozborem bylo zjištěno, že zde půda vykazuje zvýšený obsah fosforu, což nasvědčuje tomu, že zde mohly být ukládány lidské ostatky. S jistotou se to však neví .\n\n\n"}
{"id": "1007703", "url": "https://cs.wikipedia.org/wiki?curid=1007703", "title": "Lužecká rovina", "text": "Lužecká rovina\n\nLužecká rovina je geomorfologický okrsek v severozápadní části Mělnické kotliny, ležící v okresech Mělník Středočeského kraje a Litoměřice Ústeckého kraje.\n\nÚzemí okrsku se nachází mezi obcemi Dolní Beřkovice (na severovýchodě), Kostomlaty pod Řípem (na severozápadě), Vraňany (na jihozápadě), Lužec nad Vltavou (na jihu) a Hořín (na jihovýchodě), které většinově do okrsku zasahují. Kolem celé východní hranicí okrsku leží okresní město Mělník. Zcela uvnitř okrsku leží obce Cítov, Hořín a Býkev.\n\nOkrsek Lužecká rovina (dle značení Jaromíra Demka VIB–3C–1) náleží do celku Středolabská tabule a podcelku Mělnická kotlina.\n\nČlenění Balatky a Kalvody neuvádí okrsek Lužecká rovina, nýbrž Lužecká kotlina, který je územně rozsáhlejší a člení se na podokrsky Vraňanská kotlina, Cítovská terasa a Dřínovská rovina.\n\nDemkova Lužecká rovina sousedí na východě a jihu s dalším okrskem Středolabské tabule, Labsko-vltavskou nivou, na severu a západě s celkem Dolnooharská tabule.\n\n\n"}
{"id": "1007704", "url": "https://cs.wikipedia.org/wiki?curid=1007704", "title": "FK Oktan Perm", "text": "FK Oktan Perm\n\nFK Oktan Perm (rusky: Футбольный клуб «Октан» Пермь) byl ruský fotbalový klub sídlící ve městě Perm. Klub byl založen v roce 1958, zanikl v roce 2014 díky své finanční situaci.\n\n\n"}
{"id": "1007710", "url": "https://cs.wikipedia.org/wiki?curid=1007710", "title": "Elliot Tiber", "text": "Elliot Tiber\n\nElliot Tiber, rodným jménem Eliyahu Teichberg (15. dubna 1935 New York – 3. srpna 2016) byl americký spisovatel a scenárista, který napsal řadu memoárů o festivalu Woodstock, konaném v Bethelu ve státě New York v roce 1969.\n\nSpolu s belgickým režisérem a scenáristou André Ernottem napsal knižní předlohu k filmovému dramatu \"Rue haute\" (\"Hight Street\", 1976), které bylo za Belgii navrženo na Oscara (nominaci však nezískalo). Kniha pamětí \"Taking Woodstock\", napsaná spolu s Tomem Montem a vydaná roku 2007, se pak stala předlohou k adaptaci stejnojmenného filmu režiséra Ang Lee (česky \"Zažít Woodstock\").\n\nElliot Tiber je autorem nebo spoluautorem těchto knih:\n\n"}
{"id": "1007713", "url": "https://cs.wikipedia.org/wiki?curid=1007713", "title": "Blackers Mill FC", "text": "Blackers Mill FC\n\nBlackers Mill Football Club byl severoirský fotbalový klub sídlící ve městě Armagh. Klub byl založen v roce 1978, zanikl v roce 2013.\n\n"}
{"id": "1007723", "url": "https://cs.wikipedia.org/wiki?curid=1007723", "title": "Bridgnorth Town FC", "text": "Bridgnorth Town FC\n\nBridgnorth Town FC (celým názvem: Bridgnorth Town Football Club) byl anglický fotbalový klub, který sídlil ve městě Bridgnorth v nemetropolitním hrabství Shropshire. Založen byl v roce 1949, zanikl v roce 2013 kvůli finančním problémům. Klubové barvy byly modrá a bílá.\n\nSvé domácí zápasy odehrával na stadionu The Crown Meadow s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1007726", "url": "https://cs.wikipedia.org/wiki?curid=1007726", "title": "Cricklade Town FC", "text": "Cricklade Town FC\n\nCricklade Town FC (celým názvem: Cricklade Town Football Club) je anglický fotbalový klub, který sídlí ve městě Cricklade v nemetropolitním hrabství Wiltshire. Založen byl v roce 1897. Od sezóny 2016/17 hraje ve Wiltshire Football League (11. nejvyšší soutěž). Klubové barvy jsou zelená a černá.\n\nSvé domácí zápasy odehrává na stadionu Cricklade Leisure Centre.\n\nZdroj: \n\n\n\nZdroj: \n\n\n\nZdroj: \n\n"}
{"id": "1007728", "url": "https://cs.wikipedia.org/wiki?curid=1007728", "title": "TV on the Radio", "text": "TV on the Radio\n\nTV on the Radio je americká art rocková kapela založená v roce 2001 v Brooklynu v New Yorku v roce 2001. Její hudba zahrnuje mnoho různých žánrů, od post-punku po electro nebo soul.\n\nKapela vydala několik EPs, včetně jejich debutového \"Young Liars\" (2003), a čtyři kritikou uznávaná studiová alba \"Desperate Youth, Blood Thirsty Babes\" (2004), \"Return to Cookie Mountain\" (2006), \"Dear Science\" (2008) a \"Nine Types of Light\" (2011).\n\nPo většinu existence TV on the Radio tvořili jádro kapely oficiální členové Tunde Adebimpe (zpěv/smyčky), David Andrew Sitek (kytara/klávesy/smyčky), Kyp Malone (zpěv/kytara/baskytara/smyčky), Jaleel Bunton (bicí/zpěv/smyčky/kytara) a Gerard Smith (baskytara/klávesy).\n\n\n\n"}
{"id": "1007730", "url": "https://cs.wikipedia.org/wiki?curid=1007730", "title": "Ernst Lehner", "text": "Ernst Lehner\n\nErnst Lehner (7. listopadu 1912 – 10. ledna 1986) byl německý fotbalista. Hrál na pozici útočníka. Reprezentoval Německo v letech 1933–1942 v 65 zápasech, ve kterých vstřelil 31 gólů. Zúčastnil se mistrovství světa ve fotbale 1934 a 1938. Na MS 1934 nastoupil ve čtyřech zápasech a vstřelil dva góly. Oba góly vstřelil v zápase o třetí místo, ve kterém se Německo utkalo s Rakouskem a zvítězilo 3:2.\nNa MS 1938 nastoupil ve dvou zápasech a gól nesvstřelil. Německo též reprezentoval na Letních olympijských hrách 1936.\n\n"}
{"id": "1007734", "url": "https://cs.wikipedia.org/wiki?curid=1007734", "title": "Čukčové", "text": "Čukčové\n\nČukčové patří mezi původní malé národy Severu, Sibiře a Dálného východu Ruské federace a obývají převážně poloostrov Čukotka. K čukčské národnosti se hlásí více než patnáct tisíc lidí. Tří čtvrtiny z nich obývají Čukotský autonomní okruh, zbytek žije na zbytku ruského území (především Kamčatský kraj). Podle sčítání v roce 2001 žilo třicet Čukčů také na Ukrajině.\n\nPříslušníci etnika si sami říkají \"Luoravetlan\" („opravdoví lidé“). Pojmenování \"Čukča\" vzniklo zkomolením výrazu \"čauča\" („ten, kdo má hodně sobů“). Čukotština nazývaná též čukština patří mezi paleosibiřské jazyky.\n\nČukčové žijící ve vnitrozemí byli kočovnými pastevci sobů, přímořští Čukčové lovili velryby a mrože na lodích zvaných bajdarka pomocí harpun. Jako tažné zvíře vyšlechtili psí rasu sibiřský husky. Žili ve stanech z kůží nazývaných jaranga. Základem tradičního náboženství byl kult havrana (\"kutch\"). Žili v rodovém zřízení, běžnými jevy bylo mnohoženství, levirát a krevní msta. Vyskytovala se také senicida: staří lidé neschopní se o sebe postarat měli spáchat sebevraždu nebo požádali své příbuzné o rychlé usmrcení (bodnutím do srdce nebo udušením). Charakteristickým zvykem bylo tetování obličeje, rozšířené zejména u žen. Čukčové byli známi jako zruční řemeslníci, vynikali zejména v řezbářství z mrožích klů.\n\nOd poloviny 17. století pronikali na území Čukčů Rusové, došlo k řadě ozbrojených srážek, po kterých si domorodci uchovali faktickou nezávislost až do konce 19. století. Tradiční život Čukčů popsali Vladimir Bogoraz a František Poledna Vlkovský. Po Říjnové revoluci se objevil tlak na začlenění Čukčů do sovětského plánovaného hospodářství, stáda sobů byla kolektivizována a tradiční elita byla podrobena rozsáhlým represím. Zároveň byly zbudovány školy, které odstranily negramotnost a naučily domorodce rusky. Po zhroucení Sovětského svazu sužovala Čukče nezaměstnanost a alkoholismus, bídu zmírnily až investice, kterými pozvedl chov sobů místní gubernátor Roman Abramovič. Nastala také renesance tradičního šamanského náboženství.\n\nK zápisu čukčského jazyka se používá upravená azbuka. Ve dvacátých letech 20. století vytvořil pastevec Tenevil čukotské obrázkové písmo, které se však neujalo. Významným čukčským spisovatelem byl Jurij Rytcheu, jehož román \"Magická čísla\" vyšel i v češtině.\n\nV ruském prostředí jsou rozšířeny anekdoty líčící Čukče jako necivilizované tupce. Skupina čukotských intelektuálů podala žalobu na autory slovníku, zmiňujícího tento význam slova Čukča.\n\n"}
{"id": "1007735", "url": "https://cs.wikipedia.org/wiki?curid=1007735", "title": "Darlaston Town FC", "text": "Darlaston Town FC\n\nDarlaston Town FC (celým názvem: Darlaston Town Football Club) byl anglický fotbalový klub, který sídlil ve městě Darlaston v metropolitním hrabství West Midlands. Založen byl v roce 1874 pod názvem Darlaston FC, zanikl v roce 2013. Klubové barvy byly modrá a bílá.\n\nSvé domácí zápasy odehrával na stadionu The City Ground.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1007739", "url": "https://cs.wikipedia.org/wiki?curid=1007739", "title": "Valter Župan", "text": "Valter Župan\n\nMons. Valter Župan (10. srpna 1938, Ćunski) je chorvatský katolický duchovní a biskup.\n\nNarodil se 10. srpna 1938 v Ćunskim. Navštěvoval gymnázium v Zadaru a ukončil ho v Pazinu, v Zadaru také vstoupil do semináře. Filosofická a teologická studia získal také v Pazinu, kam byla přesunuta Vysoká teologická škola v Rijece.\n\nKněžské svěcení přijal 8. července 1962 pro diecézi Krk. V letech 1962 - 1970 byl spolupracovníkem vikáře v Malim Lošinju. Dále působil jako farář a děkan v Omišalju a Cresu, farář a děkan v Malim Lošinju. V letech 1989 - 1997 byl generálním vikářem diecéze Krk. Dne 6. října 1997 byl jmenován diecézním administrátorem. Tento úřad vykonával do 31. ledna 1998, kdy byl papežem Janem Pavlem II. ustanoven biskupem diecéze Kru.\n\nBiskupské svěcení přijal 15. března stejného roku, z rukou Josipa Bozaniće a spolusvětiteli byli Anton Tamarut a Ivan Milovan.\n\nV Chorvatské biskupské konferenci má službu předsedy Rady pro pastoraci rodiny.\n\nDne 24. ledna 2015 přijal papež František jeho rezignaci na post biskupa Krku, z důvodu dosažení kanonického věku 75 let.\n\n"}
{"id": "1007740", "url": "https://cs.wikipedia.org/wiki?curid=1007740", "title": "Únos českých turistek v Balúčistánu", "text": "Únos českých turistek v Balúčistánu\n\nDvě české turistky Antonie Chrástecká a Hana Humpálová byly uneseny 13. března 2013 v jihozápadním Pákistánu v provincii Balúčistán, kam přijely ze sousedního Íránu. Cílem jejich cesty byla Indie. \n\nObě turistky cestovaly linkovým autobusem, v němž byl přítomen policista vyzbrojený útočnou puškou AK-47. Neznámí ozbrojenci v uniformách, které řidič autobusu považoval za policisty, zastavili autobus. Poté dva únosci pronikli do autobusu, policistu odzbrojili a oběma ženám přikázali přestoupit do přistaveného terénního vozidla. Výměnou za propuštění žen požadovali únosci propuštění pákistánské neuroložky Áfíji Siddíkíové, která byla odsouzena za pokus o vraždu a v současnosti je v americkém vězení. Posledním veřejně známým kontaktem s unesenými ženami bylo do jejich propuštění video z 30. října 2013. Případ se řešil na všech diplomatických úrovních včetně prezidentů.\n\nObě ženy byly propuštěny na svobodu v březnu 2015 po dvouměsíčním vyjednávání turecké nevládní humanitární organizace IHH (İHH İnsani Yardım Vakfı), na kterou se obrátily rodiny žen poté, co všechny ostatní možnosti selhaly. \n\nChrástecká po propuštění pracovala v kladenské neziskové organizaci a Humpálová údajně přestoupila na islám. Týdeník Respekt zveřejnil informaci, že se Humpálová na podzim 2015 pokusila ke svým únoscům vrátit. Bezpečnostní expert Adam Dolník, který disponuje interními informacemi o případu, ale pro server Lidovky.cz obvinil Respekt ze lží, neboť Hana Humpálová ve skutečnosti jela do Turecka na dovolenou a to i s rodinou. Respekt reagoval, že netvrdí, že se chtěla vrátit k únoscům, ale že v cestě do Turecka spatřovaly riziko bezpečnostní složky.\n\nV únoru 2016 dále Respekt zveřejnil utajovanou informaci, že vláda ČR zaplatila za jejich propuštění částku ve výši 6 miliónů dolarů (zhruba 150 milionů korun). Výši výkupného následně potvrdil prezident Miloš Zeman v diskusi s občany v Kornaticích na Rokycansku. což kritizoval kromě jiných opět Adam Dolník: \"Je to strašně nebezpečné, je to nebezpečné z logického důvodu, že tím ten stát jaksi vytváří očekávání únosců, kolik tak mohou dostat peněz za občana toho daného státu, pokud ten člověk bude unesen.\"\n\n\n"}
{"id": "1007741", "url": "https://cs.wikipedia.org/wiki?curid=1007741", "title": "Vincent Mduduzi Zungu", "text": "Vincent Mduduzi Zungu\n\nVincent Mduduzi Zungu (* 28. dubna 1966, Mbongolwane) je jihoafrický duchovní, biskup a člen Řádu menších bratří.\n\nNarodil se 28. dubna 1966 ve vesnici Mbongolwane, v diecézi Eshowe. Filosofická a teologická studia získal v Semináři major Svatého Jana Vianney v Pretorii. Dne 18. ledna 1988 vstoupil do Řádu menších bratří. První sliby složil 19. ledna 1989 a věčné sliby 2. července 1994. Na Katolické univerzitě v Štrasburku získal licentiát z morální teologie.\n\nNa kněze byl vysvěcen 8. července 1995.\n\nPo vysvěcení působil jako farní vikář v misii Hardenberg, mistr noviců a atrážce konventu v Besters, profesor v Semináři major Svatého Jana Vianney, provinciální vikář a asistent ředitela postulantů, provinciál františkánů v Jihoafrické republice. Od roku 2009 je generálním definitorem pro Afriku a Blízký východ.\n\nDne 2. února 2014 jej papež František jmenoval biskupem diecéze Port Elizabeth. Biskupské svěcení přijme 28. června 2014.\n\n"}
{"id": "1007744", "url": "https://cs.wikipedia.org/wiki?curid=1007744", "title": "Memory Almost Full", "text": "Memory Almost Full\n\nMemory Almost Full je čtrnácté studiové album Paula McCartneyho. Ve Spojeném království bylo vydáno 4. června 2007 a ve Spojených státech o den později.\n\nAutorem všech skladeb je Paul McCartney.\n\n"}
{"id": "1007748", "url": "https://cs.wikipedia.org/wiki?curid=1007748", "title": "Sequoyah", "text": "Sequoyah\n\nSequoyah, čerokíjsky \"Se-quo-ya\" nebo \"Sikwo-ya\", anglickým jménem George Gist nebo George Guess (asi 1770 – asi 1844) byl čerokízský indián, který vytvořil písmo pro jazyk svého kmene a je dnes považován za jednoho z největších myslitelů a morálních rádců kmene Čerokíů. Výjimečné je to, že vynalezl ucelenou a použitelnou koncepci písma jako analfabet, tedy aniž by před tím uměl číst či psát v jakémkoli jiném jazyce.\n\nNarodil se do smíšeného manželství, matka pocházela z kmene Čerokíů a jeho otec byl voják Nathaniel Gist, podle některých názorů německého původu. Od dětství byl chromý na levou nohu, což zřejmě motivovalo i jeho jméno, s významem \"noha vačice\". Byl vychován jako řadový člen kmene k základním indiánským dovednostem. Pracoval jako stříbrotepec. V pozdější době se zúčastnil řady významných bitev, mj. po boku dalšího významného člena kmene, Janalusky. Později se uplatnil hlavně ve vyjednávání s bílými přistěhovalci a kmenové politice. Byl signatářem významných územních smluv.\n\nJeho největším přínosem je však vynález čerokíjského písma. Inspirovala ho bezesporu dovednost bílých písemně zaznamenávat historické události a příběhy. Toto bylo v indiánských kruzích považováno za výsadu bělochů, a proto byly jeho snahy o vynalezení vlastního kmenového písma terčem kritiky, jak ze strany jeho přátel a rodiny, tak i kmenových autorit. Do této doby byly veškeré vědomosti v rámci kmene předávány ústním podáním a Sequoyah si uvědomoval, jakým způsobem by se zvýšila úroveň a znalosti obyvatel, kdyby bylo možné vše zaznamenávat a předávat dalším generacím v písemné formě, jak to viděl u bílých.\n\nI přesto, že byl terčem posměchu a útoků (i ze strany svojí ženy, která dokonce jednou spálila veškeré fragmenty jeho poznámek, zaznamenané na tenké kůře), vytrval ve svém snažení po dobu několika let. Snahy ovládnout umění bílých byly některými indiánskými autoritami považovány za rouhačské, předurčující zhoubu celého kmene, a proto nejen Sequoyah, ale celá jeho rodina, byli v určitém období vystaveni nepřátelským reakcím společnosti.\n\nAni po technické stránce to neměl lehké. Nejdříve se snažil vynalézt specifický symbol pro každé jednotlivé slovo jazyka Čerokíů. Poté, co jich vytvořil enormní množství, začal zjišťovat, že není možné si takový objem symbolů zapamatovat. Vydal se tedy cestou vytváření symbolů pro jednotlivé představy, ale i tato cesta se zakrátko ukázala jako nepraktická. V poslední fázi začal naslouchat rytmu a jednotlivým zvukům, které se v jazyce objevovaly. Pro každý zvuk pak navrhl symbol. Problémem, kterému zde musel čelit, byla vzájemná podobnost jednotlivých znaků a dlouho nevěděl, jak ho překonat, až se mu do ruky dostala část anglických novin. I když nedokázal jednotlivá anglická písmena identifikovat, použil jejich podobu, kterou spojil se svými předchozími náčrty, a vytvořil tak snadno zapamatovatelné písmo, zachycující zvukovou podstatu čerokíjštiny.\n\nJeho konečná abeceda se skládala z 86 symbolů, reprezentujících všechny slabiky řeči Čerokíů. Po představení tohoto písma byla zjištěna jeho dobrá funkčnost a snadná zapamatovatelnost. Někteří členové byli schopni naučit se číst a psát během několika dnů a tyto znalosti dále předávali. Roku 1825 přeložil David Brown, učenec kmene, Bibli do čerokíjštiny a roku 1828 se misionáři pro východní oblast Cherokee, Dr. Samuelu Worcesterovi podařilo získat tiskařský stroj. Tak se zrodily celokmenové noviny \"The Phoenix\", které vycházely jak v anglickém, tak v čerokíjském jazyce.\n"}
{"id": "1007749", "url": "https://cs.wikipedia.org/wiki?curid=1007749", "title": "Jan Boháč", "text": "Jan Boháč\n\nJméno a příjmení Jan Boháč má více nositelů:\n\n"}
{"id": "1007752", "url": "https://cs.wikipedia.org/wiki?curid=1007752", "title": "Javor u Hanáků", "text": "Javor u Hanáků\n\nJavor u Hanáků je vysoký pravidelně rostlý památný strom javor klen (\"Acer pseudoplatanus\") s košatou oválnou hustě zavětvenou korunou s dvěma vrcholy, který roste u žulové skály v Nejdku v prudkém svahu nad pravým břehem Rolavy proti sídlišti Rolavská v ulici Závodu míru v blízkosti čp. 858. Součástí skály je podélně rozpukaný žulový blok s litinovým křížkem. Skalka, starý javor i tmavý dřevěný štít blízkého stavení jsou malebným protějškem strohých panelových domů na protějším břehu řeky. Výška javoru je 23,5 m, obvod kmene měří 306 cm (měření 2004). Strom je chráněn od roku 2006.\n\n\n"}
{"id": "1007769", "url": "https://cs.wikipedia.org/wiki?curid=1007769", "title": "Dr. House (8. řada)", "text": "Dr. House (8. řada)\n\nOsmá řada seriálu \"Dr. House\" následovala po sedmé řadě. Je poslední řadou celého seriálu \"Dr. House\". Má celkem 22 dílů a byla premiérově odvysílána od konce listopadu 2012 do začátku září 2013.\n\n<onlyinclude></onlyinclude>\n"}
{"id": "1007770", "url": "https://cs.wikipedia.org/wiki?curid=1007770", "title": "Dr. House (7. řada)", "text": "Dr. House (7. řada)\n\nSedmá řada seriálu \"Dr. House\" následovala po šesté řadě a předcházela osmé, poslední řadě celého seriálu \"Dr. House\". Má celkem 23 dílů a byla premiérově vysílána od září 2010 do května 2011.\n\n<onlyinclude></onlyinclude>\n"}
{"id": "1007773", "url": "https://cs.wikipedia.org/wiki?curid=1007773", "title": "Dr. House (6. řada)", "text": "Dr. House (6. řada)\n\nŠestá řada seriálu \"Dr. House\" následovala po páté řadě a předcházela sedmé řadě seriálu \"Dr. House\". Má celkem 22 dílů a byla premiérově vysílána od září 2009 do května 2010.\n\n<onlyinclude></onlyinclude>\n"}
{"id": "1007774", "url": "https://cs.wikipedia.org/wiki?curid=1007774", "title": "Dr. House (5. řada)", "text": "Dr. House (5. řada)\n\nPátá řada seriálu \"Dr. House\" následovala po čtvrté řadě a předcházela šesté řadě seriálu \"Dr. House\". Má celkem 24 dílů a byla premiérově vysílána od září 2008 do května 2009.\n\n<onlyinclude></onlyinclude>\n"}
{"id": "1007777", "url": "https://cs.wikipedia.org/wiki?curid=1007777", "title": "Ornimegalonyx", "text": "Ornimegalonyx\n\nOrnimegalonyx byl rod obřích nelétavých sov, jehož zástupci žili v pleistocénu na ostrově Kuba. Vyhynuli asi před deseti tisíci lety. Tito ptáci dosahovali výšky přes jeden metr a jejich váha se odhaduje na 9 kg. Byli tak příkladem ostrovního gigantismu. Měli dlouhé silné nohy a zakrnělá křídla i ocas. Předpokládá se, že jejich hlavní kořistí byla hutia-konga.\n\nFosilie ornimegalonyxe objevil v roce 1954 kubánský paleontolog Oscar Arredondo a předpokládal, že šlo o příslušníka čeledi Phorusrhacidae. Teprve o sedm let později dokázal Pierce Brodkorb příbuznost rodu se sovami.\n\n"}
{"id": "1007780", "url": "https://cs.wikipedia.org/wiki?curid=1007780", "title": "PRK Partners", "text": "PRK Partners\n\nPRK Partners s.r.o. advokátní kancelář je jedna z největších českých advokátních kanceláří z hlediska tržeb, obratu a zisku.\n\nSpolečnost byla založena v roce 2002 jako PRK Services s.r.o., když zakládajícími společníky byli Martin Aschenbrenner, Radan Kubr, Pavel Randl a Daniel Rosický. V roce 2004 se k výše uvedeným připojil Marek Procházka a společnost se přejmenovala na Procházka Randl Kubr s.r.o. V roce 2009 společnost opustil Pavel Randl a společnost se přejmenovala na současný název.\n\nSpolečnost má v roce 2017 celkem 9 společníků:\n\nNa pozici of counsel společnost zaměstává také Petra Bezoušku, Karla Eliáše, Bohumila Havla a Rudolfa Kožušníka.\n"}
{"id": "1007781", "url": "https://cs.wikipedia.org/wiki?curid=1007781", "title": "Alwin Hanich", "text": "Alwin Hanich\n\nAlwin Hanich (\"1865 (???)\" – 8. prosince 1929 Ústí nad Labem), byl rakouský a český politik německé národnosti, na počátku 20. století poslanec Říšské rady.\n\nProfesí byl malířským mistrem. Byl veřejně a politicky aktivní. Patřil k všeněmcům Georga von Schönerera a všeněmeckou orientaci si uchoval až do své smrti. Počátkem 20. století byl ve všeněmeckém hnutí činný jako zapisovatel.\n\nNa počátku století se zapojil i do celostátní politiky. Ve volbách do Říšské rady roku 1901 získal mandát za všeobecnou kurii, obvod Žatec, Kadaň, Přísečnice atd. K roku 1901 se uvádí jako zapisovatel. Do Říšské rady hodlal kandidoval i ve volbách do Říšské rady roku 1911, ale nakonec oznámil, že kandidaturu stahuje.\n\nV závěru života se stáhl z aktivní politiky. Zemřel v prosinci 1929 \"ve věku 64 let\".\n"}
{"id": "1007782", "url": "https://cs.wikipedia.org/wiki?curid=1007782", "title": "Pjotr Nalič", "text": "Pjotr Nalič\n\nPjotr Andrejevič Nalič (rusky \"Пётр Андреевич Налич\" , * 30. dubna 1981 Moskva, Rusko) je ruský zpěvák a skladatel, který reprezentoval Rusko na Eurovision Song Contest 2010 v Oslu. Ve finále dne 29. května se umístili na 11. místě s písní \"\"Lost and Forgotten\"\".\n\nNarodil se 30. dubna 1981 v ruské Moskvě. Jeho dědeček Zahid Nalić byl bosenský operní pěvec z Tuzly. Vystudoval moskevskou univerzitu architektury a poté hudbu na \"Orfei Studio\" v režii Iriny Mukhiny. Pracoval dva roky jako architekt. Má syna z prvního a dceru z druhého manželství.\n\nV Rusku si získal slávu v roce 2007, kdy vydal na YouTube klip k jeho písni \"\"Gitar\"\", kde si dělá legraci ze své lámavé angličtiny. Dodnes si klip zhlédlo více než 6 000 000 lidí. Následovali rozhovory a články v některých ruských novinách. Píseň \"\"Gitar\"\" je dále populární v Řecku, Německu a na Slovensku.\n\nDo roku 2007 napsal již asi 40 písní, které jsou k dispozici na jeho internetových stránkách zdarma. Fanoušci je archivují, a proto je lze stále nalézt na webu. S těmito písněmi vystoupil na svém prvním koncertě 9. listopadu 2007 v klubu \"Apšu\" (Апшу) v Moskvě.\n\nPo úspěchu debutového koncertu, na který si mnoho lidí nebylo schopno zajistit předplatné vstupenek, se začali psát články na blozích a v novinách. Pjotr Nalič poté oslovil skupinu hudebníků, s nimiž uskutečnil další dva koncerty v zimě roku 2008 v klubu \"Ikra\" (Икра) v Moskvě. Vstupenky byly vyprodány několik měsíců před konáním akce.\n\nNásledně založená kapela nese jméno \"Музыкальный коллектив Петра Налича\" nebo jednodušeji \"МКПН\".\n\nV průběhu následujících dvou let, kromě Moskvy, na turné vystoupili v Sankt Petěrburgu, Jekatěrinburgu, Nižnim Novgorodě a v dalších velkých ruských městech. Kapela vydala své debutové album v roce 2008 a nese název \"Radosť Prostych Melodij\" (Радость простых мелодий). Také vydali DVD se záběry z koncertu v Moskvě - \"MKPN v B1 Maximum\" (МКПН в Б1 Maximum) a EP \"More\" (Море, česky Moře). V roce 2009 byla skupina jedním z headlinerů na festivale Sfinks v belgických Antverpách.\n\nPjotr Nalič and Friends byli vybráni pomocí ruského národního kola, které vyhráli s 20,9 procenty hlasy a reprezentovali Rusko na Eurovision Song Contest 2010 v Oslu s písní \"\"Lost and Forgotten\"\".\n\nVe finále soutěže dne 29. května se umístili na 11. místě s 90 body.\n\nZpívá v ruštině, angličtině, italštině (\"\"Santa Lucia\"\"), francouzštině (píseň \"\"Il pleut toujours\"\", na EP \"More\") a jazykem Buburi, který vymyslel.\n\nTexty jeho písní jsou často vtipné a někdy jsou srovnávány s dětskými písněmi. Skupina také nazpívala coververze ruských romancí a kozáckých písní. Všechna alba a písně jsou zdarma k dispozici na oficiálních stránkách kapely. Pjotr Nalič v rozhovoru prohlásil, že nevydělávají prodejem alb, ale jen koncerty v Rusku.\n\nZ důvodu vlastní propagace na internetu dne 17. září 2009 kapela vysílala akustický koncert z vlastního byty v přímém přenosu na RuTube (místní videohosting a web vysílající živě). Dne 30. října 2009 vysílali živě na RuTube skutečný koncert z Moskvy.\n\n\n\n\n\n\n\n\n\n"}
{"id": "1007787", "url": "https://cs.wikipedia.org/wiki?curid=1007787", "title": "Wilhelm Philipp Hauck", "text": "Wilhelm Philipp Hauck\n\nWilhelm Philipp Hauck (13. května 1851 Vídeň – 4. dubna 1920 Liesing), byl rakouský a český politik německé národnosti, na přelomu 19. a 20. století poslanec Říšské rady.\n\nV mládí byl aktivní v studentských burschenschaftech. Profesí byl elektrotechnikem. Byl veřejně a politicky aktivní. Patřil k všeněmcům a k úzkému okruhu spolupracovníků Georga von Schönerera. Později přešel do Německé radikální strany Karla Hermanna Wolfa.\n\nNa konci 19. století se zapojil i do celostátní politiky. Ve volbách do Říšské rady roku 1891 získal mandát za městskou kurii, obvod Vídeň, IV. a X. okres. Slib složil 5. června 1891. Do parlamentu se vrátil ve volbách do Říšské rady roku 1901, nyní za všeobecnou kurii, obvod Stříbro, Touškov, Stod atd. K roku 1901 se uvádí jako vydavatel novin a majitel nemovitostí.\n\nV posledních letech žil v politickém ústraní v Liesingu u Vídně, kde také v dubnu 1920 zemřel.\n"}
{"id": "1007796", "url": "https://cs.wikipedia.org/wiki?curid=1007796", "title": "Georgenfeldské vrchoviště", "text": "Georgenfeldské vrchoviště\n\nGeorgenfeldské vrchoviště (německy Georgenfelder Hochmoor) je vrchoviště v Krušných horách, v Německu, poblíž české hranice, nedaleko bývalé obce Zinnwald-Georgenfeld, dnešní místní části města Altenberg. Vrchoviště patří do většího rašeliništního komplexu, jenž se nalézá na jihu, především na druhé straně hranice na území ČR. Jedná se o jednu z nejstarších chráněných krajinných oblastí v Sasku.\n\nPočátky vrchoviště sahají do doby ledové, do doby, kdy dosahoval pevninský ledovec svých maximálních rozměrů. Okraj ledovce se tehdy rozprostíral i v Krušných horách. Na dnešním horském hřebeni se tehdy nalézala i firnová pokrývka, při jejímž tání se v mělkých kotlinách vytvořila menší jezera, která ovšem neměla žádný odtok. V teplejším období, které na dobu ledovou navazovalo, se na okraji těchto jezer začala rozvíjet vegetace. Přesličky a rákosí pak vytvořily první humus, jeden z důležitých předpokladů vzniků bažin. Ve vodě se dále usazovalo spadané listí, pyl a navátá tráva. Díky pylu zachovaném v bažině se dá ještě dnes, po několika tisíci letech určit, jaké klima a jaká vegetace v oblasti tehdy převládaly.\n\nPoté následovala v klimatu suchá a teplá perioda, kvůli které rákosové bažiny vyschly. Jelikož byla půda v těchto lokalitách bohatá na živiny, začalo se zde dařit řadě stromů, zejména břízám. Potom následovalo chladné a vlhké období s nedostatkem slunečního záření. Díky enormním srážkám se kromě toho nesmírně zvětšil objem vody v půdě, což podpořilo velmi rychlé usazení různých druhů rašeliníků, které díky svému rychlému růstu stromy zcela vytlačily. Odumřelé stromy byly poté pod vrstvou rašeliníků vzduchotěsně uzavřeny. Rašeliník odumírá zespodu a může tak růst neomezeně směrem nahoru. Tímto způsobem se vytvořila silná rašeliníková vrstva. Povrch tohoto porostu je až do svého středu silně vyklenutý a připomíná menší vrch. Odtud byl pro tento typ rašeliniště odvozen i jeho název - vrchoviště.\n\nDalší klimatická perioda, vyznačující se mírně suchým podnebím, zapříčinila obnovení stromového porostu v dané oblasti. Začalo se zde dařit borovicím bahenním. Vzápětí se opět ochladilo a zvýšila se celková vlhkost, čímž byl rašeliníky opět vytlačen stromový porost.\n\nV dnešním mírném podnebí se nalézají v oblasti opět dřeviny, především borovice bahenní.\n\nNapolo zralý rašeliník vytvoří za 100 let vrstvu silnou 8 centimetrů. Zralý rašeliník 2-3 centimetry. Georgenfeldské vrchoviště má vrstvu silnou přibližně 5 metrů, je tedy staré asi 10 000 let.\n\nZ iniciativy Spolku na ochranu saské domoviny bylo území roku 1926 odkoupeno a prohlášeno za chráněnou krajinnou oblast. Chráněná krajinná oblast zahrnuje 11 hektarů a nalézá se ve výšce 875 m n. m. Je jen malým výběžkem celé oblasti rašelinišť na česko-německém pomezí.\n\nNa území CHKO se nacházejí klikva nebo vlochyně bahenní, pocházející ze severoevropské tundry. Převládají ale borovice bahenní, ale také bříza bílá či smrky. Dále zde rostou ostřice, rašeliník, suchopýr, rosnatka či tučnice. Nechybí ani borůvky, brusinky či vřesovec.\n\nRašeliniště plní podobnou úlohu jako horský ledovec - přijímá velké množství vody v období tání sněhu či silných srážek, které pak postupně opět vydává v sušším období. Vrchoviště u Georgenfeldu je schopno přijmout až 1 300 litrů vody na čtvereční kilometr. V období rozkvětu těžby cínu v Krušných horách proto byly vybudovány k rašeliništím umělé příkopy, aby bylo možné pokrýt neustále stoupající potřebu vody. Rašelina byla však i intenzivně těžena a používána na topení, což postupně způsobilo vysušení mnoha rašelinišť, která jsou dnes pouhá vřesoviště.\n\n\n\n"}
{"id": "1007798", "url": "https://cs.wikipedia.org/wiki?curid=1007798", "title": "Kancelářská sponka", "text": "Kancelářská sponka\n\nKancelářská sponka je drobná pomůcka praktické denní potřeby pro pružné spínání papírů. V kancelářské praxi se běžně používají různé typy sponek pro vzájemné spojování respektive spínání listů papíru, různých písemností, nejčastěji formátu A4, ale i jiných formátů.\n\n\nZa vynálezce kancelářské sponky je obecně pokládán Johan Vaaler, zaměstnanec patentového úřadu v Oslo, který nechal svůj nápad zaregistrovat v roce 1899. Ve městě Sandvika dokonce existuje pomník kancelářské sponky jako norského objevu. Ve skutečnosti si však tento princip spojování papírů patentoval v roce 1867 Američan Samuel B. Fay a anglická firma Gem vyráběla od sedmdesátých let 19. století sponky dnešního typu, které měly navíc proti Vaalerovým tu výhodu, že oba konce byly zahnuté stejným směrem, což usnadňovalo manipulaci a nehrozilo roztrhnutí papíru.\n"}
{"id": "1007801", "url": "https://cs.wikipedia.org/wiki?curid=1007801", "title": "Sponka do vlasů", "text": "Sponka do vlasů\n\nSpona do vlasů nebo sponka na vlasy je drobná pomůcka praktické denní potřeby, jež slouží pro přidržování vlasů v účesu.\n\nMůže se jednat o různé typy jednoduchých kovových pérových sponek až po krásně zdobené a umělecky provedené předměty. Jde historicky o jeden z prvních předmětů s \"užitým uměním\" vůbec: Už od pravěku.\n\nSponky na vlasy slouží k vytvoření účesu z pramenů vlasů, připínají se z jeho boku, napříč pramenem. Aby se sponky neposouvaly podél pramínku vlasů, mají uvnitř ještě i zoubky, pro těsnější stisk.\nV každodenní kadeřnické praxi se běžně používají různé sponky do vlasů pro spínání pramenů vlasů:\n\nPro udržení jednoho pramene pohromadě se mohou použít nejen mašle, ale i velké spony:\n\nSpony nejčastěji užívají dívky a ženy pro spínání vlasů, především delších, ale to spíše proto, že dlouhovlasých mužů je dnes znatelně méně: Spony ovšem používají i ti, i dnes.\n\nPodobně jako kolíčky (např. na prádlo), i na vlasy se dnes dělají symetrické i asymetrické klíšťkové svorky různých velikostí, opět s dodatečnými zuby pro proniknutí do pramene vlasů. Její nutnou součástí je pružinka, díky níž mají trvalý \"skus\", který v účesu drží. jejich typickým tvarem bývá motýlek.\nSponky bývají buď bez ozdob a nenápadné, nebo naopak zdobené, i velmi nápadně: U malých dětí dnes bývají oblíbené motivy různých rostlin, květů či zvířat (např. \"beruška\" neboli slunéčko sedmitečné), u dívek a žen i jiné složitější a rafinovanější motivy, například ornamentální.\n\n"}
{"id": "1007819", "url": "https://cs.wikipedia.org/wiki?curid=1007819", "title": "Seznam zápasů uruguayské fotbalové reprezentace na MS", "text": "Seznam zápasů uruguayské fotbalové reprezentace na MS\n\nUruguayská fotbalová reprezentace byla celkem 13x na mistrovstvích světa ve fotbale a to v roce 1930, 1950, 1954, 1962, 1966, 1970, 1974, 1986, 1990, 2002, 2010, 2014, 2018.\n\n"}
{"id": "1007820", "url": "https://cs.wikipedia.org/wiki?curid=1007820", "title": "Reinhold Münzenberg", "text": "Reinhold Münzenberg\n\nReinhold Münzenberg (25. ledna 1909 – 25. června 1986) byl německý fotbalista. Hrál na pozici obránce. Reprezentoval Německo v letech 1930−1939 ve 41 zápasech. Na MS 1934 nastoupil v zápase o třetí místo, ve kterém se Německo utkalo s Rakouskem a zvítězilo 3:2. Byl i na soupisce Německa na MS 1938, do žádného záspasu zde však nenastoupil. Německo též reprezentoval na Letních olympijských hrách 1936.\n\n"}
{"id": "1007823", "url": "https://cs.wikipedia.org/wiki?curid=1007823", "title": "Okres Wejherowo", "text": "Okres Wejherowo\n\nOkres Wejherowo (polsky \"Powiat wejherowski\") je okres v polském Pomořské vojvodství. Rozlohu má 1 285,25 km² a v roce 2013 zde žilo 204 770 obyvatel. Sídlem správy okresu je město Wejherowo. Okres leží u pobřeží Baltského moře.\n\nMěstské:\n\nVesnické:\n"}
{"id": "1007836", "url": "https://cs.wikipedia.org/wiki?curid=1007836", "title": "Michal Vrablík", "text": "Michal Vrablík\n\nMichal Vrablík (* 1. května 1973) je český vědec a lékař. Působí jako profesor na III. interní klinice 1. lékařské fakulty Univerzity Karlovy a Všeobecné fakultní nemocnice v Praze. Je zástupcem vedoucího lůžkového oddělení III. interní kliniky 1. LF UK a VFN. \n\nZabývá se lipidologií a preventivní kardiologií. Téma jeho výzkumů je genetická determinace dyslipidemií a odpovědi na hypolipidemickou léčbu. Od roku 2011 je předsedou České společnosti pro aterosklerózu. Přednáší na 1. lékařské fakultě Univerzity Karlovy.\n\nMichal Vrablík je ženatý, má dvě děti. \n\n\n\n\n\n"}
{"id": "1007840", "url": "https://cs.wikipedia.org/wiki?curid=1007840", "title": "Francisco José Zugliani", "text": "Francisco José Zugliani\n\nMons. Francisco José Zugliani (1. května 1934, Mineiros do Tietê) je brazilský římskokatolický duchovní a biskup.\n\nNarodil se 1. května 1934 v Mineiros do Tietê, Angelu Zuglianimu a Neide Ometto Zuglianové. Je třetí dítě se sedmi dětí. Kněžské svěcení přijal 9. července 1961, v kostele \"Nossa Senhora do Patrocínio\" v městě Jaú z rukou Ruye Serry.\n\nPo vysvěcení začal sloužit v diecézi São Carlos, jako farní vikář v Itapuí. V roce 1982 se stal farářem farnosti Nossa Senhora do Patrocínio, kde zůstal až do zvolení biskupem.\n\nDne 23. prosince 1997 byl papežem Janem Pavlem II. ustanoven biskupem nově vzniklé diecéze Amparo. Na biskupa byl vysvěcen 18. března 1998, ve stejném kostele kde získal kněžské svěcení. Hlavním světitelem byl Gilberto Pereira Lopes a spolusvětiteli byli Acácio Rodrigues Alves a José Antônio Aparecido Tosi Marques. Na úřad biskupa diecéze Amparo, emeritoval dne 14. července 2010 z důvodu dovršení kanonického věku.\n\nV současné době je asistent Pastorační komise pro zdraví 1. jižního regionu, konference biskupů Brazílie. V diecézi Amparo je poradce Pastorální rady pro ekumenismus a mezináboženský dialog, a duchovní asistent Společenství Pantokrator.\n\n"}
{"id": "1007847", "url": "https://cs.wikipedia.org/wiki?curid=1007847", "title": "Estrée", "text": "Estrée\n\nEstrée je francouzská obec v departementu Pas-de-Calais v regionu Hauts-de-France. V roce 2011 zde žilo 300 obyvatel.\n\n\"Počet obyvatel\" \n\n"}
{"id": "1007855", "url": "https://cs.wikipedia.org/wiki?curid=1007855", "title": "AEGON International 2014 – ženská čtyřhra", "text": "AEGON International 2014 – ženská čtyřhra\n\nDo soutěže ženské čtyřhry na tenisovém turnaji AEGON International 2014 nastoupilo šestnáct dvojic. Obhájcem titulu byl rusko-slovinský pár Naděžda Petrovová a Katarina Srebotniková, jehož členky nestartovaly společně. Petrovová do turnaje nezasáhla. Spoluhráčkou Srebotnikové se stala Květa Peschkeová, s níž vypadla v semifinále, když nestačily na Hingisovou s Pennettaovou.\n\nDeblovou soutěž vyhrála nenasazená sesterská dvojice Čan Chao-čching a Čan Jung-žan z Tchaj-wanu, která ve finále zdolala zkušený švýcarsko-německý pár bývalých světových jedniček Martinu Hingisovou a Flavii Pennettaovou. Po rovnocenném zisku úvodních dvou sad výsledkem 6–3 a 5–7, rozhodl o vítězkách až supertiebreak poměrem míčů [10–7]. Tchajwanské sestry na úvod oplatily týden starou porážku z AEGON Classic Kopsové-Jonesové s Spearsvou. Připsaly si druhý společný titul.\n\n"}
{"id": "1007858", "url": "https://cs.wikipedia.org/wiki?curid=1007858", "title": "Syntetika", "text": "Syntetika\n\nSyntetika může znamenat:\n"}
{"id": "1007861", "url": "https://cs.wikipedia.org/wiki?curid=1007861", "title": "Seznam zápasů argentinské fotbalové reprezentace na MS", "text": "Seznam zápasů argentinské fotbalové reprezentace na MS\n\nArgentinská fotbalová reprezentace byla celkem 17x na mistrovstvích světa ve fotbale a to v roce 1930, 1934, 1958, 1962, 1966, 1974, 1978, 1982, 1986, 1990, 1994, 1998, 2002, 2006, 2010, 2014, 2018.\n\n"}
{"id": "1007863", "url": "https://cs.wikipedia.org/wiki?curid=1007863", "title": "Topshelf Open 2014 – ženská čtyřhra", "text": "Topshelf Open 2014 – ženská čtyřhra\n\nDo soutěže ženské čtyřhry na tenisovém turnaji Topshelf Open 2014 nastoupilo šestnáct dvojic. Obhájcem titulu byl rumunsko-španělský pár Irina-Camelia Beguová a Anabel Medinaová Garriguesová, jehož členky nestartovaly společně.\n\nDeblovou soutěž vyhrála čtvrtá nasazená novozélandsko-španělská dvojice Marina Erakovicová a Arantxa Parraová Santonjaová, která ve finále zdolala nizozemsko-francouzské turnajové trojky Michaëllu Krajicekovou s Kristinou Mladenovicovou. Po rovnocenném zisku úvodních dvou sad výsledkem 0–6 a 7–6, rozhodl o vítězkách až supertiebreak poměrem míčů [10–8].\n\nObě šampiónky získaly premiérový deblový titul v sezóně i ve společném páru. Pro Erakovicovou to byla na okruhu WTA Tour osmá, a pro Parraovou Santonjaovou sedmá, turnajová trofej ze čtyřhry.\n\n"}
{"id": "1007865", "url": "https://cs.wikipedia.org/wiki?curid=1007865", "title": "Globicova mapa frýdlantského panství", "text": "Globicova mapa frýdlantského panství\n\nGlobicova mapa frýdlantského panství je kartografické dílo vytvořené roku 1660 Samuelem Globicem z Bučina. Důvodem vzniku mapy byla potřeba získání úředních mapových podkladů frýdlantského panství spravovaného Matyášem z Gallasu při jeho dědickém dělení mezi dva Matyášovy syny, a sice Františka Ferdinanda Ignáce Matyáše a Antonína Pankráce Gallase. Roku 1803 proběhla na přání Kristiána Filipa Clam-Gallase aktualizace mapy. Spolu s ní prošlo dílo též uměleckou rekonstrukcí, která ovšem nebyla příliš zdařilá, takže roku 1936 proběhlo čištění mapy, retušování a lakování. Na existenci díla a jeho stav upozornil roku 1963 malíř a restaurátor Bohumil Knyttl (1903-1977). Poté se dílu dostalo i odborného ošetření. Mapa je vystavena na frýdlantském zámku.\n\nMapa je olejomalbou vytvořenou na plátně s rozměry 135 × 180 centimetů. Její orientace je k jihu a byla vytvořena pohledovou metodou, při níž je krajina zobrazena pohledem z ptačí perspektivy. Ve spodní části mapy je německy psaný text: „\"Úplné vyobrazení a představení hraběcího gallasovského panství Frýdlant se všemi k němu náležejícími městy, vesnicemi, dvory, ovčiny, lesy, vodami jak byly v roce 1660, 4. října, panem Samuelem Globicem z Bučina vyměřeny a zakresleny. Obsah a obvod nahoře v jednom celku zakresleného pohoří činí 2820 zemských provazců, počítáno po 52 loktech to obnáší 146 640 pražských loktů, což v obecných německých mílích představuje velikost 11 mil, ale 8 mil cesty. Obsah nebo plocha obnáší na zemské provazce 121 203 zemských provazců, což činí 683 lánů\"“.\n\nAutor díla Samuel Globic z Bučina se narodil roku 1618 v Praze a celý život se věnoval zeměměřictví a kartografii. Jeho mapy sloužily při řešení majetkoprávních sporů mezi majiteli panství či nemovitostí. Roku 1653 byl povýšen do rytířského stavu. Vedle mapy Frýdlantska zpracoval například i mapu Krkonoš (1668). Zemřel roku 1693 ve věku 75 let.\n"}
{"id": "1007880", "url": "https://cs.wikipedia.org/wiki?curid=1007880", "title": "Globicova mapa", "text": "Globicova mapa\n\nGlobicova mapa je pojmenování kartografických děl vytvořených Simonem Globicem z Bučina, které může označovat:\n\n"}
{"id": "1007881", "url": "https://cs.wikipedia.org/wiki?curid=1007881", "title": "Portiragnes", "text": "Portiragnes\n\nPortiragnes je obec v departementu Hérault, v regionu Languedoc-Roussillon ve Francii. Má rozlohu 20,16 km². Nejvyšší bod obce je v nadmořské výšce 41 m a nejnižší bod se nachází na pobřeží Středozemního moře. Počet obyvatel v roce 2011 byl 3202.\n\n\"Počet obyvatel\" \n\n\n"}
{"id": "1007882", "url": "https://cs.wikipedia.org/wiki?curid=1007882", "title": "Radní", "text": "Radní\n\nRadní je člen kolektivního orgánu zvaného rada. Podle typu rady může být do funkce volen či jmenován. Může to být například: \n"}
{"id": "1007888", "url": "https://cs.wikipedia.org/wiki?curid=1007888", "title": "Chaldejská eparchie Bejrút", "text": "Chaldejská eparchie Bejrút\n\nChaldejská eparchie Bejrút je eparchií chaldejské katolické církve, nacházející se v Libanonu.\n\nMalá chaldejská komunita v Bejrútu doložená z období 19. století, byla svěřena latinským kněžím ale častěji syrské katolické církvi. Roku 1895 patriarcha Audishu V. Khayyat založil patriarchální vikariát. Po událostech 1. světové války, komunita chaldejských věřících v Libanonu byla posílena věřícími kteří uprchli z Turecka. \n\nEparchie byla založen dne 3. července 1957 bulou \"Etsi taeterrima\" papeže Pia XII., s nímž také zrušil starobylou apoštolskou administraturu chaldejské eparchie Gazireh, a založil nové církevní území.\n\nK roku 2012 měla eparchie 20 000 věřících, 1 eparchiálního kněze, 2 řeholní kněze, 1 stálého jáhna, 2 řeholníky, 3 řeholnice a 3 farnosti.\n\n"}
{"id": "1007890", "url": "https://cs.wikipedia.org/wiki?curid=1007890", "title": "AdMaS", "text": "AdMaS\n\nCentrum AdMaS – Pokročilé stavební materiály, konstrukce a technologie (\"Advanced Materials, Structures and Technologies\") je moderní centrum vědy a komplexní výzkumná instituce v oblasti stavebnictví. Centrum AdMaS představuje vědecko-výzkumný projekt Fakulty stavební Vysokého učení technického v Brně, který se zaměřuje na výzkum, vývoj a aplikace pokročilých stavebních materiálů, konstrukcí a technologií v oblasti stavebnictví, dopravních systémů a infrastruktury měst a obcí.\n\nTato výzkumná instituce provádí jak základní výzkum vědeckých pracovníků Fakulty stavební Vysokého učení technického v Brně, tak spolupracuje s průmyslovým sektorem nejen v oblasti stavebnictví. V rámci tzv. smluvního výzkumu centrum AdMaS nabízí stavebním firmám, výrobcům staviv, projektantům, subjektům státní správy a samosprávy, správcům dopravních cest, energetickým společnostem a dalším realizaci výzkumné a vývojové činnosti v široké škále odvětví, díky které mohou firmy rozvinout svůj inovační potenciál prostřednictvím využití poznatků základního i aplikovaného výzkumu.\n\nMezi výzkumné aktivity centra AdMas patří:\n\nProjekt vzniku centra AdMaS je financován z operačního programu Výzkum a vývoj pro inovace (prioritní osy 2) řízeného Ministerstvem školství, mládeže a tělovýchovy České republiky. Realizace projektu byla spuštěna 1. 1. 2011, kdy vedle výstavby výzkumné infrastruktury (základní kámen byl položen 11. 12. 2012) byla zahájena řada aktivit, jako např. uzavření dohod o spolupráci s evropskými významnými univerzitními a výzkumnými centry. Centrum AdMaS disponuje moderním laboratorním zázemím se špičkovým vybavením s více než 250 přístroji v hodnotě téměř 300 milionů Kč. Areál se skládá celkově ze čtyř objektů (tří laboratorních pavilonů a jedné testovací haly) o celkové ploše 5 372 m² (včetně laboratorních, skladovacích a kancelářských prostor). Výzkumné centrum je součástí rozsáhlého výzkumného komplexu, který je postupně budován v areálu v Brně-Králově Poli a Medlánkách, v sousedství dalších vědeckých center (CEITEC, NETME), Jihomoravského inovačního centra, Technologického parku Vysokého učení technického v Brně (Fakulta chemická, strojní, elektrotechniky, podnikatelská) nebo technologického inkubátoru VUT v Brně. Celkově je projekt financován ze strukturálních fondů EU částkou 818 milionů Kč. Plný provoz byl zahájen v prvním pololetí roku 2015.\n\nCentrum AdMaS se skládá ze dvou výzkumných programů \"Vývoj pokročilých stavebních materiálů\" a \"Vývoj pokročilých konstrukcí technologií\", které jsou dále oborově členěny do výzkumných skupin:\n\nVP1: Vývoj pokročilých stavebních materiálů\n\nVP2: Vývoj pokročilých konstrukcí a technologií\n\n"}
{"id": "1007891", "url": "https://cs.wikipedia.org/wiki?curid=1007891", "title": "Královna manželka", "text": "Královna manželka\n\nKrálovna manželka (anglicky \"Queen consort\", španělsky \"Reina consorte\") je označení pro manželku panujícího panovníka (jako oficiální označení této pozice se užíval či užívá nově v některých monarchiích – výraz je prvně doložen roku 1765 v angličtině – které potřebovaly jasněji vymezit koncepty nepanující manželky krále a panující královny). Královna manželka obvykle získává ženský ekvivalent manželových titulů, ovšem nenáleží jí politická ani vojenská moc panovníka.\n\nOznačení manželky panujícího krále je královna manželka. Královna manželka zároveň s manželovým nastoupením do úřadu získává v evropských monarchiích ženské tituly svého manžela. Manžel panující královny ovšem zpravidla automaticky postavení „krále manžela“ (tedy, že by mohl automaticky užívat titulů své panující ženy). V minulosti bylo v Evropě obvyklejší pro manžela panující královny, že se sám stal panujícím králem (např. Filip II. Španělský v Anglii, Antonín Bourbonský-Vendôme v Navarrsku, Ferdinand Sasko-Cobursko-Gothajský v Portugalsku, ad.) nebo skutečně jen manžely královen (František Španělský). Dnes se zpravidla manželé panujících královen označují jako princové manželé (kteří titul krále nesmějí užívat).\n\nV některých monarchiích (např. muslimských apod.), kde existovala polygamie (Maroko, Thajsko ad.), se počet králových manželek lišil. Současný marocký král Mohammed VI. zrušil tuto tradici a jeho manželka, Lalla Salma byla povýšena do šlechtického stavu a nosí titul princezny. Předtím v Marockém království takový titul neexistoval. V Thajsku musejí být král i královna královského rodu, zatímco ostatním královnám je titul pouze propůjčen. Také v jiných kulturních oblastech se mohou tradice lišit (Zulu, Jorubové aj.).\n\nObvykle manželky panovníků nedisponují mocí \"per se\", a to ani když jejich postavení rozeznává ústava nebo jiná norma. Nicméně královna manželka po smrti krále (královna vdova nebo královna matka) získával moc skrze roli regentky v době nezletilosti jejího dítěte, následníka trůnu:\n\n\nVedle těchto příkladů existují také případy královen manželek, coby ambiciozních státnic, které někdy neoficiálně patřily mezi nejbližší a nejdůvěrnější poradce panovníka, např. císařovna Zita, manželka císaře rakouského, krále českého a uherského, Karla I. V některých případech královna manželka dokonce disponovala podobnou mocí vedle trůnu svého manžela, jako např. Marie Luisa Parmská, manželka Karla IV. Španělského nebo Alexandra Fjodorovna Ruská, manželka Mikuláše II.\n\n\n"}
{"id": "1007892", "url": "https://cs.wikipedia.org/wiki?curid=1007892", "title": "Gustav Ludwig Pabstmann", "text": "Gustav Ludwig Pabstmann\n\nGustav Ludwig Pabstmann, též Gustav Ludvík Pabstmann (4. července 1849 Vídeň – 8. prosince 1922 Vídeň), byl český politik, za Rakouska-Uherska na přelomu 19. a 20. století poslanec Říšské rady.\n\nProfesí byl velkostatkářem a politikem. Studoval na gymnáziu ve Vídni a na hospodářských školách v Mariabrunnu a Hohenheimu. V roce 1874 převzal správu statků Mladějov a Roveň. Byl aktivní veřejné i politicky. Od roku 1885 působil jako okresní starosta v Sobotce.\n\nOd zemských voleb v roce 1889 zasedal na Českém zemském sněmu, kam byl zvolen za kurii velkostatkářskou (nesvěřenecké velkostatky). Byl členem Strany konzervativního velkostatku. Mandát obhájil v zemských volbách v roce 1895 a zemských volbách v roce 1901. Na mandát rezignoval roku 1905.\n\nV 80. letech 19. století se zapojil i do celostátní politiky. Ve volbách do Říšské rady roku 1885 získal mandát za velkostatkářskou kurii v Čechách. Mandát obhájil i ve volbách do Říšské rady roku 1891, volbách do Říšské rady roku 1897 a volbách do Říšské rady roku 1901. Rezignace na poslanecké křeslo byla oznámena 16. října 1902. Po doplňovací volbě ho pak v parlamentu nahradil Ludvík Egbert Belcredi. K roku 1901 se profesně uvádí jako velkostatkář.\n\nPo volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nV roce 1887 mu byl udělen rytířský Řád Františka Josefa. Od roku 1910 žil trvale ve Vídni. Zemřel tam v prosinci 1922.\n"}
{"id": "1007895", "url": "https://cs.wikipedia.org/wiki?curid=1007895", "title": "John L. Pierce", "text": "John L. Pierce\n\nJohn Leonard Pierce (25. dubna 1895 – 12. února 1959) byl důstojník Armády Spojených států v hodnosti brigádního generála, který velel 16. obrněné divizi za druhé světové války. Podílel se tak na osvobození západních a jihozápadních Čech.\n\nJohn Leonard Pierce se narodil 25. dubna roku 1895 ve městě Dallas v Texasu jako syn vlivného právníka, Franka Cushmana Pierce a jeho ženy Isabelly. Pierce absolvoval Západotexaskou vojenskou akademii v San Antoniu a následně ještě státní univerzitu Texas A&M.\n\nSe vstupem Spojených států do první světové války se mladý Pierce rozhodl narukovat do armády v červnu roku 1917 a po absolvování základního výcviku byl následně odvelen do Francie. Avšak válka se v tu dobu již chýlila ke konci, takže Pierce do bojů moc nezasáhl. Po podepsání příměří mezi vítěznými mocnostmi a Německem zůstal Pierce v Německu a sloužil v rámci 8. pěší divize jako součást okupačních vojsk v Koblenci.\n\nPo návratu domů, do Spojených států, se Pierce rozhodl zůstat v armádě a začal se zajímat o motorizované jednotky a rozvoj obrněných jednotek.\n\nNa počátku druhé světové války sloužil Pierce jako zůstupce náčelníka štábu 3. obrněné divize pod velením major generála Alvana C. Gillema, Jr.. O rok později byl však Pierce přeložen ke II. obrněnému sboru (později přeměněn na XVIII. výsadkový sbor), kde byl jmenován do funkce náčelníka štábu.\n\nV červnu roku 1943 byl Pierce povýšen do hodnosti Brigádního generála a byl jmenován náčelníkem štábu u Velitelství pro obrněné jednotky. Zde setrval do září roku 1944, kdy byl převelen na základnu Camp Chaffee v Arkansasu, kde převzal velení 16. obrněné divize po major generálu Douglasssi T. Greenovi.\n\nS postupným vrcholením druhé světové války bylo rozhodnuto, že 16. obrněná divize bude využita na bojišti v Evropě, kam byla také v únoru roku 1945 odvelena. Generál Pierce tak velel divizi během menších bojů v Německu a následně při Osvobozování západních a jihozápadních Čech, včetně osvobození Plzně.\n\nZa svoji příkladnou službu byl vyznamenán Spojenými státy dvakrát Legií za zásluhy a Řádem Bílého lva a Československým válečným křížem za zásluhy při osvobozování Československé republiky.\n\nNa podzim roku 1945 byla 16. obrněná divize odvelena zpět do Spojených států, kde byla následně rozpuštěna. Generál Pierce byl poté jmenován předsedou přezkumné propouštěcí komise. S následnou redukcí armády byl Pierce během roku 1946 rovněž penzionován.\n\nBrigádní generál John L. Pierce zemřel 12. února, 1959 ve svém domě v San Antoniu ve věku 63 let. Pochován je na hřbitově ve Fort Sam Houston společně se svojí ženou, Kate Bodine Piercovou (1895 – 1988).\n\nZde je seznam vyznamenání, které brigádní generál Pierce obdržel během své dlouhé služby v ozbrojených silách Spojených států amerických:\n"}
{"id": "1007896", "url": "https://cs.wikipedia.org/wiki?curid=1007896", "title": "Sheffield FC", "text": "Sheffield FC\n\nSheffield FC (celým názvem: Sheffield Football Club) je anglický fotbalový klub, který sídlí ve městě Sheffield v metropolitním hrabství South Yorkshire. Založen byl v roce 1857. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu Coach and Horses Ground s kapacitou 2 089 diváků.\n\nZaložen byl v roce 1857, čímž se stal vůbec prvním fotbalovým klubem v historii. Díky tomu je také nejdéle aktivním fotbalovým klubem nejen v Anglii, ale i na celém světě. V roce 1860 odehrál proti sousednímu týmu Hallam FC vůbec první klubový zápas v historii, dodnes jsou pak zápasy mezi těmito dvěma celky nazývány jako The Rules derby. I kvůli nástupu profesionalismu a následnému setrvání v amatérské sféře se klub nikdy nedostal mezi nejlepší anglickou fotbalovou smetánku. Jediný větší úspěch se tak datuje do roku 1904, kdy zvítězil v nejvýznamnější amatérské soutěži v zemi – FA Amateur Cupu.\n\nV roce 2007 bylo oslaveno 150 výročí od založení klubu. Při této příležitosti bylo na stadionu Bramall Lane v Sheffieldu odehráno přátelské utkání s italským klubem FC Internazionale Milano. Úvodní výkop utkání provedl legendární brazilský fotbalista Pelé. Zápasu přihlíželo 18 741 diváků, Inter v něm zvítězil poměrem 5:2. Za Inter v tomto zápasu mj. hrál bývalý mistr světa Marco Materazzi nebo budoucí italský reprezentant Mario Balotelli.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1007898", "url": "https://cs.wikipedia.org/wiki?curid=1007898", "title": "Hřib klamný", "text": "Hřib klamný\n\nČeské jméno hřib klamný bylo použito pro několik druhů hřibovitých hub známějších pod jmény:\n"}
{"id": "1007908", "url": "https://cs.wikipedia.org/wiki?curid=1007908", "title": "Heřman Janovský", "text": "Heřman Janovský\n\nHeřman Janovský (9. března 1862 Trpoměchy – 19. října 1911 Trpoměchy) byl český právník, statkář a politik, za Rakouska-Uherska na počátku 20. století poslanec Českého zemského sněmu.\n\nProfesí byl advokátem a politikem. Profiloval se jako reprezentant zájmů řepařského průmyslu na Slánsku. Byl majitele statku v obci Trpoměchy. Vystudoval gymnázium ve Slaném a práva na Univerzitě Karlově. Již za studií byl aktivní v Akademickém čtenářském spolku. Pronesl projev na táboru lidu pod Řípem.\n\nOd roku 1894 vedl advokátní kancelář v Čáslavi a v Praze. Ve Slaném založil organizaci řepařů. Byl členem okresního výboru ve Slaném. V roce 1903 byl zvolen do ředitelství \"Ústřední jednoty řepařů pro království české\".\n\nV doplňovacích volbách roku 1904 vypsaných poté, co zemřel poslanec Heřman Janda, byl zvolen do Českého zemského sněmu za kurii venkovských obcí, obvod Slaný, Velvary, Libochovice. Zvolen byl coby nezávislý kandidát, respektive nezávislý mladočeský kandidát. Odmítal vznik samostatné agrární strany. Již roku 1905 na mandát rezignoval.\n\nZe zdravotních důvodů byl nucen vzdát se politických aktivit a ukončit i advokacii, načež se odstěhoval k otci na rodinný statek do Trpoměch. Zemřel v říjnu 1911. Majetek odkázal na podporu školství.\n"}
{"id": "1007911", "url": "https://cs.wikipedia.org/wiki?curid=1007911", "title": "Studentská komora Rady vysokých škol", "text": "Studentská komora Rady vysokých škol\n\nStudentská komora Rady vysokých škol (zkráceně SK RVŠ) je národní reprezentací studentek a studentů vysokých škol a součástí Rady vysokých škol.\n\nStudentská komora RVŠ zastupuje všechny studenty a studentky vysokých škol v České republice. Prosazuje jejich zájmy na národní a mezinárodní úrovni. Usiluje o spolupráci mezi studujícími a vyučujícími, dialog s vládou České republiky a orgány veřejné správy, a o rozvoj akademické samosprávy.\n\nZástupci vysokých škol jsou delegováni akademickými senáty nebo obdobnými orgány v případě soukromých vysokých škol. \n\nV čele komory stojí předseda, který je zároveň kandidátem na místopředsedu Rady vysokých škol.\n\nVe funkci předsedy SK RVŠ a zároveň místopředsedy RVŠ od června 2019 působí Giancarlo Lamberti, delegát Vysoké školy obchodní v Praze. Místopředsedou pro zahraniční záležitosti je Christopher J. Downs z Anglo-americké vysoké školy.\n\nKomora se schází několikrát do roka dle předem stanovených termínů. Celkovou agendou se zabývá plénum, které se pak dělí do komisí, sekcí a pracovních skupin. Dílčí části pléna připravují podklady a návrhy usnesení pro plenární zasedání. V rámci usnesení se Studentská komora Rady vysokých škol vyjadřuje k aktuálnímu dění v oblasti vysokých škol, zejména k situacím, které mohou nepříznivě zasáhnout situaci studentů VŠ (např. novelizace zákona, problémy v rámci akreditace...).\n\nDůležitou myšlenkou SK RVŠ je také sdílení zkušeností z jednotlivých vysokých škol a posilování vztahů studentských akademických senátorů. Za tímto účelem pořádá SK RVŠ pravidelné konference a workshopy pro studentské akademické senátory. Největší akcí, kterou SK RVŠ v roce 2017 pořádala, byl Studentský Konvent.\n\nSK RVŠ pravidelně pořádá vzpomínkové akce během 17. listopadu - zejména v Žitné ulici v Praze.\n\nDelegáti SK RVŠ mají, mimo jiné, možnost spolupracovat s akreditační komisí, přičemž zástupci komory se pravidelně účastní hodnocení škol spolu se členy Akreditační komise.\n\nStudentská komora se rovněž i aktivně zastává studentů v případě ohrožení jejich studentských práv a podporuje i další aktivity zlepšující studium a postavení studentů. V minulosti se například zasadila o zvýšení příspěvků pro doktorandy (2017) a zrušení povinnosti platit zdravotní pojištění pro nepracující studenty doktorských studií.\n\nVe stálém zasedání (2018-2020) fungují ve Studentské komoře Rady vysokých škol tyto komise a pracovní skupiny:\n\n\"Předsedkyně a předseda komisí tvoří spolu s předsedou a místopředsedy členy předsednictva SK RVŠ.\"\n\n\"Pracovní skupiny jsou uskupení spíše neformálního charakteru, v jejichž čele stojí koordinátor.\"\n\nVe stálém zasedání (2015-2017) fungovaly ve Studentské komoře Rady vysokých škol tyto komise, sekce a pracovní skupiny:\n\"Předsedové komisí a předseda Sekce soukromých vysokých škol tvořili spolu s předsedou a místopředsedy členy předsednictva SK RVŠ.\"\n\n\nRoku 1990 byla založena Rada vysokých škol (RVŠ). Od roku 1991 mohou být studenti členy RVŠ, ale pouze jako delegáti jednotlivých vysokých škol. Studentská komora byla založena v roce 1992, ovšem její členové nebyli členové RVŠ, až od roku 1995 jsou členové Komory plnoprávnými členy Rady.\n\nStudentská komora Rady vysokých škol od roku 2004 udílí Cenu Jana Opletala. Cena se uděluje osobnosti nebo skupině osobností za výjimečný přínos v rozvoji akademické obce, hájení akademických práv a svobod, posílení studentských práv a svobod, významné přispění v boji proti bezpráví, za rovné zacházení a příležitosti nebo proti jakékoliv diskriminaci v uplynulém období. V současnosti se Cena uděluje jednou za dva roky.\n\nNávrhy na udělení Ceny mohou předkládat členové SK RVŠ, akademické senáty vysokých škol a fakult, nebo jejich studentské části a orgány soukromých vysokých škol plnící funkci obdobnou akademického senátu, rektor vysoké školy nebo děkan fakulty, skupina alespoň 5 studentů vysoké školy, právnické osoby zřízené k výkonu činnosti v oblasti podpory rozvoje vysokého školství, akademické samosprávy nebo k obhajobě práv studentů.\n\nO udělení Ceny rozhoduje Výbor složený ze studentských i akademických zástupců vylosovaných škol, zvolených delegátu SK RVŠ, třech významných osobností zastupujících české vysokoškolské prostředí a v neposlední řadě předsedy Výboru, předchozího laureáta Ceny.\n\nLaureáti Ceny Jana Opletala:\n\n\n\n"}
{"id": "1007913", "url": "https://cs.wikipedia.org/wiki?curid=1007913", "title": "Jan Netík", "text": "Jan Netík\n\nJan Netík (30. dubna 1930 Brno – 6. října 1996 Bečov) byl český katolický kněz, vedoucí Okresního archivu v Mostě a osoba perzekvovaná totalitním režimem v Československu.\n\nV letech 1952 – 1956 absolvoval Cyrilometodějskou bohosloveckou fakultu v Litoměřicích. Poté byl v Litoměřicích 24. června 1956 vysvěcen na kněze Antonínem Eltschknerem. Od 1. února 1957 do 1. září 1957 byl duchovním správcem farnosti Křešice u Litoměřic. Jako kněz přišel o státní souhlas k výkonu duchovenské činnosti, což znamenalo, že mu byl znemožněn výkon duchovní služby (až do roku 1990) a musel si najít jiné zaměstnání. Byl tedy v letech 1970–1990 zaměstnán v Okresním archivu Most. V letech 1972–1974 byl pověřen vedením archivu, od roku 1981 byl vedoucím odborným archivářem a od roku 1988 statutárním zástupcem ředitele Okresního archivu v Mostě.\n\nPo pádu komunistické totality, od roku 1990, mu byl umožněn návrat do duchovní služby. Působil ve farnosti Vtelno u Mostu. Zemřel náhle 6. října 1996 a jeho pohřeb se konal v pátek 11. října 1996.\n\nZabýval se podnikovým archivem Severočeských hnědouhelných dolů Most, pořádáním a inventarizací hlavně archivů měst, far, cechů a pozůstalostí. Jeho publikační činnost byla archivní, ediční a historická převážně v regionálním tisku - výběrem: Dějiny městského a okresního archivu v Mostě; Věstník OAM a Vývoj mosteckých cechů.\n\n\n\n"}
{"id": "1007914", "url": "https://cs.wikipedia.org/wiki?curid=1007914", "title": "Andrej Valíček", "text": "Andrej Valíček\n\nAndrej Valíček (* 1. prosince 1952) je bývalý slovenský fotbalista, záložník.\n\nV československé lize hrál za Tatran Prešov. Nastoupil ve více než 40 ligových utkáních a dal 4 góly.\n\n"}
{"id": "1007918", "url": "https://cs.wikipedia.org/wiki?curid=1007918", "title": "Bartolomej Majerník", "text": "Bartolomej Majerník\n\nBartolomej Majerník (* 23. srpna 1952, Ptičie) je bývalý slovenský fotbalista, obránce.\n\nS fotbalem začínal v Chemlonu Humenné. V roce 1976 o něj měli zájem v Interu Bratislava a Lokomotívě Košice, ale dal přednost Prešovu. V československé lize hrál za Tatran Prešov. Nastoupil ve více než 100 ligových utkáních a dal 8 gólů. Po odchodu z Prešova hrál v nižších soutěžích za Partizán Bardejov, Vyšnou Šebastovou, Mestisko a rodné Ptičie.\n\n"}
{"id": "1007928", "url": "https://cs.wikipedia.org/wiki?curid=1007928", "title": "Ján Zátorský", "text": "Ján Zátorský\n\nJán Zátorský (* 25. srpna 1960) je bývalý slovenský fotbalista.\n\nV československé lize hrál za Lokomotívu Košice. Nastoupil v 6 ligových utkáních a dal 1 gól. V slovenské národní fotbalové lize hrál za Slavoj Trebišov a Zemplín Vihorlat Michalovce, nastoupil v 69 utkáních a dal 7 gólů. Reprezentoval Československo v kategorii dorostu.\n\n"}
{"id": "1007931", "url": "https://cs.wikipedia.org/wiki?curid=1007931", "title": "Marie Mercedes Bourbonsko-Sicilská", "text": "Marie Mercedes Bourbonsko-Sicilská\n\nMarie Mercedes Bourbonsko-Sicilská (španělsky \"Doña María de las Mercedes Cristina Genara Isabel Luisa Carolina Victoria y Todos los Santos de Borbón-Dos Sicilias y Orléans\") (23. prosince 1910, Madrid – 2. ledna 2000, Lanzarote) byla matka Juana Carlose I., krále Španělska (1975–2014).\n\nNarodila se 23. prosince 1910 v Madridu, jako dcera prince Carlose Bourbonsko-Sicilského, infanta Španělského, vnuka krále Ferdinanda II. Sicilského a jeho druhé manželky princezny Luisi Orleánské, dcery prince Filipa, hraběte pařížského, uchazeče o francouzský trůn. Při narození jí byl udělen titul infantky španělské, i když to nebyl skutečný její titul, pravý titul byl \"Princezna Bourbonsko-Sicilská\". Její rodina se přestěhovala do Sevilly, kdy byl její otec vojenský generální kapitán provincie. Když je Druhá Španělská republika donutila k emigraci, žili v Cannes a později v Paříži, kde také studovala umění v Louvru.\n\nDne 14. ledna 1935, navštívila v Římě svatbu princezny Beatrice Španělské, dcery krále Alfonse XIII.. Zde potkala svého druhého bratrance a budoucího manžela, bratra nevěsty, Juana, hraběte barcelonského, čtvrtého syna a nástupníka trůnu Alfonse XIII.. Vzali se 12. října 1935 v Římě. Když její manžel roku 1942 přijal královský titul \"Hraběte z Barcelony,\" Marie získala titul \"Hraběnky z Barcelony\".\n\nSpolu měli čtyři děti:\n\nŽili v Cannes a Římě, a s vypuknutím druhé světové války se přestěhovali do Lausanne, kde žili s královnou Viktorií Eugenií, matkou infanta Juana. Později bydleli v Estorilu, v Portugalsku.\n\nRoku 1953 princezna reprezentovala Španělskou královskou rodinu na korunovaci královny Alžběty II.. Roku 1976, jeden rok po obnovení monarchie ve Španělsku v osobě jejího syna Juana Carlose, se vrátili do Španělska. V roce 1977 se Juan vzdal svých práv ve prospěch jeho syna, a tím mu umožnil držet titul \"Hraběte z Barcelony.\"\n\nRoku 1982 si zlomila kyčel a roku 1985 levou stehenní kost. Z tohoto důvodu musela být celý zbytek života na vozíku. V roce 1993 ovdověla. Byla velkým fanouškem býčích zápasů a andaluské kultury. V roce 1995 se její vnučka Infantka Elena vdala v Seville, a proto je Hraběnka lásky tohoto města. Dne 4. března 1929 byla 1171. Dámou Královského řádu královny Marie Luisy.\n\nZemřela 2. ledna 2000 v královské rezidenci La Mareta v Lanzarote na infarkt, kde královská rodina oslavovala Nový rok. Je pohřbena s vyznamenáním královny v královské kryptě kláštera San Lorenzo de El Escorial nedaleko Madridu.\n\n\n"}
{"id": "1007932", "url": "https://cs.wikipedia.org/wiki?curid=1007932", "title": "Příze tvarované vzduchem", "text": "Příze tvarované vzduchem\n\nPříze tvarované vzduchem \njsou délkové textilie z multifilamentů vzniklé dvěma rozdílnými postupy výroby:\nPrincip: Rozvolnění multifilamentu na elementární vlákna a jejich deformace do smyček s pomocí stlačeného vzduchu. Materiál prochází tryskou (přiváděcí rychlost je až o 20 % vyšší než odvádění z trysky), kde jej proud vzduchu vrhá na rozrazovou plochu, na které se z jednotlivých vláken vytvářejí smyčky. Smyčky odstávají z povrchu příze, jejich velikost a poloha se musí stabilizovat následujícím zakrucováním příze. \nNa strojích na tvarování vzduchem probíhá příze před tvarovacím tryskou obvykle přes ohřívací válce, za tryskou (případně) následuje stabilizace tvaru příze pařením a navinování na cívky rychlostí do cca 1000 m/min. Tlak vzduchu ve tvarovací trysce dosahuje až 10 bar, spotřeba na jednu trysku cca 5 m³/hod. \nBěžně se tvarují příze z polyesteru, polyamidu a polypropylenu. Příze má nízkou roztažnost, pevnost se udává průměrně s 6 g/dtex. Prodává se většinou pod značkou \"Taslan®\".\n\nTouto technologií se dají zpracovávat na strojích bez horkých elementů také filamenty z viskózy a z acetátu. \n\nPoužití: tkané a pletené sportovní oděvy, bytové textilie, šicí nitě\n\nTechnologie tvarování vzduchem byla vyvinuta u firmy DuPont v 50. letech 20. století. V Československu se vyráběla v 70. a 80. letech tímto způsobem příze pod značkou \"Mirlan\" na strojích se speciální tryskou české konstrukce, jejíž patent převzala v roce 1977 švýcarská firma \"Heberlein\". \n\nAsi o 20 let později bylo vyvinuto tvarování zvířeným vzduchem s označením \"intermingling\", (nebo také \"interlacing\", \"tangling\" aj).\n\nPrincip: Filamentová příze prochází s určitým napětím tryskou, kde na ni působí v kolmém směru silně stlačený horký vzduch. V proudu vzduchu vzniká víření způsobující rozdělení svazku příze na jednotlivá vlákna, která se následovně stlačují dohromady tak, že vytvářejí pravidelně rozmístěné spletence, či uzlíky. Spletence z 50-100 jednotlivých elementárních zpevňují přízi tak, že může být bez dalšího zakrucování použita k textilnímu zpracování. Intenzita splétání se dá rozlišovat podle počtu uzlíků na metr příze a označuje se jako\n\nZařízení na tvarování rozvířeným vzduchem se stavějí zpravidla jako agregáty spojené se zvlákňovacím strojem. Obvyklá sestava: \n\nZvlákňování – dloužení – tvarování – intermingling – chlazení – navíjení. \n\nVzduch na intermingling se ohřívá na 160-220 °C a stlačuje na 5-8 bar, známé je také použití přehřáté páry jako media (spotřeba cca 1 kg páry na 1 kg příze). \nZvířeným vzduchem se tvarují většinou polypropylénové příze o celkové jemnosti 66-550 tex, polyester a polyamid s jemností 66-330 tex. Při tvarování se dají směsovat filamenty i z více zvlákňovacích trysek až ve třech různých barvách, hotová příze se navíjí rychlostí až 5000 m/min, výroba zařízení dosahuje kolem 3000 kg denně. Příze s označením BCF se používají téměř všechny na vlasovou výplň všívaných koberců, známé je také použití na pneumatikové kordy.\n"}
{"id": "1007933", "url": "https://cs.wikipedia.org/wiki?curid=1007933", "title": "Husova knihovna (Polná)", "text": "Husova knihovna (Polná)\n\nHusova knihovna je knihovna v Polné v okrese Jihlava. Sídlí v budově čp. 9 na Sezimově náměstí, která je chráněna jako kulturní památka ČR.\n\nHusova knihovna byla otevřena na podzim 1914, avšak oficiálně až podle smlouvy s městem a okresním zastupitelstvem 6. června 1915. Vznikla sloučením osmi místních spolkových knihoven a jedné obecní. Na počátku měla 1145 knih. Pojmenována byla podle Mistra Jana Husa v rámci oslav 500. výročí jeho upálení. Prvním knihovníkem se stal Gustav Vítek. V roce 1922 se přestěhovala do domu čp. 9 na Sezimově náměstí. Do té doby sídlila v hostinci U Slovana. Roku 1923 bylo zřízeno dětské oddělení. Na Mezinárodní knihovnické výstavě v Praze roku 1926 knihovna se svou expozicí obsadila první místo. Téhož roku získala licenci pro šíření československého rozhlasu. Vítek jako první v Československu v roce 1930 v knihovně zavedl pro čtenáře volný výběr knih přímo z regálu. Vítek rovněž založil Kroužek přátel četby a knihovny s působností v Polné. Roku 1940 čtenářům nabízela 16 500 svazků. \n\nV říjnu 1958 nastoupila do knihovny první profesionální pracovnice Božena Formanová-Vosická z Havlíčkova Brodu. Od roku 1972, kdy polenská knihovna začala poskytovat střediskové služby pro 17 okolních knihoven, zaměstnává instituce dvě knihovnice. V říjnu 2000 byl do knihovny zaveden internet a celý fond prošel digitalizací a byl zpřístupněn na počítači.K 31. prosinci 2018 vlastnila knihovna 21.879 svazků knih. \n\nBudova čp. 9 na Sezimově náměstí je chráněna jako kulturní památka ČR. Má čelní volutový štít. Městu Polná je v roce 1903 věnovala Marie Stuartová, proto se stavbě často říká Stuartovský dům. Od roku 1922 zde sídlí Husova knihovna, v přízemí se nachází scéna pro loutkové divadlo.\n\n"}
{"id": "1007940", "url": "https://cs.wikipedia.org/wiki?curid=1007940", "title": "Okres Lębork", "text": "Okres Lębork\n\nOkres Lębork (polsky \"Powiat lęborski\") je okres v polském Pomořské vojvodství. Rozlohu má 707 km a v roce 2013 zde žilo 66 234 obyvatel. Sídlem správy okresu je město Lębork. Okres leží u pobřeží Baltského moře.\n\nMěstské:\n\nVesnické:\n"}
{"id": "1007951", "url": "https://cs.wikipedia.org/wiki?curid=1007951", "title": "Sudbury", "text": "Sudbury\n\nSudbury může znamenat:\n\n\n\n\n\n"}
{"id": "1007952", "url": "https://cs.wikipedia.org/wiki?curid=1007952", "title": "Malcolm Lincoln", "text": "Malcolm Lincoln\n\nMalcolm Lincoln je estonské hudební duo, které působí od října 2009. Suočasnými členy je zpěvák Robin Juhkental a basista Madis Kubu.\n\nJméno dua pochází z vědomostního pořadu \"Kes tahab saada miljonäriks?\" (česky Chcete být milionářem?), kde žena nesprávně odpověděla na otázku, která se týkala jména 16. prezidenta Spojených států — Abrahama Lincolna s odpovědí \"Malcolm Lincoln\".\n\nMalcolm Lincoln začínal jako sólový projekt Robina Juhkentala, když na podzim roku 2009 nahrál své první písně na MySpace pod jménem \"Malcolm Lincoln\". Později se k němu připojil Madis Kubu při příležitosti prvního vystoupení dne 31. října 2009 v Tallinnu.\n\nV prosinci 2009 kontaktoval Robina Juhkentala estonský zpěvák, skladatel a producent Vaiko Eplik a nabídl mu, že vydá malé množství nahrávek pod jeho vydavatelstvím \"Mortimer Snerd\" a sám bude producentem.\n\nPozději Robin Juhkental přihlásil dvě potenciální skladby z připravovaného alba - \"\"I'm Still Standing Here\"\" a \"\"Siren\"\" - do estonského národního kola \"Eesti Laul 2010\". Skladba \"\"Siren\"\" národní kolo vyhrála a následně reprezentovala spolu s kvartetem \"ManPower 4\" Estonsko na Eurovision Song Contest 2010. Vystoupili prvním semifinále Eurovision Song Contest 2010 dne 25. května 2010 v Oslu, ze kterého se ale nedokázali kvalifikovat.\n\nNa konci dubna 2010 podepsali kontrakt s vydavatelstvím Universal Music. Své debutové album \"Loaded With Zoul\" vydali dne 20. května 2010. Opět si zúčastnili národního kola \"Eesti Laul 2012\" s písní \"\"Bye\"\", kde se ale do finále nedostala.\n\n\n"}
{"id": "1007954", "url": "https://cs.wikipedia.org/wiki?curid=1007954", "title": "Montcavrel", "text": "Montcavrel\n\nMontcavrel je francouzská obec v departementu Pas-de-Calais v regionu Hauts-de-France. V roce 2011 zde žilo 378 obyvatel.\n\n\"Počet obyvatel\" \n\n"}
{"id": "1007970", "url": "https://cs.wikipedia.org/wiki?curid=1007970", "title": "Hucqueliers", "text": "Hucqueliers\n\nHucqueliers je francouzská obec v departementu Pas-de-Calais v regionu Hauts-de-France. V roce 2011 zde žilo 517 obyvatel.\n\n\"Počet obyvatel\" \n\n\n"}
{"id": "1007971", "url": "https://cs.wikipedia.org/wiki?curid=1007971", "title": "Dobrý den", "text": "Dobrý den\n\nDobrý den je v češtině a obdobně i v mnoha dalších jazycích jeden z nejběžnějších pozdravů. Vyjadřuje přání dobrého dne, jde tedy o výraz ve čtvrtém pádě, vzniklý zkrácením věty; někdy se používá i v plnější verzi, například \"dobrý den přeji\" nebo \"přejeme vám dobrý den\" (původně \"dej Pánbůh dobrý den\"). Podle denní doby bývá nahrazován alternativami jako dobrý večer nebo dobré ráno, dobré odpoledne. Bývá též jinak modifikován (příjemný den, hezký den) nebo zkracován či komolen (dobrej, brejden atd.). \n\nV osobním a telefonickém styku má tento pozdrav charakter spíše formální, zdraví či oslovují se jím dospělí lidé, které mluvčí příliš nezná nebo je s nimi ve formálním vztahu, podobně jako se používá rozloučení na shledanou. Lze jím pozdravit jak jednotlivce, tak skupinu lidí, například osazenstvo místnosti, do které vstoupíme. V písemné a e-mailové korespondenci je jako oslovení považován za více familiární, používá se spíše v korespondenci neformální, neoficiální či interní, zatímco za standardní oficiální oslovení se považuje „Vážený pane“ apod.\n\nPozdrav je zmíněn například v Rukopise hradeckém ze 14. století („když sě s ním, t. j. kupec s někým, utká v městě, dobrojtro neb dobrý den vzdá“). Podle Gebauerova Slovníku staročeského (1903) pozdrav vznikl ze spojení, která se vyskytovala v české literatuře, jako například „miluje dny viděti dobré“ (Žaltář klementinský, 14. století) nebo „by sě kdo smál neb dobrý den jměl“ (Ráj duše, 14. století). Pozdrav „dobrojitro“ se prý vyskytoval v české podobě dokonce i u německých spisovatelů 13. století.\n\nNa přelomu 19. a 20. století se například příslušníci evangelických rodin na Roudnicku s čistou českou tradicí zdravili „(Dej Pánbůh) dobré jitro / dobré poledne / dobré odpoledne / dobrý večer!“, čímž se odlišovali od katolíků. \n\nV první polovině 20. století se tento pozdrav obecně rozšířil a byl vnímaný jako nový, vytlačující tradiční, náboženské pozdravy. Obecné rozšíření pozdravu bylo podle Naší řeči zřejmě zásluhou českých škol. Podle článku Naší řeči z roku 1947 se obecně rozšířil „v poslední době“, avšak již dříve, než pozdrav na shledanou.\n\nČeští nacionalističtí puristé opakovaně vyjadřovali obavy, zda nejde o germanismus (podle německého doslovně shodného Guten Tag). Časopis Naše řeč v roce 1919 i v roce 1920 čtenáře ujistil, že pozdravy dobrý den, dobré jitro apod. jsou dobré pozdravy české (a obecně slovanské) a jsou doloženy již ze 14. století. V roce 1947 Naše řeč psala, že jde o pozdravy evropské, ba světové, k nimž nemá němčina monopolní právo, a krom toho v poslední době němčina upřednostňovala pozdravy jiné, politické.\n"}
{"id": "1007974", "url": "https://cs.wikipedia.org/wiki?curid=1007974", "title": "Misijní kříž", "text": "Misijní kříž\n\nMisijní kříž je kříž, který se v závěru lidových misií žehná a staví se v dané obci či městě na předem vybrané místo, zpravidla u kostela, aby připomínal konání misií..\n"}
{"id": "1007975", "url": "https://cs.wikipedia.org/wiki?curid=1007975", "title": "Adolf Hesensko-Philippsthalsko-Barchfeldský", "text": "Adolf Hesensko-Philippsthalsko-Barchfeldský\n\nAdolf von Hessen-Philippsthal-Barchfeld (29. června 1743 v Ypernu – 17. července 1803 v Barchfeldu) byl Lankrabě v Hesensko-Philippsthalsko-Barchfeldsku z dynastie Hesenských.\n\nByl synem landkaběte Viléma Hesensko-Philippsthalsko-Barchfeldského (1692–1761). Lankrabětem se stal po smrti jeho bezdětného bratra Fridricha v roce 1777.\n\nKariéru započal ve službách Hesenska-Kasselska. Dále byl v holandských službách, kde se stal plukovníkem v 3. pěším pluku Oranien-Nassau. V roce 1773 odešel do pruské armády. Roku 1777 byl Fridrichem II. jmenován generálmajorem. Bojoval ve válce o bavorské dědictví a v této válce na něho zaútočil generál Wurmser a po tomto útoku byl lankrabě Adolf vzat do rakouského zajetí. V roce 1780 opustil vojenskou službu a odešel na své panství do Barchfeldu.\n\nDne 18. října 1781 se Adolf oženil s Luisou Sasko-Meiningenskou (1752-1805). Z manželství vzešlo šest potomků:\n\n\n"}
{"id": "1007977", "url": "https://cs.wikipedia.org/wiki?curid=1007977", "title": "Seznam zápasů brazilské fotbalové reprezentace na MS", "text": "Seznam zápasů brazilské fotbalové reprezentace na MS\n\nBrazilská fotbalová reprezentace byla celkem 20x na mistrovstvích světa ve fotbale a to v roce 1930, 1934, 1958, 1962, 1966, 1974, 1978, 1982, 1986, 1990, 1994, 1998, 2002, 2006, 2010, 2014, 2018.\n\n"}
{"id": "1008003", "url": "https://cs.wikipedia.org/wiki?curid=1008003", "title": "Alexandr: Něvská bitva", "text": "Alexandr: Něvská bitva\n\nAlexandr: Něvská bitva ( \"Александр. Невская битва\") je ruský historický film z roku 2008. \n\nFilm byl také uveden v Polsku pod alternativním názvem \"Alexandr Bojovník\" (titul v TV). Děj filmu se odehrává v carském Rusku ve 13. století a popisuje bitvu na Něvě vedenou knížetem Alexandrem Něvským proti Švédům. Délka filmu je 107 minut.\n\n"}
{"id": "1008006", "url": "https://cs.wikipedia.org/wiki?curid=1008006", "title": "Manon (Massenet)", "text": "Manon (Massenet)\n\nManon [manɔ] je opera o pěti jednáních francouzského skladatele Julese Masseneta, která vznikla v roce 1884 na libreto, jehož autory jsou Henri Meilhac a Philippe Gille. Předlohou libreta byl román abbého Prévosta z roku 1731 \"L'Histoire du chevalier des Grieux et de Manon Lescaut\". Poprvé byla uvedena v Opéra-Comique v Paříži 19. ledna 1884.\n\nPodle Prévostovy předlohy vznikly též opery \"Manon Lescaut\" francouzského skladatele Daniela Aubera (1856) a \"Manon Lescaut\" italského skladatele Giacoma Pucciniho (1893). Massenetova Manon je ze všech tří oper uváděna na světových operních scénách nejčastěji a svým zpracováním nejlépe vystihuje kouzlo a vitalitu Belle Époque v Paříži. Jules Massenet později připsal k opeře \"Manon\" ještě jednoaktové pokračování, \"Le portrait de Manon\" (1894), v němž představuje rytíře des Grieux jako staršího muže.\nV roli Manon se představily známé světové sopranistky Marie Heilbron, Geraldine Farrar, Sibyl Sanderson (Massenetova osobní favoritka), Fanny Heldy, Lucrezia Bori, Bidu Sayao, Victoria de los Angeles, Anna Moffo, Edita Gruberová, Renée Fleming a další. V moderních nastudováních z roku 2007 zazářila Anna Netrebko a Natalie Dessay, která kromě zpěvu zaujala i svým hereckým projevem; v roli rytíře des Grieux se představil mexický tenorista Rolando Villazón. Tuto roli má a měla ve svém repertoáru řada tenoristů, z nichž nejznámější byli Enrico Caruso a Luciano Pavarotti.\n\nRok po pařížské premiéře měla opera \"Manon\" v lednu 1885 premiéru v Británii v Liverpoolu. V USA na Academy of Music v New Yorku byla uvedena 23. prosince téhož roku. V Royal Opera House v Londýně byla poprvé uvedena 19. května 1891 a v období po 2. světové válce v roce 1947, 1987 a 2010. V Metropolitní opeře v New Yorku byla představena poprvé 16. ledna 1895 a San Francisco Opera ji měla ve svém repertoáru od roku 1924; zatím naposledy v roce 1998. V Národním divadle v Praze měla premiéru 19. září 1885, jako první uvedení v rámci Rakouska-Uherska; čeština byla také po francouzštině a angličtině teprve třetím jazykem, ve kterém byla \"Manon\" uvedena.\n\n\nDěj se odehrává ve Francii za vlády krále Ludvíka XV..\n\"Nádvoří hostince v Amiens\"\n\nDo hostince právě dorazila veselá společnost. Je to šlechtic de Brétigny, bohatý, stárnoucí hrabě Guillot de Morfontaine\na tři koketní mladé herečky. Zatímco hostinský připravuje slavnostní večeři, měšťané se shromažďují a čekají na příjezd dostavníku z Arrasu. Mezi nimi je i gardista Lescaut, který vypráví svým kamarádům, že má v plánu se setkat se svou příbuznou. Objeví se kočár a v davu Lescaut rychle rozpozná svou křehkou, mladou sestřenici Manon, která se zdá být poněkud zmatená \n(árie: \"Je suis encore tout étourdie\"), protože je to její první cesta, na které je zároveň poslána do kláštera.\n\nStárnoucí hrabě Guillot ji začne hned svádět a nabízí jí svůj kočár, ve kterém mohou společně odjet. Jeho svádění je přerušeno návratem bratrance Manon, Lescauta, který jí dává ponaučení o tom, jak se má mladá dívka správně chovat (árie: \"Regardez-moi bien dans les yeux\"). Pak ji ještě jednou opustí bez dozoru a ona obdivuje módně oblečené herečky a jejich způsob života, ale zároveň si to hned vyčítá (árie: \"Voyons, Manon\") a nepřesvědčivě si slibuje, že se zbaví všech světských představ.\n\nRytíř des Grieux, který cestuje domů, aby spatřil svého otce, zahlédne Manon a okamžitě se zamiluje. Když se k ní přiblíží a představí se, Manon je okouzlena jeho titulem i jménem (árie: \"Et je sais votre nom\"). Obě jejich plánované cesty, její do kláštera a rytířova k domovu jsou rychle zapomenuty a oni se rozhodnou společně uprchnout do Paříže (árie: \"Nous vivrons à Paris\"). Použijí k tomu kočár, který nabídl Manon zhrzený Guillot de Morfontaine.\n\n\"Byt rytíře des Grieux v Paříži\"\n\nDes Grieux píše s malou nadějí svému otci a prosí o povolení uzavřít manželství s Manon. Do bytu vtrhne Lescaut v doprovodu šlechtice de Brétigny, který se vydává za jeho kolegu, gardistu. Lescaut sehraje scénu o uražené rodinné cti, ale ve skutečnosti chce pomoci svému příteli de Brétigny získat Manon pro sebe. Des Grieux se snaží dokázat své čestné úmysly a ukazuje Lescautovi svůj dopis.\n\nMezitím de Brétigny varuje Manon, že des Grieux bude večer unesen na příkaz svého otce a nabízí jí svou ochranu a bohatství a snaží se jí přesvědčit, aby pomyslela na svoji lepší budoucnost po jeho boku. Když oba návštěvníci odejdou, Manon váhá mezi přijetím nabídky od pana de Brétigny a varováním rytíře des Grieux. Když její milenec opustí byt, aby mohl odeslat dopis otci, Manon se loučí s malým stolkem, který byl svědkem jejich krátké lásky (árie: \"Adieu, notre petite table\") a je jasné, že se rozhodla pro nabídku bohatého šlechtice de Brétigny. Des Grieux, který neví o příčině a změně jejích úmyslů, vyjadřuje skromnější představu jejich budoucího štěstí (árie: \"En fermant les yeux\", kdysi slavný \"Dream Song\"). Když se ozvou silné rány, des Grieux jde ven, aby zjistil co se děje, je chycen a odtažen pryč, zanechávajíc Manon jejím výčitkám.\n\n\"Paříž, promenáda na Cours-la-Reine ve sváteční den\"\n\nMezi davem výletníků a prodejců zboží všeho druhu jsou i Lescaut a Guillot. Zatímco ten druhý stále flirtuje s mladými herečkami, Lescaut vyjadřuje radost z hazardních her (árie: \"À quoi bon l'économie ?\"). Přichází de Brétigny, aby se připojil k Manon, nyní bohatě oblečené a obklopené družinou obdivovatelů. Ona zpívá o své nové situaci (árie: \"Je marche sur tous les chemins\", následovaná gavotou: \"Obéissons quand leur voix appelle \"), o radostech lásky a mládí.\n\nHrabě des Grieux se zdraví s panem de Brétigny a Manon zaslechne, že její bývalý milenec už není rytíř, ale vstoupil do semináře v Saint-Sulpice jako abbé. Manon se snaží z rozhovoru zjistit, zda jí jeho syn stále miluje. Guillot se pak pokusí získat přízeň Manon tím, že objedná představení tanečníků z Académie Royale de Musique, neboť projevila přání je vidět. Ale Manon hoří touhou spatřit des Grieux ještě jednou, odmítá Guillotovy výtky, že nevěnuje pozornost představení a spěchá pryč do Saint-Sulpice.\n\n\"Seminář v Saint-Sulpice\"\n\nZ kaple kongregace odcházejí návštěvníci nadšení kázáním nového abbé (árie: \"Quelle éloquence!\"). Des Grieux se vrátí do přijímací místnosti semináře, kam přichází jeho otec se slovy chvály na kázání, ale zároveň odrazuje svého syna od tohoto nového života a radí mu aby se oženil s počestnou dívkou v zájmu udržení rodového jména (árie: \"Épouse quelque brave fille\"). Odchází poté, co nedokázal zviklat jeho odhodlání a sám des Grieux znovu prožívá vzpomínky na Manon, které se snaží všemožně zaplašit (árie: \"Ach, fuyez douce image\"). Když se modlí, Manon, která vstoupí do místnosti, sama prosí o odpuštění za svoji nevěru. Des Grieux se jí pokouší prudce odmítnout, ale když mu připomíná jejich něžné laskání (árie: \"N'est-ce plus ma main ?\"), jeho odpor je překonán a jejich hlasy splývají ve vášnivém vyznání lásky.\n\n\"Herní salon v hotelu Transylvanie\"\n\nLescaut a Guillot hrají karty o peníze a tři mladé herečky jsou připraveny připojit se k tomu, kdo zvítězí. Manon přijíždí do salonu spolu s des Grieux, který oznamuje všem svou naprostou oddanost Manon (árie: \"Manon ! Manon ! Sphinx étonnant\"). Ta ho přemlouvá, aby se zapojil do hry v naději, že získají bohatství, po kterém Manon stále touží. Des Grieux hraje karty s Guillotem, stále vyhrává a Guillotovi nezbývá než zvyšovat sázky. Když Manon jásá nad velkou výhrou svého milence, Guillot obviňuje des Grieux z podvádění a nařkne Manon, že je s ním spolčena. Des Grieux odmítá obvinění, Guillot odchází a po chvíli se vrací s policií a přikazuje zatknout des Grieux jako falešného hráče a Manon jako podvodnici lehkých mravů.\n\nVstoupí hrabě des Grieux, který sledoval syna a řekne mu, že se přimluví za jeho brzké propuštění, ale pro záchranu Manon, že neudělá nic. Manon běduje nad ztrátou všech nadějí na radostný život. Des Grieux se jí snaží ochránit, ale nakonec jsou za zděšení všech přítomných oba zatčeni a odvedeni pryč.\n\n\"Pusté místo u silnice do Le Havre\"\n\nManon, jako žena pokleslých mravů byla odsouzena k deportaci. Des Grieux, propuštěný na svobodu po zásahu svého otce a kajícný Lescaut, nyní jeho spojenec, se domlouvají, že přepadnou konvoj, v němž je Manon převážena do přístavu.\nOddíl vojáků dorazí se svými vězni na povoze. Oba muži si uvědomí, že nelze útočit na tak silný doprovod, ale Lescautovi se podaří uplatit jejich seržanta, aby nechal do večera Manon osamotě rozloučit se se svým milým. Konvoj se dá do pohybu a nemocná a vyčerpaná Manon padá na zem k nohám des Grieux.\n\nV jeho náručí slabostí blouzní a znovu prožívá své dřívější štěstí. Des Grieux jí říká, že minulost se ještě může opakovat, ale Manon, teď už klidná, ví, že je příliš pozdě. Se slovy \"Et c'est l'histoire de la Manon Lescaut\" umírá.\n\n\n\n"}
{"id": "1008017", "url": "https://cs.wikipedia.org/wiki?curid=1008017", "title": "Allen Klein", "text": "Allen Klein\n\nAllen Klein (18. prosince 1931 – 4. července 2009) byl americký podnikatel, manažer a ředitel nahrávací společnosti, známý pro svou drsnou osobnost a neetické praktiky. V roce 1961 založil ABKCO Music & Records, Inc. Jako manažer The Rolling Stones si kontroverzně osvojil výhradní autorská práva na veškerou jejich hudbu složenou před rokem 1971.\n"}
{"id": "1008019", "url": "https://cs.wikipedia.org/wiki?curid=1008019", "title": "James Murphy (hudebník)", "text": "James Murphy (hudebník)\n\nJames Murphy (* 4. února 1970 Princeton Junction) je americký hudebník, diskžokej a hudební producent, vůdčí osobnost projektu LCD Soundsystem.\n\nV letech 2001 až 2011 a znovu od roku 2015 je členem skupiny LCD Soundsystem. Na většině nahrávek skupiny nahrával Murphy veškeré nástroje sám bez doprovodu jiných hudebníků. V roce 2014 přednášel na festivalu v norském Oslu. Jako producent se podílel například na albech \"Mosquito\" (2013) skupiny Yeah Yeah Yeahs nebo \"Reflektor\" skupiny Arcade Fire z téhož roku. V roce 2013 rovněž remixoval píseň „Love Is Lost“ z alba \"The Next Day\" zpěváka Davida Bowieho. Rovněž hrál na perkuse na Bowieho posledním albu \"Blackstar\" z roku 2016. Původně bylo plánováno, že bude Murphy desku produkovat.\n\nRoku 2014 složil hudbu k filmu \"While We're Young\" režiséra Noaha Baumbacha. S režisérem spolupracoval již v roce 2010 na snímku \"Greenberg\". Téhož roku připravil ve spolupráci se společností IBM hudební zpracování dat z tenisových turnajů US Open a vytvořil z nich písně. Tímto způsobem vzniklo více než čtyři sta hodin hudby. V roce 2012 hrál ve filmu ' režiséra Ricka Alversona. Roku 2013 režíroval krátkometrážní film '. Dlohodobě, již od roku 1999, má zájem o změnu zvuků turniketů v newyorském metru. V roce 2015 otevřel v New Yorku restauraci . Roku 2019 si otevřel kavárnu .\n\n\n"}
{"id": "1008020", "url": "https://cs.wikipedia.org/wiki?curid=1008020", "title": "James Murphy", "text": "James Murphy\n\nJméno a příjmení James Murphy nosí více různých osob:\n\n"}
{"id": "1008022", "url": "https://cs.wikipedia.org/wiki?curid=1008022", "title": "Engelbert Blöchl", "text": "Engelbert Blöchl\n\nEngelbert Franz Xaver Blöchl, O.Cist. (19. prosince 1892, Freistadt – 1. listopadu 1942, Koncentrační tábor Dachau), byl rakouský římskokatolický kněz, vyšebrodský cisterciák, který se stal obětí nacistického režimu.\n\nNarodil se v prosinci roku 1892 a 25. července 1912 vstoupil ve Vyšším Brodě do cisterciáckého řádu. Po kněžském svěcení působil ve farnostech inkorporovaných vyšebrodskému klášteru. V říjnu roku 1938 (po záboru pohraničí) byl pro své protinacistické postoje internován, a propuštěn byl až poté, co jeho nadřízený, opat Tecelin Jaksch, slíbil, že mu neumožní působit ve Vyšším Brodě.\n\nP. Blöchl byl po propuštění z internace ustanoven kaplanem v Přídolí. Zde se znelíbil místním členům NSDAP, a na základě falešného udání byl 17. ledna 1940 zatčen Gestapem. Bylo proti němu vzneseno vylhané obvinění z obtěžování dvou dívek (kterým bylo zaplaceno, aby proti němu svědčily). Soud jej odsoudil k ročnímu vězení. Zde se setkal se dvěma mladíky, kteří v roce 1933 zavraždili jeho otce – odpustil jim. Po vypršení trestu byl předán k další internaci do koncentračního tábora v Dachau. Zde zemřel na následky podvýživy a odepření lékařské péče 1. listopadu 1942.\n\n"}
{"id": "1008024", "url": "https://cs.wikipedia.org/wiki?curid=1008024", "title": "Lhota (Lužany)", "text": "Lhota (Lužany)\n\nLhota (Lhota u Lužan je malá vesnice nalézající se asi 0,5 km severně od Lužan. V roce 2011 se zde nalézalo 10 domů a trvale zde žilo 14 obyvatel.\n\nLhota u Lužan je vedena jako ZSJ Lužan a leží v katastrálním území Lužany nad Trotinou o výměře 336 ha.\n\n"}
{"id": "1008029", "url": "https://cs.wikipedia.org/wiki?curid=1008029", "title": "Seznam suejských císařů", "text": "Seznam suejských císařů\n\nSuejští císaři stáli v čele říše Suej, čínského státu existujícího v letech 581–619. Zakladatelem říše a prvním císařem suejské dynastie byl Jang Ťien (císař Wen-ti), vojevůdce a příbuzný císařů předešlé říše Severní Čou. Roku 581 z pozice regenta sesadil dětského severočouského císaře a sám se prohlásil císařem říše Suej. V letech 587–589 dobyl jihočínské státy Jižní Liang a Čchen a sjednotil tak Čínu po čtyřech staletích rozdělení. Od roku 610 se však říše Suej začala hroutit v povstáních a občanské válce, ze které vyšel vítězně generál a příbuzný dynastie Suej Li Jüan, od roku 618 císař nové dynastie Tchang.\n\nPodle čínské tradice císař po smrti obdržel čestné posmrtné jméno. Dalším jménem udělovaným posmrtně bylo chrámové jméno, určené k použití při obřadech v chrámu předků dynastie. Obě jména vyjadřovala charakter vlády a císaře, například zakladatelé dynastií dostávali chrámové jméno Tchaj-cu (, Velký předek).\n\nÉra vlády je název kratšího či delšího období vlády, shrnující základní směr státní politiky.\n\nVedle vládnoucích panovníků byli na císaře povýšeni také dva otcové panujících císařů, a sice Jang Čung (507–568), otec prvního suejského císaře Wen-tiho, a Jang Čao (584–606), nejstarší syn Jang-tiho a otec Jang Tchunga. Wen-ti udělil Jang Čungovi posmrtné jméno Wu-jüan-ti (武元帝) a chrámové jméno Tchaj-cu (太祖). Jang Tchung dal svému otci posmrtné jméno Čcheng-ti (成帝, plné: Siao-čcheng chuang-ti, 孝成皇帝) a chrámové jméno Š’-cung (世宗).\n"}
{"id": "1008033", "url": "https://cs.wikipedia.org/wiki?curid=1008033", "title": "Karel Bourbonsko-Sicilský", "text": "Karel Bourbonsko-Sicilský\n\nKarel Bourbonsko-Sicilský (: \"Carlo Tancredi di Borbone-Due Sicilie\", 10. listopadu 1870, Gries, Rakousko-Uhersko – 11. listopadu 1949, Sevilla, Španělsko) byl syn Alfonse hraběte Casertského a jeho manželky Marie Antonietty Bourbonsko-Sicilské, a synovec posledního Krále Sicílie Františka II.\n\nNarodil se 10. listopadu roku 1870 v obci Gries, části města Bolzano a při křtu dostal jméno \"Karel Maria František z Assisi Paskal Ferdinand Antonín z Padovy František z Pauly Alfons Ondřej Avelin Tankred\" (: \"Carlo Maria Francesco d'Assisi Pasquale Ferdinando Antonio di Padova Francesco de Paola Alfonso Andrea Avelino Tancredi\" ) a jeho titul byl princ bourbonský-Obojí Sicílie, infant španělský (\"Principe di Borbone delle Due Sicilie, Infante di Spagna\").\n\nDne 14. února 1901 v Madridu se Karel oženil s Mercedes, princeznou Asturskou, starší dcerou zesnulého krále Alfonse XII. a jeho manželky arcivévodkyně Marie Kristiny Rakouské. Mercedes byla starší sestra a předpokládaná dědička krále Alfonse XIII. Týden před svatbou 7. února, byl Karlovi udělen titul \"infanta španělského\".\n\nSpolu měli tři děti:\nMercedes zemřela při porodu v roce 1904.\n\nV roce 1907 se Karel znovu oženil a to s princeznou Luisou Orleánskou, dcerou Filipa, hraběte pařížského. Pár měl čtyři děti:\n\nMezi potomky patří bývalý Král Španělska (Juan Carlos I.), současný vévoda z Kalábrie (infant Carlos), současná brazilská císařská rodina a Petr Jugoslávský a jeho dva bratři.\n\nKarel sloužil ve španělské armádě, účastnil se bojů španělsko-americké války a obdržel Vojenský řád Marie Kristýny. Nakonec dosáhl hodnosti armádního generálního inspektora.\n\nDne 7. února 1901 byl 1099. rytířem Řádu zlatého rouna ve Španělsku a obdržel 280. velkokříž Řádu věže a meče.\n\nV roce 1894 se Karlův otec Alfons stal hlavou dynastie Bourbonů-Obojí Sicílie. Než si vzal svou první manželku, tak se dne 14. prosince 1900 vzdal svého nároku na následnictví koruny Obojí Sicílie. V roce 1960, Karlův starší bratr Ferdinand zemřel bez mužského potomka a tím Karel regeneroval svá práva (práva potomstva). Nicméně, Karlův mladší bratr Rainer si na základě zřeknutí z roku 1900 činí nárok a spor dosud není vyřešen. Zatímco většina panovnických dynastií v Evropě uznává nárok Rainerovu potomstvu, španělská královská dynastie uznává nárok Karlovým potomkům.\n\n"}
{"id": "1008034", "url": "https://cs.wikipedia.org/wiki?curid=1008034", "title": "Joseph Parry", "text": "Joseph Parry\n\nJoseph Parry (21. května 1841, Merthyr Tydfil − 17. února 1903, Penarth) byl velšský hudební skladatel.\n\nV roce 1854, když mu bylo třináct let, se s rodinou odstěhoval do Spojených států amerických. Později, když odjel do Anglie, začal studovat hudbu na Univerzitě v Cambridgi, kde byl jeho profesorem hudební skladatel William Sterndale Bennett. On sám se roku 1873 stal profesorem hudby na University of Wales v Cardiffu.\n\nMezi jeho písně patří například „Myfanwy“, ke které napsal text Richard Davies. V roce 1978 o něm byl natočen film \"Off to Philadelphia in the Morning\", jemuž byla předlohou stejnojmenná kniha od Jacka Jonese.\n\n"}
{"id": "1008037", "url": "https://cs.wikipedia.org/wiki?curid=1008037", "title": "Bez doprovodu bubnů", "text": "Bez doprovodu bubnů\n\nBez doprovodu bunů (1966, No Beat of Drum) je dobrodružný historický román pro mládež od anglické spisovatelky Hester Burtonové. Jeho děj se odehrává v letech 1829 až 1835 a je založen na skutečných událostech.\n\nHlavními hrdiny románu jsou dva mladí muži Joe a Dick Hintonovi žijící se svou matkou a malou sestrou Phoebe na jihu Anglie ve vesnici Stantonský sv. Juda v Hampshiru, kde se živí jako zemědělští dělníci. Na počátku vyprávění jsou ještě dospívajícími chlapci a oba jsou zamilováni do svěřenky své matky, sirotka Mary Hoganové, která k Joeově nelibosti dává přednost staršímu Dickovi. Jednoho dne se všichni tři tajně pokouší jezdit na klisně pána místního panství, sira Hugha Freebourneho. Klisna se pod Mary splaší, při úprku narazí do zdi kovárny a musí být utracena. Mary je následně obviněna z krádeže a jen díky svému mládí není odsouzena k smrti, ale k deportaci do tehdy nově osidlované země - Austrálie.\n\nStále narůstající bída dožene na podzim roku 1830 zemědělské dělníky ke vzpouře. Především Dick se zúčastní rozbíjení mlátiček, které berou dělníkům práci. Zúčastní se i zapálení stohů a jednoho statku, zatímco Joe se snaží se sedláky domluvit po dobrém zvýšení mezd.\n\nVzpoura je nemilosrdně potlačena vojskem a oba bratři jsou stejně jako mnozí další odsouzeni jako předtím Mary k deportaci do Austrálie, konkrétně do Van Diemenovy země (Tasmánie). Jsou od sebe rozděleni a Dick je do vyhnanství poslán první. Joe pak zažije při přepravě na plachetnici v podpalubí vražedné horko a také bouři, při které se všichni trestanci potlučou, jak se loď zmítá ve vlnách. \n\nPo přistání nejsou trestanci vítáni tak jako posádka lodi vytrubováním vojenské kapely a vířením bubnů. Joe je přidělen svému novému pánovi, pro kterého pracuje prakticky jako otrok. Začátky nového života jsou těžké, plné dřiny a všudypřítomného nebezpečí uprostřed exotického buše. Podaří se mu objevit svého bratra Dicka, jak v příšerných podmínkách dře na stavbě velké násypné cesty a brzy se dozví, že ze stavby uprchl, čímž se stane psancem a na jeho hlavu je vypsána odměna.\n\nPři ničivém lesním požáru se za dramatických okolností Joe znovu setká s Mary. Ta je provdána, ale její manžel při požáru zahyne a ona zdědí jeho pozemek. Joe se s Mary sblíží a oba se těší, že se po Joeově podmíněném propuštění vezmou.\n\nRoku 1833 je Dick na útěku zastřelen a zemře Joeovi v náručí. Za další dva roky je Joe podmínečně propuštěn a může se oženit s Mary. Oba se těší, že po příjezdu Joeovy matky a Phoebe bude celá rodina opět pohromadě.\n"}
{"id": "1008039", "url": "https://cs.wikipedia.org/wiki?curid=1008039", "title": "Sněm indiánských mluvčích znakového jazyka", "text": "Sněm indiánských mluvčích znakového jazyka\n\nSněm indiánských mluvčích znakového jazyka byl svolán v americké Montaně ve městě Browningu ve dnech 4.–6. srpna roku 1930 za účelem videoarchivace nahrávek indiánských znakových jazyků. Sněm se uskutečnil proto, že Indiánů, kteří ovládají znakové jazyky bylo stále méně. Autoři této myšlenky cítili potřebu zachytit autentické projevy mluvčích indiánských znakových jazyků. \n\nSněm svolal generál Hugh Lennox Scott (1853–1934) ve spolupráci s náčelníkem a tlumočníkem kmene Blackfoot Richardem Sandervillem. Scott byl významným politickým poradcem amerického prezidenta Wilsona, členem Americké antropologické společnosti a členem \"Komise pro indiánské záležitosti\", kde se snažil obhajovat práva utlačovaných Indiánů. Byl váženou osobností mezi Indiány a získal indiánské jméno „ten, který mluví rukama“. \n\nHugh Scott získal od amerického kongresu peníze na realizaci sněmu. Pozvání na sněm přijalo 18 Indiánů, reprezentantů z různých indiánských kmenů z deseti vzájemně nesrozumitelných jazykových skupin. Hlavním jazykem ve funkci lingua franca byl zvolen indiánský znakový jazyk. Indiáni kteří dorazili, byli pro tento sněm zvoleni svým kmenem. Sněmu se zúčastnili jak náčelníci, šamani, tak i jiní členové kmenů. Sněm byl natáčen a pořízená videa jsou jediným záznamem původních indiánských znakových jazyků v takovém velkém rozsahu. Videa obsahují různé jazykové situace: představování, vyprávění příběhů a anekdot, rituální promluvy a spirituální úvahy.\n\nOba výzkumníci se snažili, aby videonahrávky byly zpřístupněny veřejnosti, čemuž však nepřály politické i jiné okolnosti. Hugh Scott zemřel před dokončením díla a ve svém odkazu pověřil jeho dokončením svého spolupracovníka Richarda Sandervilla. Práce Richarda Sandervilla je zčásti zveřejněna na stránkách J. Davise. Na místě, kde se konal sněm, byl postaven bronzový pomník, do něhož Indiáni obtiskli své stopy. Dnes zde stojí muzeum.\n\nVideonahrávky analyzoval roku 2007 profesor Jeffrey Davis a spolu se svými studenty je zdigitalizoval a opatřil titulky. Záznamy jsou tak poprvé ve své historii zveřejněny, videa jsou k dispozici na webu Hand Talk – American Indian Sign Language.\n\nHugh Scott se tak stal významnou osobností dějin indiánských znakových jazyků a jeho dílo navázalo na osobnosti, které souvisejí se vznikem a šířením myšlenky skautingu: Ernest Thompson Seton, William Tomkins, Charlotte V. Gulick, ale i s díly myslitelů, kteří položili základy moderní americké antropologie, zejména s dílem Garricka Malleryho. \n\nRoku 2012 se uskutečnilo vzpomínkové setkání na počest sněmu z roku 1930. Většina Indiánů, která dorazila na sněm, už ale bohužel neznakovala tak, jako tehdy. Indiánské znakové jazyky patří mezi jazyky, které jsou na pokraji svého vymření, a jejich funkce lingua franca již dávno překročila svůj zlatý věk. \n\nJ. Davis vydal knihu Hand Talk, která detailně pojednává nejen o sněmu v roce 1930, ale vývoji indiánských znakových jazyků a jejich struktuře a fungování v porovnání s aktuálními výzkumy znakových jazyků neslyšících lidí. \n\n"}
{"id": "1008040", "url": "https://cs.wikipedia.org/wiki?curid=1008040", "title": "Stevns Klint", "text": "Stevns Klint\n\nStevns Klint je název vápencového útesu na ostrově Sjælland ve východním Dánsku. Je 15 km dlouhý, až 40 m vysoký a od roku 2014 figuruje na seznamu světového přírodního dědictví UNESCO. Lokalita je vzhledem ke svému charakteru (téměř vertikální útes s obnaženými geologickými vrstvami) unikátním místem pro pozorování tzv. K-T rozhraní mezi křídou a paleogénem a je i jedním z důkazů srážky Chicxulubského asteroidu se Zemí (cca před 66,0 miliony let). Ve zdejším vápenci byly v pravěku nacházeny pazourky, které se využívaly pro výrobu zbraní a náčinní. Později (v období cca 1600-1830 n.l.) pazourek sloužil jako křesací kámen pro pušky.\n\n"}
{"id": "1008045", "url": "https://cs.wikipedia.org/wiki?curid=1008045", "title": "Berserk (manga)", "text": "Berserk (manga)\n\nBerserk ( ベルセルク, \"Beruseruku\") je japonská dark fantasy manga, kterou píše a kreslí Kentaró Miura. Příběh pojednává o potulném šermíři Gutsovi, jenž na své pouti středověkým světem bojuje proti nadpřirozeným silám a snaží se pomstít Griffithovi, vůdci žoldnéřské skupiny Jestřábů, jíž byl Guts kdysi členem. Guts je velmi schopný bojovník, který seká své nepřátele (jak lidi, tak démony) obřím mečem, který by uzvedlo jen málo lidí. Griffith je vynikající stratég a šermíř, který chce dosáhnout velkých cílů za každou cenu.\n\nPrvní svazek mangy byl vydán v roce 1990 nakladatelstvím Hakusenša. O sedm let později byla část mangy adaptována do podoby anime seriálu o 25 dílech, jenž nese název \"Kenpú denki Berserk\" a jenž vyrobilo studio OLM. V letech 2012 a 2013 byla tatáž část příběhu opět adaptována, ovšem tentokrát Studiem 4°C, a to do podoby třídílné série filmů. Od července 2016 se vysílá nový animovaný seriál od studií GEMBA a Millepensee.\n\n"}
{"id": "1008046", "url": "https://cs.wikipedia.org/wiki?curid=1008046", "title": "Obytný dům městské spořitelny (Opava)", "text": "Obytný dům městské spořitelny (Opava)\n\nObytný dům městské spořitelny v Opavě, čp. 170, Horní náměstí 24, Čapkova ulice 2, je dům postavený v letech 1937-1939 architektem Otto Reichnerem. Je chráněn státem jako kulturní památka.\n"}
{"id": "1008047", "url": "https://cs.wikipedia.org/wiki?curid=1008047", "title": "Dvořan (rozcestník)", "text": "Dvořan (rozcestník)\n\nSlovo dvořan může mít více významů:\n\n"}
{"id": "1008049", "url": "https://cs.wikipedia.org/wiki?curid=1008049", "title": "Otto Reichner", "text": "Otto Reichner\n\nOtto Reichner (31. srpna 1888 Opava – 31. července 1961 Gelnhausen, Německo) byl slezský architekt. Působil v rodné Opavě a později na Slovensku.\n\nNarodil se v Opavě. Vystudoval vídeňskou techniku a poté pracoval v ateliérech v Berlíně, Hamburku a ve Vídni. Založil si vlastní ateliér v Opavě. V roce 1938 přesídlil na Slovensko do Rájeckých Teplic a později do Žiliny, kde působil až do roku 1960. Stylově se pohyboval od expresivního dekoratismu přes novou věcnost po konstruktivismus.\n\n\n"}
{"id": "1008051", "url": "https://cs.wikipedia.org/wiki?curid=1008051", "title": "John Wilmot", "text": "John Wilmot\n\nJohn Wilmot, 2. hrabě z Rochesteru (1. dubna 1647 – 26. července 1680) byl anglický básník a dvořan na dvoře krále Karla II. v době restaurace Stuartovců. John Wilmot je známý zejména pro svůj zhýralý způsob života, během kterého se nakazil několika sexuálně přenosnými nemocemi, na jejichž následky zemřel ve věku 33 let.\n\n\n"}
{"id": "1008052", "url": "https://cs.wikipedia.org/wiki?curid=1008052", "title": "Hořinka rakouská", "text": "Hořinka rakouská\n\nHořinka rakouská (\"Conringia austriaca\") je druh planě rostoucí rostliny která vymizela z české přírody již před koncem ve 20. století.\n\nDruh se vyskytuje hlavně v jižní a jihovýchodní Evropě, na jihu Ruska až po Kavkaz a v přilehlé Malé Asii. Severozápadní evropská hranice rozšíření tradičně probíhala přes Rakousko, Českou republiku a Slovensko.\n\nRoste nejčastěji na výslunných výživných a suchých hlinito písčitých půdách na zásaditém podloží. Vyskytuje se od nížin po pahorkatiny v xerotermních nebo lesostepních společenstvech, jen výjimečně bývá tento druh nalezen jako neškodný plevel na orné půdě.\n\nJednoletá až dvouletá rostlina která může dorůst do výše 1 m. Z tenkého vřetenovitého kořene vyrůstá obvykle jednoduchá nebo až v horní části chudě rozvětvená přímá lodyha. Přízemní listy s krátkými řapíky jsou obvejčité a v době kvetení již jsou obvykle zaschnuté. Podlouhlé obvejčité lodyžní listy 6 až 8 cm velké jsou slabě objímavé. Všechny listy jsou celokrajné.\n\nOboupohlavné květy na asi 5 mm dlouhých stopkách vytvářejí husté hroznovité květenství které se při zrání plodů prodlužuje. Čtyřčetný květ má 5 mm dlouhý kalich s vydutými vnějšími lístky. Citrónově žluté korunní lístky bývají dlouhé 8 mm a široké 2,5 mm. Kvetou v dubnu a květnu.\n\nPlody jsou osmihranné vzpřímené šešule rostoucí na stopkách téměř rovnoběžných nebo jen lehce odkloněných od vřetene. Jsou trojžilové, mají asi 4 mm dlouhý zobáček a obsahují průměrně 24 matných tmavě hnědých semen asi 2 mm velkých. Rostliny se rozmnožují výhradně semeny.\n\nV Česku je hořinka rakouská považována za vymizelý druh. Pravděpodobně byla na českém území naposled spatřena již v roce 1936 ve středních Čechách, ostatní uváděné nálezy byly mylné. Na Slovensku, kde je ( konringia rakúska) považována kriticky ohrožený druh, roste na jediném místě. Obdobně i v Rakousku je ( Österreichischer Ackerkoh) silně ohrožená.\n\nJejí vymizení je vysvětlováno postupnou likvidaci vhodných lokalit a následnou nízkou konkurenceschopností druhu prosadit se v jiném prostřední proti agresivnějším druhům.\n\n\n \n"}
{"id": "1008054", "url": "https://cs.wikipedia.org/wiki?curid=1008054", "title": "Staroboleslavská rovina", "text": "Staroboleslavská rovina\n\nStaroboleslavská rovina je geomorfologický okrsek ve střední a východní části Mělnické kotliny, ležící v okresech Mělník, Praha-východ, Mladá Boleslav a Nymburk ve Středočeském kraji.\n\nPás okrsku se nachází mezi městy Mělník na severozápadě a Lysou nad Labem na jihovýchodě. U jihozápadní hranice jsou Neratovice a Brandýs nad Labem, u severovýchodní hranice Předměřice nad Jizerou. Zcela uvnitř území je bývalé město Stará Boleslav a větší obce Tišice a Dřísy.\n\nOkrsek Staroboleslavská rovina (dle značení Jaromíra Demka VIB–3C–2) náleží do celku Středolabská tabule a podcelku Mělnická kotlina.\n\nČlenění Balatky a Kalvody neuvádí okrsek Staroboleslavská rovina, nýbrž Staroboleslavská kotlina, který je územně rozsáhlejší, a člení se na podokrsky Kostelecká kotlina a Dříská kotlina.\n\nDemkova Staroboleslavská rovina sousedí s dalšími okrsky Středolabské tabule (Všetatská pahorkatina na severozápadě, Labsko-vltavská niva na západě až jihu, Milovická tabule a Středolabská niva na jihovýchodě) a s celkem Jizerská tabule na severu až východě.\n\n"}
{"id": "1008058", "url": "https://cs.wikipedia.org/wiki?curid=1008058", "title": "Daniel Krch", "text": "Daniel Krch\n\nDaniel Krch (* 20. března 1992 Tábor) je český fotbalový obránce či záložník, od července 2013 působící v Bohemians Praha 1905. Je bývalý český mládežnický reprezentant.\n\nSvoji fotbalovou kariéru začal v FK Tábor, odkud v roce 2006 přestoupil v průběhu mládeže do pražské Sparty. V létě 2009 se propracoval do seniorské kategorie mužstva, kde nastupoval pouze za B-tým. Před jarní částí ročníku 2012/2013 odešel na hostování do týmu FC MAS Táborsko. V červenci 2013 zamířil na hostovat do klubu Bohemians Praha 1905, tehdejšího nováčka 1. ligy. V létě 2014 do mužstva přestoupil, když podepsal tříletý kontrakt.\n\nDaniel Krch je bývalý mládežnický reprezentant Česka. Nastupoval za výběry do 16, 17, 18 a 19 let.\n\n"}
{"id": "1008059", "url": "https://cs.wikipedia.org/wiki?curid=1008059", "title": "Šizó Kanaguri", "text": "Šizó Kanaguri\n\nŠizó Kanaguri (金栗 四三, 20. srpna 1891, Tamana, Prefektura Kumamoto – 13. listopadu 1983 tamtéž) byl japonský maratonský běžec.\n\nByl jedním ze dvou atletů, kteří v roce 1912 reprezentovali Japonsko při první olympijské účasti této země. Na start olympijského maratonu nastoupil jako držitel výborného času 2 hodiny 31 minut a 28 sekund, i když nebylo jasné, na jak dlouhé trati ho vlastně dosáhl. Během závodu panovalo ve Stockholmu nezvyklé vedro a Kanaguri patřil mezi ty závodníky, kteří podmínky nezvládli. Na sedmadvacátém kilometru se zhroutil vyčerpáním a ujali se ho obyvatelé nedalekého domu, kteří mu poskytli pití a odpočinek. Když se Japonec zotavil a zjistil, že už nemá šanci do závodu zasáhnout, odcestoval zpět do vlasti. Neinformoval o tom ale pořadatele, takže byl dlouho pokládán za nezvěstného. V roce 1966 přiletěl do Švédska a před televizními kamerami závod dokončil. Jeho výkon tak bývá s nadsázkou označován za nejpomalejší maraton historie s časem přes 54 let.\n\nV roce 1920 se zúčastnil olympiády v Antverpách a skončil v maratonu na šestnáctém místě s časem 2 h 48 m 45 s. V roce 1924 vytvořil nejlepší maratonský výkon roku 2:36:10. V Japonsku je pokládán za zakladatele vytrvalostních běhů, stál u zrodu štafetového dálkového běhu univerzitních družstev Hakone Ekiden, kde nese cena pro nejlepšího jednotlivce Kanaguriho jméno.\n\n"}
{"id": "1008061", "url": "https://cs.wikipedia.org/wiki?curid=1008061", "title": "Mickey Mantle", "text": "Mickey Mantle\n\nMickey Mantle (20. října 1931, Spavinaw, Oklahoma, USA – 13. srpna 1995), přezdívaný Commerce Comet nebo Mick, byl americký profesionální baseballový hráč, který hrál MLB za tým New York Yankees.\n\nJeho profesionální kariéra trvala od roku 1951 do roku 1968, profesionálně hrál pouze za Yankess. Je považován za nejlepšího hráče historie, byl zvolen do All Star Teamu MLB století. Za svou kariéru odpálil přes 500 homerunů (celkem 536), přičemž homerun s pořadovým číslem 500 se mu povedl 14. května 1967. Třikrát vyhrál MVP pro nejlepšího hráče MLB a sedmkrát s týmem Yankess vyhrál Světovou sérii. V roce 1961 se stal nejlépe placeným hráčem své doby, když podepsal smlouvu na 100 000 dolarů. V roce 1969 vyvěsili Yankees jeho číslo 7, v roce 1974 byl uveden do Síně slávy MLB. V roce 1995 zemřel na cirhózu jater poté, co měl problémy s alkoholem.\n"}
{"id": "1008065", "url": "https://cs.wikipedia.org/wiki?curid=1008065", "title": "Siren (píseň, Malcolm Lincoln)", "text": "Siren (píseň, Malcolm Lincoln)\n\n\"Siren\" (do češtiny přeloženo jako \"Siréna\") je debutový singl estonské skupiny Malcolm Lincoln, který napsal a složil frontman Robin Juhkental. Singl produkoval Vaiko Eplik a je umístěna na debutovém albu \"Loaded With Zoul\".\n\nV prosinci 2009 byla píseň vybrána mezi deset finalistů estonského národního kola \"Eesti Laul 2010\", pomocí kterého se vybírá zástupce země na Eurovision Song Contest. Skupina Malcolm Lincoln v národním kole překvapivě zvítězila, a tak získala možnost reprezentovat Estonsko na Eurovision Song Contest 2010 v norském Oslu.\n\nNa Eurovision Song Contest 2010 se ke skupině Malcolm Lincoln připojilo v prvním semifinále kvarteto \"Manpower 4\", která zpívala doprovodné vokály. Bohužel, i přes obdržení maximálních 12 bodů z Finska a Lotyšska se Estonsko do finále kvalifikovalo a obdrželo 39 bodů a umístilo se na 14. místě z 17 možných.\n\nVideoklip k singlu byl vydán na konci února 2010. Byl režírován Hannou Samoson a Robin Juhkental se v něm prochází ve sněhové bouři s papírovou hlavou v nadživotní velikosti.\n"}
{"id": "1008078", "url": "https://cs.wikipedia.org/wiki?curid=1008078", "title": "Silnice II/639", "text": "Silnice II/639\n\nSilnice II/639 je silnice II. třídy, která spojuje jižní část okresu Pelhřimov s okresem Jihlava. Silnice začíná v Kamenici nad Lipou a končí před Kostelcem. Celková délka silnice je 34,468 km. Ve 20. století silnice byla zařazena v I. třídě a měla označení I/39. Po její degradaci na II. třídu bylo číslo 39 v jejím názvu ponecháno, a jak je u degradovaných silnic pravidlem, byla před původní číslo 39 přidána číslice 6. Navazující silnice III. tříd přečíslovány nebyly, takže se můžeme (nejen u silnice II/639) setkat se silnicemi, které mají původní číslování (např. III/0391, III/0392 atd.)\n\n\"Celková délka 23,489 km – mostů: 1 – železničních přejezdů: 1.\"\n\nSilnice II/639 začíná v Kamenici nad Lipou na křižovatce se silnicí II/409. Dále pokračuje přes Antonku, Pelec, Častrov, Veselou, Bělou a Hříběcí, až do Horní Cerekve, kde peážuje po II/112. Za Horní Cerekví pak následují hranice okresu Jihlava.\n\n\"celková délka 10,979 km – mostů: 4 – železničních přejezdů: 1\"\n\nSilnice II/639 pokračuje v okresu Jihlava přes obce Bezděčín, Batelov, Dolní Cerekev a Nový Svět. Končí před Kostelcem zaústěním do silnice II/406.\n"}
{"id": "1008084", "url": "https://cs.wikipedia.org/wiki?curid=1008084", "title": "AEGON International 2014 – mužská čtyřhra", "text": "AEGON International 2014 – mužská čtyřhra\n\nDo soutěže mužské čtyřhry na tenisovém turnaji AEGON International 2014 nastoupilo šestnáct dvojic. Obhájcem titulu byli debloví specialisté Alexander Peya a Bruno Soares.\n\nSoutěž čtyřhry vyhrála nenasazená filipínsko-britská dvojice Treat Conrad Huey a Dominic Inglot, když ve finále zdolala rakousko-brazilské turnajové jedničky Peyu se Soaresem. Po rovnocenném rozdělení prvních dvou sad 7–5 a 5–7, tozhodl o vítězích až supertiebreak nejtěsnějším dvoubodovým rozdílem [10–8].\n\nOba šampióni si připsali premiérový titul v probíhající sezóně, první od říjnového Swiss Indoors 2013, a celkově pak třetí na okruhu ATP Tour i třetí společný.\n\n"}
{"id": "1008087", "url": "https://cs.wikipedia.org/wiki?curid=1008087", "title": "Topshelf Open 2014 – mužská čtyřhra", "text": "Topshelf Open 2014 – mužská čtyřhra\n\nDo soutěže mužské čtyřhry na tenisovém turnaji Topshelf Open 2014 nastoupilo šestnáct dvojic. Obhájcem titulu byli debloví specialisté Max Mirnyj a Horia Tecău, jehož členové nestartovali společně. Mirnyj se rozhodl účastnit paralelně probíhajícího AEGON International v anglickém Eastbourne. Spoluhráčem se stal Tecăua se stal nizozemský hráč Rojer.\n\nRoli favoritů splnila nejvýše nasazená rumunsko-nizozemská dvojice Jean-Julien Rojer a Horia Tecău, když ve finále zdolala mexicko-americké turnajové čtyřky Santiaga Gonzáleze se Scottem Lipskym po dvousetovém průběhu 6–3 a 7–6.\n\nStabilní spoluhráči pro sezónu 2014 Rojer s Tecăuem získali od ledna čtvrtý titul. Pro Nizozemce to byla celkově třináctá deblová trofej v kariéře a pro Rumuna pak jubilejní dvacátá z okruhu ATP Tour.\n"}
{"id": "1008088", "url": "https://cs.wikipedia.org/wiki?curid=1008088", "title": "Sven Regener", "text": "Sven Regener\n\nSven Regener (* 1. ledna 1961, Brémy) je německý hudebník a spisovatel. V roce 1971 začal hrát na kytaru a o pět let později na trubku. V roce 1982 vydal s kapelou \"Zatopek\" stejnojmenné album. Později vystupoval se skupinou \"Neue Liebe\" a roku 1985 založil v Berlíně skupinu Element of Crime; je autorem většiny textů této skupiny a autorsky se podílí také na hudbě. \n\nSvůj první román nazvaný \"Herr Lehmann\" publikoval v roce 2001; této knihy se jen v Německu prodaly dva miliony výtisků a byla přeložena do šestnácti jazyků. V roce 2017 byl v tzv. širší nominaci na Německou knižní cenu za román \"Wiener Straße.\"\n\n\n\n"}
{"id": "1008094", "url": "https://cs.wikipedia.org/wiki?curid=1008094", "title": "Panna Maria Klasová", "text": "Panna Maria Klasová\n\nPanna Maria Klasová je ikonografický typ zobrazení Panny Marie jako mladé ženy (bez dítěte, někdy však těhotné) v šatech ozdobených obilnými klasy. Může se jedna o obraz nebo sochu.\n\nPůvod tohoto vyobrazení není úplně jasný. Pravděpodobně vzniklo v prostředí německých ženských klášterů na přelomu 13. a 14. století. Odtud se vyobrazení dostalo do severní Itálie, kde je znám především díky obrazu v milánské katedrále. Existuje několik výkladů obrazu, pravděpodobně však souvisí s porodem dlouho očekávaného dědice Catariny Visconti a původně se snad jednalo o Catarinu ve svatebních šatech s klasy. V Miláně potom kolem roku 1465 vznikla malba Panny Marie v klasových šatech (Madonna cum et cohazono) od Christofora de Mottis a v roce 1485 také mramorová socha od Pietra Antonia Solariho. Původní obraz se nedochoval.\n\nToto vyobrazení Panny Marie pochází pravděpodobně z biblických předobrazů, na příklad v Písni písní se píše \"\"...Tvé břicho je stoh pšeničný, obrostlý liliemi.\"\" Mnozí autoři (např. Řehoř Divotvůrce) interpretují Pannu Marii jako neobdělané pole, na kterém vzešlo obilí bez setí, klasy pak vydají zrno, z něhož se stane chléb, což je obraz Ježíše Krista v Eucharistii.\n\nExistuje velké množství obrazů a soch, které zpodobňuje Pannu Mariu Klasovou. Velkou oblibu našel tento motiv zejména v jižním Německu a střední Evropě. Známá je také kresba od Albrechta Dürera v knize modliteb císaře Maxmiliána, která pochází z roku 1515.\n\nPanna Maria Budějovická je deskový obraz patrně z počátku 15. století a je označován jako paladium města České Budějovice.\n\nTento obraz, který se nachází na hlavním oltáři poutního kostela Zasnoubení Panny Marie v Mláce, je verzí budějovického obrazu a je uctívaný od roku 1710. Jedná se o malbu na plechu, kterou podle legendy nechala namalovat mladá dívka na poděkování za záchranu před násilníky.\n\nPodle legendy byl obraz namalován malířem ze Sezimova Ústí, který byl svědkem zjevení Panny Marie pod Klokotskou Horou. Během husitských válek se obraz ztratil a byl opět legendárně nalezen při kopání základů nového kostela právě na Klokotské Hoře v roce 1520. Po obnovení tohoto kostelíku v roce 1636 byla v něm instalována verze tohoto obrazu od malíře J. A. Burgera, který obohatil vyobrazení Panny Marie Klasové o atributy Assumpty.\n\nPanna Maria Vranovská je spojená s poutním místem Vranov u Brna. S největší pravděpodobností ji s sebou přinesli na Vranov pauláni z Francie. Jedná se o 72 centimetrů vysokou sochu z lipového dřeva, vytvořenou po roce 1450. Soška zobrazuje stojící postavu Panny Marie s mírně nakloněnou hlavou a lehce sepjatýma rukama, která je umístěna nad svatostánkem na hlavním oltáři kostela na Vranově, je korunována a oblékána do bohatě zdobených látkových šatů.\n\nSe soškou Panny Marie Vranovské se pojí několik zázračných příběhů. Podle legendy se Panna Maria měla zjevit slepému maršálkovi mezi duby a určit tak místo, kde měl být postaven kostel. Během třicetileté války, kdy se pauláni uchýlili na nedaleký Nový hrad, vzali s sebou také sochu Panny Marie. Když byl hrad na sklonku války vypálen Švédy a mniši sochu hledali, našli ji údajně v popelu neporušenou. Tato událost ještě více přispěla k prohloubení poutní tradice na Vranov. \n\nJiné verze vyobrazení Panny Marie Vranovské jsou uctívány též v různých farnostech na Moravě i v Čechách, například v Hranicích v kostele Narození Panny Marie nebo v kostele sv. Václava v Kozojedech v okrese Jičín.\n\nStrassengel je poutní místo v rakouském Štýrsku spojené s uctíváním obrazu Panny Marie Klasové, který pocházel z let 1430-1440. Originál byl ukraden a roku 1978 nahrazen obrazem od G. Höflera.\n\nSchlägl je obec v blízkosti česko-rakouských hranic. Také zde se nachází obraz Panny Marie Klasové, který pochází z let 1425-1430.\n\nV děkanském kostele sv. Mikuláše v Boru u Tachova je uctíván deskový obraz Panny Marie Klasové z roku 1480.\n\n\n"}
{"id": "1008096", "url": "https://cs.wikipedia.org/wiki?curid=1008096", "title": "Seznam českých katolických kněží a řeholníků perzekvovaných nacistickým režimem", "text": "Seznam českých katolických kněží a řeholníků perzekvovaných nacistickým režimem\n\nKatolická církev prošla perzekucí jak za nacismu, tak komunismu. V obou obdobích se samozřejmě našly také případy duchovních, kteří kolaborovali. Nacismus již v roce 1937 odsoudil encyklikou Mit brennender Sorge papež Pius XI.. Přehled perzekvovaných duchovních za nacistické éry se pokusil v obsáhlé knize \"\"A kdo vás zabije ...\"\" podat již v roce 1946 český kněz, P. Bedřich Hofmann. Níže uvedený seznam zahrnuje české katolické kněze a řeholníky, kteří byli nacismem pronásledováni, není však zcela kompletní. \n\n\n\n\n\n\n\n\n\n\n\n\n\n\n\n\n\n\nKromě věznění, mučení či poprav existovaly i jiné formy pronásledování a perzekuce duchovenstva. Řada bohoslovců prošla během nacistické okupace nuceným nasazením (např. Josef Stejskal, pozdější významný kněz v litoměřické diecézi a kanovník, či Jan Bula, který se později za komunismu stal obětí justiční vraždy v souvislosti s \"Případem Babice\"). Dále je možno zmínit oseckého cisterciáka Zikmunda Jana Kapice, nuceně v roce 1939 vystěhovaného ze severních Čech na Příbramsko poté, co v jeho původním působišti (farnost Vtelno u Mostu) jej chtěli místní henleinovci zabít.\n\n"}
{"id": "1008101", "url": "https://cs.wikipedia.org/wiki?curid=1008101", "title": "John Gatchell", "text": "John Gatchell\n\nJohn Gatchell (27. listopadu 1945 – 9. června 2004) byl americký jazzový trumpetista. Studoval na newyorské střední škole Walta Whitmana, kde hrál ve školní kapele. Poté, co se vrátil z armády, stal se koncem šedesátých let členem skupiny Ten Wheel Drive a později působil v kapele Gotham. Během své kariéry spolupracoval s mnoha hudebníky, mezi které patří například Lalo Schifrin, Earl Klugh, Blue Mitchell, Chick Corea, John Cale, Billy Joel, Esther Phillips, George Benson nebo Grover Washington, Jr.\n"}
{"id": "1008108", "url": "https://cs.wikipedia.org/wiki?curid=1008108", "title": "Milan Paliatka", "text": "Milan Paliatka\n\nMilan Paliatka (14. října 1951 Solčany – 29. září 1993 Svätý Jur) byl slovenský fotbalista, obránce.\n\nV československé lize hrál za Inter Bratislava a Duklu Banská Bystrica. Nastoupil ve 124 ligových utkáních a dal 8 gólů. Ve druhé nejvyšší soutěži hrál za Slovan Agro Levice. V Poháru UEFA nastoupil v 6 utkáních.\n\n"}
